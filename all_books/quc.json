{
    "1-ne": {
        "meta": {
            "slug": "1-ne",
            "name": "Ri Nabe Wuj Rech Ri Nefi",
            "chapterWord": "U tas"
        },
        "chapters": {
            "1": {
                "intro": "Jun tzʼibatal canok chrij ri u bantajic ri Lehi, y ri rixokil, y ri cajib u cʼojol, are ri qui biʼ (cächapletaj rucʼ ri nabial cʼä ri qʼuisbal quech) Lamán, Lemuel, Sam y Nefi; ri Ajawaxel cubij che ri Lehi chi quel bic cho ri ulew re Jerusalén, rumal ri areʼ cukʼalajisaj chque ri winak chrij ri qui mac, y ri winak cäcaj cäquicämisaj; ri areʼ cäbinic oxib kʼij pa ri ulew cätzʼinowic cucʼ ri ralcʼual y ri rixokil; ri Nefi cucʼ ri rätz, questzelejic pa ri ulew re Jerusalén chucʼam bic ri tzʼibatal canok che jujun junab que ri aj Judeyib; ri qui tzijom canok chrij ri qui cʼäxcʼol; ri areʼ quecʼuliʼc cucʼ ri u mial ri Ismael; quebel pa ri ulew cätzʼinowic cucʼ ri quixokilal y ri calcʼual; ri cʼäx y ri kʼoxom ri cäquirik pa ri ulew cätzʼinowic; ja ri quebe wi; quebopan chuchiʼ ri nimalaj jaʼ. Ri rätz ri Nefi quecʼululan che; ri areʼ cusach qui cʼux y cuban jun nim jucub; cäquiyaʼ u biʼ che ri ulew, wachinel ulew cäquikʼaxaj ri nimalaj jaʼ cʼä xebopan pa ri tasom ulew, y cʼo nicʼaj jastak chic xquibano; are waʼ je jas ri u tzʼibam ri Nefi, utz na quinbij chi ri in, Nefi, xintzʼibaj we tzʼibatal canok che jujun junab.",
                "1": "In, Nefi, xinalaxic cucʼ utzalaj in tat, nu nan. Rumal waʼ, xintijox che ronojel ri retamabal ri in tat. In rikom sibalaj cʼäxcʼolil chupam ri nu cʼaslemal. Pune tä jeriʼ, in sibalaj tokʼobisam nu wäch rumal ri Kajawal ronojel nu kʼij. Kastzij ri Dios u yaʼom chwe nimalaj etamabal y utzil, y xukujeʼ sibalaj jastak re ri Dios ri man e kʼalajisam tä chi sak. Rumal cʼu riʼ, quintzʼibaj jas nu banom pa ri nu cʼaslemal.",
                "2": "Jeʼ, kas quintzʼibaj ri bantajinak canok, quintzʼibaj pa ri u chʼabal ri in tat. Chupam riʼ, cʼo wi ri quetamabal ri aj Judeyib, y ri qui tzijobal ri aj Egipcios.",
                "3": "In wetaʼm chi kastzij ri quintzʼibaj, y kas quintzʼibaj rucʼ nu kʼab in, y quintzʼibaj je jas ri u cholaj ri wetamabal.",
                "4": "Xcʼulmataj cʼut chi are xchaptaj ri nabe junab rech ri rajawinic ri Sedecías, ri ajawinel re Judá (ri in tat Lehi xcʼojiʼc pa Jerusalén ronojel u cʼaslemal), pa ri junab waʼ, xebopan qʼui kʼalajisanelab che ri cäpe na. Xquikʼalajisaj chquiwäch ri winak chi we man cäquiqʼuex taj qui cʼux che ri qui mac, ri nim tinimit re Jerusalén cäsach na u wäch.",
                "5": "Cʼäte riʼ, xbantajic chi ri in tat Lehi, are xel bic cho ja, xuban chʼawem rucʼ ri Dios kas rucʼ ronojel ranimaʼ. Xubano rech quetokʼobisax qui wäch ri u winak.",
                "6": "Xcʼulmatajic chi are tajin cuban ri u chʼawem rucʼ ri Dios, xkaj ulok chuwäch jun bolobic kʼakʼ ri xtaqʼuiʼc puwiʼ jun abäj, y sibalaj qʼui ri xrilo y ri xuto. Rumal ri jastak ri xrilo y xuto, sibalaj xbirbatic y xuxej rib.",
                "7": "Cʼäte xcʼulmataj waʼ, xtzelej cho ri rachoch pa Jerusalén. Xuqʼuiak rib cho u chʼat. Man xuchʼij tä ri u chukʼab ri Uxlabixel y ri jastak ri xrilo.",
                "8": "Y aretak kʼiʼtajinak chic rumal ri u chukʼab ri Uxlabixel, xcʼam bic che jun ilonem. Chilaʼ xrilo chi ri caj xujak rib y xuchomaj chi xril ri Tataxel, chi cʼo pa ri u tʼuyulibal sutim rij cumal qʼuialaj angelib ri tajin quebixon che ri Dios y cäquikʼijilaj u wäch.",
                "9": "Y xcʼulmataj chi xrilo jun ri xkaj ulok pa ri caj, y ri u juluwem nim na cho ri kʼij pa nicʼaj kʼij.",
                "10": "Y xukujeʼ xril chi xterenexic cumal nicʼaj e cablajuj. Y ri qui julquenic nim na cho ri tak chʼimil ri e cʼo cho ri caj.",
                "11": "Y xekaj ulok, xebe cho ri uwächulew. Xopan ri nabe, xtaqʼuiʼ chuwäch ri in tat, y xuyaʼ jun wuj pa ri u kʼab. Xutak che u siqʼuixic u wäch.",
                "12": "Y xcʼulmataj chi are cätajin cusiqʼuij u wäch ri wuj, ri Uxlabixel sibalaj xoquic pa ri ranimaʼ.",
                "13": "Xusiqʼuij u wäch ri wuj, xubij: ¡Ay, ay chawe Jerusalén! In wilom ri nimak tak a mac. Kastzij, ri in tat xusiqʼuij u wäch ri wuj che ri jastak chrij ri Jerusalén, chi ri winak aj Jerusalén cäsach na qui wäch, chi qʼui quecäm na pa u wiʼ chʼichʼ, y chi qʼui quekaj na pa qui kʼab ri qui cʼulel jelaʼ pa jun tinimit, Babilonia u biʼ.",
                "14": "Xcʼulmataj cʼut chi are ri in tat u siqʼuim chic u wäch ri wuj, y rilom ri nimak tak mayibal jastak, xurak u chiʼ, xubij qʼuialaj tak tzij che ri Kajaw je waʼ tzij riʼ: ¡Sibalaj nimak y mayibal tak u banic ri chac la, O Kajawal Dios, lal sibalaj Cuinel! Ri nim tʼuyulibal la cäpakiʼ cʼä chicaj. Ri cuinem la, y ri utzil la, y ri esabal cʼux la cäquijach quib paquiwiʼ conojel ri winak cho ri ulew. Rumal rech chi sibalaj quel cʼux la, man cäyaʼ tä la chi cäcäm jun chque ri quepe chwäch la.",
                "15": "Are u sucʼ waʼ ri u tzij ri in tat chunimarisaxic u kʼij ri u Dios. Ri ranimaʼ xcʼojiʼc pa quicotemal, y ronojel u cʼux xnojisax rumal quech ri jastak ri xrilo, kas ri cʼutum chuwäch rumal ri Kajaw.",
                "16": "Camic ri in, Nefi, man quintzʼibaj tä ronojel ri xutzʼibaj ri in tat, rumal e sibalaj ri jastak ri xutzʼibaj chrij ri xrilo pa tak ri ilonem y ri xrachicʼaj. Xukujeʼ xutzʼibaj qʼui jastak ri xukʼalajisaj chrij ri cäpe na y ri xubij chque ri ralcʼual, tzare man quintzʼibaj tä riʼ conojel.",
                "17": "Xak xu quintzʼibaj na ri nu banom in pa ri nu kʼij. Quintzʼibaj na jubikʼ chrij ri tzʼibatal che jujun junab ri xuban ri in tat, y quintzʼibaj na waʼ cho tak jujun u xak chʼichʼ ri xinban rucʼ nu kʼab in. Cʼäte cʼu riʼ, quintzʼibaj na che ri xbantajic pa ri nu cʼaslemal in.",
                "18": "Rumal waʼ, quinwaj chi ix quiwetamaj chi cʼäte ri Kajaw u cʼutum chic waʼ nimalaj jastak chuwäch in tat, Lehi, chrij ri sachibal u wäch ri Jerusalén, xel bic chquixol ri winak che u kʼalajisaxic ri cäpe na, y xukujeʼ chrij ri xrilo y xuto.",
                "19": "Xcʼulmatajic baʼ chi ri aj Judeyib xquitzeʼj u wäch ri in tat rumal ri jastak ri xukʼalajisaj chquiwäch. Kas xtzijon cucʼ chrij ri quetzelal y ri qui mac. Y xuyaʼ can chque ri u kʼalajisabal che ri xuto y ri xusiqʼuij pa ri wuj ri kas sak cubij chrij ri u petibal ri Mesías, y xukujeʼ ri esabal macaj que conojel ri winak.",
                "20": "Aretak ri aj Judeyib xquita waʼ, xpe coyowal rucʼ je xquiban chque ri ojer tak kʼalajisanel che ri cäpe na ri xexutux cumal, y ri xebuk che abäj, y xecämisaxic. Ri e areʼ xukujeʼ xquitzucuj in tat rech cäquicämisaj. Xane cʼut in, Nefi, quincʼut na chiwäch chi ri Dios quel u cʼux chquij conojel ri e u chaʼom rumal ri qui cojobal. Cuyaʼ qui chukʼab rech cäquitzokopij quib."
            },
            "2": {
                "1": "Xcʼulmataj cʼut chi ri Kajawal xtzijon rucʼ ri in tat pa jun rachicʼ, y xubij che: At tewichim Lehi, rumal ri a banom. Rumal cʼu at nimanel, y rumal a kʼalajisam chquiwäch we winak ri jastak ri xintako. Chawilampeʼ ri areʼ cäcaj catquicämisaj.",
                "2": "Xcʼulmatajic chi ri Kajawal xutak che ri in tat pa rachicʼ chi cäbec rucʼ ri u familia cho ri ulew cätzʼinowic.",
                "3": "Xcʼulmataj cʼut chi ri in tat xunimaj ri u tzij ri Kajawal. Rumal riʼ, xuban jas ri xutak ri Kajawal che.",
                "4": "Cʼäte riʼ, xel bic cho ri ulew cätzʼinowic. Xuyaʼ can ri rachoch y ri ulew re ri rechbal. Xukujeʼ xuyaʼ can ri u kʼän puak y ri u sak puak y ri u kʼinomal. Xak xuwi xucʼam bic ri u familia, y ri jastak ri rajwaxic chque, y ri u panibal. Xebel bic pa ri ulew cätzʼinowic.",
                "5": "Xebopan chuxcut ri ulew ri cʼo chuchiʼ ri quiäk nimalaj jaʼ. Cʼäte riʼ, xbinic rachiʼl u familia pa ri ulew cätzʼinowic chuchiʼ ri quiäk nimalaj jaʼ. Are tak waʼ, ri nu nan, Saría, y ri wätz, ri Lamán ri Lemuel, y ri Sam.",
                "6": "Y xcʼulmatajic chi cäte bininak oxib kʼij pa ri ulew cätzʼinowic, ri in tat xucoj u panibal puwiʼ ri ulew pa jun lianic ri cʼo chuchiʼ jun nimaʼ.",
                "7": "Xcʼulmatajic chi chilaʼ xulem tak abäj chubanic jun chiʼbal awaj cho ri Dios. Xuporoj jun awaj, y xumaltioxij che ri Dios.",
                "8": "Are cʼu ri nimaʼ, ri cäqʼuis pa ri quiäk nimalaj jaʼ, xquiyaʼ Lamán che u biʼ. Cʼu ri lianic xopan cʼä chunakaj ri u qʼuisic ri nimaʼ.",
                "9": "Are xril ri in tat ri jaʼ re ri nimaʼ, chi cäqʼuis pa ri quiäk nimalaj jaʼ, xuchʼabej ri Lamán, xubij che: ¡O, we tä at junam rucʼ we nimaʼ riʼ, ri cäbinic ja ri cäpe wi ronojel ri suqʼuilal!",
                "10": "Xubij xukujeʼ che ri Lemuel: ¡O we tä at junam rucʼ we lianic riʼ, areʼ sibalaj jekelic, man cäsalab taj chunimaxic ri u takbal ri Kajawal.",
                "11": "Jewaʼ xchʼawic rumal chi sibalaj co ri canimaʼ ri Lamán y ri Lemuel. Ri areʼ xewixwit chrij ri in tat rumal rech sibalaj tak jastak, chi areʼ xak jun ilonel che jastak, y chi xeresaj ulok pa ri qui tinimit, Jerusalén. Xukujeʼ xquibij chi xquiyaʼ can ri ulew re ri quechbal, ri qui kʼän puak, ri qui sak puak, y ri jeʼlic jastak quech, rech quecäm pa ri ulew cätzʼinowic. Xquibij chi xubano rumal rech ri moxalaj u chomanic ri ranimaʼ.",
                "12": "Are je u sucʼ waʼ, ri Laman y ri Lemuel, ri u nabial, xewixwitic chrij ri qui tat. Xewixwitic rumal man quetaʼm tä ri u cholaj ri jun Dios ri xbanowic.",
                "13": "Xukujeʼ man xecojon taj chi ri jun nimalaj tinimit Jerusalén cäsach na u wäch je jas xquibij can nabe ri kʼalajisanelab che ri cäpe na. Xak e junam cucʼ ri aj Judeyib re Jerusalén ri xquitzucuj u cämisaxic ri in tat.",
                "14": "Xcʼulmataj chi ri in tat sibalaj xcʼojiʼ ri Uxlabixel rucʼ, y xebuchʼabej rucʼ u chukʼab pa ri lianic re Lemuel. Rumal riʼ, xebirbat chuwäch, xsach chque qui noʼj, y man xquitzelej tä u bixic. Rumal cʼu riʼ, xquinimaj ri u tzij.",
                "15": "Pa ri jun kʼij riʼ, ri in tat xcʼojiʼc pa jun panibal.",
                "16": "Cʼu ri in, Nefi, cʼä in cʼojol ala, pune nim wakän chic, y sibalaj quinwaj quinwetamaj ri man kʼalajisam tä chi sak rumal ri Dios. Xintzʼonoj che ri Dios, y kas xpe che wilic. Xuchʼuchʼujarisaj ri wanimaʼ, y xincojon che conojel ri tzij ri u tzijom in tat. Rumal waʼ, man xinqʼuex tä nu cʼux che ri in tat je xquiban ri wachalal.",
                "17": "Y xinchʼabej ri Sam, xinbij che ronojel ri tzij ri u kʼalajisam chnuwäch ri Kajawal rumal ri Lokʼalaj Uxlabixel. Xbantajic chi ri areʼ xcojon che nu tzij.",
                "18": "Tzare ri Lamán y ri Lemuel man xquita taj nu tzij. Xujikʼaj rib ri wanimaʼ, y xintzʼonoj che ri Dios umal quech.",
                "19": "Xcʼulmatajic chi ri Kajawal xubij chwe: At tewichim Nefi, rumal rech cʼo a cojobal, y rumal in a siqʼuim rucʼ sacʼajanic y machʼachʼem.",
                "20": "Y we canimaj ri nu takbal, carik na utzil y quincʼam na a be cho jun ulew tewichim, jun ulew kas sucʼ nu tasom chawe, jun chaʼom ulew chquixol ri nicʼaj chic.",
                "21": "Cʼu ri awätz we catquicʼululaj, quetastaj na cho ri Ajawaxel.",
                "22": "We canimaj ri nu takbal, at catux na ri qui nimal y ri ajtij que ri awachalal.",
                "23": "Chawilampeʼ, we tä cäpe ri kʼij quecʼululan chwe, quintak na jun cʼäxalaj cʼajisabal wächaj paquiwiʼ, y man quecuin tä na quetakan paquiwiʼ ri awijaʼl, we tä man quecʼululan chwe.",
                "24": "Y we ri awijaʼl quecʼululan chwe, ri quijaʼl ri awachalal cäquiban na cʼäx paquiwiʼ, rech quinnataj chque."
            },
            "3": {
                "1": "Xcʼulmataj cʼut chi ri in, Nefi, xintzelej cho ri u panibal ri in tat cʼäte xintzijon rucʼ ri Ajawaxel.",
                "2": "Xcʼulmatajic chi areʼ xtzijon wucʼ, xubij chwe: Xinwachicʼaj chi ri Kajawal xinutako chi ri at cucʼ ri awätz quixtzelej na pa Jerusalén.",
                "3": "Chawilampeʼ, cʼo pa u kʼab ri Labán ri tzʼibatal che jujun junab chrij ri aj Judeyib, y xukujeʼ ri tzʼibatal chque ri qui biʼ ri awijaʼlil. Waʼ jastak e cʼo cho ri u xak tak chʼichʼ.",
                "4": "Rumal waʼ, ri Kajawal xtakan chi ri at cucʼ awachalal quixbec na cho ri rachoch ri Labán rech quitaʼ ri tak tzʼibatal riʼ, y rech quicʼam ulok waral pa ri ulew cätzʼinowic.",
                "5": "Areʼ cʼu ri awätz quewixwitic, y tajin cäquibij chi ri in quintaʼ chque jun cʼäxalaj jasäch, xane man in taj ri cutaʼ waʼ, kas are ri u takanic ri Dios.",
                "6": "Rumal riʼ, jat nu cʼojol, y ri Kajawal catutoʼ na rumal at man xatwixwit taj.",
                "7": "Cʼäte cʼu riʼ, ri in, Nefi, xinbij che ri in tat: Quinbe na, quinban na jas ri xutako ri Kajawal, rumal in wetaʼm chi man cuyaʼ tä areʼ u takbal chque ri calcʼual ri achijab we tä ma tä u sucʼumam nabe jun beyal rech cäbantajic ri jasäch ri xtakic ulok chque.",
                "8": "Xcʼulmatajic chi sibalaj xkaj chuwäch in tat ri xinbij che, rumal areʼ xretamaj chi ri Kajawal in u tewichim.",
                "9": "Cʼäte cʼu riʼ, ri in, Nefi, cucʼ ri wätz, xkacʼam ri ka panibal y xkachap ka binem pa ri ulew cätzʼinowic, xujbec cho ri ulew re Jerusalén.",
                "10": "Xcʼulmatajic chi are xujopanic pa Jerusalén, ri in, cucʼ ri wätz xkachʼabej kachbil kib.",
                "11": "Y xkachaʼ chkaxol jachin ri cäbec cho ri rachoch ri Labán. Ri Lamán xchaʼic, y xbec cho ri rachoch ri Labán. Y ri Lamán xtzijon rucʼ areʼ tʼuyulic chupam rachoch.",
                "12": "Ri Lamán xutaʼ che ri Labán ri tak tzʼibatal ri e tzʼibam pa ri u xak tak chʼichʼ bronce ri cʼo ri qui biʼ ri rijaʼlil ri in tat chquiwäch.",
                "13": "Xpe royowal ri Labán, y xresaj bic ri Lamán chuwäch. Man xraj taj cuyaʼ ri tak tzʼibatal che. Rumal riʼ, xubij che: Ri at, at jun elakʼom, y kas catincämisaj.",
                "14": "Xane ri Lamán xanimaj chuwäch ri Labán, xubij chke jas u banom ri Labán. Rumal riʼ, sibalaj xujbisonic, y ri wätz xcaj xebec pa ri ulew cätzʼinowic.",
                "15": "Xane in xinbij chque: Cʼas ri Dios je jas ri uj cʼaslic y man cujtzelej tä na rucʼ ri ka tat we majaʼ ka banom jas ri xujutak ri Kajawal.",
                "16": "Rumal waʼ, chkanimaj ri u takbal ri Kajawal. Joʼ ja cʼo wi ri rechbal ri ka tat. Chilaʼ xuyaʼ can u kʼän puak, ri u sak puak, y ri u kʼinomal. Y jeriʼ u banom areʼ rech cunimaj ri u takbal ri Kajawal.",
                "17": "Ri areʼ retaʼm chic chi ri Jerusalén cäsach na u wäch rumal ri quetzelal ri winak.",
                "18": "Are jewaʼ, ri areʼ xquixutuj ri qui tzij ri kʼalajisanelab che ri cäpe na. We tä ri in tat canajinak pa Jerusalén cʼäte u takom ri Kajawal chi quel bic pa ri tinimit, kas areʼ cäcämic xukujeʼ. Rumal riʼ, rajwaxic che chi quel bic pa we ulew riʼ.",
                "19": "Chiwilampeʼ cʼut, takal chke cäkarik ri tak tzʼibatal riʼ rech cäkacʼolo ri qui chʼabal ri ka nan ka tat chque ri kalcʼual.",
                "20": "Y xukujeʼ rech cäkacʼolo ri qui tzij ri lokʼalaj tak kʼalajisanel che ri cäpe na. We tzij riʼ yaʼom chque rumal ri Uxlabixel y ri u cuinem ri Dios tzpa xchapletaj ri uwächulew, cʼä wacamic.",
                "21": "Jeriʼ u cholaj ri nu tzij ri xinyaʼ chque ri wätz rech cäquicoj qui chukʼab chunimaxic ri u takbal ri Dios.",
                "22": "Xcʼulmatajic cʼut chi xujbec cho ri ulew re ri kechbal, xkacʼam lok ri ka kʼän puak, ri ka sak puak, y conojel ri jeʼlalaj ka jastak.",
                "23": "Cʼäte ka mulim chic we jastak riʼ, xujtzelej bic cho ri rachoch ri Labán.",
                "24": "Xujoc bic cʼä ja cʼo wi ri Labán, y xkataʼ che chi cuyaʼ chke ri tzʼibatal che jujun junab ri e tzʼibam cho ri xaxalaj u xak tak chʼichʼ bronce. Xkachiʼj che u tojbal ri ka kʼän puak, y ri ka sak puak, y ri jeʼlalaj tak ka jastak.",
                "25": "Xcʼulmataj chi are xril ri Labán chi cʼo qʼui jastak kucʼ, xurayij u wäch ri jastak. Rumal riʼ, xujresaj bic, xtakan chque ri u pataninelab chi cujquicämisaj rech cäresaj ka kʼinomal.",
                "26": "Xcʼulmataj cʼut chi ri uj xujanimaj chquiwäch ri u pataninelab, xkayaʼ can ri ka jastak, y xkaj pa u kʼab ri Labán.",
                "27": "Xcʼulmataj cʼut chi xujanimaj cho ri ulew cätzʼinowic, y ri u pataninelab ri Labán man xujquirik taj. Xkawaj kib pa ri u jul jun nim abäj.",
                "28": "Xcʼulmaxic chi xpe royowal ri Lamán chwe y xukujeʼ che ri in tat, y je xuban ri Lemuel rumal xunimaj areʼ ri u tzij ri Lamán. Je cʼu riʼ, xquibij cowilaj tak tzij chke ri uj, ri qui chakʼ, y xujquichʼayo rucʼ jun cheʼ.",
                "29": "Y xcʼulmatajic chi are cätajin cujquichʼay rucʼ ri cheʼ, xpe jun ángel re ri Ajawaxel chquiwäch y xebuchʼabej, xubij: ¿Jasche quichʼay ri i chakʼ rucʼ jun cheʼ? ¿La ma tä iwetaʼm ix chi ri Ajawaxel u tasom ri Nefi rech cux i nimal rumal rech ri i mac? Chiwilampeʼ, chixtzelej cho Jerusalén, y ri Ajawaxel cujach na ri Labán pa i kʼab.",
                "30": "Cʼäte tzijoninak chic ri ángel kucʼ, xel bic.",
                "31": "Y cʼäte benak chic ri ángel, ri Lamán y ri Lemuel xquichaplej chi jumul qui wixwitem, xquibij: ¿Jas u sucʼ ri Ajawaxel cujach na ri Labán pa ka kʼab? Kas areʼ cʼo nim u chukʼab, cʼä cäcuin cutak paquiwiʼ cincuenta achijab. Kas jeʼ, cäcuin quebucämisaj cincuenta achijab. ¿La ma tä cäcuin tä chubanic junam chke uj?"
            },
            "4": {
                "1": "Xbantajic cʼut chi xebinchʼabej ri wätz, xinbij chque: Chujtzelej bic chi jumul pa Jerusalén, y chkacoj ka chukʼab che u nimaxic ri u takbal ri Kajawal. Kastzij ri areʼ tza cätakan puwiʼ ronojel uwächulew. ¿La tä areʼ nim na chquiwäch ri Labán y ri cincuenta u winak, cʼä pune tä baʼ cʼo lajuj tak miles?",
                "2": "Joʼ cʼut, cäkacowirisaj kib je jas xuban ri Moisés. Ri areʼ kastzij xuchʼabej ri quiäk nimalaj jaʼ, y ri jaʼ xupakʼij rib chi riʼ y jelaʼ. Cʼu ri ojer tak ka tat xekʼatan che cakän chilaʼ, y xetzokopitaj ulok pa qui kʼab ri qui cʼulel. Cʼu ri ajchʼoʼjab rech ri Faraón, ri xecocotaj ri ka mam, xejikʼic pa ri quiäk nimalaj jaʼ.",
                "3": "Rumal cʼu ri, ix iwetaʼm chi waʼ kastzij. Xukujeʼ iwetaʼm chi jun ángel xtzijon ixucʼ. ¿Jasche baʼ, man quixcojon taj? Joʼ jelaʼ, ri Kajawal cäcuin cujutzokopij ja jas xebutzokopij ri ojer ka nan ka tat. Cäcuin areʼ cusach u wäch ri Labán je jas xuban cucʼ ri e aj Egipto.",
                "4": "Cʼäte nu bim we tak tzij chque, majaʼ xel coyowal, y cʼä xewixwitic. Pune tä jeriʼ, xinquiterenej cʼä ja cʼo wi ri tapia re Jerusalén.",
                "5": "Are chakʼab chic, xinbij chque chi cäcawaj quib. Y cʼäte cawam quib chic, ri in Nefi, xinoc pa ri tinimit, xinbec cho ri rachoch ri Labán.",
                "6": "Y ri Uxlabixel xucʼam nu be, man in wetaʼm taj jas quinban na.",
                "7": "Pune tä jeriʼ, xinbec chunakaj ri rachoch ri Labán y xinwil jun achi tzakinak chnuwäch pa ri ulew, kʼabarel areʼ rumal ri tzam.",
                "8": "Are xinopan chunakaj riʼ, xinwilo chi areʼ ri Labán.",
                "9": "Xinwil u machet, y xinwesaj pa ri u cʼolbal. Xinwilo chi ri u chapabal kas re kʼän puak, y sibalaj utzu banic riʼ, y xinwil chi ri u wareʼ banom re chʼichʼ sibalaj jeʼlic.",
                "10": "Xcʼulmataj chi ri Uxlabixel xuyaʼ tzij pa nu jolom chi quincämisaj ri Labán. Tzare in xinbij pa wanimaʼ chi mawi jumul nu cämisam jun achi, y xinjecʼ wib, man xinwaj taj quincämisaj areʼ.",
                "11": "Y ri Uxlabixel xinuchʼabej chic jumul, xubij: Chawilampeʼ, ri Ajawaxel u yaʼom can ri areʼ pa a kʼab Xukujeʼ in wetaʼm chi ri Labán xraj xinucämisaj, y ri areʼ man xraj tä cuto ri u takbal ri Kajawal. Xukujeʼ wetaʼm chi ri areʼ resam ri jastak kech.",
                "12": "Xcʼulmataj cʼut chi jumul chic ri Uxlabixel xubij chwe: Chacämisaj areʼ, rumal ri Ajawaxel u yaʼom pa a kʼab.",
                "13": "Ri Kajawal cusach na qui wäch ri itzel tak xinak rech cuban areʼ ri sucʼalaj u chomanic. Utz na we cäcäm jun achi, man are taj jun tinimit cäretzelaj rib rech man quecojon tä chic.",
                "14": "Je cʼu riʼ, are in, Nefi, xinta we tzij, xnataj chwe ri u bim ri Kajawal pa ri ulew cätzʼinowic, xubij: We ri awijaʼl cäquinimaj nu takbal, kas utz quel na ri cäquiban pa ri tasom ulew.",
                "15": "Kas jeʼ, xukujeʼ xinchomaj chi ri areʼ man quecuin tä na cäquinimaj ri u takbal ri Dios je jas ri cubij ri u pixab Moisés we tä ma tä cʼo cucʼ.",
                "16": "Xukujeʼ wetaʼm chi we pixab riʼ cʼo can chquiwäch ri tak u xak tak chʼichʼ bronce.",
                "17": "Y xukujeʼ xoc pa nu jolom chi ri Dios u yaʼom can ri Labán pa nu kʼab rech quincuinic quinrik ri tzʼibatal che jujun junab, je jas xtakanic.",
                "18": "Rumal waʼ, xinnimaj ri u tzij ri Uxlabixel y xinchap ri u wiʼ ri Labán, xinwesaj ri u jolom kas rucʼ ri u machet areʼ.",
                "19": "Y cʼäte esam chic ri u jolom rucʼ ri u machet wumal, xincoj ri ratzʼiak ri Labán, ronojel u wäch xincojo. Xukujeʼ xincoj ri ratzʼiak chʼichʼ rech chʼoʼjibal.",
                "20": "Cʼäte nu banom ronojel waʼ, xinbec cho ri cʼolbal ja cʼo wi ri u kʼinomal ri Labán. Are xinopan chuxcut ri cʼolbal riʼ, xinrik ri u pataninel ri Labán, areʼ cʼo rucʼ ri lawe re ri u cʼolibal ri kʼinomal. Xinchʼaw che je jas cächʼaw ri Labán. Y xintak che chi cäbec wucʼ pa ri u cʼolbal ri kʼinomal.",
                "21": "Ri areʼ xchoman chi in riʼ ri rajaw, rumal xrilo ri ratzʼiak y ri u machet ri nu cojom in.",
                "22": "Ri areʼ xchʼaw wucʼ chquijri tatayib que ri aj Judeyib, rumal retaʼm chi ri rajaw, Labán, xcʼojiʼc can chquixol chakʼab.",
                "23": "Y xinchʼaw che je jas in ri Labán.",
                "24": "Xukujeʼ xinbij che chi rajwaxic quincʼam bic ri retal re ri tak tzij ri cʼo chquiwäch ri u xak tak chʼichʼ bronce chque ri wätz ri e cʼo chrij ri tapia.",
                "25": "Xukujeʼ xintak che chi quinuterenej.",
                "26": "Xuchomaj areʼ chi tajin quintzijonic chrij ri kachalal re ri u winakil ri Dios, xuchomaj xukujeʼ chi in riʼ ri Labán. Rumal cʼu waʼ, xinuterenej.",
                "27": "Xchʼaw chwe qʼui tak mul chquij ri tatayib que ri aj Judeyib pa ri ka binem cho ri cʼolbal ja cʼo wi ri wätz chrij ri tapia.",
                "28": "Y xcʼulmataj cʼut chi are ri Lamán xril nu wäch, sibalaj xuxej rib, xukujeʼ ri Lemuel y ri Sam. Xebanimajic chnuwäch rumal xquichomaj chi in riʼ ri Labán, y chi we ne areʼ in u cämisam chic canok, xukujeʼ chi petinak chquicämisaxic ri e areʼ.",
                "29": "Xcʼulmataj chi xinsiqʼuij, y xquita ri nu chʼabal. Man xebanimaj tä chic chnuwäch.",
                "30": "Xcʼulmataj cʼut chi are ri pataninel re Labán xril ri wätz, xbirbatic, xraj xanimaj chkawäch y cätzelej cho ri tinimit Jerusalén.",
                "31": "Kas cʼu ri in Nefi nim wakän, y xukujeʼ nu cʼamom sibalaj chukʼab pa u kʼab ri Kajawal. Rumal riʼ, xinchap ri pataninel re ri Labán. Xinkʼatij rech man cäbec taj.",
                "32": "Xcʼumataj cʼut chi xinbij che: We cata ri ka tzij quinyaʼ nu tzij chawe pa ri u biʼ ri Kajawal y pa ri u biʼ ri nu cʼaslemal in, man catkacämisaj taj.",
                "33": "Y xincoj nu biʼ che u bixic chi man rajwaxic taj cuxej rib, chi areʼ tzokopital na chquixol ri winak we cujrachilaj pa ri ulew cätzʼinowic.",
                "34": "Y xukujeʼ xinbij che: Kas ri Kajawal xujutak ulok chubanic waʼ. ¿La ma tä rajwaxic cujsacʼajin chunimaxic ri u takbal ri Kajawal? Rumal cʼu riʼ, we cawaj catbec wachil in cʼä ja cʼo wi ri in tat, cʼo na cʼolbal chawe chkaxol.",
                "35": "Xcʼulmatajic chi Zoram, are u biʼ we pataninel, areʼ xuto we jun tzij riʼ, y xcuʼbisax u cʼux chi jumul. Ri areʼ xuyaʼ u tzij chke chi cäbe na pa ri ulew cätzʼinowic cʼä ja cʼo wi ri in tat. Xukujeʼ xucoj u biʼ che ri u tzij chi cäcanaj kucʼ che junalic.",
                "36": "Ri uj baʼ, xkaj chi cäcanajic kucʼ uj rech man cʼo tä jun ri cubij na chque ri Judeyib chi uj elinak bic pa ri ulew cätzʼinowic, rech man cujquiterenej taj.",
                "37": "Xcʼulmataj cʼut chi ri Zoram xucoj u biʼ che ri u tzij, y man xkaxej tä kib chic chuwäch areʼ.",
                "38": "Xcʼulmatajic chi xkacʼam bic ri u xak tak chʼichʼ bronce, y ri u pataninel ri Labán, xujbec pa ri u panibal ri ka tat."
            },
            "5": {
                "1": "Xbantajic chi cʼäte bininak chi ulok pa ri ulew cätzʼinowic cʼä ja cʼo wi ri ka tat, kastzij xquicot ri ranimaʼ, y xukujeʼ ri nu nan, Saríah, sibalaj xquicotic rumal kastzij chi u jikʼam rumal kech.",
                "2": "Xuchomaj areʼ chi uj cäminak pa ri ulew cätzʼinowic. Xukujeʼ xchʼachʼat chrij ri in tat. Xubij chi areʼ jun ilonel, xubij: Chawilampeʼ at uj awesam ulok che ri ulew re ri kechbal, y ri wal e sachinak chic, y ri uj cujcäm na pa ri ulew cätzʼinowic.",
                "3": "Y are je u sucʼ ri u chʼachʼatem ri nu nan ri xubij chrij ri in tat.",
                "4": "Xcʼulmax cʼut chi ri in tat xchʼaw rucʼ, xubij: In wetaʼm chi in jun ilonel. We tä ma tä jeriʼ wilom ri jastak rech ri Dios pa jun ilonem, man xinwetamaj tä ri rutzil ri Ajawaxel, xincanaj canok pa ri Jerusalén cucʼ ri wachalal rech quincäm na cucʼ jelaʼ.",
                "5": "Xane chawilampeʼ, kas yaʼom chwe jun tasom ulew, y cäquicot ri wanimaʼ rumal riʼ. Kas jeʼ, in wetaʼm chi ri Kajawal quebutzokopij na ri kalcʼual cho ri u kʼab ri labän, y kas quebutzelej na ulok chke pa ri ulew cätzʼinowic.",
                "6": "Y rucʼ we tak tzij riʼ, ri in tat, Lehi, xucuʼbisaj u cʼux ri nu nan umal kech aretak uj benak pa ri ulew cätzʼinowic cʼä pa ri tinimit re Jerusalén che u cʼamic ulok ri tzʼibatal che ri qui banom ri Judeyib.",
                "7": "Are cʼu xujopan pa ri u panibal ri in tat, sibalaj xequicotic, y xcuʼbisax u cʼux ri nu nan.",
                "8": "Y ri areʼ xchʼawic, xubij: Camic in kas wetaʼm chi ri Ajawaxel u takom ri wachajil chi quel bic pa ri ulew cätzʼinowic. Kastzij in wetaʼm chi ri Ajawaxel xebuchajij ri wal. Xebutzokopij cho ri u kʼab ri Labán, y xuyaʼ ri u cuinem chque rech cäquiban je jas ri xtakan chque. Jeriʼ u sucʼ ri u tzij ri nu nan.",
                "9": "Xcʼulmaxic chi sibalaj xequicotic y xquichiʼj tabal tokʼob che ri Kajaw, y xquiporoj tak awaj chuwäch. Xquimaltioxij che ri Dios re Israel.",
                "10": "Y cʼäte u maltioxim che ri Dios re Israel, ri in tat xuchap ri tzʼibatal che jujun junab ri cʼo retal cho ri xax tak u xak chʼichʼ bronce, y xebunicʼoj cʼä ja cächaptaj wi.",
                "11": "Xrilo chi cʼo ri job wuj rech ri Moisés, jawiʼ cubij wi jas ri u sucʼ xbanow ri uwächulew, y xukujeʼ ri u tzijol ri Adán y ri Eva, ri nabe ka nan ka tat.",
                "12": "Xukujeʼ cʼo ri qui tzijol ri Judeyib tzpa ri tiquiritajic cʼä pa ri u chaplexic ri rajawibal ri Sedecías, ri rajaw ri Judá.",
                "13": "Xukujeʼ ri tak kʼalajisabal che ri cäpe na que ri nabe lokʼalaj tak kʼalajisanelab cʼä pa ri u chaplexic ri rajawibal ri Sedecías. Xukujeʼ cʼo qʼui tak kʼalajisabal che ri cäpe na rech ri Jeremías chupam.",
                "14": "Xcʼulmataj cʼut chi ri in tat xukujeʼ xurik cho ri xax tak u xak chʼichʼ bronce ja cäpe wi ri u sucʼ ri rijaʼlil u mam. Rucʼ waʼ, xretamaj chi areʼ rijaʼl ri José. Kas areʼ ri jun José ri xcʼayix can pa Egipto. Areʼ ri u cʼojol ri Jacob ri xcolotajic rumal ri u kʼab ri Ajawaxel rech cucol ri u tat y ri e cʼo cho rachoch che jun nim wijaʼl.",
                "15": "Y xukujeʼ xebesax ulok cho qui kʼab ri aj Egipcios rumal ri jun Dios ri xecolow canok.",
                "16": "Je cʼu riʼ ri in tat xurik ja xpe wi ri rijaʼlil. Ri Labán xukujeʼ jun rijaʼl ri José. Rumal waʼ ri Labán y ri u mam qui cʼolom ri tzʼibatal che jujun junab.",
                "17": "Y are cʼu ri in tat xril conojel we jastak, kas xpe ri Uxlabixel rucʼ che u kʼalajisaxic ri cäpe na chrij conojel ralcʼual.",
                "18": "Xubij chi ri xax tak u xak chʼichʼ bronce quebec an pa conojel tak cʼolbal, xinak, chʼabal y tinimit ja quecʼojiʼ na ri rijaʼl.",
                "19": "Rumal waʼ, xubij chi ri xax tak u xak chʼichʼ bronce mawi jumul cäsach tä na u wäch. Mawi ri kʼij o ri junab cutzʼiloj na ri u wäch. Y xubij qʼui kʼalajisabal che ri cäpe na chquij ri rijaʼl.",
                "20": "Y xcʼulmatajic chi cʼä camic ri in tat y ri in ka nimam ri u takbal ri Ajawaxel ri u yaʼom chke.",
                "21": "Y cʼo chic pa ka kʼab ri tzʼibatal che jujun junab ri u takom ulok chke, y xkanicʼoj ronojel u wäch, y xkilo che sibalaj rayibal qui wäch. Kastzij sibalaj lokʼ chkawäch uj rech chi cujcuinic cäkacʼol ri u takbal ri Ajawaxel chque ri kalcʼual.",
                "22": "Rumal waʼ, are riʼ je jas u chomabal ri Dios rech cäquicʼam ulok kucʼ pa ri ka binem cho ri ulew tzʼinowinak cʼä pa ri tasom ulew."
            },
            "6": {
                "1": "Are je baʼ, in, Nefi, quinyaʼ tä na ja ri cäpe wi ri ijaʼlil que nu mam cho waʼ cʼolbal re ri nu tzʼibatal che jujun junab. Mawi jumul quinyaʼ na waʼ cho we xax u xak tak chʼichʼ ri quintzʼibaj, rumal are cʼo chupam ri tzʼib che jujun junab ri u cʼolom ri in tat. Rumal wa, man quintzʼibaj tä riʼ che we jun chac.",
                "2": "Utz cäkaj chnuwäch chi xak quinbij chi ri uj rijaʼlil José.",
                "3": "Y man rajwaxic taj chwe chi quintzʼibaj conojel ri jastak re ri in tat, rumal man cuyaʼ cätzʼibaxic cho we xax tak u xak chʼichʼ. Rajwaxic chwe waʼ cʼolbal che u tzʼibaxic ri jastak re ri Dios.",
                "4": "Ri quinrayij, are waʼ chi quinyaʼ tzij pa qui jolom ri achijab rech quekeb ri e areʼ cho ri Dios re Abrahán, re Isaac, y re Jacob, rech cäquicol quib.",
                "5": "Rumal riʼ, man quintzʼibaj tä na jas cäkaj chquiwäch ri winak rech ri uwächulew, xane ri cäkaj chuwäch ri Dios, y chquiwäch ri winak ri man e rech taj ri uwächulew.",
                "6": "Are je waʼ, quintak na chque ri wijaʼlil chi man cäquitzʼibaj tä cho we xax tak u xak chʼichʼ ri man cʼo tä u patan chque ri calcʼual ri achijab."
            },
            "7": {
                "1": "Are cʼu ri camic, quinwaj chi quiwetamaj chi aretak ri in tat, Lehi, xuqʼuis u kʼalajisaxic ri cäpe na paquiwiʼ ri rijaʼlil, ri Ajawaxel xchʼaw che jumul chic. Xubij che chi man utz taj chi ri areʼ, Lehi, quebucʼam bic ri u familia xak qui tuquiel pa ri ulew cätzʼinowic, xane rajwaxic chque ri u cʼojol chi cäquicʼam bic quixokilal, rech quequiwalajisaj quijaʼlil che ri Ajawaxel pa ri tasom ulew.",
                "2": "Y xbantajic chi ri Ajawaxel xtakan che ri in tat chi in, Nefi, rucʼ ri wachalal, cujtzelej chi na pa ri ulew re Jerusalén, rech quekacʼam bic ri tat Ismael y ri u familia pa ri ulew cätzʼinowic.",
                "3": "Y xbantajic chi in, Nefi, y ri wachalal xujtzelej chic jumul pa ri ulew cätzʼinowic rech cujbec pa Jerusalén.",
                "4": "Y xujopan cho ri rachoch ri tat Ismael, y sibalaj jeʼl xujrilo. Jeʼ puch, tza xujcuinic xkatzijobej che ri u tzij ri Ajawaxel.",
                "5": "Are cʼu riʼ, ri Ajawaxel xuchʼuchʼujarisaj ri ranimaʼ ri tat Ismael, y ri e cʼo cho ri rachoch. Rumal waʼ, xcaj quebe kucʼ pa ri ulew cätzʼinowic cʼä pa ri u panibal ri in tat.",
                "6": "Are cʼu ri uj benak pa ri ulew cätzʼinowic, kas jeʼri Lamán y Lemuel, y quieb u mial ri Ismael, y quieb u cʼojol ri tat Ismael y ri qui familia, xepe coyowal chke, jeʼ, chwe in, Nefi, y che ri Sam, y che ri qui tat, Ismael, y ri rixokil, y chque ri nicʼaj oxib u mial chic.",
                "7": "Xcʼulmaxic chi rumal ri coyowal, xcaj xetzelej bic pa ri tinimit re Jerusalén.",
                "8": "Y ri in Nefi, nu jikʼam umal rech ri cowilaj tak canimaʼ, y xebinchʼabej ri Lamán y ri Lemuel, xinbij chque: Chiwilampeʼ, ri ix ri wätz, ¿jasche sibalaj co ri iwanimaʼ, y sibalaj ix moy pa i chʼobobal? ¿Jasche rajwaxic chiwe chi in, ri i chakʼ, quixinchʼabej, jeʼ, y quinban ri cʼutbal chiwe?",
                "9": "¿Jasche man oquinak taj ri u tzij ri Ajawaxel pa i jolom?",
                "10": "¿Jasche sachinak pa i jolom chi xiwil jun ángel rech ri Ajawaxel?",
                "11": "Kastzij, y ¿jasche sachinak pa i jolom ri nimak tak tokʼob ri u banom ri Ajawaxel chke? Xujutzokopij pa u kʼab ri Labán, y xraj chi xujcuin che resaxic lok ri xax tak u xak chʼichʼ.",
                "12": "Kastzij, ¿jasche cʼu sachinak pa i jolom chi ri Ajawaxel cäcuin che u banic ronojel ri jastak chque ri calcʼual ri achijab je jas ri cäcaj areʼ, we quecojon che. Jeʼ puch, chujniman che.",
                "13": "Are we cujniman che, cäkechbej na ri tasom ulew. Y quiwetamaj na pa jun kʼij are cäban na ri u bim ri Ajawaxel chrij ri sachbal u wäch ri tinimit re Jerusalén. Xane ronojel jas ri u bim ri Ajawaxel chrij ri sachbal u wäch ri Jerusalén, cäban na.",
                "14": "Kas jeriʼ, ri Uxlabal re ri Ajawaxel cuqʼuis na baʼ cucoj u chukʼab cucʼ. Chilwilampeʼ, xane qui xutum ri kʼalajisanelab che ri cäpe na, y xquiqʼuiak bic ri Jeremías pa cheʼ. Y xcaj cäquicämisaj ri in tat, rumal waʼ xanima bic ri in tat pa ri tinimit.",
                "15": "Xane umal rech waʼ, quinbij chiwe chi we quiwaj quixtzelej pa Jerusalén, quixcäm ne cucʼ. Jeʼ puch, we quichaʼo, chixtzelejok jelaʼ, y cänataj ri nu tzij chiwe we quixbec, quixcäm na xukujeʼ, rumal je quinutakchij ri Uxlabal re ri Ajawaxel chi quinbij.",
                "16": "Are cʼu xbantajic chi in, Nefi, nu bim waʼ tzij riʼ chque ri wachalal, xpe coyowal. Y xinquichapo, kas jeriʼ sibalaj nim ri coyowal. Y xinquixim rucʼ tak colob rumal xcaj quinquicämisaj rech quinquiyaʼ can pa ri ulew cätzʼinowic rech quintijic cumal itzel tak awaj.",
                "17": "Xbantaj cʼu waʼ chi xinchʼabej ri Ajawaxel, xinbij: O ri lal Ajawaxel, je jas ri nu cojobal che la, cinesaj la pa qui kʼab ri wachalal. Kas cäyaʼ la ri nu chukʼab rech quintʼokopij ri colob ri ximtal pa nu kʼab.",
                "18": "Aretak nu bim we tzij riʼ, kastzij chi xeturtub ri colob che ri nu kʼab y ri wakän, y xintaqʼuiʼ chquiwäch ri wachalal, xebinchʼabej chic jumul.",
                "19": "Xbantajic chi xpe coyowal wucʼ jumul chic, xcaj quinquichapo chic, xane jun chque ri u mial ri tat Ismael, jeʼ, xukujeʼ ri u nan, y jun chque ri u cʼojol ri tat Ismael, xechʼaw panuwiʼ cucʼ ri wachaal. Xquichʼuchʼujarisaj ri canimaʼ, y xquitanabaʼ ri qui chukʼab che nu cämisaxic.",
                "20": "Tajin xcʼulmaxic chi xoc bis pa canimaʼ rumal ri qui mac, y xexuquiʼc chnuwäch, y xquitaʼ chwe chi quincuyu jas ri xquiban chwe.",
                "21": "Xbantajic chi kas sucʼ xincuyu ronojel jas ri xquiban chwe, y xinbij chque chi cäquitaʼ che ri Ajawaxel qui Dios chi cucuy ri qui mac xukujeʼ. Y xcʼulmatajic chi je xquibano. Y aretak xbantaj ri qui chʼawem rucʼ ri Ajawaxel, xkachaplej chic jumul ri ka be ja ri cʼo wi ri u panibal ri in tat.",
                "22": "Y xbantajic chi xujkaj ulok cho ri u panibal ri ka tat. Cʼäte cʼu ri in, y ri wachalal, y ronojel ri u familia ri tat Ismael, xujopan pa ri u panibal ri in tat, ri e areʼ xetioxin che ri Ajawaxel ri qui Dios, y xquichiʼj jun tabal tokʼob che, y xquiporoj tak awaj chuwäch."
            },
            "8": {},
            "9": {},
            "10": {},
            "11": {},
            "12": {},
            "13": {},
            "14": {},
            "15": {},
            "16": {
                "1": "Y xcʼulmatajic chi cʼäte ri in, Nefi, nu bim waʼ chque ri wachalal, are je u sucʼ waʼ xquibij chwe: At xabij cʼäxalaj tak jastak chke, cʼäx xeboc pa kanimaʼ, man cäkachʼij taj.",
                "2": "In xintzelej uwo ri xquibij, xinbij chque chi wetaʼm chi cʼäx ri xinchʼawic chquij ri itzel tak winak, je jas ri kastzij. Y xebinkʼ alajisaj ri sucʼum tak achijab, y xinbij chi cäpe na ri kʼij ri quewalajisax na. Jeʼ, ri e cʼo qui mac sibalaj cʼäx cäquinaʼo are cäbix ri kastzij chque, sibalaj cäkʼututic ri canimaʼ.",
                "3": "Je puch, wachalal, we tä ix sucʼum tak achijab, y quiwaj quitatabej ri kastzij, y quixniman che rech quisucʼumaj iwib cho ri Dios, mixwixwitic che ri u tzij, y mibij chi cʼäx ri quinchʼaw chiwe.",
                "4": "Xcʼulmatajic chi in, Nefi, sibalaj xinsacʼajanic che u taʼic chque ri wachalal rucʼ ronojel nu chukʼab rech queniman che ri u pixab ri Kajawal.",
                "5": "Xbantajic chi xquimachʼachʼej quib cho ri Kajaw. Jeʼ puch, chi xcuʼbiʼ nu cʼux, y xinquicotic chi quebin na pa ri be re utzil.",
                "6": "Ronojel waʼ jastak xbixic y xbantajic aretak ri in tat xcʼojiʼ pa jun panibal pa ri lianic ri xcoj Lemuel che u biʼ.",
                "7": "Xbantajic chi ri in, Nefi, xincʼuliʼ rucʼ jun chque ri u mial ri tat Ismael. Xukujeʼ ri wätz xecʼuliʼc cucʼ ri nicʼaj u mial chic. Cʼu ri Zoram xucʼam ulok ri nabial u mial ri tat Ismael je ri rixokil.",
                "8": "Are je cʼu waʼ, ri in tat xniman chque ronojel ri u takbal ri Kajaw ri u yaʼom che. Je cʼu ri in, Nefi, sibalaj xintewichixic rumal ri Ajawaxel.",
                "9": "Xcʼulmatajic chi ri Kajawal chakʼab chic xuchʼabej ri in tat. Xtakan canok che chi ri jun kʼij chic cucʼam na bic chi jumul ri u be pa ri ulew cätzʼinowic.",
                "10": "Y xcʼulmaxic chi akʼab che ri jun kʼij chic, xwalaj ri in tat, cʼu kas xel bic chuchiʼ ri u panibal, cʼäte riʼ, sibalaj xmayinic rumal xrilo cho ri ulew jun cʼoloquic chʼichʼ sibalaj jeʼl ri u banic. Banom riʼ rumal jeʼlelaj jastak, y e cʼo quieb alaj bak chupam. Jun chque cucʼutu jachique ri be ri cäkacʼam bic pa ri ulew cätzʼinowic.",
                "11": "Y xbantajic chi xkamulij ronojel ri ka jastak ri ka cʼamom bic pa ri ulew cätzʼinowic, y ri jutak bic chic ka jastak, ri cäkatijo ri u yaʼom ri Kajawal chke, y xkamulij ronojel tak ri ijaʼ kech rech cäkacʼam bic pa ri ulew cätzinowic.",
                "12": "Cʼu xcʼulmaxic chi xkekaj ri ka panibal y xujbe pa ri ulew cätzʼinowic. Xkakʼaxej ri nimaʼ re Lamán.",
                "13": "Y xcʼulmatajic chi cajib kʼij xujbinic, xujtzelej jubikʼ cho ri nicʼaj u wiquiakʼab ri relbal kʼij. Cʼäte riʼ, xkacoj ri ka panibal xkayaʼ Shazer che u biʼ ri cʼolbal.",
                "14": "Y xbantaj chi jumul chic xujbe rucʼ ka chʼab ri ka qʼuiakbal chʼab che qui chapic ri tak chicop ri queriktaj chupam ri ulew cätzʼinowic, rech cäkayaʼ chque ri ka familias. Cʼäte riʼ xcacämisaj ri tak chicop cumal ri ka familias, y xujtzelej cucʼ ri ka familias pa ri cʼolbal u biʼ Shazer. Y xkachap ri ka be jumul chic pa ri ulew cätzʼinowic, tza xkaterenej ri junam ka be, tza xkatzucuj ri chʼakalic tak utz ulew ri cʼo pa ri ulew cätzʼinowic, ri cʼu chuchiʼ ri cak nimalaj jaʼ nimjaʼ.",
                "15": "Y xcʼulmatajic chi xujbin qʼui kʼij, xkachap ri tak chicop pa tak ri ka be rech cʼo ri cäkatijo, xkabano cucʼ ri ka chʼab, ri qʼuiakbal chʼab, abäj y ri iquiäkʼ kech.",
                "16": "Xkaterenej jas ri cucʼutu ri jun cʼoloquic chʼichʼ chkawäch, ri xujucʼam bic pa tak ri chʼak tak utz ulew chupam ri ulew cätzʼinowic.",
                "17": "Y cʼäte ri uj benak chic sibalaj kʼij, xkacuʼbaʼ ri ka panibal che jun uxlanem, y che u tzucuxic jas cäquitij ri ka familias.",
                "18": "Y xcʼulmax chi in, Nefi, xinel bic pa qui tzucuxic tak ri chicop, xinkʼipij ri nu qʼuiakbal chʼab banom rucʼ räx chʼichʼ sibalaj jeʼlic. Y kastzij waʼ chi xpe coyowal ri wachalal wucʼ umal rech ri nu qʼuiakbal chʼab ri xkʼipinic, man xkarik tä chic jas ri xkatijo.",
                "19": "Y xcʼulmaxic chi man cʼo tä xkacʼam lok chque ri ka familias are xujtzelej cucʼ, y umal rech ri be sibalaj cʼäx, e cosinak chic, y xquirik cʼäx rumal man cʼo tä jas ri xquitijo.",
                "20": "Y xcʼulmatajic chi ri Lamán y Lemuel, y ri ralcʼual ri tat Ismael, qʼui xewixwitic, umal rech ri qui cʼäxcʼolil ri xquirik pa ri ulew cätzʼinowic. Y ri in tat xuchap u wixwitem chrij ri Rajaw u Dios xukujeʼ. Kastzij, chi conojel e areʼ sibalaj xquirik bis cʼä chi xewixwit chrij ri Dios.",
                "21": "Y xcʼulmatajic chi ri in, Nefi, xoc ri bis pa wanimaʼ chque ri wachalal rumal xkʼipinic ri nu qʼuiakbal chʼab, y rumal ri qui qʼuiakbal chʼab areʼ man cuyuk tä chi rib che u qʼuiakic ri chʼab. Kastzij xkarik cʼäx che ri man cʼo tä jas cäkachap che ka wa.",
                "22": "Are cʼu ri in, Nefi, xintzijon cucʼ ri wachalal umal rech chi xquicowirisaj chic jumul ri canimaʼ, cʼä xechʼachʼatic chrij ri Cajaw Dios.",
                "23": "Y xbantajic chi in, Nefi, xinban jun qʼuiakbal chʼab re cheʼ, y jun chʼab re jun sucʼ cheʼ, y xincʼam lok waʼ rucʼ jun iquiakʼ y rucʼ abäj. Cʼäte riʼ xintaʼ che ri in tat, ¿ja quinbe wi chutzucuxic jas cäkatijo?",
                "24": "Y xcʼulmatajic chi ri in tat xchʼaw rucʼ ri Kajaw, rumal xquimachʼachʼej quib umal rech ri nu tzij ri xinbij chque, rumal ri in qʼui u sucʼ ri jastak ri xinbij chque rucʼ ri u chukʼab ri wanimaʼ.",
                "25": "Y xbantajic chi ri u tzij ri Ajaw xopan che u chʼabexic ri in tat. Y kastzij puch, xyajtajic rumal xwixwitic chrij ri Ajaw. Rumal riʼ, xujikʼaj.",
                "26": "Y xbantajic chi ri u tzij ri Ajaw xubij che: Chawilaʼ ri cʼoloquic chʼichʼ, y chasiqʼuij u wäch ri jastak ri tzʼibatal chrij.",
                "27": "Y xcʼulmatajic chi aretak ri in tat xril ri jastak ri tzʼibatal chrij ri cʼoloquic chʼichʼ, xbirbatic y xuxej rib. Ri wachalal xukujeʼ, y ri ralcʼual ri tat Ismael y ri kixokilab xukujeʼ xebirbatic.",
                "28": "Y xcʼulmatajic chi in, Nefi, xinwil ri tak bak ri e cʼo chupam ri cʼoloquic chʼichʼ, chi utz quesalabic we cʼo ri ka cojobal, y ri ka sacʼajinic, y we cʼo ri ka siqʼuinic che.",
                "29": "Y cʼo chquij nicʼaj cʼacʼ tzʼib, chi man cʼäx taj cäban chusiqʼuixic xukujeʼ. Y are waʼ xuyaʼo ka noʼj rech cäketamaj ri u sucʼ ri Ajaw. Y xtzʼibataj riʼ, y xqʼuextaj jutak mul. Are cuterenej ri ka cojobal y ri ka sacʼajinic ri cäkayaʼ che. Chi jewaʼ cäketamaj chi rucʼ nitzʼ u chac, ri Ajawaxel cuban nimak tak jastak.",
                "30": "Y xcʼulmatajic chi ri in, Nefi, xinpakiʼ cʼä puwiʼ ri juyub, je jas xucʼut ri cʼoloquic chʼichʼ.",
                "31": "Y xbantajic chi xincämisaj e qʼui tak awaj re juyub, y jewaʼ xincʼam ulok jas ri cäquitij ri ka familias.",
                "32": "Y xcʼulmatajic chi xintzelej pa ri ka panibal cucʼ ri awaj ri xoncämisaj, y aretak xquilo chi xinriko ri ka tijowic, sibalaj xequicot ri canimaʼ, y xcʼulmatajic chi xquimachʼachʼej quib cho ri Ajawaxel, y xquitioxij che.",
                "33": "Y xcʼulmatajic chi xkachap chic ri ka be, y xkachap ri ka be ri ka chapom canok, y tza are u sucʼ xujbec. Y aretak uj benak chic qʼui kʼij, xkacuʼbaʼ ri ka panibal jumul chic rech cujuxlan jun quieb oxib kʼij chilaʼ.",
                "34": "Y xcʼulmaxic chi xcäm ri tat Ismael, y xmuk pa jun cʼolbal u biʼ Nahom.",
                "35": "Y xcʼulmaxic chi ri u mial ri tat Ismael sibalaj xquijikʼaj y xcokʼej che ri qui tat, y xukujeʼ xebokʼic umal rech ri cʼäx ri xquirik pa ri ulew cätzʼinowic. Y xewixwit chrij ri in tat, rumal xeresaj ulok pa ri ulew re Jerusalén, xquibij: Ri ka tat cäminak. Y kastzij baʼ, ri uj benak chic qʼui pa ri ulew cätzʼinowic, y man ka rikom taj jun ka cʼolbal. Ka chʼijom qʼui cʼäx, y ri wijaʼl, ri chakiʼj chiʼaj, ri cosical y cʼäte conojel waʼ, cujcäm na che wijaʼl pa ri ulew cätzʼinowic.",
                "36": "Are jeʼ xquibij waʼ aretak xewixwit chrij ri in tat, y xukujeʼ chwij ri in. Y areʼ xcaj quetzelej pa Jerusalén.",
                "37": "Y ri Lamán xubij che ri Lemuel y xukujeʼ chque ri u cʼojol ri tat Ismael: Chiwilampeʼ, chkacämisaj ri ka tat, y xukujeʼ ri ka chakʼ Nefi, areʼ u tzucum chi cuban na nimalaj achi chkaxol y kajtij, cʼu ri uj nabial che.",
                "38": "Camic cubij chi ri Ajawaxel tzijoninak rucʼ, y xukujeʼ cubij che e petinak rucʼ ri angelib chutewichixic. Xane ri uj ketaʼm chi xak cuban tzij. Y areʼ cubij waʼ jastak chke. Y cuban nicʼaj jastak chic umal rech ri itzel tak noʼj, rech cʼo chi cujusubu, cuchomaj chi cäraj ne cäcuinic cujucʼam bic pa jun najalaj sachinak ulew ri man cäkachʼob taj. Cʼäte riʼ, u chomam cuban ri kajawal y ka nimal, rech cujutak wi je jas cubij ranimaʼ. Cʼu are je u sucʼ waʼ ri wätz Lamán xuyaʼo tzij pa ri qui jolom rech cäpe coyowal wumal in.",
                "39": "Y xbantajic chi ri u tzij ri Ajawaxel cʼo kucʼ. Kastzij, ri u chʼabal ri Dios xulic y xubij qʼui tak tzij chque, y sibalaj co xebuyajo ri wätz. Cʼäte riʼ, chi xeyajic canok rumal ri u chʼabal ri Ajawaxel, jumul chic xpacun ri coyowal y xquiqʼuex qui cʼux chi man quemacun tä chic. Rumal waʼ, ri Ajawaxel xujutewichij rucʼ ri ka wa rech man cujcäm taj che ri wiʼjal."
            },
            "17": {
                "1": "Y xcʼulmatajic chi xkachap chic jumul ri ka be chupam ri ulew cätzʼinowic. Cʼäte riʼ, tza xuje cho relbal kʼij. Y xujbinic, y xkakʼiʼ ri jekʼbal tak cʼäx pa ri ulew cätzʼinowic, y ri kixokilal xcalcʼualaj ri cal chilaʼ.",
                "2": "Xujutewichij ri Ajawaxel rucʼ nimak tak tewichibal. Pune tä baʼ xak räx tiʼj xkatijo pa ri ulew cätzʼinowic, ri kixokilal xpe sibalaj u pam ri qui tuʼ chque ri cal, y xecowiric, je jas ri achijab. Y xquichaplej xquikʼiʼo ri be, y man xewixwit taj.",
                "3": "Y jeriʼ coc pa ka jolom chi ri u takbal ri Dios quenimax na. Y we ri calcʼual ri achijab queniman che ri u takbal ri Dios, areʼ quebutzuku, y cuyaʼ ri u chukʼab chque rech cäquinimaj ri u takbal ri u takom ulok chque. Y are je xuban waʼ kucʼ, ri Ajawaxel xuyaʼo jas ri rajwaxic chke aretak xujcʼojiʼ pa ri ulew cätzʼinowic.",
                "4": "Y xujcʼojiʼ chilaʼ qʼui junab, kastzij, wajxakib junab pa ri ulew cätzʼinowic.",
                "5": "Y xujopan chupam ri jun cʼolbal ri xkayaʼ u biʼ wächinel ulew che umal rech ri sibalaj tak uwo cheʼ, y ri qui cäb wonon. Y ri Ajawaxel xuban can waʼ ronojel rech man cujcäm taj. Y xkil ri nimalaj jaʼ ri xkayaʼo ri u biʼ Irreántum che, cubij sibalaj jaʼ.",
                "6": "Y xcʼulmatajic chi xkacoj tak ri ka panibal chuchiʼ ri nimalaj jaʼ. Pune tä baʼ ka chʼijom y ka jikʼam ri sibalaj tak cʼäx. Jeʼ, sibalaj e qʼui ri man cujcuin tä che u tzʼibaxic, sibalaj xcuʼbiʼ ka cʼux, y xujquicotic aretak xujopan chuchiʼ ri nimalaj jaʼ. Yxkacoj u biʼ wächinel ulew che ri cʼolbal, rumal ri sibalaj u wäch ri cheʼ.",
                "7": "Y xcʼulmatajic chi cäte ri in, Nefi, cʼolinak chic qʼui kʼij pa ri jun cʼolbal u biʼ wächinel ulew, xpe baʼ puch ri u chʼabal ri Ajawaxel chwe, y xubij: Chatwalajok pakal cʼä puwiʼ ri juyub. Y xcʼulmatajic chi xinwalaj bic, y xinpakiʼ puwiʼ ri juyub, y xinban ri chʼawem rucʼ ri Ajawaxel.",
                "8": "Y xcʼulmatajic chi ri Ajawaxel xinuchʼabej, y xubij chwe: Caban na jun nim jucub je u sucʼ jas ri quincʼut chawäch, rech chi ri in quebincʼam bic ri a winak puwiʼ we jaʼ riʼ.",
                "9": "Y xinbij che: Ajawaxel, ¿ja quinbe wi che u rikic ri chʼichʼ ri rajwaxic quintzaco chque tak ri nu chacubal che u banic ri nim jucub je jas ri u sucʼ ri cʼutum la chnuwäch?",
                "10": "Y xcʼulmatajic chi ri Ajawaxel xubij chwe jawiʼ quinbe wi che u rikic ri chʼichʼ che u banic ri nu chacubal.",
                "11": "Cʼäte riʼ, xbantajic chi ri in, Nefi, xinban nicʼaj xutʼibal kʼakʼ rucʼ qui tzʼumal awaj che u xutʼuxic ri kʼakʼ. Y cʼäte xbantaj wumal ri xutʼibal kʼakʼ, xben pa kʼij quieb abäj, ri jun cho ri jun chic, che resaxic kʼakʼ.",
                "12": "Xane nabe canok, ri Ajawaxel man u yaʼom taj chi cäkaban ri kʼakʼ pa ri ka be chupam ri ulew cätzʼinowic. Areʼ xubij: In quinbano chi ri i wa utz, y qui quinaʼ u tijowic rech man rajwaxic taj quitzaco.",
                "13": "Y xukujeʼ in quinux che ri i chäj pa ri ulew cätzʼinowic. Y quinban u banic ri be chiwäch we amakʼel quinimaj ri nu takbal. Are je baʼ puch, we quinimaj ri nu takbal, quixcʼam bic cho ri tasom ulew, y quiwetamaj na chi ri in quixincʼam bic.",
                "14": "Je puch, y xubij ri Ajawaxel xukujeʼ: Aretak ix opaninak chic cho ri tasom ulew, quiwetamaj na chi in ri Ajawaxel, in ri Dios. Y chi in, ri Ajawaxel, xixinwesaj pa ri sachbal i wäch. Kastzij chi in xixinwesaj bic pa ri tinimit re Jerusalén.",
                "15": "Je puch, in, Nefi, quinsacʼajinic che u nimaxic ri u takbal ri Ajawaxel, y quebinpixabaj ri wachalal rech quesacʼajinic che ri u nimaxic.",
                "16": "Y xcʼulmatajic chi xinban ri nu chacubal rucʼ ri chʼichʼ ri xinwesaj che ri abäj, y xintzaco.",
                "17": "Y aretak xquil ri wätz chi in quinkaj che u chapic u banic jun nim jucub, xquichap jun jasjatem chwij, xquibij: Ri ka chakʼ moxirinak. Cuchomaj areʼ chi cäcuin che u banic jun nim jucub, jeʼ, xukujeʼ cuchomaj chi rucʼ ri jucub cukʼaxaj ri nimalaj jaʼ.",
                "18": "Y jeriʼ xejasjatic ri wätz chwij, y man xcaj taj quechacunic, rumal xquichomaj chi man quincuin tä in che u banic jun jucub. Y man xecojon taj xukujeʼ chi ri Ajawaxel xucʼutu chnuwäch jas ri u sucʼ ri cäban che.",
                "19": "Are wacamic, xcʼulmatajic chi ri in, Nefi, xinchap u jikʼaxic umal rech chi xquicowirisaj ri canimaʼ, y xquilo chi xinbixonic. Jerxbecab pa ri canimaʼ cʼä chi xequicot chwij, xquibij: Ketaʼm chi at man catcuin taj che u banic jun jucub, xane ketaʼm chi man cʼo tä a noʼj che u banic jun nimalaj chac.",
                "20": "At, je xaʼ junam rucʼ ri ka tat, at cacʼam u be rumal ri moxalaj tak u chomanic ri ranimaʼ. Jeʼ, uj resam bic pa ri tinimit re Jerusalén, y uj wacatinak pa waʼ ulew cätzʼinowic, pa qʼui tak junab riʼ. Y ri kixokilal e chacuninak pune e yawab chic. Y e areʼ e qui yaʼom acʼalab pa ri ulew cätzʼinowic, y qui chʼijom conojel ri cʼäx xak xu cäraj ri cämical. Y cäraj ne are mas utz chque we tä xecäm jelaʼ are majaʼ elinak bic pa Jerusalén, chi cäquikʼiʼ ri waʼ cʼäx.",
                "21": "Kas jeriʼ qʼui junab ka kʼiʼom ri cʼäx pa ri ulew cätzʼinowic, y ronojel tak waʼ junab mas utz ka banom rucʼ ri ka jastak y ri ulew ri kechbem canok we tä uj cʼo jelaʼ. Jeʼ cäraj ne xujquicot jelaʼ.",
                "22": "Y ketaʼm chi ri tinimit ri cʼo pa ri ulew re Jerusalén e utzalaj tak winak, rumal ri areʼ qui nimam ri u pixab ri Ajawaxel, y ronojel ri u takbal, je ri u takbal ri Moisés. Je puch chi ketaʼm chi e areʼ jun sucʼalaj winak, y ri ka tat Lehi xukʼat tzij paquiwiʼ, y xujresaj bic ri uj umal rech chi xkacoj ri u tzij. Kastzij chi xak junam ri ka chakʼ rucʼ. Y areʼ je tak ri qui tzij ri wätz ri quewixwit chkij.",
                "23": "Cʼäte riʼ, xcʼulmatajic chi in, Nefi, xebinchʼabej y xinbij: ¿La quicoj ix chi ri ka mam katiʼt, ri ralcʼual ri Israel, xebesax bic pa qui kʼab ri aj Egipcios, we man xecojon tä che ri u pixab ri Ajawaxel?",
                "24": "¿La kastzij quichomaj ix chi xecuinic xquesaj quib pa ri cʼäx, we tä ma tä ri Ajawaxel u takom bic ri Moisés chquesaxic chupam?",
                "25": "Cʼut, iwetaʼm chi ri ralcʼual ri Israel xecʼojiʼ che jun cʼäxalaj patanijic. Y xyaʼic sibalaj chac chquij rumal. Iwetaʼm chi jeʼlic xquilo chi xebesax chupam ri cʼäx patanijic.",
                "26": "Xukujeʼ, iwetaʼm chi xtakan che ri Moisés rumal ri Ajawaxel chi cuban na ri jun nimalaj chac. Y iwetaʼm chi rumal ri u tzij, xujak rib ri quiäk nimalaj jaʼ jeriʼ y jelaʼ, y ri winak xquikʼaxaj chcakän pa ri chakiʼj ulew.",
                "27": "Xane iwetaʼm chi ri aj Egipcios, e areʼ ri ajchʼoʼjab rech Faraón, xejikʼ can chupam ri quiäk nimalaj jaʼ.",
                "28": "Y xukujeʼ iwetaʼm chi ri ralcʼual Israel xetzuk rucʼ maná pa ri ulew cätzʼinowic.",
                "29": "Jeʼ, y ri ix iwetaʼm xukujeʼ chi ri Moisés, rucʼ ri u tzij, je jas ri u cuinem ri Dios ri cʼo rucʼ, xukʼosij ri u wäch ri abäj y xel ulok ri joron rech ri ralcʼual ri Israel cäquiqʼuis ri chakiʼj qui chiʼ.",
                "30": "Y pune xcʼam qui be, xnabej ri Ajawaxel ri qui Dios, y qui Colonel chquiwäch, xucʼam qui be pa kʼij, y chakʼab xuyaʼ chque ri qui chäj, y xuban chque ronojel jas ri rajwaxic che ri achi chi cucʼamo, xquicowirisaj ri canimaʼ, xesorinic y xeyokʼowic che ri Moisés y che ri kastzij cʼaslic Dios.",
                "31": "Y xcʼulmatajic chi xusach qui wäch je jas ri u tzij. Je jas ri u tzij, xucʼam qui be, y je jas ri u tzij xebutoʼ che ronojel ri jastak. Y man cʼo tä jas ri xbanic ri man rucʼ tä ri u tzij.",
                "32": "Y cʼäte riʼ chi xquikʼaxaj ri nimaʼ Jordán, areʼ xuyaʼo chque qui chukʼab che cocotaxic ri winak ri e cʼo pa ri ulew, jeʼ, xequijacho qui wäch cʼä pa ri sachbal qui wäch.",
                "33": "Are cʼu ri camic, ¿la quichomaj ix chi ri alcʼualaxel re ri tinimit riʼ ri xecʼojiʼ pa ri tasom ulew, y ri xequiak bic jelaʼ cumal ri ka mam, la quichomaj chi e utz tak achijab? Chiwilampeʼ in quinbij chiwe chi are tä riʼ.",
                "34": "¿La quichomaj chi ri ka mam tza xtokʼobisax mas qui wäch chque ri winak ri e cʼo pa ri tinimit, we tä ri e areʼ mas e sucʼum? In quinbij chiwe chi man are taj.",
                "35": "Chilwilampeʼ, ri Ajawaxel quebulokʼokʼej ri ralcʼual xaʼ junam. Y jachin ri sucʼumalaj achi, areʼ cätokʼobisaj u wäch rumal ri Dios. Xane chiwilampeʼ, we tinimit riʼ u xutum ronojel ri u pixab ri Dios, y tza xjekʼic pa ri canimaʼ ri qui mac. Y ronojel ri royowal ri Dios xpe cucʼ. Y ri Ajawaxel xucʼajisaj ri uwächulew chque areʼ, y xebutewichij ri ka mam. Kastzij, xucʼajisaj u wäch ri ulew che retzelaxic, y xebutewichij ri ka mam xquechbej na.",
                "36": "Chiwilampeʼ, ri Ajawaxel xuban ri ulew rech cäpokʼic u wäch. Y xebubano rech ri ralcʼual cäquechbej na.",
                "37": "Y cuwalajisaj ri utzalaj tinimit, y cusach qui wäch ri itzel tak tinimit.",
                "38": "Cucʼam qui be ri colomalaj tak winak cho ri jeʼlicalaj tak ulew, y cusach qui wäch ri itzel tak winak, cäretzalaj ri ulew che areʼ.",
                "39": "Cäjawin pa ri chilaʼ chicaj, rumal are u tʼuyulibal, y waʼ ulew, are ri tacʼalibal ri rakan.",
                "40": "Y quebulokʼokʼej ri e areʼ ri quecojon che, chi areʼ Dios. Chiwilampeʼ, areʼ culokokʼej ri ka mam, y xuyaʼ u tzij chque, kastzij rucʼ Abrahán, Isaac y Jacob. Y xunataj che ri u tzij ri u yaʼom, y xeresaj bic pa ri ulew re Egipto.",
                "41": "Y rucʼ ri u chʼamiʼ xebusucʼumaj jelaʼ pa ri ulew cätzʼinowic, rumal chi xquicowirisaj ri canimaʼ je jas ri xiban ix. Are cʼu riʼ, ri Ajawaxel xebuyaʼ pa ri cʼäx umal rech ri qui mac. Xebutak ulok chquij ri itzelalaj tak cumätz ri querapapic rucʼ kʼakʼ. Y cʼäte xeticʼ cumal, xuyaʼo ri qui cunabal rech quebutziric. Are waʼ ri kas rajwaxic ri cäquibano xaʼ chi quecaʼyic, xane rumal chi are nojim u banic, y man cʼäx taj, sibalaj qʼui xecäm chque.",
                "42": "Y cʼo jujun tak mul xquicowirisaj ri canimaʼ, y xquixutuj ri Moisés, y ri Dios xukujeʼ. Je baʼ puch, iwetaʼm chi rucʼ ri u cuinem ri man cʼo tä junamaxic, xecʼam bic cho ri tasom ulew.",
                "43": "Are cʼu ri camic, cʼäte riʼ bantajinak chic juntir jastak, xopan ri kʼij are xquetzelaj quib. Kastzij, we ne xchakʼan ri itzel pa canimaʼ puwiʼ ri qui mac, y man wetaʼm taj chi rajne xak jubikʼ cäraj rech cäsach qui wäch pa we kʼij riʼ. Jeʼ, ri in kas wetaʼm chi cäpe na ri kʼij aretak cäsach qui wäch, xak xu jujun quecʼam bic pa ri qui kʼab ri qui cʼulel.",
                "44": "Rumal waʼ, ri Ajawaxel xtakan che ri in tat chi quel bic pa ri ulew cätzʼinowic, y ri aj Judeyib xquirayij u cämisaxic. Jeʼ, y ri ix xirayij u cämisaxic xukujeʼ. Jeʼ, rumal waʼ pa ri iwanimaʼ, ix cämisanelab, y ri ix je jas ri e areʼ.",
                "45": "Chanim quixpe che u banic ri macaj, y sibalaj nojim cänataj chiwe ri Ajawaxel i Dios. Iwilom jun ángel, xtzijon iwucʼ. Kastzij xita ri u chʼabal chi jujun tak mul. Y areʼ chʼawinak iwucʼ rucʼ jun chʼuchʼujalaj alaj u chʼabal, xane sachinak chic pa i jolom ronojel ri utzalaj chomanic. Rumal waʼ xbantajic chi man xita tä chic ri u tzij, umal rech chi rajwaxic areʼ xuban jun u chʼabal je jas ri cäkuljaʼ ri xcuinic xusalabaj ri ulew, je tä ne xpakʼinic.",
                "46": "Y iwetaʼm chi rucʼ ri u chukʼab ri nimalaj u tzij, cäcuinic cusach u wäch ri ulew. Jeʼ, y ri ix iwetaʼm chi rucʼ ri u tzij cäcuinic cuban lianic che ri juyub, y ri juyub che ri lianic. ¿O, jasche, puch, sibalaj i cowirisam ri iwanimaʼ?",
                "47": "Kas umal iwech, cärak ri wanimaʼ in che ri bisonem, y ri uwo nu cʼux cäkʼoxowic. Quinxej wib chi amakʼel quixesax bic jelaʼ. Chiwilampeʼ, ri Ruxlabal ri Dios xinunojisaj chi jerxa ri nu tiojil, man cʼo tä chic u chukʼab.",
                "48": "Y xcʼulmatajic chi cʼäte ri xinbij waʼ tzij, xpe coyowal chwe, y xcaj xinquiqʼuiak bic cʼä chuxeʼ ri nimalaj jaʼ. Xane aretak xepe chnuchapic xebinchʼabej y xinbij chque: Pa ri u biʼ ri Ronojel Cuinel Dios, quintakan chiwe chi man quinichap taj, xane cʼo ri u cuinem ri Dios wucʼ, cʼä ja ri cäqʼuis wi ri nu tiojil. Jachin ri cucoj u kʼab chwij cächakiʼj na je jas jun chakiʼj patzʼan. Y cäquis na areʼ cho ri u cuinem ri Dios, rumal are ri Dios cäsokow na.",
                "49": "Y xcʼulmatajic chi ri in, Nefi, xinbij chque chi man xquewixwit tä chic chrij ri qui tat. Xukujeʼ man cäquijicʼ tä quib che nu toʼic, xane u bim ri Dios chwe chi quinban na jun nim jucub.",
                "50": "Y xinbij chque: We ri Dios in u takom che u banic ronojel ri jastak, in quincuinic quinbano. We cubij chwe chi quinbij che we jaʼ riʼ: Chabanaʼ ulew, cuban na ulew. Y we je quinbij, je cʼu riʼ cäban na.",
                "51": "Je puch, we ri Ajawaxel cʼo ri nim u cuinem, y u banom sibalaj tak mayibal chquixol ri calcʼual ri achijab, ¿jasche, quichomaj chi man cäcuin tä cucʼutu chnuwäch chi quinban jun jucub?",
                "52": "Y xcʼulmatajic chi in, Nefi, xinbij sibalaj jastak chque ri wachalal cʼä chi xsachtaj qui cʼux, y xecuin taj quinquichʼoʼjij. Xquixej quib che u walajisaxic qui kʼab chwij. Man xinquichap rucʼ jun u wiʼ qui kʼab, che qʼui kʼij. Y man xquicʼachʼ tä chic. Xquiban waʼ rumal xquixej quib chi quesach qui wäch chnuwäch in. Y sibalaj cʼo u chukʼab ri Ruxlabal ri Dios. Y jeriʼ xkaj chquiwäch.",
                "53": "Y xbantajic chi ri Ajawaxel xubij chwe: Chayukuʼ chic ri a kʼab chquiwäch ri awachalal, y man cäsach tä qui wäch ri qui tiojil chawäch, xane in sibalaj quebinsalabej, xcha ri Ajawaxel, y quinban na waʼ rech cäquetamaj chi in ri Ajawaxel qui Dios.",
                "54": "Y xcʼulmatajic chi in xinyuk ri nu kʼab chquiwäch ri wachalal, y man xesach tä qui wäch chnuwäch. Xane are ri Ajawaxel xebusalabej je jas ri u tzij u bim canok.",
                "55": "Y ri e areʼ xquibij: Kas xketamaj chi camic cʼo ri Ajawaxel awucʼ, rumal ketaʼm puch chi are u cuinem ri Ajawaxel ri xujusalabej. Y xetzak chwakan che nu kʼijilaxic. Xane ri in man xinwaj taj, y xinbij chque: Ri in iwachalal, kastzij, ri in i chakʼ. Are je puch, chikʼijilaj ri Ajawaxel i Dios y chinimarisaj qui kʼij ri i nan, i tat, rech naj cukʼiʼ ri i cʼaslemal cho ri ulew ri yaʼom chiwe rumal ri ulew ri yaʼom chiwe rumal ri Ajawaxel i Dios."
            },
            "18": {
                "1": "Xcʼulmataj chi xquikʼijilaj ri Ajawaxel, y xebe wucʼ. Xkachacuj ri cheʼ rucʼ jun mayilaj ka noʼjibal, y ri Ajawaxel xucʼut chnuwäch jujun tak mul jas ri u banic quinban che u chacuxic ri cheʼ che ri jucub.",
                "2": "Xane cʼu ri in, Nefi, man xinchacuj taj ri cheʼ je jas ri quetamabal ri achijab, y man xinban tä ri jucub je jas ri u banic ri cäquiban ri achijab. Xane tza xinban che je jas ri u sucʼ ri xucʼut ri Ajawaxel chnuwäch. Rumal waʼ man je taj jas ri u banic ri cäquiban ri achijab che.",
                "3": "Y ri in, Nefi, tza qʼui mul xinpakiʼ puwiʼ ri juyub, u xinban chʼawem rucʼ ri Ajawaxel. Rumal tak waʼ ri Ajawaxel xucʼut chnuwäch nimak tak jastak.",
                "4": "Y xcʼulmaxic chi aretak xintoʼtaj che u banic ri jucub je jas ri xubij ri Ajawaxel, xxquil ri wachalal chi utz u banic, y ri u chacuxic sibalaj jeʼl cäcaʼyic. Y rumal waʼ, xquimachʼachʼej quib jumul chic che ri Ajawaxel.",
                "5": "Y cʼäte riʼ, xbantajic chi ri u chʼabal ri Ajawaxel xopan rucʼ ri in tat, xubij che chi cujwalajic y cujoc pa ri jucub.",
                "6": "Y ri jun kʼij chic, aretak xkasucʼumaj ronojel ri ka jastak ri cäkacʼam bic, sibalaj uwo cheʼ y tiʼj re ri ulew cätzʼinowic, xikujeʼ sibalaj cab rech ri wonon, y ronojel jas ri ka cʼamom ulok kucʼ je jas xutak ri Ajawaxel chke, xujoc pa ri jucub, y xkacʼam ulok ronojel ri kechbal, ri ijaʼ ke, y jachique jastak ri xkacʼam ulok kucʼ. Je xkabano chkajujunal je jas ri ka junab. Kas jeriʼ, xujoc konojel pa ri jucub cucʼ ri kixokilal y ri kalcʼual.",
                "7": "Y wachanim, xebalax quieb nu chakʼ e ralcʼual ri in tat pa ri ulew cätzʼinowic. Ri nabial u biʼ Jacob, y ri u chakʼ José.",
                "8": "Y cʼäte riʼ, xcʼulmatajic chi uj oquinak chic konojel pa ri jucub rucʼ ri cäkatijo y ronojel jas ri xbix chke, xujbe pa ri nimalaj jaʼ. Are cʼu ri cakikʼ xujuchʼiquimij bic sucʼ pa ri tasom ulew.",
                "9": "Y cʼäte uj chʼiquimim bic qʼui kʼij rumal ri cakikʼ, kas jeʼ, ri wachalal y ri ralcʼual ri tat Ismael, rucʼ ri quixokilal, xquichap jun qui sakʼorinic cʼä xekaj che xojowem, y xebixonic, y xetzijon rucʼ itzel tak tzij, jeʼ, cʼä xsach pa qui jolom ri cuinem ri xecʼam ulok cʼä ja ri e cʼo wi. Kastzij xenimaric pa u kʼab ri jun cowilaj etzelal.",
                "10": "Y ri in, Nefi, kas xinchaplej xinxej wib chi ri Ajawaxel cäpe na royowal kucʼ, y chi cucʼajisaj ka wäch umal rech ri ka mac, y chi cujbikʼic chuxeʼ ri nimalaj jaʼ. Rumal cʼu riʼ, ri in, Nefi, xinchap qui chʼabexic rucʼ ri utzalaj nu chomabal, xane xpe coyowal wucʼ, xquibij: Uj man cäkaj taj chi ri ka chakʼ coc che ka nimal.",
                "11": "Y xcʼulmatajic chi ri Lamán y ri Lemuel xinquichapo y xinquiximo che colob, y xeyokʼow chwe, tzare ri Ajawaxel xraj cucʼut ri u cuinem che u tzʼakatisaxic ri u bim chquij ri itzel tak winak.",
                "12": "Y xcʼ ulmatajic chi cʼäte riʼ, xinximataj cumal, rech man quincuin taj quinsalabaxic wib. Ri cʼoloquicalaj chʼichʼ ri u yaʼom ri Ajawaxel chke rech cucʼam ka be, xutänabaʼ cächacunic.",
                "13": "Xane rumal waʼ, man quetaʼm tä chic jawi cäquicʼam ri jucub cʼä xkajic jun nimalaj jäb rucʼ cäkuljaʼ. Kastzij, jun nimalaj jäb y lawalo ri kʼakʼ chupam, y xujtzelej chkij pa ri nimalaj jaʼ oxib kʼij rumal. Y xquichaplej sibalaj xquixej quib chi we ne quejikʼ can xeʼ ri nimalaj jaʼ. Pune waʼ, man xinquitzokopij taj.",
                "14": "Y chucajib kʼij, xujuchʼiquimij chkij ri jäb rucʼ cäkuljaʼ, xux tza sibalaj lawalo.",
                "15": "Y xcʼulmatajic chi xaʼ jubikʼ cäraj chi cujcanaj can chuxeʼ ri nimalaj jaʼ. Y cʼäte riʼ, chi uj chʼiquimim chic chkij pa cajib kʼij, kas jeʼ xquichap u chomaxic chi ri royowal ri Dios petinak chquij, y chi tza quesach na qui wäch we man cäquiqʼuex tä qui cʼux, y we quemacun chic. Rumal rech waʼ, xebul wucʼ, y xquitur ri colob ri ximatal wi ri nu kʼab. Are cʼu waʼ, sibalaj e sipojinak chic ri nu chʼec y ri u kul wakan tza e sipojinak, y quekʼoxowic xukujeʼ.",
                "16": "Je puch, xinyaʼo wanimaʼ che ri Dios, y xinkʼijilaj ronojel ri kʼij, y man xinwixwit taj chrij ri Ajawaxel umal rech ri nu cʼäx.",
                "17": "Y qʼui ri jastak ri xbix chque ri wachalal rumal ri in tat, Lehi, y chque ri u cʼojol ri tat Ismael xukujeʼ, tzare qui bim chi cäquichʼayo jachin ri cunim rib chi cächʼaw pa nu biʼ. Are cʼu ri in tat y ri nu nan e nimak tak winak chic, qui rikom ri cʼäx umal quech ri calcʼual, kastzij xeyawajic chi xekʼoyic pa qui chʼat.",
                "18": "Are cʼu riʼ, umal rech ri qui kʼoxom y ri qui bisonem, y ri qui mac ri wätz, xaʼ jubikʼ cäraj chi xecʼam bic rucʼ ri Dios. Kastzij, chi ri sak tak qui wiʼ cäraj xaʼ jubikʼ rech cäcanaj can chuxeʼ ri ulew. Kas jeʼ chi xaʼ jubikʼ cäraj chi ri in tat y ri nu nan queqʼuiak bic chquimukic chuxeʼ ri tak jaʼ.",
                "19": "Y ri Jacob y ri José, rumal e areʼ cʼä acʼalab na, y rajwaxic chi cäquitij ri qui wa, sibalaj xebison rumal ri u yabil ri qui nan. Are cʼu riʼ, ri wixokil xokiʼic, y xuban chʼawem rucʼ ri Dios panuwiʼ, y xukujeʼ ri walcʼual. Pune tä waʼ, man xpax tä qui cʼux ri wätz che nu turic.",
                "20": "Man cʼo tä chi baʼ, xak xu ri u cuinem ri Dios, ri xpe chusachic qui wäch, xcuin chupaxixic ri qui cʼux. Aretak xquilo chi xaʼ jubikʼ xraj chi xemuk can cʼä chuxeʼ ri nimalaj jaʼ, cʼäte riʼ xquiqʼuex ri qui cʼux che jas ri qui banom chwe y xinquituru.",
                "21": "Y xcʼulmatajic puch chi cʼäte ri xinquituru, chiwilampeʼ xinchap ri cʼoloquic chʼichʼ, ri cʼamal ka beʼ, y xuban ri chac je jas ri xinwaj. Xcʼulmataj chi xinban ri chʼawem rucʼ ri Ajawaxel. Cʼäte nu bim ri chʼawem rucʼ ri Dios, xtaniʼ ri cakikʼ, y ri nimalaj jäb rucʼ cäkuljaʼ xtaniʼ xukujeʼ, y xjekic ronojel.",
                "22": "Y xbantajic chi cʼäte riʼ, in, Nefi, xinbinisaj ri jucub je u banic che sucʼ pa ri tasom ulew.",
                "23": "Y xbantajic chi are uj benak chic puwiʼ ri jaʼ qʼui kʼij, xujopan cho ri tasom ulew. Y xujkaj cho ri ulew, y xkacoj ri ka panibal, xkayaʼri biʼ ri tasom ulew che.",
                "24": "Y xcʼulmaxic chi xkachap ri u tajixic ri ulew, y xkaticʼ u wäch. Kastzij xkaticʼ conojel ri ijaʼ kech ri e ka cʼamom ulok pa Jerusalén. Y xbantajic chi sibalaj jeʼl xeqʼuiyic, y xujtewichix rucʼ jun tzʼebemalaj ticʼon ronojel cuyaʼo.",
                "25": "Y xcʼulmaxic chi aretak xujbin pa ri ulew cätzʼinowic re ka tasom ulew, xkarik qʼui qui wäch awaj pa ri cʼachelaj: wacäx, but, quiej, qʼuisicʼ y ri qʼuisicʼ re juyub, y conojel qui wäch ri awaj re juyub ri rajwaxic che ri achi. Y xkarik ronojel qui wäch abäj re juyub xukujeʼ; kʼän puak, sak puak, y quiäk chʼichʼ."
            },
            "19": {},
            "20": {},
            "21": {},
            "22": {}
        }
    },
    "2-ne": {
        "meta": {
            "slug": "2-ne",
            "name": "Ri Ucab Wuj Re Ri Nefi",
            "chapterWord": "U tas"
        },
        "chapters": {
            "1": {
                "intro": "Cutzijoj ri u cämical ri Lehi; ri rachalal ri Nefi cäquicʼululaj chrij, are ri Ajawaxel cupixabaj ri Nefi chi quel bic pa ri ulew cätzʼinowic; ri u binem pa ri ulew cätzʼinowic.",
                "1": "Xcʼulmataj chi aretak ri in, Nefi, xinqʼuis xebintijoj ri wätz, ri ka tat, Lehi, xubij sibalaj jastak chque xukujeʼ. Xubij chi nim ri rutzil ri Ajawaxel rumal e resam ulok pa ri ulew re Jerusalén.",
                "2": "Xtzijon chque chrij ri qui cʼululanic aretak e benak puwiʼ ri nimalaj jaʼ. Xutzijoj ri elbal cʼuxaj re ri Dios are xebucolo, y man xejikʼ taj chupam ri nimalaj jaʼ.",
                "3": "Y xukujeʼ xtzijon chque chrij ri tasom ulew ri qui cʼamom chic. Xubij chi ri Ajawaxel sibalaj cʼo relbal cʼuxaj chke rumal xujupixabaj chi cujel bic pa ri ulew re Jerusalén.",
                "4": "Kastzij xubij areʼ: In wilom jun ilonem. Rumal cʼu riʼ, wetaʼm chi ri Jerusalén sachinak chic u wäch. We tä xujcʼojiʼ chilaʼ pa Jerusalén ri uj cujcäm xukujeʼ.",
                "5": "Xubij: Ka rikom cʼäx, tzare ka chʼecom jun tasom ulew, jun chaʼomalaj ulew chquixol ri nicaj chic. Je cʼu riʼ, ri Kajawal Dios u yaʼom u tzij chwe chi we jun ulew cäquechbej ri wijaʼl ri in. Kastzij wi, ri Kajawal u yaʼom waʼ ulew chwe ri in, y chque ri walcʼual che junalic. Xukujeʼ cäyaʼic chque conojel e areʼ ri quecʼam ulok pa nicʼaj ulew chic rumal ri u kʼab ri Kajawal.",
                "6": "Cʼu ri in, Lehi, quinkʼalajisaj chrij ri cäpe na je jas u beyal ri cukʼalajisaj chwe ri Uxlabixel ri cʼo wucʼ. Majun winak cäpe ulok pa waʼ ulew we tä ma tä ri Kajawal u cʼamom u be.",
                "7": "Je cʼu riʼ, we jun ulew chʼajchʼojarisam chque ri winak ri quebucʼam ulok waral. We tä cäquipatanij ri areʼ, je jas cubij ri takbal ri u yaʼom, we jun ulew tzokopitalic chque. Mawi jumul quekaj na pa qui kʼab ri qui cʼulel, xak xuwi we tä e itzel. Rumal we e itzel ri winak, cäcʼajisax na we uwächulew riʼ rumal quech. Tzare amakʼel tewichim ri ulew riʼ chque ri sucʼumalaj winak.",
                "8": "Je cʼu riʼ, banom jun utzalaj noʼj che we ulew chi man etamatal tä u wäch chque ri nicʼaj tinimit chic. We tä quetaʼm, qʼui tinimit quepetic, y cäquinojisaj waʼ ulew chque ri winak. Cʼu we tä jeriʼ, man cʼo tä cʼolbal che ri kechbal.",
                "9": "Je cʼu riʼ, nu cʼamom jun tzij. Cubij chque conojel ri winak ri queresaj ulok ri Dios pa ri ulew ri Jerusalén chi we cäquinimaj ri u takbal ri Dios, cäquinimarisaj na quib che ri utzil chuwäch we ulew riʼ. Quechajix na chquiwäch ri nicʼaj tinimit chic. Jeriʼ quecʼojiʼ pa we ulew xak xuwi ri e areʼ. Y we cäquinimaj ri u takbal ri Dios, quetewichix na cho ronojel u wäch we ulew. Man cʼo tä jun winak quequitzuru, mawi jun ri cämajow ri ulew re ri quechbal, xane amakʼel quecʼojiʼ chi pa utzilal.",
                "10": "Tzare chiwilampeʼ, we tä cäpe ri kʼij aretak man cäquinimaj tä chic ri u tzij ri Dios cʼäte qui cʼamom chic ri utzalaj tak tewichibal pa u kʼab ri Kajawal, aretak cʼo chic ri quetamabal che u bantajic ri uwächulew y ri qui bantajic conojel ri winak, y quetaʼm conojel ri nimalaj tak mayibal ri u banom ri Kajawal tzpa ri u bantajic ri uwächulew; aretak qui cʼamom ri cuinem chubanic ronojel rucʼ qui cojobal, y cʼo cucʼ ronojel ri takbal tzpa ri u jekbal ri uwächulew; aretak e u cʼamom ulok rumal ri junalic rutzil pa we jun utzalaj tasom ulew; chiwilampeʼ, in quinbij chi we cäpe ri kʼij riʼ, aretak cäquixutuj u wäch ri Lokʼalaj Winak aj Israel, ri kastzijalaj Mesías, ri Esanel Macaj, y ri qui Dios, kastzij wi, ri areʼ cukʼat na tzij paquiwiʼ.",
                "11": "Cʼäte cʼu riʼ, cucʼam ulok na juleʼ chic tinimit, y cuyaʼ chque chukʼabil. Cäresaj bic chquiwäch ri ulew re ri quechbal. Te cʼu riʼ, cuban na chi cäquijach quib y chi quesocotajic.",
                "12": "Je cʼu tzpa jun ijaʼlil che jun ijaʼlil chic, cätix na sibalaj quiqʼuel, y sibalaj cʼäx cäquiriko. Rumal cʼu laʼ, nu cʼojol, quinrayij chi cänataj chiwe ri ix chi kas quitatabej nu tzij.",
                "13": "¡Chixcʼastajok! ¡Chixcʼastaj pa ri jun nimalaj waram, ri kas areʼ ri u waramil ri xibalba, y chitotaʼ can ri tikom chʼichʼ ri ix u ximom! Are cʼu waʼ ri tikom chʼichʼ ri quebuximo ri calcʼual ri achijab rech quecʼam bic pa ri cʼolbal rech junalic kʼoxomal y chʼikowem.",
                "14": "¡Chixcʼastajok! Chixwalijok cho ri cʼajcʼaj ulew y chitatabej ri u tzij ri i tat ri cäbirbatic. Chanim quiyaʼ na ri u tiojil pa ri joronalaj matzalic mukbal. Chilaʼ majun ajbinel cätzelej ulok. Xaʼ jun, quieb, oxib kʼij, y quinterenej ri qui be conojel ri aj uwächulew.",
                "15": "Tzare, kastzij wi ri Kajawal u colom ri wanimaʼ cho ri xibalba. In wilom ri u kʼij, y amakʼel in u kʼalum rucʼ ri kʼabaj re ri u lokʼokʼem.",
                "16": "Cʼu quinrayij chi cänataj chiwe quinimaj ri u pixab y ri u kʼatbal tzij ri Kajawal. Kastzij in qʼuetatijinak pa wanimaʼ tzpa ri nabe kʼij.",
                "17": "Sibalaj cʼäx u naʼom ri wanimaʼ pa jujun tak kʼij, y nu xim wib rumal co iwanimaʼ. We ne cäpe ri Kajawal i Dios rucʼ ronojel ri royowal chiwij, y quixtastaj na chrij, y cäsach na i wäch che junalic.",
                "18": "O we ne cäkaj jun cʼajisabal wächaj piwiʼ ri ix y paquiwiʼ ri iwijaʼlil ri quepe na, o we ne quixsocotajic rumal ri chʼichʼ, y cäpe ri wijaʼl. We ne ri nicʼaj winak chic ri e itzel cäquil na i wäch, y quixcʼam bic je jas u beyal ri u rayibal y ri u kajbal pa u kʼab ri itzel.",
                "19": "O nu cʼojol, quinrayij chi waʼ man cäcʼulmataj tä chiwe. Xane chi quixux jun winakil chaʼom y chi cʼo i tokʼob chuwäch ri Kajawal. Tzare chbantajic ri u rayibal areʼ, rumal sucʼ u cholaj che junalic.",
                "20": "Cʼu ri areʼ u bim: We quinimaj ri nu takbal, quixnimarisax na che utz cho ri uwächulew. Xane we man quinimaj taj ri nu takbal, quixtastaj na chwij.",
                "21": "Wacamic, rech chi cäquicot ri wanimaʼ rumal iwech aretak quinel bic cho waʼ uwächulew, y rech man quinnaʼ tä cʼäx are quinkaj pa ri mukbal, chixwalajok cho ri cʼajcʼaj ulew, nu cʼojol, chixux achijab, chichomaj pa junam rech chi xaʼ jun i chomabal y xaʼ jun iwanimaʼ. Chijunamaj iwib chi pa ronojel rech man quixtzak taj pa qui kʼab ri i cʼulel.",
                "22": "Chibanaʼ jeriʼ rech man itzel taj cäcʼajisax i wäch. Xukujeʼ rech man quixrikitaj taj chuxeʼ ri tzʼakat royowal ri ka Dios, cʼä cusach cʼu i wäch, kas cäretzelaj ri i cʼux y ri i tiojil che junalic.",
                "23": "Chixcʼastajok nu cʼojol. Chicojoʼ ri atzʼiak re ri tzʼakatisibal. Chitotaʼ can ri tikom chʼichʼ ri ix ximowinak, chixel ulok cho ri kʼekum, y chixwalajok pa ri cʼajcʼaj ulew.",
                "24": "Mixcʼululanic chic chrij ri i chakʼ. Nim ri juluwem ri rilom areʼ, y u nimam ri takbal tzpa xujel bic pa Jerusalén. Areʼ jun chacunel pa u kʼab ri Dios. Xujucʼam ulok pa we jun tasom ulew. We tä ma tä xaʼ rumal ri areʼ kastzij uj xujcämic pa ri ulew cätzʼinowic rumal ri wijaʼl. Tzare ri ix xiwaj xicämisaj areʼ. Jeʼ, y kas wi ri areʼ u rikom u cʼäxcʼolil iwumal.",
                "25": "Sibalaj quinxej wib, y xukujeʼ quinbirbat chi ri areʼ cäcʼäxcʼobic jumul chic iwumal. Rumal kastzij xitzujuj ri areʼ chi xraj xtakan piwiʼ ri ix. Tzare wetaʼm chi ri areʼ man u tzucum taj cuinem o takanic piwiʼ, xane u tzucum ri u kʼij ri Dios y ri junalic utzilal i wäch ri ix.",
                "26": "Cʼu ix wixwitinak chrij rumal kʼalaj ri tzij ri u bim chiwe. Quibij chi co chʼawinak chiwe, y chi xchʼoʼjin iwucʼ ri ix. Tzare chiwilampeʼ ri u cowil u tzij areʼ kas wi ri u cowil ri cuinem re ri u tzij ri Dios ri cʼo rucʼ. Ri jasäch ri quibij oyowal che, are ri kastzij je jas u beyal ri cʼo rucʼ Dios, y ri i chakʼ man xcuin taj xukʼatij ri kastzij. Rumal cʼu ri, xukʼalajisaj rucʼ chukʼabil ri iwetzelal ri ix.",
                "27": "Rajwaxic cʼo cʼut ri u chukʼab ri Dios rucʼ cʼä che u takanic chiwe chi quinimaj. Tzare kastzij, man areʼ taj, xane ri Ruxlabal ri Ajawaxel ri cʼo rucʼ, areʼ xujak ri u chiʼ che ri u bixic, y man xcuin taj xutzʼapij.",
                "28": "Wacamic nu cʼojol, Lamán, y xukujeʼ ri ix, Lemuel y Sam, y xukujeʼ nu cʼojol ri ix ri kas u cʼojol ri Ismael, chitampeʼ na. We quitatabej ri cubij ri Nefi, man quixsach taj i wäch. Je cʼu laʼ, we quitatabej ri u tzij, quinyaʼ can piwiʼ nu tewichibal, kas ri nabe nu tewichibal.",
                "29": "Tzare we man quitatabej tä ri u tzij, quinwesaj bic ri nabe nu tewichibal, kas ri nu tewichibal, y cäcʼojiʼ na puwiʼ ri areʼ.",
                "30": "Wachanim cʼut, quinchʼaw awucʼ, Zoram: Ri at kastzij jun rachiʼl ri nu cʼojol, Nefi, che junalic.",
                "31": "Ri at sucʼ, rumal cʼu riʼ, cätewichix na ri awijaʼl cucʼ ri rijaʼl ri areʼ. Cʼu ri iwijaʼl ri ix quieb quecʼojiʼ na qʼui kʼij, y quenimarisax na che utz chuwäch we ulew. Xak xuwi we quebux itzel quesocotaj, y quebesax bic che ri utzil chuwäch we ulew che junalic.",
                "32": "Rumal cʼu riʼ, we canimaj ri u takbal ri Kajawal, ri areʼ chuchʼajchʼobej we ulew che ri qui chajixic ri aawijaʼl rucʼ ri rijaʼl ri nu cʼojol."
            },
            "2": {
                "1": "Wacamic Jacob, quintzijon awucʼ. Ri at at ri nabe walcʼual, ri xinwalcʼualaj pa ri kʼij re nu cʼäxcʼolil pa ri ulew cätzʼinowic. Kastzij wi sibalaj cʼäx y nim ri bis a rikom pa ri awacʼalil rumal ri itzel qui cholaj ri awätz.",
                "2": "Pune jeriʼ, Jacob, ri nabe walcʼual aretak in cʼo pa ri ulew cätzʼinowic, ri at awetaʼm ri rutzil ri Kajawaxel. Areʼ cuchʼajchʼobej na ri cʼäx a rikom che ri awutzilal.",
                "3": "Rumal cʼu riʼ, ri awanimaʼ cätewichix na, y catcʼojiʼ na pa utzil rucʼ ri awätz Nefi. Y ronojel kʼij capatanij na ri Ajawaxel. Rumal cʼu riʼ, wetaʼm chi xesax a mac rumal ri u suqʼuilal ri Esanel a mac. At awilom chi pa ri tzʼakatisabal kʼijal ri areʼ cäpetic chucʼam ulok ri colotajic chque ri winak.",
                "4": "Pa ri awacʼalil awilom ri u juluwem. Rumal cʼu riʼ, at cattewichix na je jas ri e areʼ ri quecojon che ri u tzijobelil are cätijon chque pa ri kʼijal are cäbin na chuwächulew. Jeriʼ rumal ri Uxlabixel xaʼ junam iwir, camic, y amakʼel. Xsucʼumatajic ri be tzpa ri u kajic ri achi pa ri mac, y sipatal ri colotajic.",
                "5": "Utz quetijox ri achijab chretamaxic ri utz chuwäch ri man utz taj. Yaʼom chic ri pixab chque ri achijab. Ri takbal tak tzij man cukʼalajisaj tä chi sucʼ majun winak. Xukujeʼ man quetastaj taj xaʼ rumal riʼ. Kastzij wi rumal ri pixab re ri uxächulew xetastajic. Xukujeʼ rumal ri pixab re ri Uxlabixel cäkʼatitaj na ri utz chque, y quebux tokʼob na qui wäch che junalic.",
                "6": "Rumal cʼu riʼ, ri esabal ka mac cäpe chkawäch rumal ri lokʼalaj Mesías, ri nojinak che utzil y kastzij.",
                "7": "Chawilampeʼ, ri areʼ cuchiʼj rib je jas jun tabal tokʼob rumal rech ri ka mac, rech cätzʼakatisax ronojel ri pixab chque conojel ri quebison pa canimaʼ che ri Dios, y ri queniman qui cʼux che. Xak xuwi ri areʼ takal chutzʼakatisaxic ronojel ri pixab.",
                "8": "Je cʼu riʼ, sibalaj rajwaxic quebix waʼ jastak chque ri winak ri e cʼo cho ri uwächulew, rech cäquietamaj chi majun winak cäcuinic cäcʼojiʼ jawiʼ cʼo wi ri Dios, xane rumal utzil u banom, ri relibal cʼuxaj, y ri u tokʼobisan wächaj ri Lokʼalaj Mesías. Ri areʼ cuyaʼ can u cʼaslemal je jas u beyal ri tiojil, y cucʼamo chi jumul rumal ri u cuinem ri Uxlabixel, rech cäbantaj na ri cʼastajibal qui wäch conojel ri cäminakib. Ri areʼ ri nabe chque ri quecʼastaj na.",
                "9": "Je cʼu riʼ, areʼ ri nabial chquiwäch conojel rech ri Dios. Are cäboʼchiʼn che ri Dios paquiwiʼ conojel ri calcʼual ri achijab. Y ri e areʼ ri quecojon che, quecolotaj na.",
                "10": "Y rumal u boʼchiʼm paquiwiʼ conojel, conojel ri winak quekeb na rucʼ ri Dios, y quetaqʼuiʼc na chuwäch ri areʼ chucʼamic ri u kʼatbal tzij paquiwiʼ je jas u beyal ri kastzij y ri u chʼajchʼobal ri cʼo rucʼ. Je cʼu riʼ, ri cäraj ri takbal tak tzij re ri Dios ri u yaʼom ri jun Lokʼalaj Winak, are ri u banic ri cʼajisabal wächaj ri cärachilaj bic. Waʼ jun wikom cʼajisabal wächaj sibalaj cukʼatij ri cärachilaj quicotemal che u tzʼakatisaxic ri cäraj ri tojbal macaj.",
                "11": "Rajwaxic ri utz y ri man utz taj pa ronojel. We tä ma tä jeriʼ, ri nabe nu cʼojol aretak in cʼo pa ri ulew cätzʼinowic, man cʼo tä u banic cäbanic ri suqʼulal, mine ri etzelal. Man cʼo tä cäbanic ri lokʼalaj mine ri awas, cʼu ri utz mine ri itzel. Rajwaxic conojel waʼ jastak quebux xaʼ jun. We tä jeriʼ xaʼ jun tiojil, cäcanaj chic cäminak, man cʼo tä ri u cʼaslemal mine ri u cämical. Xukujeʼ man cʼo tä u macum mine sak ranimaʼ. Man cäquicot taj, man cäbison taj. Xukujeʼ man cʼo tä chi cunaʼ mine chi man cunaʼ tä jun.",
                "12": "Je cʼu riʼ, man cärik tä u patan ri u bantajic ri uwächulew, y man cʼo tä u cholaj. Kas we tä jeriʼ, cäsach ri retamabal ri Dios y ri junalic u chomabal. Quesach xukujeʼ qui wäch ri cuinem, y ri elibal cʼuxaj, y ri kʼatbal tzij rech Dios.",
                "13": "Y we tä quibij ix chi man cʼo tä takbal pixab, xukujeʼ quibij chi man cʼo tä macaj. Cʼu we tä quibij chi man cʼo tä macaj, quibij xukujeʼ chi man cʼo tä suqʼuilal. We man cʼo tä ri suqʼuilal, xukujeʼ man cʼo tä quicotemal. Cʼu we tä man cʼo tä suqʼuilal mine ri quicotemal, man cʼo tä xukujeʼ ri cʼajisabal wächaj mine bisonem. Y we tä ma tä cʼo wä, man cʼo tä ri Dios. Y we tä man cʼo tä ri Dios, ma tä cʼo ri uj, y xukujeʼ man cʼo tä ri uwächulew rumal man cʼo tä u cholaj xebantajic conojel jastak. Man cʼo tä cäquibano, y xukujeʼ man cʼo tä cäbantaj chque. We tä jeriʼ, conojel sachinak.",
                "14": "Y wachanim, nu cʼojol, quinbij waʼ jastak chiwe ri ix rech utz cʼo qui patan chiwe rech quiwetamaj. Rumal kas cʼo wi jun Dios. Ri areʼ u banom conojel jastak. U banom ri caj, ri uwächulew, y conojel ri cʼo chquiwäch. U banom ri jastak ri cʼo jas cäquichacuj, cʼu ri jastak ri quechacutaj na.",
                "15": "Y rech cäbantaj ronojel ri junalic u chomanic ri Kajawal paquiwiʼ ri achijab cʼäte u winakirisam ri nabe ka nan ka tat, y ri tak awaj ri quebin chuwächulew, y ri tak chicop ri querapin cho ri caj, kas conojel ri jastak, rajwaxic chi cʼo ri utz y cʼo ri man utz taj chi conojel. Je cʼu riʼ, cʼo ri u wäch cheʼ awas cätijowic y ri cheʼ re ri cʼaslemal. Ri jun cʼa y ri jun chic quiʼ.",
                "16": "Te cʼu riʼ, ri Ajawaxel Dios xuyaʼ che ri achi rech cuban ri rajwaxic che u toʼic rib. Xane man cäcuin tä ri achi cuchaʼ ri cäraj we tä ma tä cätakchix rumal ri utz o rumal ri man utz taj.",
                "17": "Cʼu ri in, Lehi, quinbij je jas u beyal nu siqʼuim cho ri tzʼibatal canok, chi jun ángel rech ri Dios xtzak ulok chicaj, te cʼu riʼ ri areʼ xux ri itzel rumal retzelal xraj xubano chuwäch ri Dios.",
                "18": "Y rumal xqʼuiak ulok chicaj, y rumal xetzelaj rib che junalic, xraj chi conojel ri winak e cʼo quetzelal xukujeʼ. Rumal cʼu riʼ, areʼ je jas jun cumätz. Kas, areʼ ri jun itzel, ri u tat ronojel banal tzij. Rumal cʼu riʼ, xubij che ri Eva: Chatijaʼ ri u wäch ri jun cheʼ awas cätijowic. Man catcäm taj, xane catux na je jas ri Dios, ri retaʼm ri utzil y ri itzel.",
                "19": "Y aretak ri Adán y ri Eva qui tijom chi jubikʼ ri u wäch ri jun cheʼ awas cätijoxic, xebesax bic pa ri jeʼlalaj xoral re Edén chutajixic ri ulew.",
                "20": "Y xecʼojiʼ calcʼualab, jeʼ, conojel ri calaxic quib cho ri uwächulew.",
                "21": "Y ri qui cʼaslemal ri calcʼual ri achijab xenajtajiric je jas u beyal ri u rayibal ri Dios rech chi cäquiqʼuex qui cʼux aretak cʼä quecʼojiʼ rucʼ qui tiojilal. Ri qui cʼolem xux na jun cʼolem rech cäquil na we utz o man utz taj. Xban naj qui kʼij je jas u beyal ri takbal ri xuyaʼ ri Ajawaxel Dios chque conojel ri calcʼualab ri achijab. Kastzij xuyaʼ takbal chi rajwaxic conojel winak cäquiqʼuex qui cʼux che ri qui mac/ Xucʼut chquiwäch conojel winakib chi e sachinak rumal ri nabe qui nan qui tat ri xquixalkʼatij ri u takbal ri Dios.",
                "22": "Y wachanim, chiwilampeʼ, we tä ri Adán u nimam ri u pixab ri Dios, ma tä tzakinak, xane canajinak ne pa ri jeʼlalaj xoral re Edén. Conojel ri xetiquitajic xecanajic e junam aretak xebantaj ulok. Y jeriʼ kas quixcanaj tä chi junalic, y man queqʼuistaj taj.",
                "23": "Y man tä xecʼojiʼ ri calcʼual. Rumal cʼu riʼ, xecanaj tä pa jun cʼolem jasiʼ man cʼo tä qui mac. Man cʼo tä qui quicotem rumal man quetaʼm tä ri cʼäx. Man cuyaʼ taj cäquiban tä ri utz rumal man quetaʼm tä ri macaj.",
                "24": "Tzare chiwilampeʼ, conojel e bantajinak rucʼ ri retamabal ri jun ri retaʼm ronojel.",
                "25": "Xtzak ri Adán rumal rech chi cʼo na winak. Ri winak e cʼolic rumal rech chi cäquirik na ri quicotemal.",
                "26": "Y cäpe na ri Mesías pa ri tzʼakatisabal kʼijal chresaxic ri qui mac conojel ri calcʼual ri achijab cho ri tzakibal. Rumal cʼu cäresaxic ri qui mac che ri tzakibal, e tzokopitalic che junalic. Quetaʼm jas ri utz y ri itzel. Quecuinic cäquiban ri que. Majun cätakan paquiwiʼ, xak xuwi rumal ri cʼajisabal wächaj re ri kʼatbal tzij pa ri nimalaj qʼuisbal kʼij je jas u beyal ri takbal ri u yaʼom ri Dios.",
                "27": "Je cʼu riʼ, ri achijab e tzopitalic pa ri qui tiojil. Yatal chque ri jastak ri rajwaxic chque. Y cuyaʼ chi cäquichaʼ ri tzokopitalem y ri junalic cʼaslemal rumal ri nimalaj kʼatal wächaj ri xban paquiwiʼ conojel ri achijab. Quecuinic xukujeʼ cäquichaʼ ri kajbal pa qui kʼab ri qui cʼulel y ri cämical, je jas u beyal ri itzel. Kas areʼ cäraj chi quiaktak ri canimaʼ conojel ri achijab junam rucʼ.",
                "28": "Y wachanim, nu cʼojol, quinrayij chi quijiqʼuibaʼ i cʼux che ri nimalaj qʼuexel wächaj. Chitatabej ri nimalaj u takbal y chixcojon che ri u tzij. Chitzucuj ri junalic cʼaslemal je jas u beyal ri u rayibal ri Lokʼalaj Ruxlabixel.",
                "29": "Michaʼ ri junalic cämical je jas u beyal ri tiojilal y ri itzel ri cʼo chupam, ri cuyaʼ ri ruxlabal ri itzel ri cuinem rech quixuchapo, y quixucʼam bic pa xibalba rech cäcuinic cajawinic piwiʼ pa ri rajawibal ri areʼ.",
                "30": "In nu bim we jujun tak tzij riʼ chiwe iwonojel ri ix, nu cʼojol, pa ri qʼuisbal tak kʼij re nu tijowem. Nu chaʼom ri utzalaj chʼacap je cubij ri kʼalajisanel chrij ri cäpe na. Man cʼo tä jun nu rayibal, xak xuwi chi utz ri iwanimaʼ che junalic. Amen."
            },
            "3": {
                "1": "Y wachanim quinchʼaw awucʼ ri at, José, ri nu cʼojol chʼip. Ri at xatalax wi pa ri ulew cätzʼinowic are nu rikom cʼäx. Ri a nan xatralcʼualaj pa ri kʼijal are nu rikom nimalaj nu bisonic.",
                "2": "We canimaj ri u takbal ri jun lokʼalaj winak aj Israel, ri areʼ cuchʼajchʼobej we ulew chawe, kas jun ulew jeʼlic u wäch, che ri awechbal y che ri quechbal ri awijaʼl cucʼ ri awätz. Y catcʼojiʼ na cho waʼ ulew pa utzil che junalic.",
                "3": "Wacamic José, nu cʼojol chʼip, at nu cʼamom ulok cho ri ulew cätzʼinowic ja ri xinrik wi nu kʼoxom. Catutewichij ri Kajawal amakʼel rech ri awijaʼl man ronojel tä quesachic.",
                "4": "Kastzij ri at nu quiqʼuel, y ri in rijaʼl ri José ri xcʼam bic pa qui kʼab ri u cʼulel pa Egipto. Nim ri tzij ri u yaʼom ri Dios che ri José.",
                "5": "Ri José kastzij xrilo ri u wäch ka kʼij. Xucʼam jun yabal tzij pa u kʼab ri Kajawal. Xubij chi chquixol ri rijaʼlil ri areʼ, ri Dios cuyac na jun sucʼalaj u kʼab cheʼ che ri rachoch Israel. Man je tä ri Mesías, xane jun chic u kʼab cheʼ ri cätastajic chquiwäch ri nicʼaj chic. Pune tä jeriʼ, cänataj na che ri Kajawal pa ri yabal tzij ri u yaʼom areʼ chi ri Mesías, cucʼut na rib chquiwäch pa ri qʼuisbal tak kʼij rumal ri uxlabal re ri chukʼab chquesaxic pa ri kʼekum cho ri sakil. Kas queresaj ulok chupam ri kʼekum ri man quilitaj taj, y queresaj pa qui kʼab ri u cʼulel jun cʼä pa ri tzokopinic.",
                "6": "Kastzij xkʼalajisan ri José, xubij: Ri Kajawal nu Dios cuwalajisaj na jun ilonel. Areʼ coc che jun utzalaj chaʼom ilonel chque ri wijaʼl.",
                "7": "Kastzij xubij ri José: Jeriʼ cubij chwe ri Ajawaxel: Quinwalajisaj na jun chaʼom ilonel chquixol ri awijaʼl. Ri areʼ cälokʼokʼex na chquixol ri awijaʼl. Y quinyaʼ na che ri areʼ jun takbal chubanic jun chac rumal quech ri awijaʼl, ri rachalal areʼ. We jun chac cäbanowic nim u patan chque ri awijaʼl. Rumal cʼu riʼ, cäquetamaj ri yabal tak tzij ri nu yaʼom chque ri awatiʼt a mam.",
                "8": "Y quinyaʼ na che jun takbal, cächa ri Ajaw, chi man cuban tä mawi jun chac, xak xuwi ri chac ri quintak ri in che. Quinnimarisaj na u kʼij chnuwäch rumal chi cuban na nu chac.",
                "9": "Cänimarisax cʼut u kʼij je jas ri Moisés. Ri Moisés riʼ nu bim canok chi quinwalajisaj chixol chquitzokopixic nu winak, ri tinimit aj Israel.",
                "10": "Y quinwalajisaj na ri Moisés rech quebucʼam bic, quebutzokopij ri a tinimit pa ri ulew re Egipto.",
                "11": "Tzare jun ilonel quinwalajisaj chquixol ri awijaʼl ri at. Y quinyaʼ che ri cuinem chukʼalajisaxic ri nu tzij chque ri awijaʼl. Cʼu man xak tä chukʼalajisaxic nu tzij, cächa ri Ajawaxel, xane rech quecojon che ri nu tzij, ri cäyaʼic chic chque.",
                "12": "Rumal cʼu riʼ, ri awijaʼlil quetzʼiban na, y xukujeʼ quetzʼibanic ri rijaʼlil ri Judá. Ri cätzʼibax cumal ri awijaʼlil y xukujeʼ ri cätzʼibax cumal ri rijaʼlil ri Judá queqʼuiyaric xak junam chusachic ri qui noʼj ri man kas taj tijonem y chuqʼuisic ri chʼoʼj. Je cʼu riʼ, cätacʼabax ri utzil chquixol ri awijaʼl. Xukujeʼ pa ri qʼuisbal tak kʼij, cäquetamaj na ri qui banom ri qui tat, qui mam, y cäquetamaj ri yabal tak tzij ri nu yaʼom, cächa ri Ajawaxel.",
                "13": "Ri u tukaric cuban na chukʼab che areʼ cäjektajic ri nu chac chquixol conojel nu winak che u tzelejic ri a bantajic ri at, ri rachoch ri Israel, cächa ri Ajawaxel.",
                "14": "Y jeriʼ xukʼalajisaj ri José, xubij: Chiwilampeʼ cʼut, kastzij ri Ajawaxel cutewichij na ri jun ilonel riʼ. Y ri e areʼ ri cäcaj na cäquicämisaj, cäsach na qui cʼux. Rumal cätzʼakatisax na ri yabal tzij ri nu cʼamom pa u kʼab ri Kajawal chrij ri wijaʼl. Kastzij, in wetaʼm chi cätzʼakatisax na we jun yabal tzij riʼ.",
                "15": "Y ri u biʼ ri ilonel riʼ xaʼ junam rucʼ ri nu biʼ ri in, y xukujeʼ ri u biʼ ri u tat. Ri areʼ cujunamaj na wucʼ in, areʼ ri cuban ri Kajawal rumal ri u kʼab ri ilonel cuyaʼ na ri qui colotajic ri nu winak. Y kas wi cäbantaj rumal ri u cuinem ri Kajawal.",
                "16": "Je cʼu riʼ, xukʼalajisaj chrij ri cäpe na ri José: In wetaʼm waʼ xaʼ junam je jas wetaʼm chrij ri yabal tzij rech ri Moisés. Wetaʼm, rumal ri Kajawal u bim canok chwe: Quinchajij ri awijaʼl che junalic.",
                "17": "Y u bim ri Ajawaxel: Quinwalajisaj na jun Moisés. Quinyaʼ na ri u cuinem rucʼ jun sucʼum cheʼ. Y quinyaʼ che utzalaj noʼjibal rech cätzʼibanic. Tzare quinkʼatatij na ri rakʼ rech man cächʼaw taj. Man quinyaʼ tä che chi cuban jun nimalaj tzijonel. Xane, quintzʼibaj takbal tak tzij che ri areʼ rucʼ ri kas nu kʼab, y quinsucʼumaj na jun tzijonel chutoʼic.",
                "18": "Y xukujeʼ ri Ajawaxel xubij chwe: Quinwalajisaj na jun chquixol ri awijaʼl, y quinsucʼumaj na jun tzijonel, areʼ jun kʼaxal u tzij. Cʼu ri in, chawilampeʼ, ri in quinyaʼ na che chi cutzʼibaj ri qui tzʼibanem ri e aj ri awijaʼlil. Cutzʼibaj waʼ chque ri e aj ri awijaʼlil. Te cʼu riʼ, cukʼalajisaj ri tzijonel chquiwäch ri awijaʼlil.",
                "19": "Y ri tak tzij ri cutzʼibaj ri ilonel, are ri tzij ri quinwaj pa ri wetamabal chi quejabux chquxol ri awijaʼl. Y cäbantaj je jas ri awijaʼl e chʼawinak cucʼ pa ri ulew, rumal cʼut ri in wetaʼm ri qui cojobal.",
                "20": "Y quechʼaw na pa ri ulew, kas quekʼalajisan na chquiwäch ri cachalal ri qʼuexbal cʼuxaj are ocʼowinak qʼui tak ijaʼlil. Y cäcʼulmataj wi chi ri qui chʼabal cäjabux na je jas u beyal ri kʼalaj qui tzij.",
                "21": "Rumal ri qui cojobal, quel na ri qui tzij pa nu chiʼ ri in chque ri cachalal, ri awijaʼl ri at. Y ri qui tzij ri man cʼo taj u chukʼab quinyaʼ na u chukʼabil pa qui cojobal rech cäntaj chque ri yabal tzij ri xinyaʼ chque ri awatiʼt a mam.",
                "22": "Kastzij nu cʼojol, José, jeriʼ xukʼalajisaj ri nu tat ojer canok chrij ri cäpe na.",
                "23": "Jeriʼ cʼut, rumal we jun yabal tzij, at cattewichixic. Man quesach taj ri awijaʼl, rumal cäquitatabej na ri tzʼibatal can chupam ri wuj.",
                "24": "Y cäwalajisaxic na jun nimalaj cuinel chquixol ri e areʼ. Ri areʼ rucʼ ri u tzij y rucʼ ri cubano cuban na ri utzil xukujeʼ. Cux na jun chacunel pa u kʼab ri Dios, y nim ri u cojobal. Rumal cʼu riʼ, cuban na nimak tak mayibal. Utz cäril wi ri Dios che, rumal ri nimalaj utzil cuban na chi cätzelej ulok u banic ri rachoch ri Israel, y chi cätzelej u banic qʼui jastak chque ri quijaʼl ri awätz.",
                "25": "Cʼu camic, José, at tewichim. Chawilampeʼ, ri at cʼä acʼal. Rumal cʼu riʼ, chatatabej ri u tzij ri awätz, Nefi, y cäbantaj chawe je jas u beyal ri tzij ri nu bim canok. Chanatajisaj ri u tzij ri a tat ri chanim cäcäm na. Amen."
            },
            "4": {
                "1": "Wachanim cʼut ri in, Nefi, quintzijon chrij ri lokʼalaj tzij ri u kʼalajisam in tat chrij ri José, ri xcʼam bic pa Egipto.",
                "2": "Kas wi, ri José xukʼalajisaj che ri cäpe na chrij conojel ri rijaʼl. Man cʼo tä nicʼaj chic kʼalajisabal che ri cäpe na nim qui bantajic chuwäch ri xutzʼibaj areʼ. Ri areʼ xukʼalajisaj che ri cäpe na chkij ri uj, y ri kijaʼl ri quepe na. Are waʼ tzʼibam chuwäch ri tak u xak re bronce.",
                "3": "Aretak ri in tat xuqʼuis u bixic chrij ri xukʼalajisaj ri José che ri cäpe na, xebuchʼabej ri u cʼojol y ri u mial ri Lamán, y xubij chque: Chitampeʼ, nu cʼojol y nu mial, ri ix kastzij ri u cʼojol y u mial ri nabial nu cʼojol. Quinwaj chi quitatabej ri nu tzij.",
                "4": "Kastzij ri Kajawal Dios u bim canok: We tä quinimaj ri nu takbal, quixnimar na che utz cho ri ulew. We tä man quinimaj taj ri nu takbal kastzij quixtastaj chrij.",
                "5": "Chitampeʼ, nu cʼojol nu mial. Man quincuin taj quinkajic pa ri mukbal are majaʼ xinyaʼ chic jun tewichibal piwiʼ. Kastzij wetaʼm chi we utz quixtijox pa ri utzalaj be, kas jeriʼ man quijack tä na iwib pa ri be.",
                "6": "We tä quixetzelatajic, quinyaʼ can we nu tewichibal riʼ piwiʼ ri ix, chi quesax bic ri itzel cʼokonic pa i jolom, y cäyaʼic paquiwiʼ ri i nan i tat.",
                "7": "Je cʼu riʼ, rumal ri nu tewichibal, ri Dios man cuyaʼ taj chi quixsachic. Areʼ cutokʼobisaj i wäch ri ix y xukujeʼ qui wäch ri iwijaʼl che junalic.",
                "8": "Xcʼulmataj wi chi cʼäte ri in tat xuqʼuis u bixic chque ri u cʼojol y ri u mial ri Lamán, xtakanic chi xepetic chuwäch ri u cʼojol y ri u mial ri Lemuel.",
                "9": "Y xtzijon cucʼ, xubij: Chitampeʼ, nu cʼojol y nu mial, ri ix, kastzij, ri u cʼojol y ri u mial ri ucab nu cʼojol. Kastzij wi, quinyaʼ junam ri tewichibal piwiʼ ri ix je jas xinyaʼ paquiwiʼ ri u cʼojol y ri u mial ri Lamán. Je cʼu riʼ man iwonojel taj quixsachic, xane quetewichix na ri iwijaʼl pa ri qʼuisbal kʼij.",
                "10": "Xcʼulmatajic chi aretak ri in tat xuqʼuis u bixic chque ri e areʼ, cʼäte cʼu riʼ, xtzijon chque ri u cʼojol ri Ismael, cʼä chque conojel aj ri rachoch ri e areʼ.",
                "11": "Y aretak xuqʼuis u bixic chque ri e areʼ, xtzijon rucʼ ri Sam, xubij: Ri at cattewichixic na, y xukujeʼ ri awijaʼl, jeʼ, cawechbej na ri ulew je jas ri a chakʼ Nefi. Cʼu ri awijaʼl quecʼojiʼ na cucʼ ri rijaʼl ri areʼ. Cʼu ri at catux na je jas ri awachalal, y xukujeʼ ri awijaʼl quebux na je jas ri rijaʼlil areʼ. Ri at, at tewichim rech ronojel ri a cʼaslemal.",
                "12": "Y xcʼulmataj chi ri in tat, Lehi, xuqʼuis u bixic chque conojel ri e aj rachoch. Kastzij wi xtzijon jas u beyal ri u naʼom pa ranimaʼ y ri Ruxlabal ri Ajawaxel ri xcʼojiʼ rucʼ. Cʼu aretak xcʼulmataj waʼ, in tat kas riʼj chic, xcamic. Cʼäte cʼu riʼ, xmukic.",
                "13": "Xcʼulmataj chi xak xuwi jujun kʼij ocʼowinak ri u cämical, aretak Laman y Lemuel, y ri u cʼojol ri Ismael, xechʼoʼjin wucʼ rumal ri u pixab ri Kajawal.",
                "14": "Rumal cʼut, ri in, Nefi xinpixabax chi rajwaxic xintzijon cucʼ jas u beyal ri u tzij ri Kajawal. Rumal kastzij sibalaj nu bim chque, y xukujeʼ in tat aretak cʼä majaʼ xcämic. Qʼui nu bim chic ri tzʼibatal canok chuwäch ri jun chic nu xax tak u xak chʼichʼ, rumal kastzij tzʼibatal chupam mas ojer tak tzij chuwäch ri jun chic nu xax tak u xak chʼichʼ.",
                "15": "Quintzʼibaj chuwäch we jun xax u xak chʼichʼ riʼ ri cunaʼ ri wanimaʼ, y xukujeʼ sibalaj lokʼalaj tak tzij ri e tzʼibatal chuwäch ri xax tak u xak bronce. Kastzij wi, cäquicot ri wanimaʼ rumal ri lokʼalaj tzij, y quinchomaj chrij pa nu cʼux. Quintzʼibaj rech cäquetamaj ri walcʼual y cäquil ri utz ri cʼo chupam.",
                "16": "Kastzij ri wanimaʼ cäquicotic pa ri jastak rech ri Kajawal, y amakʼel quinchomaj pa nu cʼux chrij ri jastak ri wilom y nu tom.",
                "17": "Man rucʼ tä riʼ, pune rumal ri rutzil ri Ajawaxel, areʼ u cʼutum chnuwäch ri nimalaj y mayilaj u banom. Cubij ri wanimaʼ: ¡Ri in itzel winak rumal ri wetzelal! Jeʼ, cäbison ri wanimaʼ rumal ri nu tiojil. Cʼäx cunaʼ ri wanimaʼ rumal ri itzel nu banom.",
                "18": "Ri in sutim rumal ri takchibal che mac, ri macaj ri man cʼäx taj quinsubataj chupam.",
                "19": "Cʼu aretak quinrayij quinqucotic, cächʼikow ri wanimaʼ rumal ri nu mac. Pune tä jeriʼ, wetaʼm jachin ri cʼul nu cʼux chrij.",
                "20": "Ri nu Dios, areʼ in nu toʼom. Areʼ u cʼamom nu be chquixol ri nu cʼäxcʼolil pa ri ulew cätzʼinowic. Ri areʼ in u chajim pa ri tak jaʼ re ri nimalaj jaʼ.",
                "21": "Ri areʼ in u nojisam rucʼ ri lokʼokʼebal u cʼux cʼä pa ri qʼuisbal u wäch ri nu tiojil.",
                "22": "Areʼ u sachom qui cʼux ri nu cʼulel, cʼä quebirabatic chnuwäch.",
                "23": "Kas wi ri areʼ u tom ri nu chʼawem pa kʼij, y u yaʼom chwe ri wetamabal, xcʼutwächinic chnuwäch pa chäkʼab.",
                "24": "Cʼu pa kʼij, nu cowim pa nimalaj chʼawem chuwäch. Jeʼ, kastzij nu pakalisam akʼanok ri nu chʼawem. Cʼu xekaj ulok ri angelib y xquiban utzil panuwiʼ.",
                "25": "Y puwiʼ ri u xicʼ ri Ruxlabixel, u cʼamom akʼanok nu tiojil cʼä paquiwiʼ ri tak juyub. Y ri in wilom rucʼ ri nu bokʼwäch nimalaj tak jastak. Jeʼ, we jastak riʼ man yatal tä chque ri achijab rech quequilo. Rumal cʼu riʼ xbix chwe chi man quintzʼibaj taj.",
                "26": "Kastzij, we in wilom sibalaj nimalaj tak jastak pa u petibal chquixol, y we ri Ajawaxel u tokʼobisam qui wäch ri winakil, ¿jasche cʼut cäraj cokʼic ri wanimaʼ, y ri nu cʼux cäcʼojiʼ pa ri cʼolibal re kʼaxomal? ¿Jasche cäsach u wäch nu tiojil, y quintukaric rumal ri nu cʼäxcʼolil?",
                "27": "Y ¿jasche quinyaʼ wib che ri macaj rumal nu tiojil? ¿Jasche quinyaʼ wib pa takchibal che mac, rech chi ri itzel cäcʼojiʼ pa wanimaʼ y cäretzelaj ri jamaril, y ri utzil pa wanimaʼ, y cuban cʼäx che ri nu cʼux? ¿Jasche xpe woyowal cumal ri nu cʼulel?",
                "28": "¡Chatcʼastajok wanimaʼ! Matcʼojiʼ chic pa macaj. ¡Chatquicotok wanimaʼ! Mayaʼ chic cʼolibal che ri u cʼulel ri wanimaʼ.",
                "29": "Man cäpe tä chic awoyowal cumal ri nu cʼulel. Mawesaj nu chukʼab rumal ri nu cʼäxcʼolil.",
                "30": "¡Chatquicotok O wanimaʼ! Chatchʼaben che ri Ajawaxel, y chabij: O Wajaw, quinnimarisaj ri kʼij la che junalic. Jeʼ, cäquicot ri nu cʼux umal la, lal nu Dios, ri abäj rech ri nu colotajic.",
                "31": "O Wajaw, ¿la quesaj la na nu mac pa nu cʼux? ¿La quintzokopij la pa qui kʼab ri nu cʼulel? ¿La cäyaʼ la chi quinbirbatic chuwäch ri mac?",
                "32": "¡Quinwaj chi cätzʼapix amakʼel ri u chiʼ ri xibalba chnuwäch, rumal cʼut chi xpax ri wanimaʼ; y machʼachʼem nu cʼux! Man cätzʼapij tä la chnuwäch ri u chiʼ ri sucʼumalaj be la, rech quincuinic quinbinic pa ri be re ri lianic, y xukujeʼ rech quinbinic xak xuwi pa ri sucʼumalaj be.",
                "33": "O Dios, chinpisaʼ la wij rucʼ ri atzʼiak re ri sucʼalic la. O banaʼ la jun nu be rech quinanimajic chquiwäch ri nu cʼulel. Banaʼ la sucʼum che ri nu be jawiʼ quinbe wi. Man cäkʼataj tä la ri nu be. Xane pacaʼ la ri nu be chnuwäch jawiʼ quinbe wi. Man cäkʼatej tä la nu be, xane cäkʼatej la ri qui be ri nu cʼulel.",
                "34": "O Wajaw, cʼul nu cʼux che la, cʼul na nu cʼux che la amakʼel. Man cʼul tä nu cʼux chrij ri nu kʼab, ri nu tiojil, rumal wetaʼm chi itzel u wäch ri jachin ri cʼul u cʼux pa ri kʼab re ri tiojilal. Kastzij itzel u wäch jachin cʼul u cʼux che jun achi, o cubij chi ri tiojil are ri tobal re.",
                "35": "Kastzij, wetaʼm chi ri Dios cuyaʼ che apachique winak ri cätaʼ wi che. Jeʼ, ri Dios cuyaʼ na chwe, we utz ri quintaʼ che. Rumal cʼu riʼ, quinyac akʼanok nu chʼawem che la. Jeʼ, quinchʼaw na ucʼ la, nu Dios, ri abäj re ri nu sucʼalic. Kastzij nu chʼabal cäkʼanisaj che la amakʼel, ri abäj we, y ri junalic nu Dios. Amen."
            },
            "5": {
                "1": "Xcʼulmataj cʼut chi ri in, Nefi, sibalaj xinchʼaw akʼanok che ri Ajawaxel nu Dios rumal ri coyowal ri wachalal.",
                "2": "Tzare kastzij xpe na ri coyowal wucʼ. Rumal riʼ xcaj xinquicämisaj.",
                "3": "Xejasjat chwij, xquibij: Ri ka chakʼ cuchomaj cätakan pakawiʼ, y sibalaj cʼäx ka rikom rumal ri areʼ. Rumal cʼu riʼ, cäkacämisaj areʼ rumal rech chi man cäkarik tä chi cʼäx rumal ri u tzij ri areʼ. Kastzij man cäkayaʼ tä u kʼij ri areʼ rech cätakan pakawiʼ. Kas kech ri uj, ri nabial tak achalalaxel, cujajawanic paquiwiʼ we winak riʼ.",
                "4": "Man quintzʼibaj taj cho we u xak chʼichʼ riʼ ronojel ri jasjatem ri xquiban chwij. Xane xak xuwiʼ quinbij chi xcaj xinquicämisaj.",
                "5": "Xcʼulmataj cʼut chi ri Ajawaxel xinupixabaj chi ri in, Nefi, quintas wib cucʼ, y chi quinanimaj bic pa ri ulew cätzʼinowic cucʼ ri cäcaj quincachilaj.",
                "6": "Xcʼulmataj cʼut chi ri in, Nefi, xebincʼam bic ri nu familia, y ri Sam, ri wätzʼ, y ri u familia ri areʼ, y ri Jacob y ri José ri nu chakʼ, y xukujeʼ ri tak wanab. Y conojel ri e areʼ ri xcaj xincachilaj. Ri e areʼ ri winak ri xecojon che ri u pixabanic y ri lokʼalaj tzij ri u yaʼom can ri Dios. Rumal cʼu riʼ, xquitatabej ri nu tzij.",
                "7": "Y xkacʼam bic ri ka panibal y ronojel ri rajwaxic chke ri xujcuinic cäkacʼam bic. Xujbin cʼut qʼui kʼij pa ri cʼächelaj, y aretak uj benak chic qʼui kʼij, xkacoj ri ka panibal cho ri ulew.",
                "8": "Y ri nu winak xcaj chi cäkayaʼ Nefi che ri u biʼ wi jun cʼolibal riʼ. Rumal cʼu riʼ, xkabij Nefi che.",
                "9": "Y conojel ri e cʼo wucʼ xcaj cäquicoj ri u winakil ri Nefi che ri qui biʼ.",
                "10": "Xkanimaj cʼut ri kʼatbal tzij, ri pixab, y ri takbal re ri Kajawal pa ronojel ri xkabano je jas u beyal ri pixab re ri Moisés.",
                "11": "Cʼu ri Kajawal xcʼojiʼ kucʼ, y sibalaj xujnimarisax che ri utzil, rumal cʼut xkaticʼ tak ijaʼ y xkaban chic nimalaj kʼatoj. Xkachap u qʼuiyarisaxic ri kʼataj chicop, jumulaj awäj, y conojel qui wäch tak chicop.",
                "12": "Cʼu ri in, Nefi, nu cʼamom ulok xukujeʼ ri lokʼalaj tak tzij tzʼibatal can chuwach ri tak u xak chʼichʼ bronce. Xukujeʼ nu cʼamom ulok ri cʼoloquic chʼichʼ, o ri cʼutbal be, ri xbanow rumal ri u kʼab ri Ajawaxel chupatanixic ri nu tat jas u beyal ri tzʼibatal canok.",
                "13": "Xcʼulmataj chi sibalaj xujnimarisax che utzil y xujwinakiric pa ri ulew.",
                "14": "Cʼu ri in, Nefi, xinwesaj u wäch ri machet re ri Labán, y xinban qʼui xaʼ junam rucʼ. Xinbano rech man quekaj tä chkij chkacämisaxic ri winak ri cäbix aj Lamanitas chque. Rumal kastzij wetaʼm ri qui cʼululanic chwij y chrij ri walcʼual, y conojel ri e areʼ ri cäbix nu winak chque.",
                "15": "Y xebintojoj ri nu winak che ri qui yaquic tak ja. Xukujeʼ xebintijoj rech cäquichacuj conojel qui wäch tak cheʼ, cowilaj chʼichʼ, kʼän chʼichʼ, quiäk chʼichʼ, chʼichʼ acero, kʼän puak, sak puak, y jeʼlalaj tak chʼichʼ. E conojel queqʼuiyar chiriʼ.",
                "16": "Cʼu ri in, Nefi, xinyac jun lokʼalaj rachoch Dios y xinbanow je jas u cholaj ri lokʼalaj rachoch Dios re Salomón, xak xuwiʼ chi man banom tä rucʼ qʼui jeʼlalaj jastak, rumal man querik tä waral cho we ulew riʼ. Rumal cʼu riʼ, man yaʼom taj cäyactajic jacha ri lokʼalaj rachoch Dios re Salomón. Tzare ri u cholaj ri u yaquic kas je jas ri lokʼalaj rachoch Dios re Salomón, y sibalaj jeʼlic ri chac banom che.",
                "17": "Xcʼulmataj cʼut chi ri in, Nefi, xinban chi ri nu winak cäquiban chacunelab, y chi xechacun rucʼ ri qui kʼab.",
                "18": "Xcʼulmataj cʼut chi ri areʼ xquirayij chi xinux ri cajawinel. Tzare ri in, Nefi, xinrayij chi majun winak coc na che ri cajawinel. Pune tä jeriʼ, xinban ri xincuinic rumal quech.",
                "19": "Kastzij tzʼakatinak ri tzij ri u bim ri Ajawaxel chquij ri wachalal. U bim chi ri in quinoc ri takanel paquiwiʼ, y ri qui tijonel. Kastzij wi ri in xinoc cajtij y xintakan paquiwiʼ, jas u beyal ri takbal re ri Ajawaxel, aretak xcaj xinquicämisaj.",
                "20": "Rumal cʼu riʼ, xtzʼakatisax ri tzij ri u bim chwe ri Ajawaxel. Cʼu jeriʼ xubij: We tä man cäquitatabej tä ri a tzij quetasotajic chrij ri Ajawaxel. Y kas wi ri e areʼ xetastaj chrij."
            },
            "6": {},
            "7": {},
            "8": {},
            "9": {
                "1": "Wachanim cʼut, lokʼalaj tak wachalal, ri in nu siqʼuim u wäch we jastak riʼ chiwe rech quiwetamaj chquij ri yabal tak tzij ri u yaʼom ri Kajawal chque conojel ri aj rachoch ri Israel.",
                "2": "Xukujeʼ rech quiwetamaj chi ri areʼ chʼawinak cucʼ ri aj Judeyib cumal qui chiʼ ri lokʼalaj tak kʼalajisanelab che ri cäpe na tzpa ri u chaplexic ri uwachulw, tzpa jun ijaʼlil cʼä che jun chic ijaʼlil, cʼä pa ri kʼij aretak quetzelex ulok che ri kastzij u winakil y mulaj re ri Dios. Pa ri kʼij riʼ, quemulix ulok pa ri ulew re ri quechbal y quetacʼabax na pa conojel qui wäch ri tasom tak ulew que.",
                "3": "Chiwilampeʼ cʼut, lokʼalaj wachalal, quinbij we jastak chiwe rech quixquicotic y quiwalajisaj i wäch che junalic rumal ri tewichibal ri cuyaʼ na ri Kajawal Dios paquiwiʼ ri iwalcʼual.",
                "4": "Wetaʼm chi qʼui chiwe sibalaj i tzucum rech quiwetamaj ri cäpe na. Rumal cʼu riʼ, wetaʼm chi iwetaʼm ri ix chi ri ka tiojil cäqʼuis na u wäch y cäcämic. Tzare, rucʼ ri ka tiojil cäkil na u wäch ri Dios.",
                "5": "Je cʼut, wetaʼm chi i wetaʼm ri ix chi pa tiojilal, ri areʼ ccucʼut na rib chquiwäch ri areʼ ri e cʼo pa Jerusalén, jawiʼ xujpe wi ri uj. Rajwaxic cʼut chi are waʼ cäcʼulmataj chquixol ri e areʼ. Jeriʼ u chomanic ri nimalaj Banel, chi cuyaʼ rib chuxeʼ ri qui takanic ri achijab pa tiojilal, y chi cäcämic rumal quech conojel winak, rech chi conojel winak cäquipatanij ri areʼ.",
                "6": "Rumal cʼut ri cämical petinak chquiwäch conojel ri winak rech cätzʼakatisaxic ri tokʼobisabal u rayibal ri nimalaj Banel rech ronojel ri cʼo cho ri uwächulew, rajwaxic xukujeʼ chi cʼo jun cuinem re cʼastajibal. Rajwaxic cʼut chi ri cʼastajibal cäpe paquiwiʼ conojel winak rumal ri tzakibal pa macaj. Cʼu ri tzakanic xpetic rumal ri u xalkʼatinic ri pixab. Cʼu rumal ri winak xetzakic, xetastaj chrij ri Ajawaxel.",
                "7": "Rumal cʼu riʼ, rajwaxic chi cʼo jun tojbal macaj ri man cäqʼuis taj. We tä ma tä jeriʼ, man cuyaʼ tä che ri ketzelal cätzelej u banic pa chʼajchʼojil, y ri nabe kʼatow tzij ri xkaj paquiwiʼ ri winak cäcʼojiʼ na che junalic. We tä cʼu jeriʼ, cʼo na chi we tiojil cäkʼoyic cho ri u nan, ri ulew, rech cäkʼayiʼc y cäcʼajinic, y man cäcʼastaj tä chic.",
                "8": "¡Chiwilampeʼ ri retamabal ri Dios, ri relibal cʼuxaj, y ri rutzil! Rumal kastzij, we tä ri ka tiojil man cäcʼastaj tä chic, cʼo chi ri kuxlabal coc che u patanaxic ri jun ángel ri xtzak lok chuwäch jawiʼ cʼo wi ri Junalic Dios. Ri areʼ xux ri itzel, y man cäcʼastaj tä chic.",
                "9": "Cʼu ri kuxlabal cäquiban ne je ajs ri areʼ, y ri uj, we ne xujux itzelalaj angelib che jun itzel. Xujtastaj chrij ri Dios y xujcanaj canok rucʼ ri qui tat ronojel banal tak tzij, xujcanaj canok pa bis junam rucʼ. Ri areʼ xebusubuʼ ri nabe ka tat ka nan y xuqʼuex rib rech cäcaʼy je jas jun ángel re sakilal. Kas wi ri areʼ cusalabaj ri canimaʼ ri calcʼual ri achijab rech cäquimulij quib chi cʼuyal chubanic cämisanic y conojel u banic ri jastak chi kʼekumal.",
                "10": "Sibalaj nim ri rutzil ri ka Dios rumal cʼut chi cusucʼumaj ri ka be rech cujtoʼtajic pa u kʼab we itzelalaj xibinel. Kas wi ri xibinel riʼ, are ri cämical y ri xibalba. Ri in cʼut quinbij che ri u cämical ri tiojilal, y xukujeʼ ri u cämical ri uxlabal.",
                "11": "Y rumal ri u cholaj ri chomabal re ri Dios, ri Lokʼalaj Winak aj Israel, chresaxic ri ka mac, we cämical riʼ, ri nu bim chic, cäjach na lok chi jumul ri u cäminakib. Ri cämical riʼ, are ri mukbal rech ri tiojilal.",
                "12": "Cʼu we jun cämical re uxlabal, ri nu bim chic, cäjach na lok chi jumul ri u cäminakib. We cämical, re ri uxlabal, are ri xibalba. Rumal cʼu riʼ, rajwaxic chi ri cämical y ri xibalba quequitzelej ulok ri qui cäminakib. Ri xibalba rajwaxic quebutzelej ulok ri uxlabelab que ri e cʼo pa u kʼab ri qui cʼulel, ri itzel, y rajwaxic ri mukbal quebutzelej ulok ri qui tiojil ri e u chʼecom. Cʼäte cʼu riʼ, ri qui tiojil y ri uxlabelab que ri winak cäquirik na quib chi jumul. Are waʼ cäbantaj na rumal ri cuinem re ri u cʼastajibal ri Lokʼalaj Winak aj Israel.",
                "13": "¡Sibalaj nim ri u cholaj ri cuban ri ka Dios! Rumal cʼut rajwaxic xukujeʼ chi ri cʼolbal re ri Dios yaʼom chque ri utzalaj uxlabelab quebutzelej ri uxlabelab que ri tzʼakatalaj winak, y ri mukbal quebutzelej ri qui tiojil ri tzʼakatalaj winak. Cʼäte cʼu riʼ, ri uxlabal y ri tiojilal cäquirik na quib chi jumul. Je cʼu riʼ, conojel ri winak riʼ majun mul cäsach na qui wäch, y e junalic wi, y e cʼaslic, y tzʼakat na ri quetamabal je jas ri uj pa tiojilal, xak xuwiʼ chi ri ketamabal cätzʼakatisax na.",
                "14": "Rumal cʼu riʼ, tzʼakat na ri ketamabal che ri ka mac, y ri ka tzʼilol, jeʼ, y xukujeʼ uj chʼanalic. Xukujeʼ ri sucʼalaj tak winak cʼo na tzʼakat ri quetamabal che ri qui quicotemal, y ri qui suqʼuilal. Querik na rucʼ chʼajchʼojilal, jeʼ, cʼä rucʼ ri atzʼiak re ri tzʼakatisabal.",
                "15": "Y cäcʼulmataj na chi aretak conojel winak e ocʼowinak chic tzpa we nabe cämical, cʼä pa ri cʼaslemal, cʼä aretak quecʼas che junalic, rajwaxic cʼut chi quetaqʼui chuwäch ri u cʼulibal ri kʼatbal tzij, ri Lokʼalaj Winak aj Israel. Cʼäte cʼu riʼ, cäpe ri kʼatbal tzij, y conojel cäkʼat na tzij paquiwiʼ je jas ri u beyal ri lokʼalaj ukʼatbal tzij ri Dios.",
                "16": "Kas wi ri Kajawal cʼaslic, y je jas ri areʼ cʼaslic, xukujeʼ ri sucʼalaj tak winak amakʼel e sucʼ wi, rumal ri Kajawal Dios u bim, y are riʼ ri u tzij ri areʼ, y man cäqʼuistaj taj u wäch. Ri e tzʼilalaj winak amakʼel e tzʼil wi. Ri e tzʼil, areʼ ri itzel y ri e rangelib. Ri e areʼ quebe na pa jun kʼakʼ banom umal quech, y man cäqʼuis taj u wäch. Ri cʼäx ri cäquirik na areʼ je jas jun cho re kʼakʼ y azufre, cʼu ri u reb ri kʼakʼ riʼ cäpakiʼc che junalic, y man cʼo tä u qʼuisic.",
                "17": "¡Sibalaj ri rutzil y ri u tzʼakatisabal ri ka Dios! Ri areʼ cutzʼakatisaj ronojel u tzij. Cʼu ri u tzij elinak bic pa ri u chiʼ, y rajwaxic cätzʼakatisax ri u pixab.",
                "18": "Kastzij ri tzʼakatalaj winak, ri chʼajchʼojoxelab re ri Lokʼalaj Winak aj Israel, ri cojoninak che ri Lokʼalaj Winak aj Israel, ri qui chʼijom ri tak ripibal re ri uwächulew, y qui xutum ri qʼuixbal re, kastzij ri e areʼ cäquechbej na ri rajawibal ri Dios. Sucʼumam riʼ umal quech tzpa ri u chaplexic ri uwächulew. Ri e areʼ nojinak na che quicotemal chbe kʼij sak.",
                "19": "¡Sibalaj nim ri relibal cʼuxaj ri ka Dios, ri Lokʼalaj Winak aj Israel! Ri areʼ quebutzokopij ri u chʼajchʼojoxelab pa u kʼab ri cʼäxalaj xibinel, ri itzel, y ri cämical, y ri xibalba, y ri jun cho re kʼakʼ y azufre, are ri cʼäx che junalic.",
                "20": "¡Sibalaj nim ri u lokʼalabal ri ka Dios! Ri areʼ cʼut retaʼm ronojel, y man cʼo taj ri man retaʼm taj.",
                "21": "Ri areʼ cäpe na ulok cho ri uwächulew rech quebucolo conojel ri winak we tä cäquitatabej ri u chʼabal. Kas wi ri areʼ cʼut cuchʼij ri cʼäx quech conojel winak, jeʼ, ri cʼäx quech chquijujunal ri e cʼaslic, ri achijab, cʼu ri ixokib, y ri acʼalab ri e cʼo pa ri alaxic rech ri Adán.",
                "22": "Ronojel waʼ cuchʼijo rumal rech chi quecʼastaj na conojel ri winak, rumal rech chi coojel quetaqʼuiʼ chuwäch ri areʼ pa ri nimalaj kʼij re ri kʼatbal tzij.",
                "23": "Cʼu ri areʼ cutak chque conojel winak chi cäquiqʼuex qui cʼux che ri qui mac, y quekasax xeʼ jaʼ pa ri u biʼ. Cäquiban waʼ aretak tzʼakat chic ri qui cojonic che ri Lokʼalaj Winak aj Israel. We tä man cäquiban tä jeriʼ, man quecuin tä quecolotaj na chupam ri rajawibal ri Dios.",
                "24": "Cʼu we tä man cäquiqʼuex tä qui cʼux y man quecojon tä che ri u biʼ, y man quekasax tä xeʼ jaʼ pa ri u biʼ, y man cäquikʼiʼ taj cʼä pa ri qʼuisbal, kastzij quetzeletaj na. Jeriʼ rumal ri Ajawaxel Dios, ri Lokʼalaj Winak aj Israel, u bim canok.",
                "25": "Ri areʼ cʼut u yaʼom jun pixab, y jawiʼ man yaʼom tä wi jun pixab, xukujeʼ man cʼo tä ri cʼajisbal wächaj. Jawiʼ man cʼo tä wi ri cʼajisabal wächaj, xukujeʼ man cʼo tä ri etzelal. Jawiʼ man cʼo tä wi ri etzelal, ri relibal cʼuxaj ri Lokʼalaj Winak aj Israel cuchaʼo ri e areʼ, rumal ri tojbal macaj. Ri e areʼ quecolotajic rumal ri u cuinem ri areʼ.",
                "26": "Ri tojbal macaj ri xuban ri Cristo cutaʼ ri suqʼuilal cque conojel ri man yaʼom tä chque ri pixab. Rumal cʼu riʼ, quetzokopixic pa u kʼab ri cʼäxalaj xibinel, ri cämical y ri xibalba, y ri itzel, y ri cho re kʼakʼ y azufre, are ri cʼäx ri man caqʼuis taj. Quetzelex na ulok cho ri Dios, ri xuyaʼ chque ri cuxlab, cʼu areʼ ri Lokʼalaj Winak aj Israel.",
                "27": "Tzare tokʼob u wäch ri areʼ ri yaʼom ri pixab che, jeʼ, ri areʼ ri cʼo rucʼ conojel ri u takbal ri Dios, je jas ri uj, y cuxalkʼatij, y cutzak u kʼij ri u tijowem. ¡Kastzij, itzel ri u cʼolem!",
                "28": "¡Sibalaj subunel ri u noʼj ri itzel! ¡Sibalaj cäquichomaj ri achijab chquij ri jastak ri man cʼo tä qui patan chque! ¡Sibalaj ri qui tukaril, y ri conalaj tak qui tzij ri achijab! Aretak qui tijom quib, cäquichomaj chi e etamanelab y man cäquitatabej tä ri u pixab ri Dios. Xane quetzelaj riʼ, y cäquichomaj chi quetaʼm chi ronojel. Rumal cʼu riʼ, ri quetamabal xak conalaj tak tzij, y man cʼo tä qui patan chque. Cʼu ri e areʼ quesachic.",
                "29": "Tzare utz coc jun che etamanel xaʼ we tä cunimaj ri u pixab ri Dios.",
                "30": "Tokʼob qui wäch ri kʼinomab, ri cʼo qʼui ri qui kʼinomal re ri uwächulew. Rumal chi e kʼinomab, quequetzelaj ri mebaʼib, y quecokataj ri cʼamelalaj tak winak. Ri canimaʼ cʼo pa ri qui kʼinomal. Rumal cʼu riʼ, ri qui kʼinomal, are ri qui dios. Kastzij, ri qui kʼinomal cäsach na cucʼ ri e areʼ xukujeʼ.",
                "31": "Tokʼob qui wäch ri e areʼ ri quecaʼy je jas ri tʼoyib rumal man cäcaj taj quetoic. Ri e areʼ quesachic.",
                "32": "Tokʼob qui wäch ri e areʼ ri quecaʼy je jas ri moyib rumal man cäcaj taj cäquilo. Ri e areʼ cʼut quesachic na xukujeʼ.",
                "33": "Tokʼob qui wäch ri e areʼ ri man cʼo tä retal ri canimaʼ, rumal ri quetamabal re ri itzel qui banom quebusoc na pa ri qʼuisbal kʼij.",
                "34": "Tokʼob u wäch ri cäbanow tzij. Ri areʼ cäqʼuiak na iquim pa xibalba.",
                "35": "Tokʼob u wäch ri cämisanel ri cäcämisan rucʼ rayibal. Ri areʼ cäcäm na.",
                "36": "Tokʼob qui wäch ri cäquiban qui mac cucʼ ixokib man e cʼulan taj. Ri e areʼ queqʼuiak na iquim pa xibalba.",
                "37": "Tokʼob qui wäch ri e areʼ ri cäquikʼijilaj ri alaʼs tak tiox. Ri itzel que conojel tak ri itzel cäquicot cumal ri e areʼ.",
                "38": "Cʼu xukujeʼ, tokʼob qui wäch ri e areʼ ri quecämic pa ri qui mac. Kastzij quetzelej na ulok cho ri Dios, y cäquil na u wäch, y quecanaj canok pa ri qui mac.",
                "39": "Lokʼalaj wachalal, chinatajisaj chi sibalaj itzel ri u xalkʼatinic ri u pixab ri Lokʼalaj Dios. Xukujeʼ itzel ri i yaʼic iwib che ri u takchibal che mac ri jun itzel subunel. Chnataj chiwe chi we quixnoʼjin rucʼ ri tiojilal, are ri cämical, tzare we quixnoʼjin rucʼ ri uxlabal, are kas wi ri junalic cʼaslemal.",
                "40": "Lokʼalaj wachalal, chitatabej ri nu tzij. Chinatajisaj ri nimalaj rutzil ri Lokʼalaj Winak aj Israel. Mibij chi nu bim cowilaj tak tzij chiwij. We tä quibij jeriʼ, quixyokʼowic ri kastzij, rumal in nu bim ri u tzij ri Banel iwech. Wetaʼm chi ri tzij re ri kastzij sibalaj co che ronojel jastak e tzʼil. Tzare ri e sucʼ man cäquixej tä quib chuwäch ri tzij riʼ, rumal ri e areʼ cäcaj ri kastzij y man quesalabax taj.",
                "41": "Rumal cʼu riʼ, lokʼalaj wachalal, chixkebok rucʼ ri Ajawaxel, ri Lokʼalaj Winak. Chinatajisaj chi sucʼ ri u be. Chiwilampeʼ, ri be chque ri achijab, are chʼutin, nitz u wäch. Pune tä jeriʼ, sucʼumam chquiwäch. Ri Lokʼalaj Winak aj Israel are ri chajinel re ri roquibal. Man cʼo tä u pataninel chiriʼ. Y man cʼo tä chi jun be, xak xuwiʼ rumal ri oquibal. Cʼu ri areʼ man cäsub taj, rumal cʼu ri Ajawaxel Dios ri u biʼ.",
                "42": "Xapachin cuchʼabej, ri areʼ cujako chuwäch. Ri areʼ queretzelaj ri etamanelab, ri e qui tijom quib, ri kʼinomab, ri e areʼ ri qui nimarisam quib cumal ri quetamabal, ri qui noʼjibal, y ri qui kʼinomal. We tä man caquiyaʼ tä can we jastak riʼ, y cäquibij chi e con chuwäch ri Dios, y sibalaj cäquimachʼachʼej quib, ri areʼ man cujak tä na chquiwäch.",
                "43": "Tzare ri jastak que ri etamanelab y ri winak utz qui chomabal quecʼuʼutaj na chquiwäch che junalic. Areʼ riʼ jun quicotemal ri sucʼumam can umal quech ri chʼajchʼojoxelab.",
                "44": "Lokʼalaj wachalal, chinatajisaj ri nu tzij. Chiwilampeʼ, quinwesaj ri watzʼiak y quintowij chiwäch. Quinboʼchiʼj che ri Dios re ri nu colotajic chi quinrilo rucʼ ri u bokʼwäch, ri cäril ronojel. Je cʼu riʼ, quiwetamaj na pa ri qʼuisbal kʼij, aretak cäkʼat tzij paquiwiʼ conojel winak rumal ri qui banom, chi ri Dios re Israel xrilo chi ri in xebintowij pa wanimaʼ ri itzel ri i banom. Rumal cʼu riʼ, quintas wib chuwäch ri i quiqʼuel, y quintaqʼuiʼ na chʼajchʼoj chuwäch ri Dios.",
                "45": "Lokʼalaj wachalal, chitasaʼ iwib chuwäch ri i mac. Chitowij can ri tikom chʼichʼ re ri areʼ ri cäraj quixuxim co. Chixkebok rucʼ ri Dios ri abäj re ri i colotajic.",
                "46": "Chisucʼumaj i cʼux che ri nimalaj kʼij aretak cäbantajic ri suqʼuilal chque ri e sucʼ. Ri kʼij riʼ, kas wi ri kʼij re ri kʼatbal tzij. Chisucʼumaj i cʼux rech chi man quiqʼuix tä rucʼ jun cʼäxalaj xibibal, rech man cänataj tä chiwe ronojel ri itzelalaj i mac rucʼ kʼalajil, y cʼo chi quibij: Lokʼalaj, lokʼalaj ri kʼatbal tzij la, Nimalaj Ajawaxel Dios. Wetaʼm nu mac. In nu xalkʼatim ri takbal la. Cʼu ri xalkʼatibal kas wech ri in. Rumal cʼu riʼ, ri itzel in u chʼecom y ri in tzakinak chic pa ri cʼäxalaj u bisonem.",
                "47": "Chiwilampeʼ wachalal, ¿la takal waʼ, chi quinnatajisaj chiwe ri cʼäxalaj kastzij paquiwiʼ we jastak riʼ? ¿La quinsoc ne iwanimaʼ we tä chʼajchʼoj i chomabal? ¿La kastzij in cʼo iwucʼ je jas u beyal ri u sakil ri kastzij we tä ma tä cʼo i mac?",
                "48": "Chiwilampeʼ, we tä ri ix chʼajchʼoj, man quintzijon tä iwucʼ chrij ri chʼajchʼojil. Tzare cʼut rumal man chʼajchʼoj tä ri ix, y quiniwilo jacha jun ajtij, rajwaxic quixintijoj che ri cucʼam na ulok ri macaj.",
                "49": "Kastzij, ri nu cʼux cäretzelaj ri macaj, cʼu ri wanimaʼ cäquicot che ri suqʼuilal. Y quinnimarisaj u kʼij ri lokʼalaj u biʼ ri nu Dios.",
                "50": "Tisaj wachalal, chijujunal ri ix ri cächakiʼj u chiʼ, tisaj ulok pa ri jaʼ. Ri areʼ ri man cʼo tä u puak, tasaj chulokʼic y cäwaʼic. Tisaj chulokʼic ri u waʼl uva y ri u tuʼ wacäx. Are waʼ man cʼo tä u rajil. Rumal riʼ man rajwaxic tä ri puak.",
                "51": "Rumal cʼu riʼ, mitzak i puak chquilokʼic ri jastak ri man cʼo tä qui patan. Xukujeʼ, mitzak i chac che ri man cäcuin tä cuyaʼ utzil. Chitampeʼ ri nu tzij, y chinatajisaj ri nu bim. Cʼu chixkebok rucʼ ri Lokʼalaj Winak aj Israel. Chixquicotok rucʼ ri man cäsach taj, y ri man cäpus taj, y chquicotok i cʼux pa utzil.",
                "52": "Chiwilampeʼ lokʼalaj wachalal, chinatajisaj ri u tzij ri i Dios. Chibanaʼ chʼawem rucʼ ri areʼ amakʼel pakʼij, y chiyaʼ maltiox che ri lokʼalaj u biʼ chakʼab. Quicotok ri iwanimaʼ.",
                "53": "Chichʼoboʼ ri nimalaj yabal tzij ri u yaʼom ri Kajawal y ri nimalaj utzilal chquwäch ri calcʼual ri achijab. Rumal ri u nimal, ri rutzil, y ri relibal cʼuxaj, ri areʼ u yaʼom u tzij chke chi man conojel tä ri kijaʼl quesachic, je jas u beyal ri tiojilal. Xane ri areʼ quebuchajij. Y cuban na chi pa ri tak ijaʼlil ri quepe na, quebux na ri e areʼ jun sucʼalaj u kʼab cheʼ rech ri rachoch ri Israel.",
                "54": "Wachanim cʼut wachalal, quinwaj quintzijon chi jubikʼ iwucʼ, tzare cʼä cʼo chuek quinbij na chiwe ri u nicʼajil ri nu tzij. Amen."
            },
            "10": {},
            "11": {},
            "12": {},
            "13": {},
            "14": {},
            "15": {},
            "16": {},
            "17": {},
            "18": {},
            "19": {},
            "20": {},
            "21": {},
            "22": {},
            "23": {},
            "24": {},
            "25": {},
            "26": {},
            "27": {},
            "28": {},
            "29": {
                "1": "Kastzij wi pa ri kʼij riʼ quinban jun mayilaj chac chquixol ri e areʼ, rech quinnatajisaj ri tzij ri nu yaʼom chque ri calcʼual ri achijab, y rech quinlicʼ nu kʼab chucab mul rech quebintzelej ulok ri nu winak, ri e aj ri rachoch ri Israel.",
                "2": "Y xukujeʼ rech quinnatajisaj ri yabal tak tzij ri nu yaʼom chawe ri at, Nefi, y che ri a tat, chi cänataj chwe ri awijaʼl y chi ri qui tzij ri awijaʼl quel na bic pa nu chiʼ chque ri e areʼ ri awijaʼl. Cʼu ri nu tzij cätatabex na pa ronojel u xiquin ri uwachulew je jas jun retal chquiwäch ri nu winak ri e aj ri rachoch ri Israel.",
                "3": "Y rumal ri nu tzij cätatabex na, qʼui tak Gentilib cäquibij na: ¡Jun Biblia! ¡Jun Biblia! Cʼo chi kucʼ jun Biblia, y man cʼo tä na jun Biblia chic.",
                "4": "Tzare, jeriʼ cubij ri Ajawaxel Dios: E conalaj tak winak. Cäcʼojiʼ na cucʼ jun Biblia, y quel na ulok cucʼ pa qui kʼab ri aj Judeyib, ri winak re ri nu yabal tzij ojer. ¿Jas ri maltioxibal cäquiyaʼo chque ri aj Judeyib rumal ri Biblia ri cäquicʼamo pa qui kʼab? ¿Jas cäquibij ri Gentilib rucʼ waʼ? ¿La cäquinatajisaj ri binem, ri chac, y ri cʼäx que ri aj Judeyib, y ri qui sacʼajil chwe aretak xequitijoj ri Gentilib che ri colotajibal?",
                "5": "Ri ix, Gentilib, ¿la i natajisam ri aj Judeyib, ri winak re ri ojer nu yabal tzij? Man je tä riʼ. Xane ri ix iwetzelam qui wäch, y man xiwaj taj xequitzelej ulok. Tzare chiwilampeʼ, quintzelej na ronojel waʼ jastak piwiʼ ri ix rumal cʼut chi ri in, ri Ajawaxel, cänataj chwe ri nu winak.",
                "6": "O conalaj tak winak, ri ix ri quibij: Jun Biblia, ri uj cʼo kucʼ jun Biblia, y man rajwaxic tä chke jun Biblia chic! ¿La cacʼojiʼ tä lo ixucʼ jun Biblia we tä ma tä cumal ri aj Judeyib?",
                "7": "¿La ma tä iwetaʼm cʼut chi e cʼo juleʼ tak chi tinimit chuwäch ri jun? ¿La ma tä iwetaʼm chi ri in, ri Ajawaxel i Dios, e nu banom conojel winak, y chi quenataj chwe ri areʼ ri e cʼo cho ri tak ulew pa u nicʼajil ri nimalaj jaʼ? ¿La ma tä iwetaʼm chi ri in quintakan pa ri tak caj akʼanok y xukujeʼ cho ri uwächulew iquim, y chi quinyaʼ nu tzij chque ri cacʼual ri achijab, je cʼut, cʼä chque conojel tinimit ri e cʼo chuwachulew?",
                "8": "¿Jasche cʼut quixwixwitic xak xuwiʼ rumal quicʼam jubikʼ chi na che ri nu tzij? ¿La ma tä iwetaʼm chi ri qui kʼalajisabal quieb tinimit cäquikʼalajisaj chiwäch chi ri in in Dios, y chi cänataj chwe jun tinimit xaʼ junam rucʼ jun chic? Rumal cʼu riʼ, quinchʼaw rucʼ jun tinimit xaʼ junam rucʼ jun chic. Y aretak ri quieb tinimit cäquirik quib, ri qui kʼalajisabal ri quieb tinimit cäquimulij na quib xukujeʼ.",
                "9": "Are waʼ quinbano rech quincʼut chquiwäch qʼui winak chi ri in xaʼ junam iwir, camic, y amakʼel, y chi quinbij ri nu tzij je jas u beyal ri nu rayibal. Michomaj chi xak xuwiʼ rumal nu bim jun tzij, man quincuin tä che u bixic jun tzij chic. Cʼä majaʼ qʼuisinak ri nu chac, y man cäqʼuistaj tä cʼä pa ri qʼuisbal que ri achijab, mine pa ri kʼij riʼ, cʼä che junalic.",
                "10": "Rumal cʼu riʼ, xaʼ rumal chi cʼo iwucʼ jun Biblia, michomaj chi cʼo chupam conojel ri nu tzij. Michomaj xukujeʼ chi man xinban taj chi quetzʼibax juleʼ chic.",
                "11": "Ri in in cʼut quintak chque conojel ri achijab, ri e cʼo pa ri relbal kʼij, cʼu ri e cʼo pa ri kajbal kʼij, ri e cʼo pa ri u wiquiakʼab relbal kʼij, je jas ri e cʼo pa ri u mox ri relbal kʼij, y ri e cʼo cho ri tak ulew pa ri u nicʼajil ri nimalaj jaʼ, rech cäquitzʼibaj ri tak tzij ri quinbij chque. Rumal cʼut chi cucʼ ri wuj ri quetzʼibaxic, quinkʼataj tzij paquiwiʼ conojel ri e aj uwächulew chquijujunal je jas u beyal u banom, je jas u beyal ri tzʼibatalic canok.",
                "12": "Rumal kastzij quinchʼaw na cucʼ ri aj Judeyib, y cäquitzʼibaj ri nu tzij. Y quinchʼaw na xukujeʼ cucʼ ri aj Nefitas, y cäquitzʼibaj ri nu tzij. Y quinchʼaw na cucʼ ri nicʼaj kʼataj chic re ri rachoch ri Israel, ri e nu cʼamom bic cʼä naj, y cäquitzʼibaj na ri nu tzij. Kastzij cʼut quinchʼaw cicʼ conojel tak tinimit ri e cʼo chuwächulew, y cäquitzʼibaj na ri nu tzij.",
                "13": "Cäcʼulmataj cʼu na chi cäcʼojiʼ cucʼ ri aj Judeyib ri qui tzij ri aj Nefitas, y cäcʼojiʼ na cucʼ ri aj Nefitas ri qui tzij ri aj Judeyib. Cäcʼojiʼ na cucʼ ri aj Nefitas y ri aj Judeyib ri qui tzij ri sachinak tak kʼataj re Israel. Y quecʼojiʼ na cucʼ ri sachinak xak kʼataj re Israel ri qui tzij ri aj Nefitas y ri aj Judeyib.",
                "14": "Y cäcʼulmataj na chi ri nu winak, ri e aj ri rachoch ri Israel, quemulix na quib pa ri ulew re ri quechbal, y xukujeʼ ri tak nu tzij quemulix quib xaʼ jun. Y quincʼut na chquiwäch ri e areʼ ri quechʼoʼjin rucʼ ri nu tzij y rucʼ ri nu winak, ri e aj ri rachoch ri Israel, chi in ri Dios, y chi xinyaʼ nu tzij che ri Abraham chi amakʼel cänataj chwe ri rijaʼl."
            },
            "30": {},
            "31": {
                "1": "Wacamic, lokʼalaj wachalal, ri in, Nefi, quinqʼuis nu kʼalajisanem che ri cäpe na, xak xuwiʼ jujun tzij jubikʼ quincuinic quintzʼibaj ri wetaʼm chi quecʼulmataj na. Xukujeʼ xak xuwiʼ quincuinic chutzʼibaxic jujun chque ri u tzij ri wachalal Jacob.",
                "2": "Rumal cʼu riʼ, quinqʼuis ri nu tzʼibanem. Xak xuwi cʼo jujun tak tzij quinwaj quinbij chrij ri u tzijobelil ri Cristo. Rumal cʼu riʼ, quintzijon na chiwe je jas u kʼalajil ri nu kʼalajisam canok.",
                "3": "Cäquicot ri wanimaʼ rucʼ sak kʼalaj, rumal cʼu jeriʼ cächacun ri Dios chquixol ri calcʼual ri achijab. Ri Kajawal Dios cusakirasaj ri chomabal. Ri are cʼut cätzijon cucʼ ri achijab pa qui chʼabal rech cäquito.",
                "4": "Rumal cʼu riʼ, quinrayij chi cänataj chiwe ri nu bim chrij ri kʼalajisanel che ri cäpe na ri xucʼut ri Ajawaxel chnuwäch. Ri areʼ cukasaj na xeʼ jaʼ ri Alaj Chij rech ri Dios, ri cäresaj na qui mac ri e aj uwächulew.",
                "5": "Wacamic cʼut, ri Alaj Chij rech ri Dios areʼ lokʼalaj. We tä rajwaxic che ri areʼ cäkasax xeʼ jaʼ rech cätzʼakatisax ronojel ri suqʼuilal, rumal riʼ, ¿la ma tä sibalaj rajwaxic chke ri uj, uj ajmaquib, rech cujkasax xeʼ jaʼ?",
                "6": "Wachanim cʼut, quinwaj quintaʼ chiwe ri ix, ri lokʼalaj wachalal ¿jas u sucʼ xutzʼakatisaj ri Alaj Chij rech ri Dios ronojel suqʼuilal are xkasax xeʼ jaʼ?",
                "7": "¿La ma tä iwetaʼm ri ix chi ri areʼ chʼajchʼoj? Tzare pune tä ri areʼ lokʼalaj, cucʼut chquiwäch ri calcʼual ri achijab chi, je jas u beyal ri tiojilal, ri areʼ cumachʼachʼej rib chuwäch ri Tataxel. Y cukʼalajisaj chuwäch ri Tataxel chi cäniman che rumal ri u nimaxic ri takbal re.",
                "8": "Rumal cʼu riʼ, aretak kasam chic xeʼ ri jaʼ, ri Lokʼalaj Uxlabixel xkaj ulok puwiʼ ri areʼ xaʼ junam rucʼ jun palomax.",
                "9": "Y chi jumul, are waʼ cucʼut chquiwäch ri calcʼual ri achijab chi sucʼum ri be y latzʼ u wäch ri u chiʼ ri oquibal jawiʼ rajwaxic queboc wi. Ri areʼ u banom ri cʼutbal wächaj chquiwäch.",
                "10": "Y xubij chque ri calcʼual ri achijab: Chixinterenej. Rumal cʼu riʼ, lokʼalaj wachalal, ¿la cuyaʼ cäkaterenej ri Jesús we man cäkaj taj cäkanimaj ri u takbal ri Tataxel?",
                "11": "Y ri Tataxel xubij: Chiqʼuexaʼ i cʼux, chiqʼuexaʼ i cʼux, y chixkasax xeʼ jaʼ pa ri u biʼ ri lokʼalaj nu Cʼojol.",
                "12": "Y xukujeʼ xintatabej ri u chʼabal ri Cʼojolaxel, xubij chwe: Jachin ri cäkasax xeʼ jaʼ pa ri nu biʼ, ri Tataxel cuyaʼ che ri Lokʼalaj Uxlabixel, je jas u yaʼom chwe. Rumal cʼu riʼ, chixinterenej, y chibanaʼ jas iwilom chi nu banom ri in.",
                "13": "Rumal cʼu riʼ, lokʼalaj tak wachalal, we quiterenej ri Cʼojolaxel rucʼ ronojel iwanima, y man quiban tä quieb i wäch, mawi quixsubun chuwäch ri Dios, xane rucʼ jun sucʼalaj i rayibal, y quiqʼuex i cʼux che ri i mac, y quicʼut chuwäch ri Tataxel chi kas quiwaj quicʼam piwiʼ ri u biʼ ri Cristo rumal ri kasbal xeʼ jaʼ, y kas quiterenej ri Iwajawal, i Colonel cʼä chuxeʼ ri jaʼ, je jas ri tzij u bim ri areʼ, chiwilampeʼ, we quiban ronojel waʼ, kastzij quicʼam na ri Lokʼalaj Uxlabixel. Y cʼäte riʼ, kas cäpetic ri kasbal re kʼakʼ y re ri Lokʼalaj Uxlabixel. Cʼäte cʼu riʼ, quixcuinic quixchʼawic pa qui chʼabal ri angelib y quirak i chiʼ chunimarisaxic u kʼij ri Lokʼalaj Winak aj Israel.",
                "14": "Kastzij, lokʼalaj wachalal, jeriʼ xpe ulok chnuwäch ri u chʼabal ri Cʼojolaxel, xubij: Aretak i qʼuexom chic i cʼux cho ri i mac, y i kʼalajisam chuwäch ri Tataxel chi quiwaj quinimaj ri nu pixab. Jeʼ, aretak i cʼamom chic ri kasbal xeʼ jaʼ, y xukujeʼ ri kasbal re kʼakʼ, y ri Lokʼalaj Uxlabixel. Cʼu aretak quixcuinic quixchʼawic chic pa jun cʼacʼ chʼabal, cʼä pa ri qui chʼabal ri angelib, je cʼut, we tä quitas wib chnuwäch aretak i banom chic ronojel waʼ, utz na chiwe we tä ma tä iwetamam nu wäch.",
                "15": "Y xinta ri u chʼabal ri Tataxel, xubij: Kastzij wi, ri u tzij ri nu Lokʼ kastzij y sucʼalaj. Ri areʼ ri cukʼiʼ na cʼä pa ri qʼuisbal kʼij, ri areʼ cäcolotaj na.",
                "16": "Wacamic, lokʼalaj wachalal, rumal cʼu waʼ, wetaʼm chi xak xuwiʼ we jun winak cukʼiʼ cʼä pa ri qʼuisbal kʼij chuterenexic ri u cʼutbal ri u Cʼojol ri Dios cʼaslic, cäcuinic cäcolotajic.",
                "17": "Rumal cʼu riʼ, chibanaʼ ri jastak ri xinbij chiwe chi wilom pa tak ilonem chi cuban na ri Iwajawal, ri Esanel i mac. Rumal riʼ e cʼutum chnuwäch, rech chi quiwetamaj ri u chiʼ ri oquibal jawiʼ rajwaxic quixoc wi. Kastzij rajwaxic quixoc pa ri u chiʼ ri oquibal, are ri qʼuexbal cʼuxaj, y ri kasbal xeʼ jaʼ. Cʼäte cʼu riʼ, cäpe na ri esabal i mac rumal ri kʼakʼ y ri Lokʼalaj Uxlabixel.",
                "18": "Cʼäte cʼu riʼ, quirik iwib pa we sucʼumalaj chʼutin be ri copan pa ri junalic cʼaslemal. Kastzij ri ix oquinak chic pa ri u chiʼ ri oquibal rumal i banom je jas cubij ri takbal re ri Tataxel y ri Cʼojolaxel. Cʼu i cʼamom ri Lokʼalaj Uxlabixel. Ri areʼ cuyaʼ kʼalajisabal chquij ri Tataxel y ri Cʼojolaxel rech cätzʼakatisax ri yabal tzij banom rumal ri areʼ ri cubij chi we tä xixoc pa ri be, quicʼam na riʼ.",
                "19": "Wachanim cʼut, lokʼalaj wachalal, aretak ri ix oquinak chic pa ri sucʼumalaj latzʼ be, quintaʼ chiwe: ¿La banom chic ronojel? Kastzij, quinbij chiwe: man jeʼ tä riʼ. Ri ix ulinak cʼä jawiʼ ix cʼo wi xak xuwiʼ rumal ri u tzij ri Cristo, y rumal ri co i cojonic che ri areʼ, y i cuʼbam i cʼux che ronojel ri utz ri u banom ri areʼ, ri nim u cuinem che colotajibal.",
                "20": "Rumal cʼu riʼ, co chitakej rucʼ ri Cristo, rucʼ jun utzalaj kastzijalaj cojobal cʼuxaj, y rucʼ lokʼokʼebal che ri Dios y chque conojel ri achijab. We tä quiban jeriʼ, y quitatabej ri u tzij ri Cristo, y we quikʼiʼo cʼä pa ri qʼuisbal, kastzij na, ri Tataxel cubij chiwe: Quixcʼojiʼ na pa ri junalic cʼaslemal.",
                "21": "Wacamic, chiwilampeʼ, lokʼalaj wachalal, are waʼ ri be. Man cʼo tä chic jun be, mawi jun biʼaj chuxeʼ ri caj rumal rech cäcolotajic jun winak chupam ri rajawibal ri Dios. Kastzij cʼut, are waʼ ri lokʼalaj tijonem re ri Tataxel, y ri Cʼojolaxel, y ri Lokʼalaj Uxlabixel. Ri e areʼ e jun Dios y man queqʼuistaj taj. Amen."
            },
            "32": {
                "1": "Wachanim cʼut, chitampeʼ lokʼalaj wachalal, ri in quinchʼobo chi qui chomam pa iwanimaʼ chrij ri rajwaxic ri quibano aretak ix oquinak chic pa ri be. Tzare, ¿jasche quichomaj waʼ pa iwanimaʼ?",
                "2": "¿La man quinatajisaj tä chi xinbij chiwe chi aretak i cʼamom chic ri Lokʼalaj Uxlabixel quixcuinic quixchʼawic pa ri qui tzijobal ri angelib? Wacamic cʼut, ¿jas u banic quixcuinic quixchʼawic pa ri qui tzijobal ri angelib we tä ma tä xaʼ rumal ri Lokʼalaj Uxlabixel?",
                "3": "Ri angelib quechʼawic rumal ri u cuinem ri Lokʼalaj Uxlabixel, y rumal cʼu riʼ, cäquibij ri u tzij ri Cristo. Rumal waʼ, xinbij chiwe: Chitatabej ri u tzij ri Cristo, rumal kastzij ri u tzij ri Cristo cubij na chiwe ri ix ronojel ri rajwaxic che ri quibano.",
                "4": "Wachanim cʼut, cʼäte nu bim we tzij riʼ, we tä man quitatabej taj, are rumal man xita taj, y xukujeʼ man xicʼorcʼot taj che ri u chiʼ ja. Rumal cʼu riʼ, man quixcʼam tä ulok pa sakilal, xane quixcäm na pa kʼekum.",
                "5": "Chitampeʼ, quinbij chiwe jun mul chic chi we quixoc pa ri be y quicʼam piwiʼ ri Lokʼalaj Uxlabixel, ri areʼ cucʼut na chiwe ri ix ronojel ri rajwaxic ri quibano.",
                "6": "Chitampeʼ, are waʼ ri lokʼalaj tijonem re ri Cristo, y man cäyaʼ tä chic ri u lokʼalaj tijonem cʼä cucʼut rib chiwäch pa tiojilal. Cʼu aretak ri areʼ cucʼut rib chiwäch ri ix pa tiojilal, chinimaj ri jastak ri cubij na chiwe.",
                "7": "Wachanim cʼut, ri in, Nefi, man quincuin tä chic quinchʼawic. Ri Uxlabixel cuqʼuis ri nu bixic, cʼu ri in quincanaj can pa bisonem rumal man cäquinimaj tä ri winak, y e itzel, y man cäquetamaj taj, y xak xuwiʼ co ri canimaʼ. Man cäcaj taj cäquitzucuj ri etamabal, mine cäquito taj ri nimalaj noʼjibal. Kʼalaj yaʼom chque, cʼo jacha jun tzij sibalaj kʼalaj.",
                "8": "Wachanim, lokʼalaj wachalal, quinwilo chi cʼä quichomaj waʼ pa iwanimaʼ. Cuban cʼäx chwe rumal rajwaxic quinchʼaw chrij we jasäch. We tä quitatabej ri Uxlabixel, ri cutijoj jun achi che ri chʼawem rucʼ ri Dios, quiwetamaj chi rajwaxic quixchʼaw rucʼ ri Dios. Rumal cʼut chi ri itzelalaj uxlabal man cutijoj tä jun achi che ri chʼawem rucʼ ri Dios, xane cutijoj chi man cächʼaw taj rucʼ ri Dios.",
                "9": "Tzare chitampeʼ, ri in quinbij chiwe chi rajwaxic quixchʼaw amakʼel rucʼ ri Dios, y man quxtzak taj. Miban majun jasäch chuwäch ri Ajawaxel we tä ma tä nabe quixchʼaw akʼanok rucʼ ri Tataxel pa ri u biʼ ri Cristo, rech cuchʼajchʼobej chiwe ri quibano, rech chi ri quibano cuban utzil che ri iwanimaʼ."
            },
            "33": {
                "1": "Wachanim cʼut, ri in, Nefi, man quincuin taj quintzʼibaj conojel ri xetijox chquixol ri nu winak. Xukujeʼ cʼo na nu chukʼab pa chʼawem chuwäch ri tzʼibanic, rumal aretak jun achi cächʼaw rucʼ ri u cuinem ri Lokʼalaj Uxlabixel, ri u cuinem ri Lokʼalaj Uxlabixel cucʼam bic cʼä pa ri canimaʼ ri calcʼual ri achijab.",
                "2": "Tzare, kastzij, e cʼo qʼui winak ri cäquicowirisaj ri canimaʼ chrij ri Lokʼalaj Uxlabixel. Rumal cʼu riʼ, man cʼo tä u cʼo libal chupam ri qui tiojil. Rumal cʼu waʼ, cäquitzak bic sibalaj qʼui ri tzʼibatal canok y cäquilo jacha man cʼo tä qui patan.",
                "3": "Tzare ri in, Nefi, nu tzʼibam ri kas je nu tzʼibam, y ri in quinwilo chi nim u patan, y sibalaj nim u patan chque ri nu winak. Rumal cʼut chi ri in quintakej nu chʼawem rucʼ ri Dios cumal e areʼ pa kʼij, y quinchakʼisaj ri nu chʼacat pa chakʼab cumal e areʼ. Y quinchʼaben che ri nu Dios rucʼ cojobal y wetaʼm chi cutatabej na ri nu chʼawem.",
                "4": "Y wetaʼm chi ri Dios cuchʼajchʼobej ri nu chʼawem che ri qui chʼecbal ri nu winak. Cʼu ri tzij ri nu tzʼibam ri man cʼo tä nu chukʼab cux na rucʼ sibalaj u chukʼab chque ri nu winak, rumal che we tzij riʼ quequipixabaj rech cäquiban ri utz. Cuban chi cäquetamaj chquij ri qui tat qui mam. Y cätzijon chrij ri Jesús, y quebupixabaj ri winak rech quecojon che ri areʼ, y rech chi cäquikʼiʼo cʼä pa ri qʼuisbal, are ri junalic cʼaslemal.",
                "5": "Sibalaj co cätzijon chrij ri mac, je jas ri u kʼalajisabal ri kastzij. Rumal cʼu riʼ, majun winak cäpe royowal rumal ri nu tzij, xak xuwiʼ we tä ri areʼ cʼo ri ruxlabal ri itzel rucʼ.",
                "6": "Quinquicotic pa ri kʼalajisanem, quinquicotic pa ri kastzij, y quinquicotic pa nu Jesús rumal ri areʼ resam bic nu cʼux pa ri xibalba.",
                "7": "Nu lokʼokʼem ri nu winak, y nim nu cojobal che ri Cristo chi quebinwil na qʼui ri e chʼajchʼoj qui cʼux chuwäch ri u kʼatbal tzij.",
                "8": "Nu lokʼokʼem ri aj Judeyib. Quinbij aj Judeyib rumal quintzijon chrij ri e areʼ jawiʼ xinpe wi ri in.",
                "9": "Xukujeʼ nu lokʼokʼem ri Gentilib. Tzare kastzij, man cʼo tä majun jachin rucʼ ri cʼo ri cʼulibäl nu cʼux, xak xuwiʼ we quetzelej ulok rucʼ ri Cristo, y queboc pa ri oquibal latzʼ u chiʼ, y quebinic pa ri sucʼum be ri copan pa ri cʼaslemal, y cäquiterenej u binic pa ri be cʼä aretak cäqʼuistaj ri kʼij re ri ka tijowem kʼij.",
                "10": "Wachanim cʼut lokʼalaj wachalal, y xukujeʼ ri aj Judeyib, cʼu iwonojel ri aj uwächulew, chitatabej we tzij riʼ y chicojoʼ che ri Cristo. We tä ma tä quixcojon che we tzij riʼ, chixcojonok na che ri Cristo, y we quixcojon che ri Cristo, quixcojon na che waʼ tzij, rumal waʼ tzij are ri u tzij ri Cristo. Ri areʼ e u yaʼom chwe, y quequitijoj conojel winak chi cäquibano ri utz.",
                "11": "We man are tä waʼ ri u tzij ri Cristo, chikʼataʼ tzij. Rumal cʼut chi pa ri qʼuisbal kʼij, ri Cristo cucʼut na chiwäch rucʼ cuinem y nimalaj juluwem chi are waʼ kas wi ri u tzij. Cʼu ri ix y ri in cäkatacʼabaʼ kib chuwäch ri u kʼatbal tzij, y quiwetamaj na chi ri areʼ u takom chwe chi quintzʼibaj waʼ jastak, pune tä cʼo nu tukaril.",
                "12": "Y quinboʼchiʼj ri Tataxel pa ri u biʼ ri Cristo chi qʼui chkaxol ri uj, we tä ma tä konojel ri uj, cujcolotaj na pa ri rajawibal pa ri nimalaj y qʼuisbal kʼij.",
                "13": "Wachanim cʼut lokʼalaj wachalal, iwonojel ri ix aj ri rachoch ri Israel, cʼu iwonojel ri ix aj ronojel ri uwächulew, quinchʼaw chiwe je jas jun ri cächʼaw tzpa ri cʼajcʼaj ulew. Cäkil na kib cʼä are cäpe na ri nimalaj kʼij riʼ.",
                "14": "Cʼu ri ix ri man quiwaj taj quicʼam ulok chiwe ri rutzil ri Dios, y man quinimaj taj ri qui tzij ri aj Judeyib, y xukujeʼ ri nu tzij ri in, y xukujeʼ mine ri tzij ri quel bic pa u chiʼ ri Alaj u Chij ri Dios, kastzij wiʼ quinbij chiwe jumul, quinbe na/ Jeriʼ cʼut rumal we tzij riʼ cucʼajisaj na i wäch pa ri qʼuisbal kʼij.",
                "15": "Rumal cʼut jas quintʼikij chuwächulew cucʼut na chiwij pa ri kʼatbal tzij. Jeriʼ u takom chwe ri Kajawal, y rajwaxic quinnimaj. Amen."
            }
        }
    },
    "jacob": {
        "meta": {
            "slug": "jacob",
            "name": "jacob",
            "chapterWord": "U tas"
        },
        "chapters": {
            "1": {},
            "2": {},
            "3": {},
            "4": {},
            "5": {},
            "6": {},
            "7": {}
        }
    },
    "enos": {
        "meta": {
            "slug": "enos",
            "name": "Ri Wuj Re Ri Enos",
            "chapterWord": "U tas"
        },
        "chapters": {
            "1": {
                "1": "Chitampeʼ, xcʼulmataj chi ri in, Enós, wetaʼm chi ri in tat jun sucʼumalaj achi rumal rech chi xinutijoj che ri u tzijobal, y xukujeʼ chque ri retamabal y ri u pixab ri Kajawal. Rumal waʼ, tewichitalic ri u biʼ ri nu Dios.",
                "2": "Quinkʼalajisaj na chiwäch ri chʼoʼj ri xincʼulmaj in che ri Dios nabe, are majaʼ nu cʼamom ri esabal ri nu mac.",
                "3": "Are je waʼ, xebintzucuj tak awäj pa ri cʼachelaj. Y xeboc cʼu naj chupam ri wanimaʼ ri tak tzij ri qʼui mul can nu tom chic, areʼ ri xubij in tat che ri junalic cʼaslemal, xukujeʼ che ri quicotemal quech ri chʼajchʼojalaj winak.",
                "4": "Y xnum ri wanimaʼ. Xinxuquiʼ chuwäch ri nu Qʼuiyisanel, y xinchʼabej jun mayijabal tzijonic, y xintzʼonoj rumal rech ri wanimaʼ in. Y juntir ri jun kʼij xinchʼabej areʼ, jeʼ, are xoc ri akʼab xinchʼaw akʼanok, cʼä xopan nu chʼabal chicaj.",
                "5": "Xintaʼ jun chʼabal, xubij: At Enós, cäcuyutaj a mac, y cattewichitaj na.",
                "6": "Ri in, Enós, in wetaʼm chi ri Dios man cäcuin tä cuban jalum tzij. Rumal cʼu riʼ, xchup bic ri nu mac.",
                "7": "Xinbij cʼut: Wajaw, ¿jas ri u bantajic waʼ?",
                "8": "Cʼäte riʼ, xubij ri areʼ chwe: Are rumal ri a cojobal che ri Cristo. Man cʼo tä jumul a tom, y mawi awilom taj ri areʼ. Cocʼow na sibalaj junab aretak majaʼ cucʼut na rib rucʼ u tiojil cho ri uwächulew. Rumal cʼu waʼ, jat, ri a cojobal at u colom.",
                "9": "Jewaʼ xcʼulmaxic chi aretak xebintaʼ we tzij riʼ, xinchap u rayixic ri utzil qui wäch ri wachalal, ri aj Nefitas. Rumal waʼ, xinboʼchiʼnic che ri Dios chquij rucʼ juntir wanimaʼ.",
                "10": "Aretak tajin quincojo nu chukʼab rucʼ ri wuxlabal, chitampeʼ, xpe chic ri u chʼabal ri Kajawal pa nu jolom, xubij: Quebinwilo na ri awachalal je jas qui sacʼajinic jas rucʼ quequinimaj ri nu takbal. Nu yaʼom waʼ ulew chque, y are jun ulew lokʼalaj wi. Man quinsiqʼuij tä itzel puwiʼ waʼ ulew, xak xuwi we cʼo etzelal chquixol ri winak. Je cʼu waʼ, quebinsolij na ri awachalal je jas nu bim chic, y rumal qʼui ri qui mac, quinkasaj na qui mac paquiwiʼ.",
                "11": "Y cʼäte ri in, Enós, nu tom we tzij riʼ, ri in cʼut, Enós, man cäcuin tä cäsalabax bic nu cojobal che ri Ajawaxel. Y rucʼ jun mayilaj u cojic nu chukʼab, xintzʼonoj che ri areʼ rumal quech ri wachalal ri aj Lamanitas.",
                "12": "Xcʼulmataj chi ri in tzijoninak chic, nu cojom nu chukʼab rucʼ ronojel nu sacʼajanic. Cʼäte cʼu riʼ, xubij chwe ri Ajawaxel: Quinsipaj chawe jas ri curayij awanimaʼ, are rumal ri a cojobal.",
                "13": "Chitampeʼ cʼut, are waʼ ri nu rayibal ri cäraj ri wanimaʼ, chi we quetzak na pa qui mac ri nu winakil, ri aj Nefitas, xukujeʼ we quesachtaj qui wäch, y man quesachtaj tä ri qui wäch ri aj Lamanitas, je cʼu riʼ, chi ri Ajawaxel cucʼolo na jun qui tzʼib ri nu winakil ri aj Nefitas, pune rumal ri u cuinem ri lokʼalaj u kʼab. Rumal rech chi pa jun kʼij cäcʼamtaj na we jun tzʼib chquiwäch ri aj Lamanitas, rech cäcʼamtajic qui be che ri nimalaj colonem.",
                "14": "Rumal rech chi wachanim man cächacun tä cʼu waʼ, ri u cojic ka chukʼab, rech quekatzelej chupam ri kastzijalaj cojobal. Xquitzʼumaj ri kʼakʼ rucʼ coyowal chi we cuyaʼo, quequisach na ka tzʼib, y xukujeʼ cujquisäch na ri uj, xukujeʼ ronojel ri lokʼalaj qui banom ri ojer ka tataʼib.",
                "15": "Rumal cʼu riʼ, in wetaʼm chi ri Kajawal Dios xcuinic xuchajij ri ka tzʼib, tza xinchʼabej ri areʼ amakʼel, rumal rech chi u bim chic chwe: Jas ri cataʼ rucʼ a cojonic, we catcojonic chi cacʼam ulok na, pa ri u biʼ ri Cristo, kas cacʼam baʼ na.",
                "16": "Y cʼo nu cojobal, y xintzʼonoj cʼu che ri Kajaw chi cuchajij na ri tzʼib. Y xuyaʼ ri u tzij chwe chi copan na ri tzʼib pa qui kʼab ri aj Lamanitas, kas cpan na cʼä pa ri u kʼij.",
                "17": "Y ri in, Enós, wetaʼm chi cäbantaj wi na, je jas ri tzij ri u yaʼom. Rumal waʼ, xcuʼbisaj ri wanimaʼ chrij.",
                "18": "Y xubij cʼu chwe ri Ajawaxel: Junam ri qui tzʼonom ri a tataʼib, y cäyaʼ na chque je jas ri qui cojonic. Rumal ri qui cojonic areʼ junam awech.",
                "19": "Te cʼu riʼ, xcʼulmataj chi ri in, Enós, xinbe chquixol ri u winakil ri Nefi, xinkʼalajisaj chque ri cäpe na, xinkʼalajisaj chque conojel jastak ri nu tom y wilom chic.",
                "20": "Quinkʼalajisaj cʼu chi ri winakil re ri Nefi xquicoj qui chukʼab rucʼ qui sacʼajinic, rech quetzelexic ri aj Lamanitas chupam ri kastzijalaj qui cojonic che ri Dios. Xane man cʼo tä u patan ri ka banom, cʼut man cʼo tä u salabaxic ri itzel rayibal ri cʼo pa canimaʼ, rumal xquiterenej ri itzel qui banic, xemoxiric, xechʼuʼjaric, xa cäcaj cäquitij ri quicʼ. Tzʼil ri canimaʼ xukujeʼ, y xak xequikʼijilaj alaʼs tak tiox. Xequitij ri cʼaʼnalaj awaj re tak juyub. Xecʼojiʼ pa tak panibal, y xewacat pa tak ulew tzʼinowinak. Xquijos qui jolom, xaʼ u tzʼumal awaj xquichʼukbej quib xeʼ qui pam. Cʼo ri quetamabal rucʼ ri qʼuiakbal chʼab, xukujeʼ ri qʼuixbal chʼichʼ, xukujeʼ rucʼ ri icäj. E qʼui chque man cʼo tä xquitijo we xak xuwi tä ne ri räx tiʼj, y junalic xquicoj qui chukʼab chusachic ka wäch.",
                "21": "Xcʼulmataj chi ri winak re Nefi xquichaplej u tajixic ri ulew, xqʼuiyisaj conojel qui wäch tak ticʼon, u wäch cheʼ, jumulaj wacäx, xukujeʼ xqʼuiyisaj conojel tak qui wäch awaj, xukujeʼ xqʼuiyisaj qʼuisicʼ re uwo ja cucʼ ri qʼuisicʼ re juyub, xukujeʼ sibalaj quiej.",
                "22": "Chkaxol cʼut, xecʼojiʼ qʼui tak ri kʼalajisanel che ri cäpe na. Co ri canimaʼ ri winak. Man cʼo tä qui chomabal.",
                "23": "Xak xuwi xquiyaʼ chque ri mayilaj cʼaʼn tzij, ri u pixabanic y ri u kʼalajisabal ri chʼoʼj, ri cäpe na ri oyowal, re ri u sachic wächaj. Xukujeʼ cʼo ri natabal tzij chque chrij ri cämical, y xukujeʼ chrij ri nim na u xol ri junalic kʼijal, xukujeʼ chrij ri kʼatbal tzij y ri u chukʼab ri Dios. Rumal ronojel waʼ, xbantajic chi cäquixej quib rumal ri Ajawaxel. Ri in quinbij chi rumal juntir waʼ jastak, y rumal xukujeʼ ri mayilaj tak tzij, ri sibalaj kʼalaj wi, jewaʼ, xekʼatexic wi rech man quekaj tä ne chanim chusachic qui wäch.",
                "24": "Pa tak nu kʼij xinwil qʼui chʼoʼj chquixol ri aj Nefitas y ri aj Lamanitas.",
                "25": "Te riʼ, xcʼulmataj chi xinriʼjobic, ocʼowinak chic jun ciento setenta y nueve junab rech ri u relibal ulok ri Lehi pa Jerusalén.",
                "26": "Xukujeʼ xinchʼobo chi nakaj chic quinoc na pa ri mukbal we. Ri sak noʼjibal rech ri Dios oquinak pa nu jolom rumal ri u cuinem rech quintzijon chquiwäch we winak riʼ, y xukujeʼ rech quinkʼalajisaj ri cäban na chque, xukujeʼ rech quinbij ri u tzijobal je jas ri kastzij rech ri Cristo. In nu bim waʼ tzij ronojel nu kʼij, y in quicotinak na rumal waʼ chi juntir ri jastak cʼo cho ri uwächulew.",
                "27": "Nakaj chic chi quinbe pa ri cʼolbal rech wuxlanem, ri cʼo rucʼ nu Colonel, rumal rech chi wetaʼm chi rucʼ areʼ quinuxlan na. Quinquicotic che ri kʼij aretak ri nu tiojil, ri cäcämic, cucoj na ri jun cʼaslemal ri man cʼo tä u qʼuisic. Quinaqʼuiʼ na chuwäch, chi waʼ rucʼ quicotemal quinwil na ri u wäch, cubij na chwe: Tan ulok, at tewishim, cʼo jun a cʼolbal sucʼumam wi pa tak rachoch ri in Tat. Amen."
            }
        }
    },
    "jarom": {
        "meta": {
            "slug": "jarom",
            "name": "jarom",
            "chapterWord": "U tas"
        },
        "chapters": {
            "1": {}
        }
    },
    "omni": {
        "meta": {
            "slug": "omni",
            "name": "omni",
            "chapterWord": "U tas"
        },
        "chapters": {
            "1": {}
        }
    },
    "w-of-m": {
        "meta": {
            "slug": "w-of-m",
            "name": "w-of-m",
            "chapterWord": "U tas"
        },
        "chapters": {
            "1": {}
        }
    },
    "mosiah": {
        "meta": {
            "slug": "mosiah",
            "name": "mosiah",
            "chapterWord": "U tas"
        },
        "chapters": {
            "1": {},
            "2": {
                "1": "Xcʼulmataj cʼut chi cʼäte ri Mosiah u banom ri xtakan che rumal ri u tat, y u bim chic cʼut waʼ pa ronojel ri ulew, chi ri winak pa tak cʼolibal cäquimulij quib, rech quebec pa ri lokʼalaj rachoch Dios rech cäquita ri u tzij ri cubij na chque ri ajawinel Benjamín.",
                "2": "E qʼui ri e areʼ, rumal riʼ man xecajilaj taj, rumal ri winak sibalaj xquiwinakirisaj quib, y xeqʼuiyic pa ri ulew.",
                "3": "Xukujeʼ xquicʼam bic nabealaxel re ri qui chijel rech cäquichiʼj awaj, y rech cäquiporoj chiʼjbal che ri Dios, je jas cubij takbal u tzij ri Moisés.",
                "4": "Xukujeʼ cʼut rech cäquimaltioxij che ri Ajawaxel ri qui Dios, ri xebucʼam ulok waral tzpa ri jun tinimit re Jerusalén. Y xeresaj lok pa qui kʼab ri qui cʼulel, y xuyaʼ cʼut chque sucʼalaj tak achijab rech areʼ xebux ri cajtijab. Xukujeʼ xuyaʼ jun sucʼalaj achi, are ri cajawinel. Are waʼ xutacʼabaʼ canok ri utzilal pa ri ulew re Zarahemla, y xebutijoj rech cäquinimaj ri u takbal ri Dios, rech quequicotic, y rech coc cucʼ sibalaj lokʼokʼebal che ri Dios y chque conojel ri achijab.",
                "5": "Xcʼulmataj cʼut aretak xebopanic pa ri lokʼalaj rachoch Dios, xquicoj ri qui panibal jelaʼ, y chquijujunal achi cucʼ ralaxic, ri rixokil, cʼu ri u cʼojol, y ri u mial, y ri calcʼual cʼu waʼ, ri qui cʼojol, qui mial, ri nabeal cʼä pa ri qʼuisbal chʼip, chquijujunal calpuk winak qui tasom quib.",
                "6": "Xquicuʼbaʼ cʼut ri qui panibal chrij ri lokʼalaj rachoch Dios, xquitacʼabaʼ je ri u chiʼ ja ri qui panibal chuwäch ri lokʼalaj rachoch Dios. Je cʼu riʼ, cuyaʼ chi quecanajic chupam y cäquita ri tzij ri cubij na chque ri ajawinel Benjamín.",
                "7": "Are cʼu sibalaj nim ri qʼuialaj winak. Rumal riʼ, ri ajawinel Benjamín man cäcuin taj quebutijoj chquijujunal chupam ri u tapia ri lokʼalaj rachoch Dios. Rumal riʼ, xutak chi xyactajic jun nimalaj tzʼak re chajibal, rech rumal riʼ cuyaʼ chi ri u winak cäquita ri tzij ri cubij na areʼ chque.",
                "8": "Xcʼulmataj chi xuchaplej u tzijoxic chque ri u winak pa ri nimalaj tzʼak, tzare man e conojel taj xquita ri u tzij cumal ri qʼuia winak. Rumal riʼ, xutak chi cätzʼibaxic ri u tzij ri xubij areʼ rech quetak bic chque ri winak ri man cäquita taj ri u tzij, rech jeriʼ cuyaʼ chi cäquicʼam u tzij.",
                "9": "Are tak waʼ ri tzij ri xutziijoj y xutak chi cätzʼibaxic, xubij: Wachalal, iwonojel ix ri i mulim iwib, ri ix ri quixcuin quita ri tzij ri quinbij na chiwe camic. Rumal man xintakan taj chiwe chi je ri u banic man cʼo tä patan chke ri quinbij na chiwe. Xane rech quitatabej ri nu tzij, chi quijak ri i xiquin rech quixcuin quito, chi quijak ri iwanimaʼ rech quixcuin quichʼobo, chi quijak cʼut ri i chomabal rech cäcʼut chiwäch ri mayilaj jastak rech ri Dios ri man esam tä chic.",
                "10": "Man nu takom taj chiwe chi quixpetic rech quixej iwib chnuwäch, o chi quichomaj chi ri in quinnimarisaj nu kʼij chuwäch jun winak aj uwächulew.",
                "11": "Xane in junam iwucʼ, cuyaʼ chi quinyawajic che tak u beyal ri yabil pa ri tiojil y pa ri chomanic. Pune waʼ, xinquichaʼ we winak, cʼu ri in tat xinujach che ri nu tewichixic. Pa we lokʼalaj chac, cʼu ri u kʼab ri Ajawaxel xuyaʼ chwe chi quinban cʼamal qui be we winak. Jeʼ, sibalaj in u cʼolom rumal ri u cuinem ri man cuyaʼ taj chi cäjunamaxic, rech quinpatanij chiwe rucʼ ronojel ri cuinem, ri etamabal, y ri chukʼab ri u yaʼom ulok chwe ri Ajawaxel.",
                "12": "Quinbij chiwe chi jeriʼ u yaʼom chwe chi quixinpatanij pa ronojel nu kʼij cʼä pa we kʼij riʼ. Y man xintzucuj tä cʼut ri i kʼän puak y ri i sak puak, majun i kʼinomal chic.",
                "13": "Man xinyaʼ taj chi quixtzʼapix pa cheʼ, xukujeʼ man xinyaʼ taj chi cʼo jun chixol ri cʼo pa u kʼab ri rachalal che ri u patanixic. Man xinyaʼ tä cʼut chi quixcämisanic, o chi quibano itzel tak jastak, o chi quixelakʼanic. Man xinyaʼ taj chi jun achi cämacun rucʼ jun ixok ri man rixokil taj, ni chi jun ixok cämacun rucʼ jun ixok ri man rixokil taj, ni chi jun ixok cämacun rucʼ jun achi ri man rachajil taj. Xukujeʼ man xinyaʼ tä chiwe chi quiban apachique tak mac, xane xixintijoj chi quinimaj ri u takbal ri Ajawaxel, pa conojel ri jastak ri cutak chiwe.",
                "14": "Cʼu ri in xukujeʼ, xinchacunic rucʼ ri nu kʼab rech quixinpatanij, ech man quixtojon taj, y rech man cäpe tä ri nimalaj cʼäx piwiʼ. Ix ix kʼalajisanelab che ronojel ri nu bim camic.",
                "15": "Xukujeʼ wachalal, man nu banom tä waʼ rech quinnimarisaj wib, man quinbij tä waʼ rech quinbij chi cʼo i mac, xak quinbij waʼ jastak chiwe rech quiwetamaj chi wacamic quincuinic quintzelej u bixic che ri Dios rucʼ jun sakalaj wanimaʼ.",
                "16": "Chiwilampeʼ, quinbij chiwe chi we xinbij chi xinchacunic pa ri nu cʼaslemal rech quinpatanij chiwe, man quinwaj tä quinnimarisaj wib rumal. Are baʼ xak in cʼolinak pa ri u pataninic ri Dios.",
                "17": "Chiwilampeʼ, quinbij we jastak chiwe rech quiwetamaj ri sak nojibal, rech quiwetamaj chi aretak ix cʼo wi pa ri pataninic chque, ri iwaʼjil i tzʼakat, xak ix cʼo wi pa ri pataninic che ri i Dios.",
                "18": "Chiwilampeʼ, i bim chi in ri in iwajawinel, we tä cʼu ri in ri quibij ri iwajawinel, y quinchacun rech quixinpatanij, ¿la man takal tä chiwe chi quixchacunic rech quipatanij iwib?",
                "19": "Chiwilampeʼ cʼut, we tä ri in, ri quibij ix ri iwajawinel, xinpatanij chiwe ronojel ri nu kʼij, pune in cʼolinak pa ri pataninic che ri Dios, we tä ri ix quimaltioxij chwe, ¡O takal chiwe chi sibalaj quimaltioxij che ri Iwajawinel ri cʼo chicaj!",
                "20": "Quinbij chiwe wachalal, we tä quiyaʼ i maltioxinic, y ri i kʼijilanic rucʼ ronojel ri cuinem rech ri iwanimaʼ che ri jun Dios ri ix u banom, areʼ ix u cʼolom che utz, u yaʼom chiwe chi quixquicotic, y u yaʼom chiwe chi quixcʼojiʼc pa ri utzilal—",
                "21": "Quinbij chiwe chi we quipatanij ri jun ri ix u banom tzpa pa ri tiquiribal, y tajin quixicʼolo ronojel kʼij, y tajin cuyaʼ iwuxlab rech quixcuin quixcʼasiʼc, y rech quixsalabic, y rech cʼu quibano je jas ri i rayibal, xukujeʼ quixuchajij pa ronojel aninakil, quinbij chiwe we tä quipatanij areʼ rucʼ ronojel ri iwanimaʼ, jeriʼ ix pataninelab, man cʼo tä quechbex chiwe.",
                "22": "Chiwilampeʼ, ronojel ri cutaʼ chiwe, are chi quinimaj ri u takbal. Ri areʼ u chiʼm chiwe chi we quinimaj ri u takbal, quinimarisaj na iwib che ri utz puwiʼ ri uwächulew. Cʼu ri areʼ man cuqʼuex taj ri u bim canok. Rumal riʼ, we quinimaj ri u takbal, quixutewichij na, quixutoʼ na rech quinimarisaj iwib che ri utz.",
                "23": "Are cʼu riʼ, nabe, areʼ ix u banom, y u yaʼom chiwe i cʼaslemal. Rumal riʼ, cʼo ri i cʼas rucʼ.",
                "24": "Ucab, areʼ cäraj chi quibano ri u takom chiwe, we cʼu quibano, chanim quixutewichij. Rumal cʼu riʼ, u tojom chiwe. Majaʼ xqʼuis ri i cʼas che, cʼo na i cʼas cʼut che junalic. Je baʼ waʼ, ¿jas cʼoliʼc rech quinimarisaj iwib?",
                "25": "Wachanim, quintaʼ chiwe: ¿La quixcuin quibij jubikʼ chi iwumal? Quintzelej u bixic chiwe: Man are tä riʼ. Man quixcuin taj quibij chi ri ix junam rucʼ ri cʼajcʼaj ulew, pune, ix bantajinak rucʼ ri cʼajcʼaj ri uew. Tzare chiwilampeʼ, ri cʼajcʼaj ulew are rech ri Dios.",
                "26": "Xukujeʼ ri in ri quibij ix chi in ri iwajawinel man nim tä waʼ nu kʼij chiwäch, rumal ri in cʼajcʼaj ulew xukujeʼ. Quiwilo chi xinriʼjobic, chanim quinyaʼ na waʼ nu tiojil, ri cäcamic, cho ri u nan, ri ulew.",
                "27": "Rumal riʼ, je xinbij chiwe chi xixinpatanij tajin quinbinic rucʼ jun sakalaj wanimaʼ chuwäch ri Dios. Jeriʼ xinbano chi quimulij iwib camic, rech man cʼo tä nu mac, rech cäpe tä ri i quiqʼuel panuwiʼ aretak in cʼo wi chuwäch ri Dios rech cukʼat tzij panuwiʼ rumal ri xutak chwe chiwij.",
                "28": "Quinbij chiwe chi xinban chi quimulij iwib rech quinchʼaj ri watzʼiak che ri i quiqʼuel, wacamic chi quinkaj chanim pa ri mukbal, rech cuyaʼ chi quincämic pa ri utzilal, rech cʼut cumulij ri wuxlabal cucʼ ri winakil ri quebixonic chilaʼ chicaj, rech quebixonic lokʼalaj tak bixonic che jun sucʼalaj Dios.",
                "29": "Xukujeʼ quinbij chiwe chi xinbano chi quimulij iwib waral rech cuyaʼ chi quinbij chiwe chi man quincuin tä na chic che u banic ri iwajtij, cʼu ri iwajawinel.",
                "30": "Rumal rech chi wachanim tajin quintzijonic chiwe, ronojel ri nu tiojil sibalaj cäbirbatic. Xane ri Ajawaxel Dios quiuchap che nu toʼic, y u yaʼom cʼut chwe chi quintzijonic chiwe, y u takom ulok chwe chi quinbij chiwe chi wacamic areʼ ri nu cʼojol, Mosiah, ri iwajawinel, y ri cʼamal i be.",
                "31": "Wacamic, wachalal, quinwaj chi quibano je jas i banom cʼä wacamic. Jeriʼ, je jas xinimaj ri nu takbal, y xukujeʼ xinimaj ri takbal rech ri in tat, cʼä xixnimaric pa ri utzalaj jastak, ix esatajinak pa qui kʼab ri i cʼulel, je u beyal waʼ, we quinimaj ri u takbal ri nu cʼojol, xukujeʼ ri takbal ri Dios ri cäbix na chiwe rumal areʼ, we tä quinimaj, quinimarisaj na iwib che ri utzil, y man cʼo tä na cʼut ri cuinem quech ri i cʼulel piwiʼ.",
                "32": "Xane, O nu winak, chichajij iwib rech man cʼo taj chʼoʼj chixol, rech man quixkaj taj che ri u nimaxic ri ruxlabal ri itzel, ri bitajinak rumal ri in tat, Mosiah.",
                "33": "Are chiwilampeʼ, bitajinak chi tokʼob u wäch ri jun ri cäraj cunimaj ri itzel uxlabal riʼ. Jachin cäraj cunimaj, y cäcanaj cʼut pa ri u mac, cacäm cʼu rucʼ ri u mac. Cutij na jun cʼajisabal wächaj che ri ranimaʼ, y cucʼam na ri u tojbal, jun junalic cʼajisabal wächaj. Cʼo chic ri retamabal, xane man xraj taj cunimaj. U xalkʼatim cʼut ri u takbal ri Dios.",
                "34": "Quinbij chiwe, ix iwonojel, i cʼamom ri tijonic, y man cʼo taj jun chiwe, xak xuwi ri acʼalab man xquicʼam taj ri tijonic. Ix i cʼamom ri tijonic che tak we jastak. Iwonojel iwetaʼm chi takal chiwe che junalic chi quiyaʼ che ri Dios ronojel ri cʼo iwucʼ, chi quiyaʼ iwib xukujeʼ. Iwonojel i cʼamom ri tijonic chquij ri tzij ri tzʼibam canok chejujun junab. Cʼo riʼ chupam ri kʼalajisabal che ri cäpe na ri bitajinak cumal ri lokʼalaj tak kʼalajisanelab che ri cäpe na tzpa ri kʼijal aretak xel bic ri in tat, Lehi, pa Jerusalén.",
                "35": "Xukujeʼ ronojel ri xquibij ri ka tat cʼä pa ri camic. Chiwilampeʼ, cʼut, xquibij jas ri xutak ri Ajawaxel chque. Rumal riʼ, areʼ kastzij y sucʼalaj.",
                "36": "Wacamic cʼut quinbij chiwe, wachalal, we tä iwetamam waʼ jastak, we tä e cʼutum waʼ jastak chiwäch, cʼäte cʼu riʼ, we tä quixmacunic, y man quiban tä je jas ri bim canok, we tä cäcʼulmataj chi quixtastaj iwib na cho ri Ruxlabal ri Ajawaxel rech man cuyaʼ tä chi coc iwucʼ rech cucʼam i be pa ri be rech ri etamabal, rech jeriʼ cäpe tewichibal piwiʼ, rech cʼu quixnimaric che utzil y rech quixcolotajic.",
                "37": "Quinbij baʼ chiwe we tä cʼo jun achi ri cuban jeriʼ, kastzij man nimanel tä che ri Dios. Rumal riʼ, we cuchomaj chi cunimaj na ri itzel uxlabal, y cux na ri u cʼulel ronojel ri suqʼuilal, we tä jeriʼ, man cʼo tä ri u cʼolibal ri Ajawaxel rucʼ, rumal rech chi areʼ man cäcʼojiʼc tä chupam jun tzʼilalaj rachoch.",
                "38": "Rumal waʼ, we tä ri jun achi man cuqʼuex tä u cʼux che ri u mac, xak xuwi cäcanajic, y cäcämic je jas jun u cʼulel ri Dios. Cʼäte riʼ, ri u takbal ri suqʼuilal cuban chi cunaʼ pa ri junalic ranimaʼ chi cʼo u mac. Waʼ cuban xukujeʼ chi cucʼuʼ rib chiwäch ri Dios. Kas cunaʼ pa ri u cʼux chi cʼo u mac, cʼo u cʼaxcʼol y ri u kʼoxom je ri u banic jun kʼakʼ ri man cächup taj, cʼu ri rep cäpakiʼc che junalic.",
                "39": "Quinbij cʼut chiwe chi ri elbal cʼuxaj man cʼo tä rech rucʼ we achi riʼ. Rumal riʼ, pa qʼuisbal, areʼ copan na pa ri cʼäx, jun cʼäxcʼolil ri man cʼo tä u qʼuisic.",
                "40": "O ri ix riʼjalaj tak tataʼib, ix ri alabom, y ri ix ri acʼalab ri quixcuin quita ri nu tzij, are cʼu kʼalaj xintzijonic, rech man cʼäx tä u chʼobic, rech utz quito, quintzʼonoj chiwe chi cänataj chiwe ri cʼäxalaj cʼolibal quech jachinak ri e kajinak pa ri nimalaj mac.",
                "41": "Xukujeʼ, quinwaj chi cänataj chiwe ri areʼ ri cäquinimaj ri u takbal ri Dios, ri kas quequicotic, y tewichitalic ri qui banic. Ri e areʼ e tewichitalic pa conojel ri jastak, ri rech ri tiojilal, y ri rech ri uxlabal. We tä cʼu e nimanel cʼä pa ri qʼuisbal, quiecʼamtaj na chicaj rech quecʼojiʼc rucʼ ri Dios pa jun cʼolibal rucʼ junalic quicotemal. O cänataj waʼ chiwe, cänataj chiwe we kastzijalaj jastak, rumal ri Ajawaxel Dios u bim canok."
            },
            "3": {
                "1": "Jumul chic quinwaj chi quiwilo, wachalal, rumal cʼo na ri quinbij chiwe. Je baʼ, cʼo na chi quinbij chiwe chrij ri cäpe na.",
                "2": "Cʼu ri quinbij na chiwe, u kʼalajisam chnuwäch jun u takom aj chicaj rech ri Dios. Y areʼ xubij chwe: Chatwalajok, y xinwalajic. Je cʼu riʼ are cʼo chnuwäch.",
                "3": "Y xubij chwe: Chatawalajok, y chatatabej ri tzij ri quinbij na chawe, rumal cʼu ri in petinak che kʼalajisaxic chawe ri cʼacʼ tak tzij ri cäquiyaʼ quicotemal.",
                "4": "Rumal ri Kajaw u tom ri a chʼawem rucʼ, y u kʼatom tzij pa ri a suqʼuilal, y xinutak awucʼ che u kʼalajisaxic chawe rech sibalaj catquicotic na, y rech catzijobej waʼ chque ri a winak, rech ri areʼ quequicotic na xukujeʼ.",
                "5": "Je cʼu riʼ, cäpe na ri kʼij, y man naj tä riʼ, chi rucʼ ri u chukʼab, ri Kajawal, ri kas cuinel, ri cajawinic, ri xcʼojiʼc najtir, y ri cäcʼojiʼ chque conojel junalic tak cʼaslemal che conojel tak cʼaslemal, areʼ cäkaj na lok pa ri caj chquixol tak ri alcʼualab que ri achijab. Y cäcʼojiʼ na pa jun tiojil re xakʼol, y cäbec na chquixol ri achijab, y cuban nimalaj tak mayibal, jeʼ, quebucunaj na ri yawabib, quebucʼastaj na ri cäminakib, xukujeʼ cuban na chi quebinic ri winak quechʼocnajic chic. Cuban na chi cäquil na ri moyib, y cuban na cʼu chi cäquita ri tʼoyib, y cucunaj na jachique tak ri yabil.",
                "6": "Queresaj na cʼut ri itzelab, cʼu ri itzel tak uxlabal ri quecʼojiʼ pa ri canimaʼ ri calcʼual ri winak.",
                "7": "Chawilampeʼ, cukʼiʼ na takchibal che mac, y cʼäxcʼol pa ri u tiojil. Cʼo na u numical, cächakiʼj na u chiʼ, y cäcos na. Kas nim na chuwäch jachique tak cʼäxcʼol ri cukʼiʼ jun achi, man rucʼ tä waʼ cäcämic. Are cʼu jewaʼ, cäbuxlajic ri u quiqʼuel pa ri bakil, kas nim na ri u jikʼanem cumal ri qui mac y ri itzel jastak que ri u winak.",
                "8": "Y cäyataj na jun u biʼ, are ri Jesucristo, ri u Cʼojol ri Dios. Ri Tat re ri caj y ri uwächulew, ri Banal que conojel ri jastak tzpa ri tiquiribal, cʼo na ri u nan u biʼ, María.",
                "9": "Chawilampeʼ cʼut, are cäpe na cucʼ ri u winak rech jeriʼ copan ri colotajibal cucʼ ri calcʼual ri achijab rumal ri cojobal che u biʼ, cäte cʼu waʼ, cäquibij na chi are xak jun achi, y chi cʼo ri itzel rucʼ. Cʼäte riʼ, cäquichʼay na, y cäquirip na pa jun ripibal.",
                "10": "Cʼu pa ri urox kʼij, cäcʼastaj na chquixol ri cäminakib. Chiwilampeʼ cʼut, cäwalajisax cʼu na rech cukʼat tzij puwiʼ ri uwächulew. Je cʼu baʼ, ronojel waʼ cäbantajic rech cucʼulmaj jun kas sucʼalaj kʼatbal tzij paquiwiʼ ri calcʼual ri winak.",
                "11": "Chawilampeʼ cʼut, y xukujeʼ ri u quiqʼuel cutoj ri qui mac ri nicʼaj ri e kajinak rumal ri u kajic ri Adán, ri e caminak y majaʼ cʼo cucʼ ri quetamabal chrij ri u rayibal ri Dios paquiwiʼ, o e macuninak rumal man quetaʼm taj.",
                "12": "Tzare, ¡tokʼob qui wäch ri e areʼ ri retaʼm chic, y cäquicʼululaj ri Dios! Are cʼu majun chque tak waʼ cäquirik ri colotajibal, xak xuwi we cäquiqʼuex qui cʼux xukujeʼ rumal ri cojobal che ri Jesucristo.",
                "13": "Cʼu ri Ajawaxel Dios u takom ri lokʼalaj tak u kʼalajisanelab che ri cäpe na chquixol ri calcʼual ri achijab che u kʼalajisaxic waʼ jastak chque ronojel ri calaxic winak, ri nim tak tinimit, y ri quechʼaw pa nicʼaj tzijobal chic, rech jeriʼ jachin tak cäquicojo chi kas cäpe na ri Cristo, cuyaʼ chi cäquicʼam ri esabal ri qui mac, y chi quequicotic rucʼ jun nimalaj quicotemal, je jas we tä areʼ petinak chic chquixol.",
                "14": "Rucʼ ronojel riʼ, ri Ajawaxel Dios xrilo chi ri u winak co ri canimaʼ. Xuyaʼ cʼut jun kʼatbal tzij, je ri takbal tzij rech ri Moisés.",
                "15": "Y xucʼut chque qʼui tak cʼutbal, mayibal, retal, y nanoch chrij ri u petic. Y ri lokʼalaj kʼalajisanelab che, ri cäpe na xukujeʼ xechʼaw chque chrij ri u petic. Pune tä jeriʼ, ri e areʼ xquicowirisaj ri canimaʼ, y canimaʼ, y man xquichʼob tä cʼut chi ri takbal tak tzij rech ri Moisés man cʼo tä u patan we man cʼo tä ri tojbal macaj rech ri u quiqʼuel.",
                "16": "We cuyaʼ chi quemacunic ri alaj tak acʼalab, man quecuin taj quecolotajic. Xane quinbij chiwe chi areʼ e tewichitalic. Are je cʼu waʼ, rumal ri Adán o rumal ri qui banic, quekajic, xukujeʼ jeriʼ ri u quiqʼuel ri Cristo cutoj ri qui mac.",
                "17": "Xukujeʼ cʼut, quinbij chawe chi man cuyaʼ tä na jun biʼaj chic, o jun be chic, o jun banbal chic, rech rumal riʼ ri calcʼual que ri achijab cäquirik ri colotajibal, xak xuwi rumal, y rucʼ ri u biʼ ri Cristo, ri Ajawaxel, ri Ronojel Cuinel.",
                "18": "Chawilampeʼ cʼut, areʼ cukʼat tzij, y kas sucʼ ri u kʼatbal tzij. Cʼu ri acʼal ri cäcämic pa ri racʼalil man cäsach tä u wäch. Xane ri achijab cäquikumuj jun cʼajisabal wächaj chque tak ri canimaʼ we man cäquimachʼachʼej tä quib, we man quebux taj cʼut je jas ri alaj tak acʼalab, y we man cäquicojo chi areʼ, ri colotajibal xbantajic, y cäbantajic, y cäbantaj na xukujeʼ rucʼ, y rumal ri quiqʼuel re ri esabal macaj re ri Cristo, ri Ajawaxel, ri Ronojel Cuinel.",
                "19": "Ri achi aj uwächulew are jun u cʼulel ri Dios. Jeriʼ xubano tzpa ri u kajibal ri Adán. Jeriʼ cʼut cuban na che junalic, xak xuwi we coc chuxeʼ ri u takanic ri cubano ri lokʼalaj Uxlabixel, y man junam tä chic cuban rucʼ ri achi ri xak rech wi ri u noʼj, rech cux chʼajchʼoj rumal ri tojbal macaj ri xuban ri Cristo ri Ajawaxel, y chi cux je jas jun acʼal are nimanel, cʼamel, machʼachʼem, kas cukʼiʼ che reyexic, kas nojinak rucʼ lokʼokʼebal cʼuxaj, kas cʼo ri u rayibal che u banic ronojel cʼäx ri cuchomaj ri Dios chi utz cutak puwiʼ, jeriʼ je jas jun acʼal ri cäniman che ri u tat.",
                "20": "Xukujeʼ cʼut, quinbij chiwe chi cäpe na ri kʼij jampa ri etamabal rech ri Colonel cäjabuxic na pa tak ri nimak tak ulew, ri calpuk winak, y ri quechʼaw pa nicʼaj chic tzijobal, y pa tak tinimit.",
                "21": "Chawilampeʼ, aretak cʼu copan we kʼij riʼ, xak xuwi ri acʼalab man cʼo tä qui mac chuwach Dios, xak xuwi we cäquiqʼuex ri qui cʼux, y we cʼo ri qui cojobal che ri u biʼ ri Ajawaxel Dios, ri Ronojel Cuinel.",
                "22": "Je cʼu waʼ, pa we jun kʼij, are xatijoj che we winak riʼ ri u takom chawe ri Ajawaxel ri a Dios, cʼäte cʼu riʼ, cʼo chi na ri qui mac chuwäch ri Dios, xak xu je jas ri cubij ri tzij ri xintzijoj chawe.",
                "23": "Wachanim cʼut, in nu kʼalajisam chic ri tzij ri u takom ulok chwe ri Ajawaxel Dios.",
                "24": "Jeriʼ cʼut cubij ri Ajawaxel: Ri e areʼ quetaqʼuiʼ na je jas jun sakalaj kʼalajisabal chquij we winak riʼ pa ri kʼij re ri kʼatbal tzij. Cäkʼat na tzij paquiwiʼ conojel je jas qui banom, we utz o we man utz taj.",
                "25": "Y we areʼ man utz taj, quecʼam na bic che jun itzelalaj ilonem jawi cäquil na wi ri itzel tak qui mac, y xukujeʼ ri itzel qui banom. Waʼ cʼut cuban na chi cäquixej quib chuwäch ri Ajawaxel cʼä jun itzelalaj cʼolibal jawi cäquirik na jun nimalaj cʼäx. Chilaʼ cʼut, man cʼo tä qui tzelejem. Rumal riʼ, qui tijom jun cʼajisabal wachaj che ri canimaʼ.",
                "26": "Rumal riʼ, qui tijom che ri kumubal re ri royowal ri Dios, ri man xuqʼueqʼuej taj ri kʼatbal tzij chqe. Xukujeʼ man xuqʼueqʼuej taj che ri Adán chi cäkajic rumal ri u tijowic ri u wäch ri cheʼ ri man yatal taj cätijowic. Rumal cʼu riʼ, ri elibal cʼuxaj man cʼo tä cʼolibal cucʼ che junalic.",
                "27": "Y ri qui cʼäxcʼol je ri u banic jun nimalaj cho re kʼakʼ y azufre. Cʼu man cächup taj ri u reb, y ri u sibal cäpakiʼc che junalic. Jeriʼ u takom ulok ri Ajawaxel chwe. Amen."
            },
            "4": {
                "1": "Aretak ri ajawinel Benjamín xuqʼuis u bixic ri tzij ri yatajinak che rumal ri u ángel ri Ajawaxel, xcʼulmataj chi xrilo ri qʼuialaj winak, jeʼ, e kajinak pa ri ulew, rumal chi xquixej quib ri winak cho ri Ajawaxel.",
                "2": "Ri e areʼ xquichomaj jas qui banic ri qui cʼojical pa ri qui tiojil, xquichomaj chi ri cʼajcʼaj ulew utz na chquiwäch. Conojel junam xquirak qui chiʼ, xquibij: O, chel ulok ri cʼux la chke, banaʼ la chi cächacun ri u quiqʼuel ri Cristo rech cutoj ka mac, rech cäkacʼam ri cuyubal ka mac, rech cʼut quechʼajchʼojarisataj ri kanimaʼ. Rumal uj cujcojon che ri Jesucristo, ri u Cʼojol ri Dios, ri xubano ri caj y ri uwächulew, y conojel ri jastak. Ri areʼ cäkaj na chquixol ri calcʼual ri achijab.",
                "3": "Xcʼulmatajic chi bitajinak cʼut waʼ jastak, cʼäte riʼ, ri Ruxlabal ri Ajawaxel xkaj paquiwiʼ, xenojisax rucʼ quicotemal rumal xquicʼam ri esabal qui mac. Xquinaʼ chi cʼo ri jamaril pa canimaʼ rumal ri nimalaj qui cojobal che ri Jesucristo, ri cäpe na. Waʼ je jas ri u tzij ri ajawinel Benjamín xubij chque.",
                "4": "Cʼu ri ajawinel Benjamín xujak u chiʼ jumul chic y xuchaplej cʼut che qui tzijobexic, xubij: Wachil, wachalal walaxic, nu winak, quinwaj chic jumul chi quitatabej, rech quito, y rech quichʼobo ri nicʼaj nu tzij chic ri quinbij na chiwe.",
                "5": "Chiwilampeʼ, we ri etamabal re ri rutzil ri Dios ix u cʼastajisam rech quinaʼ pa iwanimaʼ chi ix man cʼo tä i patan, y chi man ix patal taj, y ix kajinak—",
                "6": "Quinbij chiwe chi we tä ix petinak che ri etamabal rech ri rutzil ri Dios, xukujeʼ rech ri u cuinem ri man cuyaʼ tä chi cäjunamaxic, y ri sak u noʼjibal, ri u kʼiʼobal che reyexic, cʼu ri utzilal nim u wäch ri copanic cucʼ ri calcʼual ri achijab, xukujeʼ ri tojbal macaj ri xsucʼumatajic tzpa ri jekbal re ri uwächulew, rumal rech jachin ri cucuʼbisaj u cʼux rucʼ ri Ajawaxel, y cunimaj cʼut ri u takbal rucʼ u sacʼajinic, we cukʼiʼ pa ri cojobal cʼä pa ri qʼuisbal rech ri u cʼaslemal, are quinbij ri cʼaslemal pa ri tiojil—",
                "7": "Quinbij chi are waʼ ri achi ri cucʼamo ri colotajibal rumal ri tojbal macaj ri xsucʼumax tzpa ri u tiquiribal ri uwächulew chque conojel winak ri xecʼojiʼ tzpa ri u kajic ri Adán, ri e cʼo wäcamic, y ri cäcʼojiʼc na che junalic cʼä pa ri qʼuisbal re ri uwächulew.",
                "8": "Rumal we beyal riʼ cäpe ri colotajibal. Man cʼo tä jun colotajibal chic chuwäch waʼ, ri bitajinak, y man cʼo tä xukujeʼ jun u banic chic rech cäcolotaj ri achi, xak xuwi waʼ ri nu bim canok.",
                "9": "Chixcojonok che ri Dios, chicojoʼ chi areʼ kas cʼolic, chi areʼ xuban can conojel ri jastak ri cʼo cho ri ulew, y xukujeʼ ri cʼo chicaj. Chicojoʼ cʼut chi areʼ cʼo ronojel ri etamabal, ronojel cuinem, cho ri ulew, xukujeʼ cho ri caj. Chicojoʼ chi ri achi man cuchʼob tä ronojel ri jastak ri cäcuin cuchʼobo ri Ajawaxel.",
                "10": "Xukujeʼ chicojoʼ chi takal chiwe chi quiqʼuex i cʼux che ri u mac, chi quiyaʼ canok, chi quimachʼachʼej iwib chuwäch ri Dios, chi quitaʼ che chi cucuyu ri i mac. We tä quicoj waʼ jastak, chicojoʼ i chukʼab che u banic.",
                "11": "Jumul chic quinbij chiwe, je jas ri xinbij can nabe, ix i rikom ri etamabal rech ri u juluwem ri Dios, o we tä iwetaʼm chrij ri rutzil, we tä i naʼom ri lokʼokʼebal u cʼux, we tä cʼut i cʼamom ri esabal i mac ri cuyaʼ jun nimalaj quicotem pa ri iwanimaʼ, je jas i rikom waʼ, jeriʼ quinwaj chi cäcanaj pa ri iwanimaʼ ri i natabal re ri nim u kʼij ri Dios. Xukujeʼ cänataj chiwe chi man cʼo tä i patan ix, y chi cʼo ri nimalaj rutzilal chiwe cʼä pa ri u kʼiʼic ri cʼäxcʼolil iwumal ix, ri man takal tä chiwe chi cäyaʼic ri utzalaj jastak chiwe, chi quimachʼachʼej iwib rucʼ jun nimalaj machʼachʼem, chi quisiqʼuij ri u biʼ ri Ajawaxel ronojel kʼij, chi amakʼel co ix cʼo wi pa ri cojobal che ri cäpe na, ri bim canok rumal ri u chiʼ ri ángel.",
                "12": "Chiwilampeʼ cʼut quinbij chiwe, we tä quiban waʼ, amakʼel cʼo na i quicotemal, cʼo na sibalaj lokʼokʼebal cʼuxaj rech ri Dios iwucʼ. Amakʼel cʼut cʼo na iwucʼ ri esabal ri i mac. Quixnimarisax na pa ri iwetamabal che ri u juluwem ri areʼ ri xixubano, xukujeʼ ri retamabal che ri xucʼ y ri kastzij.",
                "13": "Man cʼo tä na i rayibal rech quiyokʼ iwib, xak chi quirayij chi quixcʼojiʼc pa quicotemal rucʼ utzilal, chi cäyaʼic chque chquijujunal achijab ri kas rech.",
                "14": "Xukujeʼ man quiyaʼ tä na chi ri iwalcʼual quebinic e chʼanalic rucʼ qui numical. Miyaʼ chque chi cäquixalkʼatij ri u takbal ri Dios. Miyaʼ chque chi cäquichʼoʼjij quib, y chi cäwalajisax coyowal cachbil quib rech cäquipatanij ri itzel, areʼ ri ajtij rech ri macaj, areʼ ri itzel uxlabal ri bitajinak canok cumal ri ka tat, areʼ ri u cʼulel ronojel suqʼuilal.",
                "15": "Xak chebitijoj ri iwalcʼual chi quebinic pa ri tak be rech ri kastzij, chi quechʼob na ri utz chuwäch ri man utz taj. Chebitijoj chi cäquilokʼokʼej quib, chi cäquipatanij quib xukujeʼ.",
                "16": "Xukujeʼ, ri ix quiyaʼ na toʼbal chque ri cʼo qui rajwaxic. Quiyaʼ ri i jastak che ri cʼo u rajwaxic. Miyaʼ che ri molonel chi cutaʼ na chiwe y man quiqʼueqʼuej che u yaʼic, y miwesaj bic apanok rech cäcämic.",
                "17": "We ne quibij: Ri jun achi u cʼamom puwiʼ ri u mebaʼil. Rumal riʼ, man quinyuk tä ri nu kʼab che, man quinyaʼ tä ri nu wa che. Man quinyaʼ tä che ri cʼo wucʼ rech man curik tä cʼäx, are kas tzʼakat ri cʼajisabal u wäch.",
                "18": "Xane quinbij chiwe: O at achi, jachin ri cuban jeriʼ, nim u rajwaxic rech cuqʼuex u cʼux che ri u mac. We tä man cuqʼuex tä u cʼux che ri u banom, cäcäm na che junalic, man cʼo tä na u cʼolibal pa ri rajawibal ri Dios.",
                "19": "Are je baʼ, ¿la man konojel uj molonel xukujeʼ? ¿La man rajwaxic tä ri Kajawal chke konojel, jeʼ, ri kas Dios, rumal tak conojel ri ka jastak, ri ka wa, ri katzʼiak, ri kʼän puak, ri sak puak, apachique cʼut u banic ri kʼinomal ri cʼo kucʼ?",
                "20": "Chiwilampeʼ cʼut, wachanim riʼ, ix i siqʼuim ri u biʼ, cʼu ix i tzʼonom ri esabal ri i mac. ¿La xuyaʼ areʼ chi man cʼo tä u patan i boʼchiʼm tokʼob? Man jeʼ taj. Areʼ xmacʼquienic ri ruxlabal piwiʼ, y xuban chi xoc sibalaj quicotemal pa ri iwanimaʼ. Xutzʼapij ri i chiʼ rech man quixcuin taj quixchʼawic rumal sibalaj waʼ nimalaj i quicotemal.",
                "21": "Wachanim cʼut, we tä ri Dios, ri xixuwinakirisaj, areʼ rajwaxic chiwe pa ri i cʼaslemal, pa ronojel ri cʼo iwucʼ, y pa ronojel ri quibano, we tä areʼ cuyaʼ chiwe apachique sucʼalaj jasäch ri quitaʼ che rucʼ cojobal, we quixcojo chi kas quicʼam na, cʼu we cuban jeriʼ, sibalaj rajwaxic chi quiyaʼ ri i jastak iwechbal iwib.",
                "22": "We tä quikʼat tzij puwiʼ ri achi ri cutzʼonoj chiwe rech quisipaj ri cʼo iwucʼ, rech man cäcäm taj, y ix quiwetzelaj u wäch, sibalaj tzʼakat ri kʼatbal tzij ri cäpe na piwiʼ rumal rech man xiyaʼ taj ri cʼo iwucʼ che areʼ. Man iwech taj ri jastak, xak rech ri Dios. Ri i cʼaslemal rech ri Dios xukujeʼ. Rucʼ ronojel waʼ, man cʼo tä quiyaʼo y man quiqʼuex tä i cʼux che ri i banom.",
                "23": "Quinbij chiwe: Tokʼob u wäch ri jun achi, rumal rech ri jastak cʼo rucʼ cäsach na u wäch. Y wachanim, quinbij cʼut we jastak chque ri kʼinomab pa ri jastak rech we uwächulew.",
                "24": "Xukujeʼ quinbij chque ri mebaʼib, ix ri man cʼo tä jastak, xak cʼo ri rech camic y ri rech chuek, quintzijonic chiwe iwonojel ri quixutuj u wäch ri molonel rumal maj cʼo iwucʼ, quinwaj chi quibij pa iwanimaʼ: Man quinyaʼ taj rumal maj cʼo wucʼ, xane we tä cʼo wucʼ quinyaʼ na.",
                "25": "We tä quibij waʼ pa iwanimaʼ, man cʼo tä i mac chnuwäch, we tä man quiban jeriʼ, cäcʼajisan na i wäch. Kas tzʼakat cʼut ri cʼajisabal i wäch rumal quirayij ri man i cʼamom taj.",
                "26": "Wacamic, rumal conojel ri jastak ri in nu bim canok chiwe, are cʼu riʼ rech cʼolic ri esabal i mac che ronojel kʼij, rech quixbinic chʼajchʼoj chuwäch ri Dios. Quinwaj chi quiyaʼ ri i jastak chque ri mebaʼib, chijujunal ix chiyaʼ je jas ri cʼo iwucʼ. Jeriʼ chiyaʼ u wa che ri cänumic. Chiyaʼ ri ratzʼiak che ri chʼanalic. Jeʼ, jix chrilic ri yawabib, y chebitoʼoʼ rech areʼ quecunaxic pa ri qui tiojil, xukujeʼ pa ri cuxlabal, je jas ri rajwaxic chque.",
                "27": "Chiwilaʼ chi cäbantaj we jastak pa ri sucʼumal, rucʼ ri iwetamabal chrij jas ri utz y ri man utz taj. Man cäbix tä chi jun cäxiqʼuinic na naj, xane ja ri cukʼiʼ wi u chukʼab. Xukujeʼ rajwaxic chi cäsacʼajinic, rech cäcuin cuchʼeco ri sipanic. Rumal riʼ, rajwaxic chi cäbantaj na ronojel ri jastak rucʼ ri u sucʼumal.",
                "28": "Quinwaj chi cänataj chiwe, chi jachin cʼo chixol ix ri cutaʼ che ri u culja chi cukaj puak che, rajwaxic chi cutzelej u qʼuexel ri jasäch ri u kajom che je jas xubij. We man quiban tä jeriʼ, quixmacunic. Xukujeʼ quiban na chi cämacunic ri i culja.",
                "29": "Qʼuisbal re, man quincuin taj quinbij chiwe ronojel ri jastak ja ri quixmacun wi, are cʼu ri, cʼo qʼui tak u beyal y u banbal, e sibalaj man quincuin taj che rajilaxic.",
                "30": "Xane quincuin quinbij waʼ, we man quichajij tä iwib, y we man quichʼoʼjij tä iwib che ri chomabal, ri i tzij, cʼu ri i banom, y we man quinimaj tä ri u takbal ri Dios, we man quitakej tä pa ri i cojobal che ri u petic ri Kajawaxel, cʼä pa ri qʼuistajic rech ri i caslemal, we man cʼo tä waʼ, cäsachtajic na i wäch. Wacamic at achi, cänataj riʼ chawe rech man cäsach tä a wäch."
            },
            "5": {
                "1": "Xcʼulmaxic chi aretak ri ajawinel Benjamín xuqʼuis u tzij chque ri u winak, xtakan cʼut ri u taʼic chque rech cäretamaj we xquicoj ri u tzij ri u bim canok chque.",
                "2": "Juntir cʼut xechʼawic, xquibij: Jeʼ, cäkacojo conojel ri a tzij ri a bim canok chque. Xukujeʼ ketaʼm chi are kastzij y sucʼ, rumal ri Ruxlabal ri Ajawaxel, ri kas Cuinel, sibalaj xujuqʼuexo. Jeʼ ri kanimaʼ xqʼuextajic. Xel bic ri itzel tak chomabal che ri macaj pa ka jalom, xak xuwi cʼo wi ri utzalaj chomabal rech cäkaban ri utz che junalic.",
                "3": "Ri uj cʼut xukujeʼ, cʼo jun nimalaj ka noʼjibal che ri u chʼobic ri cäpe na, waʼ rumal ri nimalaj tokʼobisam wachaj ri Dios, y xukujeʼ rumal ri u cʼutum ri Ruxlabixel chke, y we cuyaʼo, cujchʼaw na che ri u kʼalajisaxic ronojel jastak ri cäpe na.",
                "4": "Are cʼu riʼ, ri ka cojobal ka yaʼom chque ri jastak ri u bim canok chke ri kajawinel. Ri areʼ xujucʼam che waʼ nimalaj etamabal, rumal riʼ, cujquicotic rucʼ jun nimalaj quicotemal.",
                "5": "Cäkayaʼ cʼut chi cäkaban yabal tzij rucʼ ri ka Dios che u nimaxic ri u rayibal, rech cäkaban nimanel che ri u takbal cucʼ ronojel ri jastak ri cutak chke pa ronojel kʼij rech ka cʼaslemal, rech man cäpe tä jun cʼäxcʼolil ri man cʼo tä u qʼuisic pakawiʼ kumal uj, je jas ri u bim can ri ágel, rech man cäkakumuj tä pa ri kumbal jawi cʼo wi ri royowal ri Dios.",
                "6": "Are waʼ ri tzij ri xraj ri ajawinel Benjamín chi cäquiyaʼo ri e areʼ. Rumal riʼ, xubij chque: Ix i kʼalaisam canok ri tzij ri xinrayij, cʼu ri yabal tzij ri i banom are jun tzʼakatalaj yabal tzij.",
                "7": "Wacamic cʼut, rumal ri yabal tzij ri i banom, quixchʼabex na ri ralcʼual ri Cristo, ri u cʼojel y ri u mial. Chiwilampeʼ cʼut, camic ri ix ralcʼualam pa ri uxlabal, rumal cʼut quibij chi xqʼuextaj ri iwanimaʼ rumal ri cojobal che ri u biʼ. Rumal waʼ quixalcʼualax rumal, y xixux ri u cʼojol y ri u mial.",
                "8": "Chuxeʼ cʼut we nimalaj biʼaj riʼ, ix tzokopitalic, man cʼo tä jun biʼaj chic ri quixutzokopij wi, man cʼo tä chic jun biʼaj ri cuyaʼ ri colotajibal. Rumal riʼ, quinwaj chi quicʼam ulok ri u biʼ ri Cristo piwiʼ ix, iwonojel ri ix ri i banom yabal tzij rucʼ ri Dios chi amakʼel ix nimanel cʼä pa ri u qʼuisbal ri i cʼaslemal.",
                "9": "Jachin cʼut cuban waʼ, cäcʼojiʼc na pa ri u wiquiakʼab ri Dios, rumal cäretamaj na ri u biʼ ri cuchʼabej areʼ, rumal cächʼabex na areʼ pa ri u biʼ ri Cristo.",
                "10": "Wacamic, cäcʼulmataj cʼu riʼ, jachin man cucʼam tä puwiʼ ri u biʼ ri Cristo, cʼo chi cächʼabex na areʼ pa jun biʼaj chic, rumal riʼ, cäriktaj na pa ri u mox kʼab ri Dios.",
                "11": "Quinwaj chi cänataj na chiwe xukujeʼ, chi are waʼ ri biʼaj ri xinkʼalajisaj chi quinyaʼ na chiwe ri man cächup tä riʼ, xak xuwi rumal ri macaj. Rumal riʼ, chichajij iwib rech man quixkaj tä pa ri macaj, rech we biʼaj riʼ man cächup tä pa iwanimaʼ.",
                "12": "In quinbij chiwe: Quinwaj chi tza cänataj chiwe y chi cätzʼibaxic pa ri iwanimaʼ we biʼaj riʼ, rech man quixriktaj tä pa ri u mox ri Dios. Mas utz we quito y quichʼob u wäch ri chʼabal ri quixusiqʼuij na, xukujeʼ cʼut, ri biʼaj rumal ri quixusiqʼuij na areʼ.",
                "13": "Are cʼut ¿jas u chʼobic cuban jun achi che jun rajaw we man cächacunic tä rucʼ, ri man retaʼm tä u wäch areʼ, ri naj cʼo wi che ri u chomabal y ri u rayibal ri ranimaʼ?",
                "14": "Xukujeʼ ¿la cuchap jun achi ri quiej re ri u cʼulja, y cucʼam bic, y cucʼolo cho ja? In quinbij chi man je tä riʼ, mawi cuyaʼ tä rech cäwaʼic cucʼ ri u quiejel ri areʼ, xane cäresaj apan riʼ. Jeriʼ cäban na chiwe we man iwetaʼm tä ri biʼaj rumal ri quixsiqʼuix na.",
                "15": "Rumal riʼ, quinwaj chi co quixtaqʼuiʼc ix tacʼalic, man quixsalab taj rech quixqʼuiyaric chupam ri utzalaj chac, rech quixtunubatajic rucʼ ri Cristo, ri kAjawaxel, ri kas Cuinel, rech quixux ix rech, xukujeʼ, rech quixcʼam na chicaj, rech quichʼec ri colotajibal, y ri junalic cʼaslemal, rumal ri etamabal, ri cuinem, ri kʼaal tzij, y ri elbal cʼuxaj rech ri jun ri banowinak ronojel ri jastak cho ri uwächulew y cho ri caj, areʼ ri Dios cʼo puwiʼ juntir. Amen."
            },
            "6": {},
            "7": {},
            "8": {},
            "9": {},
            "10": {},
            "11": {},
            "12": {},
            "13": {},
            "14": {},
            "15": {},
            "16": {},
            "17": {
                "1": "Xcʼulmataj cʼut chi ri Abinadí xuqʼuis waʼ u tzij. Rumal waʼ, ri ajawinel xtakan chque ri ajawib rech cäquicʼam bic, y chi cäquicämisaj cʼut.",
                "2": "Xane cʼo jun chquixol, u biʼ Alma, areʼ rijaʼlil ri Nefi xukujeʼ. Areʼ cʼacʼal ala, y xucojo cʼut ri u tzij ri Abinadí ri u bim canok. Areʼ retaʼm chic chrij ri macaj ri xukʼalajisaj ri Abinadí chquij. Rumal waʼ, xboʼchiʼn che ri Ajawinel puwiʼ ri Abinadí rech man cäpe tä royowal rucʼ, xak chi cuyaʼ che chi quel bic rucʼ jamaril.",
                "3": "Xane ri ajawinel xpe jun cʼaʼnalaj royowal rucʼ, y xtakan che resaxic ri Alma chquixol, y xebutak ri u pataninel chrij rech cäquicämisaj.",
                "4": "Are cʼu waʼ xanimajic chquiwäch y xrawaj rib rech man xquirik taj. Rawam rib qʼuialaj tak kʼij, xutzʼibaj ri u tzij ri Abinadí ri u bim canok.",
                "5": "Xcʼulmataj cʼut chi ri ajawinel xutak che ri u chajinelab rech cäquisutij rij ri Abinadí rech cäquichapo. Xquiyutu y xquiqʼuiak pa cheʼ.",
                "6": "Ocʼowinak cʼut oxib kʼij, ri ajawinel xtzijon cucʼ ri rajawab, xtakan chi jumul chi ri Abinadí cäcʼam ulok chuwch.",
                "7": "Xubij cʼut che: Abinadí, ka rikom jun tzujunic pawiʼ, takal chawe ri a cämical.",
                "8": "Are cʼu a bim chi ri kas Dios cäkaj na chquixol ri calcʼual ri achijab. Rumal cʼu waʼ, catcämisax na we man cattzelej tä awib che ri a bim, ri cʼäxalaj a tzij chwij in y chquij cʼut ri nu winak.",
                "9": "Cʼäte riʼ, ri Abinadí xubij cʼu waʼ che: Quinbij chawe chi man quintzelej tä wib che ri nu bim chawe chquij we winak riʼ. Rumal waʼ, kastzij xinyaʼ wib pa i kʼab rech quiwetamaj chi kastzij.",
                "10": "Kas jeʼ, quinkʼiʼ na cʼä pa ri cämical, y man quintzelej tä wib che ri nu bim, y ri are cʼut jun kʼalajisabal na chiwij. We quinicämisaj, cäturuw na ri quiqʼuel ri man cʼo tä macaj iwumal, are cʼu waʼ xukujeʼ cäcanajic jas kʼalajisabal chiwij pa ri qʼuisbal kʼij.",
                "11": "Cʼu ri ajawinel Noé cäraj jubikʼ cutzokopij areʼ, rumal xuxej rib che ri u tzij, jeʼ, xuxej cʼu rib, chi cäpe ri u kʼatbal tzij ri Dios puwiʼ.",
                "12": "Xane ri ajawab xquirak qui chiʼ chrij ri Abinadí. Xquichaplej u tzujuxic chic, xquibij cʼut: U yokʼom cʼut ri ajawinel. Rumal waʼ, xpe sibalaj royowal ri ajawinel chrij, y xujach cʼut pa qui kʼab rech cäquicämisaj.",
                "13": "Xcʼulmataj cʼu waʼ chi xquichapo, y xquiximo, y xquiban cʼäx che ri u tiojil rucʼ kʼakʼ, jeʼ, cʼä xcämic.",
                "14": "Are cʼu ri reb ri kʼakʼ xuchaplej u cʼatic areʼ, xebuchʼabej, y xubij cʼut chque:",
                "15": "Chiwilampeʼ, je jas xiban chwe, jeriʼ cäcʼulmataj na chi ri iwijaʼlil cäquiban na chi qʼui winak cäquikʼiʼ na ri u kʼoxom re ri cämical pa ri kʼakʼ. Y waʼ rumal ri qui cojobal che ri colotajibal re ri Ajawaxel ri qui Dios.",
                "16": "Cäcʼulmataj cʼu na chi ri ix quirik na ri cʼäx rucʼ ronojel u wäch tak yabil rumal ri i mac.",
                "17": "Kas jeʼ, quixsocotax cʼu na pa tak cʼolibal, y quixesax na y quixjabux cʼu na bic jeriʼ y jelaʼ je jas quebanimajic ri jupuk juyubal awaj chquiwäch ri cʼaʼnalaj juyubal tak awaj.",
                "18": "Pa ri jun kʼij riʼ, quixtzucux na, y quixchaptaj na pa qui kʼab ri i cʼulel. Cʼäte cʼu waʼ, quirik na jun cʼäxcʼol je ri xinrik in, are ri kʼoxom re ri cämical rech kʼakʼ.",
                "19": "Je cʼu waʼ, ri Dios cutzelej u qʼuexel ri cʼäxcʼol chque ri areʼ ri cäquisach qui wäch ri u winak. O Dios cʼamaʼ la ri wanimaʼ.",
                "20": "Are cʼu ri Abinadí u bim waʼ u tzijobal, xtzakic, rumal xurik ri cʼäx re ri cämical pa ri kʼakʼ. Jeʼ, xcämisaxic rumal man wukʼekumaj tä ri u takbal ri Dios, xutzʼapij ri sakalaj u tzijobal rucʼ ri u cämical."
            },
            "18": {
                "1": "Xcʼulmataj cʼut chi ri Alma xanimaj chquiwäch ri u pataninelab ri ajawinel Noé. Areʼ xuqʼuex u cʼux che ri u mac y che ri itzel ri u banom, xbec chi cʼuyal chquixol ri winak, xuchaplej u cʼutic ri u tzij ri Abinadí.",
                "2": "Kas jeʼ, xebutijoj chrij ri cäcʼulmataj na, xukujeʼ cʼut chrij ri cʼastajibal quech ri cäminakib, y ri esabal qui mac ri winak, y ri cäbantaj na rumal ri cuinem, y ri cʼäxcʼolil rech ri u cämical ri Cristo, y ri u cʼastajibal, y ri pakibal pa ri caj.",
                "3": "Xutijoj cʼut chque conojel ri cäquicojo ri u tzij. Xebupixabaj cʼut chi cʼuyal rech man cuta taj ri ajawinel. E qʼui xquicoj ri u tzij.",
                "4": "Xcʼulmataj chi janipa ri xecojonic, xebec pa jun cʼolibal u biʼ Mormón, ri ajawinel u cojom waʼ biʼaj che, ri cäriktaj cʼut che u cʼulbat ri nimalaj ulew. Cʼo jujun tak mul, cärik xolotal pa ri junab, e nojinak cucʼ cʼaʼnalaj tak juyubal awaj.",
                "5": "Cʼo cʼu pa ri ulew re Mormón jun qʼuiyibal jaʼ re chʼajchʼojalaj jaʼ jawi xeʼ wi ri Alma. Chunakaj ri jaʼ cʼo jun cʼolibal jawi cʼo wi alaj tak cheʼ. Chilaʼ xrawaj wi rib pa kʼij chuwäch ri u tzucunic ri ajawinel.",
                "6": "Xcʼulmataj cʼut chi conojel ri xecojonic, xebec cʼut jelaʼ chutaic u tzij.",
                "7": "Ocʼowinak sibalaj kʼij, qui mulim quib e qʼui winak pa ri cʼolibal re Mormón chutaic ri u tzij ri Alma. Jeʼ, conojel ri xquicoj ri u tzij xemulix che u taic. Xutijoj cʼut chquiwäch y xukʼalajisaj ri qʼuexbal cʼuxaj che ri macaj, y ri esabal macaj, y ri cojobal che ri Ajawaxel.",
                "8": "Xcʼulmataj cʼu waʼ, xubij: Chiwilampeʼ ri jaʼ rech ri Mormón (are jewaʼ u biʼ), y wachanim cʼut, je jas i rayim chic cʼut chi quixoquic pa ri u jumalaj chij ri Dios, rech cʼu cäbix u winak chiwe, rech cʼut quitoʼ chbil iwib y xak junam quicʼam bic ri ralal ri iwekan, rech man quinaʼ taj ri ralal—",
                "9": "Kas jeʼ, we cʼo ri i rayibal rech quixokʼic cucʼ ri areʼ ri quebokʼic, jeʼ, chi quicuʼbisaj qui cʼux ri rajwaxic chque quecuʼbisax qui cʼux, rech cʼut ix kʼalajisanelab rech ri Dios pa tak ri kʼij, pa tak ri jastak xukujeʼ, pa tak cʼolibal jawi ix cʼo wi, pune cʼä ri i cämical, rech quesatajic ri i mac rumal ri Dios, y chi quixajilaxic cucʼ ri winak re ri nabe cʼastajibal, rech cʼo junalic i cʼaslemal—",
                "10": "Quinbij chiwe wacamic, we are waʼ ri u rayibal ri iwanimaʼ, ¿jachin re ri ix cäkʼatinic che ri u banic ri i kasbal xeʼ jaʼ pa ri u biʼ ri Ajawaxel, je jas jun kʼalajisabal chuwäch chi i banom yabal tzij rucʼ che u patanixic, y che u nimaxic u takbal, rech sibalaj cumaqʼuij ulok ri Ruxlabal piwiʼ?",
                "11": "Y aretak ri winak qui tom tak we tzij, xquipakʼapaʼ qui kʼab rucʼ quicotemal, y xquibij: Are waʼ ri rayibal pa kanimaʼ.",
                "12": "Cʼäte cʼu riʼ, xcʼulmataj chi ri Alma xuchap ri Helam, areʼ nabe chquiwäch ri nicʼaj, y xbec rucʼ, y xetaqʼuiʼc pa ri jaʼ, y xucoj u chukʼab che u bixic: O Ajawaxel maqʼuij la ri Uxlabal la puwiʼ ri pataninel la, rech cuban we chac riʼ rucʼ jun chʼajchʼojalaj ranimaʼ.",
                "13": "Are cʼu u bim chic we tzij, ri Tuxlabal rech ri Ajawaxel xkaj puwiʼ, y xubij: Helam, cʼo wucʼ ri u takanic ri Dios, ri ronojel Cuinel, y catinkasaj xeʼ jaʼ je jas jun kʼalajisabal chi a banom yabal tzij che u patanixic areʼ cʼä pa ri a cämical pa ri a tiojil. Y chi cämacʼquenic ri Uxlabal rech ri Ajawaxel pawiʼ, y chi cuyaʼ ri junalic a cʼaslemal rumal ri esabal macaj rech ri Cristo, areʼ ri u sucʼumam cnaok pa ri tiquiribal rech ri uwächulew.",
                "14": "Cʼäte Alma u bim canok we tzij, ri e quieb, Helam y Alma, xquikajisaj quib xeʼ ri jaʼ, xewalij chic cʼu ulok puwiʼ ri jaʼ, xquicot ri canimaʼ rumal chi xenojisax che ri Uxlabixel.",
                "15": "Jumul chic, ri Alma xuchap jun chi winak, y xoc che camul pa ri jaʼ, xukasaj cʼut ri jun xeʼ jaʼ je ri xubano che ri nabe, xane ri Alma man xkaj tä chic chuxeʼ ri jaʼ.",
                "16": "Je u beyal cʼu waʼ, xebukasaj xeʼ jaʼ conojel ri e petinak pa ri cʼolbal Mormón, y xeajilatajic, xebopan pa quieb cient rucʼ cajib winak. Jeʼ, xekasatajic xeʼ jaʼ pa ri jaʼ rech ri Mormón, xenojisax rucʼ ri tokʼobisam wächaj rech ri Dios.",
                "17": "Y pa we kʼij riʼ cʼä pa ri kʼij ri cäpe na, xbix cʼut chque ri u winakil ri Dios, o ri u winakil ri Cristo. Y xcʼulmataj cʼut chi ronojel jachin cʼut ri xuban ri u kasbal xeʼ jaʼ rumal ri u cuinem y ri u takanic ri Dios, areʼ xetan rucʼ ri u winakil.",
                "18": "Xcʼulmataj cʼut chi ri Alma, rucʼ ri u takanic ri Dios, xukʼaxaj ri u takanic ri Dios pa qui kʼab jujun achijab, xquiban tewichinelab. Xukʼaxaj u takanic ri Dios pa u kʼab jun tewichinel chquijujunal nicʼaj ciento, rech quebutzijobej, y rech quebutijoj chrij ri jastak rech ri rajawibal ri Dios.",
                "19": "Y xutak chque chi xak cäquitijoj ri jastak ri u tijom chque, y jas ri qui bim ri lokʼalaj kʼalajisanelab che ri cäpe na.",
                "20": "Xutak cʼu chque chi cäquitijoj xak xuwi ri qʼuexbal cʼuxaj che ri macaj, y ri cojobal che ri Ajawaxel, ri resam canok ri qui mac ri u winak.",
                "21": "Xutak chque chi man cʼo tä chʼoʼj chquixol, xak xuwi chi quecaʼy sibalaj sucʼ, rucʼ jun qui cojobal y jun kasbal xeʼ jaʼ, rucʼ ri canimaʼ ximom cachbil quib rucʼ lokʼokʼebal cʼuxaj.",
                "22": "Jeriʼ xtakan chque chi quequitzijobej. Jeriʼ cʼut xebux e ralcʼual ri Dios.",
                "23": "Xtakan chque chi cäquichajij ri lokʼalaj kʼij re uxlanem, chi cäquinimaj u lokʼ, chi ronojel kʼij cäquimaltioxij che ri Ajawaxel qui Dios.",
                "24": "Xukujeʼ xtakan chque chi ri tewichinelab, ri u kʼaxam chque ri u takanic ri Dios, chi quechacun na rucʼ ri qui kʼab che tzukbal que.",
                "25": "Xkʼataj jun kʼij pa tak jujun samana rech cäquimulij quib che ri qui tijoxic ri winak, y rech cäquikʼijilaj ri qui Dios, y xukujeʼ cʼut chi cäquimulij quib pa tak mul ri quecuinic.",
                "26": "Cʼu ri tewichinelab man yatal tä chque chi quetzukic cumal ri winak, xak xuwi rumal ri qui chac cäquicʼam na ri tokʼobisam wächaj rech ri Dios, rech quenimaric rumal ri Uxlabixel, y rech cʼo ri retamabal ri Dios cucʼ rech jeriʼ quetijonic rucʼ ri u cuinem y ri u takanic ri Dios.",
                "27": "Xukujeʼ, ri Alma xtakan chque ri areʼ re ri winakil chi cäquiyaʼ ri qui jastak, chquijujunal je jas ri cʼo cucʼ. We jun cʼo u qʼuiyal rucʼ, rajwaxic chi sibalaj cuyaʼ na, we jun xaʼ jubikʼ cʼo rucʼ, xak cäraj jubikʼ chi cuyaʼo, y cäyataj na che jachin ri man cʼo tä rucʼ.",
                "28": "Are jeriʼ cäquiyaʼo ri qui jastak rucʼ tzokopital rutzil ri canimaʼ, rucʼ utzalaj qui rayibal che ri Dios, xukujeʼ chque ri tewichinelab ri cʼo ri rajwaxic chque, jeʼ, chque conojel winak ri cʼo rajwaxic chque y e chʼanalic.",
                "29": "Are cʼu waʼ ri xubij areʼ chque, je jas u takom ulok ri Dios che. Sucʼum cʼu waʼ xebin cho ri Dios, xquitoʼo cachbil quib pa ri jastak re we cʼaslemal riʼ, xukujeʼ pa ri jastak re ri uxlabal. Waʼ je jas ri qui rajwaxic y ri qui rayibal.",
                "30": "Xcʼulmataj cʼut chi juntir waʼ xbantajic pa ri ulew re Mormón, jeʼ, chuxcut ri jaʼ re Mormón, pa ri cʼachelaj ri cʼo chunakaj ri jaʼ rech Mormón. Sibalaj jeʼlic cäcaʼy are chquiwäch ri are ri xquirik ri retamabal ri qui Colonel jelaʼ, jeʼ, y sibalaj e tewichim rumal quebixon chunimarisaxic u kʼij che junalic.",
                "31": "Y xbantaj cʼu we jastak pa ri cʼulbat re ri nimalaj ulew, rech man copan tä waʼ jastak che ri retamaxic ri ajawinel.",
                "32": "Xane chiwilampeʼ, xcʼulmatajic chi ri ajawinel xurik jun salaben ib chquixol ri winak, xebutak cʼut ri u pataninelab che qui cʼaqʼuelexic. Rumal riʼ, pa ri kʼij tajin cäquimulij quib che ri u taic ri u tzij ri Ajawaxel, bixinak che ri ajawinel.",
                "33": "Cʼu ri ajawinel xubij chi are ri Alma tajin quebuwalajisaj ri winak rech cäquicʼulaj chrij. Rumal waʼ, xebutak ri rajchʼoʼjab che ri quetzelaxic.",
                "34": "Xcʼulmataj cʼut chi ri Alma y ri u winakil ri Ajawaxel xquetamaj ri qui petic ri rajchʼoʼjab ri ajawinel. Rumal riʼ, xquichapo ri qui panibal, cʼu ri quixokilal y ri calcʼual, xebel bic pa ri ulew cätzʼinowic.",
                "35": "Xebajilitajic cʼut, ri e areʼ cajib cient rucʼ nicʼaj cient winak."
            },
            "19": {},
            "20": {},
            "21": {},
            "22": {},
            "23": {},
            "24": {},
            "25": {},
            "26": {},
            "27": {},
            "28": {},
            "29": {}
        }
    },
    "alma": {
        "meta": {
            "slug": "alma",
            "name": "alma",
            "chapterWord": "U tas"
        },
        "chapters": {
            "1": {},
            "2": {},
            "3": {},
            "4": {},
            "5": {
                "1": "Xcʼulmataj cʼut chi Alma xuchaplej u bixic ri u tzij ri Dios chque ri winak. Nabe xchʼaw pa ri ulew Zarahemla, y cʼäte cʼu riʼ pa ronojel ri ulew.",
                "2": "Cʼu are waʼ ri tzij ri xubij chque ri winak re ri u winakil ri Jesucristo ri xtacʼabax pa ri tinimit, Zarahemla. Waʼ jas u beyal ri u tzʼib ri areʼ. Xubij:",
                "3": "Ri in, Alma, in jachom che nu tewichixic rumal in tat, Alma, rech quinux jun nimalaj achi rucʼ ri Lokʼalaj u cuinem ri Dios, puwiʼ ronojel ri u winakil ri Dios. Ri areʼ u cʼamom rumal ri Dios ri cuinem y ri takanic rech chi cuban waʼ. Kastzij, quinbij chiwe chi rucʼ ri cuinem riʼ, areʼ xuchap u tacʼabax jun u winakil ri Jesucristo pa ri ulew ri cʼo chuchiʼ ri ulew Nefi. Jeʼ, ri ulew Mormón u biʼ we ulew riʼ. Kastzij, ri areʼ xebukasaj xeʼ jaʼ ri rachalal pa ri jaʼ re ri Mormón.",
                "4": "Chitampeʼ, quinbij chiwe chi ri e areʼ xetzokopitajic pa qui kʼab ri u winakil ri ajawinel Noé xak xuwiʼ rumal ri u tokʼabisan wächaj y ri u cuinem ri Dios.",
                "5": "Cʼäte riʼ, xekaj pa qui kʼab ri aj Lamanitas pa ri ulew cätzʼinowic. Jeʼ, xeboc pa patanijel pa ri qui kʼab ri aj Lamanitas. Kastzij, ri in quinbij chiwe, xecʼojiʼ pa qui kʼab qui cʼulel tzare, jun mul chic ri Ajawaxel xebutzokopij bic che ri patanixic rumal ri u cuinem ri u tzij. Y xujcʼam ulok pa we ulew riʼ, y waral xkachap u tacʼabaxic u winakil ri Dios pa we ulew xukujeʼ.",
                "6": "Wachanim cʼut, quinbij chiwe, wachalal, ri ix quixjekowic we u winakil ri Dios riʼ. ¿La kastzij cänataj chiwe chi xecʼojiʼ ri i tat i nan pa qui kʼab ri qui cʼulel? ¿La kas cänataj chiwe chi ri areʼ xutokʼobisaj qui wäch y chi man chanim tä xpe ri royowal cucʼ? Y xukuje, ¿la cänataj chiwe chi ri areʼ e resam ri qui cʼux chupam ri xibalba?",
                "7": "Kas wi ri areʼ xuqʼuex ri canimaʼ. Xebucʼasuj chupam jun nimalaj wäram, y xecʼastaj che ri Dios. Kastzij xecʼojiʼ pa kʼekum. Pune jeriʼ, xjuluw ri qui cʼux rumal ri u sakil ri junalic tzij. Jeʼ cʼut, xesutix rumal ri ximbal re ri cämical, y ri ximbal re ri xibalba, y xereyej jun junalic etzelal.",
                "8": "Wachanim cʼut, quintaʼ chiwe wachalal, ¿la xebetzelax? Chitampeʼ. Quinbij chiwe chi man xebetzelax taj.",
                "9": "Y xukujeʼ quintaʼo: ¿la xtʼokopix ri ximbal re ri cämical? ¿La xtzokopitaj ri ximbal re ri xibalba ri ximom chquij? Quinbij chiwe, jeʼ, kas xtzokopitaj wi. Cʼäte riʼ, xnimax qui cʼux, y xebison rumal ri lokʼokʼebal ri xeresaj ulok. Cʼu ri in quinbij chiwe chi ri areʼ e cʼolom chic.",
                "10": "Wachanim cʼutquintaʼ chiwe: ¿Jas xquiban rech chi quecolotajic? ¿Jasche xqueyej pa canimaʼ chi quecolotajic? ¿Jasche xetzokopitaj chuwäch ri ximbal re ri cämical y xukujeʼ, chuwäch ri ximbal re ri xibalba?",
                "11": "Chitampeʼ, quincuinic quinbij chiwe. ¿La man xucoj taj ri in tat, Alma, che ri tzij ri xukʼalajisaj ri Abinadí? Cʼu ¿la ma tä areʼ jun lokʼalaj kʼalajisanel che ri cäpe na? ¿La ma xubij tä u tzij ri Dios, y ri in tat, Alma, xucojo?",
                "12": "Cʼu je jas u beyal u cojobal xcʼulmataj jun nimalaj qʼuexbal pa ranimaʼ. Kastzij, quinbij chiwe chi ronojel waʼ kastzij.",
                "13": "Cʼu ri areʼ xukʼalajisaj ri tzij chquiwäch ri i tat i mam y xcʼulmataj jun nimalaj qʼuexbal pa canimaʼ ri e are xukujeʼ. Xquimachʼachʼej quib y cʼul qui cʼux che ri kastzij y cʼaslic Dios. Kastzij cʼut, xecojon cʼä pa ri qʼuisbal. Rumal cʼu riʼ, xecolotajic.",
                "14": "Wachanim cʼut, quintaʼ chiwe ri ix, ri wachalal pa ri u winakil ri Jesucristo: ¿La xixalax pa ri Uxlabixel rumal ri Dios? ¿La cʼo ri retal ri u wächibal ri Dios pa i palaj? ¿La xicʼam ulok chiwe we nimalaj qʼuexbal ri pa iwanima?",
                "15": "¿La quichacuj ri i cojobal pa ri esabal macaj ri areʼ ri xixbanowic? ¿La quixcaʼy apanok rucʼ ri u bokʼwäch re ri cojobal y quiwil cʼut chi we tiojil ri cäcamic, cäcʼastajisax cʼä pa ri junalic cʼaslemal, y are waʼ ri cäkʼay na cäcʼastajisax na pa ri man cäkʼay taj rech chi quixtaqʼuiʼ chuwäch ri Dios, y ri areʼ cukʼat tzij piwiʼ je jas u beyal ri jastak i banom pa waʼ cʼaslemal?",
                "16": "Quintaʼ chiwe: ¿La quixcuinic quichomaj pa i cʼux chi quita pa ri nimalaj kʼij riʼ chi u chʼabal ri Ajawaxel cubij jeriʼ chiwe? Tisaj ulok wucʼ ri in, ri ix tewichim rumal i banom cho ri u wächulew kas e sucʼ.",
                "17": "¿O we ne quichomaj pa i cʼux chi pa ri kʼij riʼ quixcuinic quiban tzij che ri Ajawaxel? y quibij jeriʼ: Kajawal, sucʼ ri ka banom cho ri uwächulew. ¿La quichomaj chi we tä quibij jeriʼ, ri areʼ quixucʼol na?",
                "18": "O ¿la quixcuinic quichomaj pa i cʼux chi quixtaqʼuiʼ na chuwäch u kʼatbal tzij ri Dios, y chi nojinak i cʼux rucʼ i mac y cʼäx quinaʼo pa iwanimaʼ che ri i banom. Y cänataj chiwe ronojel i mac, jeʼ, tzʼakat cänataj chiwe ronojel ri itzel i banom. Jeʼ y cänataj chiwe chi ri ix xikʼekumaj u wäch ronojel u takbal ri Dios.",
                "19": "Quintaʼ chiwe: ¿La quixcuin na pa ri kʼij riʼ quixcaʼy che ri Dios rucʼ ri iwanimaʼ sak y ri i kʼab chʼajchʼoj? Quintaʼ chiwe ¿La quixcuinic quixcaʼy akʼanok rucʼ ri u wächibal ri Dios ri cʼo retal cho i palaj?",
                "20": "Quintaʼ chiwe: ¿La quixcuinic quichomaj chi quixcolotaj na aretak i yaʼom chic iwib che u patanixic ri itzel?",
                "21": "Quinbij chiwe chi pa ri kʼij riʼ quiwetamaj na chi man quixcuin tä quixcolotajic, rumal cʼut chi majun winak cäcolotajic, xak xuwi we tä chʼajom che sak ri ratzʼiak. Jeʼ rajwaxic cächʼajchʼojarisax ri ratzʼiak cʼä chʼajchʼoj ri chuwäch ronojel tzʼil. Are waʼ cäbantaj rumal ri u quiqʼuel ri areʼ ri xquibij katiʼt ka mam chi cäpe na chquesaxic ulok ri u winak pa qui mac.",
                "22": "Wachanim cʼut, quintaʼ chiwe, wachalal: ¿Jas quinaʼ na pa iwanimaʼ we tzʼajom iwatzʼiak rucʼ quicʼ y ronojel tzʼilal aretak quixtaqʼuiʼ chuwäch u kʼatbal tzij ri Dios? Chitampeʼ, ¿Jas cukʼalajisaj waʼ chiwij ri ix?",
                "23": "Kastzij, ¿La man cukʼalajisaj tä waʼ, chi ri ix, ix cämisanelab, jeʼ, y xukujeʼ chi i macum ronojel u wäch ri etzelal?",
                "24": "Chichʼobo wachalal, ¿la quinoʼjij chi jun winak jeriʼ cäcuinic curik ja wi cätʼuy wi pa ri rajawibal ri Dios, rucʼ ri Abraham, rucʼ ri Isaac, y rucʼ ri Jacob, y xukujeʼ cucʼ conojel ri lokʼalaj tak kʼalajisanelab chi ri cäpe na? Ri catzʼiak e areʼ, e chʼajchʼojarisam y man e tzʼajom taj, xaʼ e chʼajchʼoj y e sak.",
                "25": "Quinbij chiwe chi man quixcuin taj. Xak xuwiʼ we tä quibij chi ri banel kech xaʼ jun banal tzij tzpa ri jekbal, o we quinoʼjij chi areʼ jun banal tzij tzpa ri jekbal. Michomaj chi jun winak jeriʼ cʼo u cʼolibal pa rajawibal chicaj. Xane conojel ri winak ri jeriʼ qui banom queqʼuiak bic apanok rumal rech chi ri e areʼ ri ralcʼual ri rajawibal ri itzel.",
                "26": "Cʼu wachanim wachalal quinbij chiwe, we tä i naʼom jun qʼuexbal pa iwanimaʼ, we tä i rayim i bixom chrij ri lokʼokʼebal ri quixcolonic, quinwaj quintaʼ chiwe, ¿la quixcuinic quinaʼ jeriʼ camic?",
                "27": "¿La kas sucʼ ix bininak chuwäch ri Dios? We tä takatal ulok chiwe chi quixcämic pa we kʼij, ¿la quixcuin quibij pa i cʼux chi kas machʼal wi ri ix? ¿La quixcuinic quibij chi e chʼajchʼojarisam iwatzʼiak y e sakirisam rumal ri u quiqʼuel ri Cristo, ri cäpe na chquesaxic ulok ri u winak pa qui mac?",
                "28": "Chitampeʼ. ¿La quinimarisaj iwib? Quinbij chiwe chi we tä i nimarisam iwib, man i sucʼumam taj rech chi quiwil u wäch ri Dios. Chisucʼumaj iwib chanim rumal chi ri rajawibal chicaj cäjetet u petic, y jun ri cunimarisaj rib man cäcʼojiʼ tä pa ri junalic cʼaslemal.",
                "29": "Chitampeʼ, quinbij, ¿la cʼo jun chixol ri ix cäquiäkrayinic? Quinbij chiwe chi areʼ man u sucʼumam tä rib, cʼu ri in quinrayij chi chanim cusucʼumaj rib, rumal cʼut chi cäjetet ri kʼij, y ri areʼ man retaʼm taj jampa cul ri hora, cʼu ri areʼ cʼä cʼo u mac.",
                "30": "Y xukujeʼ quinta chiwe: ¿La cʼo chixol ri ix jun ri cutzeʼj u wäch ri rachalal, o cärokotaj ri areʼ?",
                "31": "¡Tokʼob u wäch, rumal man u sucʼumam tä rib, y cäjetet chic ri kʼij aretak rajwaxic cuqʼuex u cʼux o man cäcolotaj taj.",
                "32": "Jeʼ, ¡tokʼob i wäch iwonojel ri ix ri quiban itzel, chiqʼuexaʼ i cʼux, chiqʼuexa i cʼux che ri mac, rumal ri Ajawaxel Dios u bim riʼ!",
                "33": "Kastzij ri areʼ cuyaʼ u bixical chque conojel winakib. U liqʼuibam ri kʼab re ri tokʼobisam wächaj, cʼu ri areʼ cubij: Chiqʼuexaʼ i cʼux, y quixincʼam ulok chwe.",
                "34": "Kastzij, cubij: tisaj ulok wucʼ, y quitij na u wäch ri cheʼ re ri cʼaslemal. Jeʼ, quitijo ri caxlan wa y quikumuj ri jaʼ re ri cʼaslemal, majun quixkʼatinic.",
                "35": "Tisaj ulok wucʼ, y chibanaʼ ri chac ri kas sucʼ wi. Jeriʼ man quixkʼat taj mi ne xukujeʼ man quixqʼuiakic pa kʼakʼ.",
                "36": "Rumal kastzij cäjetet ri kʼij aretak ri areʼ ri man cuban tä utzʼ y ri areʼ ri man cuban tä ri sucʼ kas cʼo wi chi curak u chiʼ y cokʼic.",
                "37": "O ri ix ri quiban itzel, ri quinimarisaj iwib rucʼ ri jastak re ri u wächulew, i bim chi iwetaʼm ri sucʼalaj be, xane kas i sachom wi i cʼux je jas ri xukʼat chij aretaj we man cʼo tä ajyukʼ chque. Y kastzij, ix u chʼabem jun ajyukʼ, y ri areʼ cuterenej u chʼabexic chiwe. ¡Cätajin quixuchʼabej wacamic, tzare riʼ, man quitatabej taj u chʼabal!",
                "38": "Kastzij quinbij chiwäch chi ri utzalaj ajyukʼ quixuchʼabej. Jeʼ y pa ri u biʼ quixuchʼabej, y kas Cristo u biʼ ri areʼ. Cʼu we tä man quitatabej tä ri u chʼabal ri utzalaj ajyukʼ, jeʼ, che ri biʼ ri quixuchʼabej, kastzij ri ix man ix tä ri chij rech ri utzalaj ajyukʼ.",
                "39": "Y wachanim, we tä ri ix man ix tä ri chij rech ri utzalaj ajyukʼ ¿Pa jachique chijel quixcʼojiʼ wi? Kastzij quinbij chiwe, chi ri itzel, areʼ ri iwajyukʼ, cʼu ri ix, ix re ri u chijel areʼ. ¿Y wacamic jachin cäcuinic cubij chi man je tä riʼ? Chitampeʼ, quinbij chiwe chi apachique cubij chi man je tä riʼ, areʼ jun banal tzij y xukujeʼ jun ralcʼual ri itzel.",
                "40": "Rumal cʼut chi quinbij chiwe, ronojel utz quel ulok rumal ri Dios, y ronojel man utz taj quel ulok rumal ri itzel.",
                "41": "Rumal cʼu riʼ, we tä jun winak cuban utzil, areʼ cutatabej u chʼabal ri utzalaj ajyukʼ, y cuterenej areʼ. Tzare ri areʼ ri cuban ma utz taj, cux jun ralcʼual ri itzel rumal cutatabej u chʼabal, y cuterenej ri areʼ.",
                "42": "Y apachique cuban jeriʼ, are ri itzel cuyaʼ na u tojbal. Rumal cʼu riʼ, ri u tojbal ri cucʼamo, areʼ ri cämical, chque jastak rech ri suqʼuilal. Areʼ cʼut kas cäminak wi che ronojel ri utzalaj tak banom.",
                "43": "Wachanim cʼut wachalal, quinrayij chi quitatabej nu tzij, rumal quinchʼaw rucʼ ri u chakʼab nu cʼux. Kastzij nu bim chiwe je jas u beyal ri takbal re ri Dios, y rumal riʼ, man quixcuin tä quisach i cʼux che waʼ.",
                "44": "Rumal cʼut chi ri in takom rech chi quinchʼaw jewaʼ, je jas u beyal ri lokʼalaj u cholaj ri Dios, ri cʼo rucʼ ri Cristo Jesus. Kas in takom wi rech chi quintaqʼuiʼc y quinkʼalajisaj chquiwäch we winak riʼ ri qui bim ri ka tat ka mam chrij jastak ri cäpe na.",
                "45": "Man xak tä xuwi waʼ. ¿La man iwetaʼm taj chi ri in, in wetaʼm waʼ? Kastzij, quinkʼalajisaj chiwäch chi ri in cʼut wetaʼm chi kastzij nu bim chiwe. Cʼu ¿jasche quichomaj chi ri in wetaʼm kas ronojel waʼ?",
                "46": "Kastzij, quinbij chiwe chi quekʼalajisax chnuwäch rumal ri lokʼalaj Ruxlabixel ri Dios. Kastzij maj wi nu waʼim rech sibalaj kʼij, y xukujeʼ nu banom sibalaj chʼawem rucʼ Dios, rech chi ri in quinwetamaj chi waʼ kastzij. Camic cʼut, wetaʼm chi e kastzij, rumal ri Ajawaxel Dios u kʼalajisam chnuwäch rumal ri lokʼalaj ruxlabal. Are waʼ ri Ruxlabixel ri kʼalajisanem ri cʼo wucʼ.",
                "47": "Xukujeʼ, quinbij chiwe chi kʼalajisam chnuwäch chi ri tzij ri qui bim ri ka tat ka mam e kastzij je jas u beyal ri ruxlabal kʼalajisabal che ri cäpe na, ri cʼo wucʼ ri in. Areʼ waʼ xukujeʼ cäbantajic rumal ri u kʼalajisabal ri Ruxlabixel ri Dios.",
                "48": "Quinbij chiwe chi ri in, in wetaʼm chi apachique jasach quinbij chiwe chrij ri cäpetic, areʼ kastzij. Xukujeʼ wetaʼm chi cäpe na ri Jesucristo. Jeʼ, areʼ ri cʼojolaxel, ri xaʼ jun u cʼojol ri Tataxel. Ri areʼ nojinak che utzil, tokʼobisan wächaj, y kastzij. Chitampeʼ, areʼ ri cäpetic chresaxic ri qui mac ri e aj uwächulew. Kastzij ri areʼ cäresaj ri qui mac ri conojel ri quecojon che ri u biʼ.",
                "49": "Wachanim cʼut quinbij chi waʼ je u cholaj waʼ beyal riʼ rumal in siqʼuim, jeʼ, rech quintzijobej chque ri wachalal, jeʼ, ri e cʼo wi cho tak ri uwächulew. Jeʼ, che u tzijobexic chque conojel we riʼjab, ri acʼalab, ri e cʼo pa qui kʼab ri qui cʼulel y ri e tzokopitalic. Jeʼ, quinbij chiwe ix ri riʼj tak winak, y ri ix ri e cʼo pa ri nicʼajil i cʼaslemal, y ri ix ri ijaʼlil ri cäpetic, jeʼ, rech cäbix chque chi cäquiqʼuex qui cʼux che ri qui mac, y chi quebalax na chic jumul.",
                "50": "Je, ri Uxlabixel je cubij: Chiqʼuexa i cʼux, ix ri cʼo cho ri cʼulbat ri ulew, rumal chi cäjetet ri rajawibal ri caj. Jeʼ, ri u cʼojol ri Dios cäpe na pa ri u juluwem, u chukʼab, ri kas nimalaj u kʼij, ri u cuinem, y ri u takanic. Jeʼ, lokʼokʼem tak wachalal, quinbij chiwe chi ri Uxlabixel cubij: Chiwilampeʼ je waʼ ri u juluwem ri Ajawinel rech juntir ri uwächulew. Ri Ajawinel cʼut rech ri u pa ri caj, xukujeʼ chanim cäjulquien na chquixol ri juntir ri calcʼual ri achijab.",
                "51": "Y xukujeʼ cʼut cubij ri Uxlabixel chwe, jeʼ, quinuchʼabej rucʼ jun cowilaj chʼawem, cubij: Jät, y chabij chque waʼ winak, chiqʼuex i cʼux che mac, we man quiban tä jewaʼ, man quixcuinic täj quiwechbej ri ajawibal rech ri caj.",
                "52": "Xukujeʼ, quinbij chiwe chi ri Uxlabixel cukʼalajisaj: Chiwilampeʼ, ri icäj yatal che ri u cʼamal ri cheʼ. Rumal riʼ, ronojel cheʼ ri man cuyaʼ tä utzalaj u wäch, cäkasaxic, y cäqʼuiak pa kʼakʼ, jeʼ, jun kʼakʼ ri man cäqʼuis tä wi, man cächup taj. Chiwilampeʼ je waʼ, cänataj pa i jolom chi bitajinak riʼ rumal ri jun Lokʼalaj.",
                "53": "Wachanim quintaʼ chiwe, lokʼokʼem tak wachalal, ¿La quixcuinic quikʼi we tzij riʼ? Jeʼ, ¿la quixcuinic quisacho waʼ jastak y quitacʼalej chuxeʼ ri iwakan ri Jun Lokʼalaj Winakil? ¿La quixcuinic quixnimarisaj iwib pa ri iwanimaʼ? Jeʼ, ¿la quiterenej na u cojic pkal tak atzʼiak, y quicoj ri iwanimaʼ pa tak ri jastak re ri uwächulew ri man e cʼo tä qui patan, je, pa i kʼinamal?",
                "54": "Jeʼ, ¿la quixnoʼjinic chi ix utz na chquiwäch juleʼ chic? Jeʼ, ¿La quitakej na quiwokataxic ri iwachalal, ri cäquimachʼ quib y quibinic je ri u beyal ri lokʼalaj u cholajil ri Dios, rumal we jasach riʼ e cʼamom ulok chupam ri u winakil ri Cristo, ri e areʼ xechʼajchʼojorisitaj rumal ri Lokʼalaj Uxlabixel, xukujeʼ cäquicʼutu ri qui banom rech cʼo qui patan chque ri qʼuexbal cʼuxaj.",
                "55": "Jeʼ, ¿La quitakej quitzolkʼomij iwib chque ri mebaʼ y chquiwäch ri e cʼo rajwaxic chque, y man quiyaʼ tä ri i jastak chque?",
                "56": "Qʼuisbal cʼu riʼ iwonojel ri quitakej u banic ri i mac, quinbij chiwe chi areʼ ri quekasaxic y queqʼuiak pa kʼakʼ we ne cäquiqʼuex qui cʼux chanim.",
                "57": "Chiwe iwonojel ri quirayij quiterenej ri u chʼabal ri utzalaj ajyukʼ, wachanim quinbij chiwe: Chixel ulok chquixol ri itzel tak winak, chijacha iwib pa jun cʼolibal chic, michap ri tzʼil tak jastak. Chiwilampeʼ ri qui biʼ quechup tä na, waʼ rech quecajilax tä ri qui biʼ ri sucʼalaj winak, chquixol ri qui biʼ ri itzel tak winak, rech cätzʼakatisax ri u tzij ri Dios ri cubij: Ri qui biʼ ri itzel tak winak man queyujax tä quib cucʼ ri quech ri nu winak.",
                "58": "Are cʼu ri, qui biʼ ri sucʼalaj winak quetzʼibax na pa ri wuj rech ri cʼaslemal, quinyaʼ cʼu na chique jun quechbal pa ri nu wiquiakʼab. Wachanim cʼut wachalal, ¿Jas quibij rech quikʼatij waʼ? Quinbij chiwe, pune quikʼataj, man cʼo tä u patan waʼ, are rajwaxic chi ri u tzij ri Dios cätzʼakatisax na.",
                "59": "Jeʼ ba ¿jachin ajyukʼ ri cʼo chixol ix, ri cʼo sibalaj u chij, man cuchajij taj rech cäpe tä ri utiw y rech man cutij tä ri u chijel? Chiwilampeʼ je waʼ, we cʼu cʼo jun utiw ri coc chquixol ri u chij, ¿la man cäresaj apanok? Jeʼ, y qʼuisbal cʼu ri, we cäcuinic cuqʼuis na u wäch ri utiw.",
                "60": "Wachanim cʼu ri quinbij chiwe chi ri utzalaj ajyukʼ cätajin quixusiqʼuij. We cʼu quita ri u chʼabal, cucʼam na i be che ri u chijel, quixux cʼu na u chij. Y areʼ cʼu cutak chiwe, miyaʼ taj chi coc jun elakʼom utiw chixol, rech man cäsach tä i wäch.",
                "61": "Wachinim cʼut in, Alma, pa ri tzijobal rech ri areʼ ri xinutak ulok, quintak piwiʼ chi quinimaj ri nu tzij ri nu tzijom canok chiwe.",
                "62": "Quintzijon je ri u beyal jun takbal chiwe aj ri u winakil ri Cristo, y chque ri winakil xukujeʼ ri man cʼo tä chupam. Je ri u beyal jun ulaʼnic chiwe ri man ix cʼo taj rucʼ, quinbij: Tisaj y chibanaʼ cʼut i kasbal xeʼ jaʼ, chiqʼuexaʼ i cʼux rech quicʼam ulok chiwe ri u wo ri cheʼ rech ri cʼaslemal."
            },
            "6": {},
            "7": {},
            "8": {},
            "9": {},
            "10": {},
            "11": {
                "1": "Je ba waʼ chi ri takbal tak u tzij ri Mosiah cubij chi ronojel tak ri kʼatal tzij, o ri cäbix tak kʼatal tzij chque, takal chque chi cäquicʼam ulok chque ri tojbal qui chac, waʼ je jas ri kʼij ri quechacun na wi che u kʼatic tzij paquiwiʼ areʼ cʼu ri quecʼamic lok chquiwäch rech cäkʼat tzij paquiwiʼ.",
                "2": "We cʼu cʼo jun achi ri cʼo u cʼas rucʼ jun chic we man cutajo, cäbix che ri kʼatal tzij. Are waʼ xucoj u takanic che u bixic chque ri u chajinelab rech cäquicʼam ulok chuwäch ri jun ri cʼo u cʼas. Waʼ rech cukʼat tzij puwiʼ je jas ri cubij ri takbal tak tzij, y ri kastzij ri u bim chrij ri u mac. Jeriʼ cʼut qui cojom qui chukʼab che ri achi rech cutojo u cʼas, we man cutoj tä quesaxic ri u jastak, xukujeʼ xesaxic aponok chquixol ri winak, rumal chi areʼ subunel, elakʼom.",
                "3": "Cʼu ri kʼatal tzij xuchʼeco ri tojbal je jas ri kʼij ri xchacunic. Jun senine re kʼän puak che tojbal jun kʼij, o jun senum re sak puak, are waʼ junam rucʼ jun senine re kʼän puak. Cäbantaj cʼu waʼ je jas ri cubij, ri takbal tak tzij ri yatajinak.",
                "4": "Are cʼu tak waʼ ri qui biʼ conojel ri qui puak rech kʼän puak y rech sak puak, waʼ je jas ri cajil. Ri aj Nefitas xquiyaʼ qui biʼ chque, rumal chi e are man quebajilanic taj junam cucʼ ri aj Judeyib ri xecʼoji pa Jerusalén, xukujeʼ man e junam tä ri qui pajbal cucʼ ri quech ri aj Judeyib, xane qui qʼuexom u sucʼ ri cajilanic cʼu ri qui pajbal je ri u beyal ri qui chomanic y ri qui banic ri winak, pa conojel ri quijaʼlil, cʼä pa ri xbantaj ri qui takanic, ri kʼatal tak tzij ri xtacʼabax can rumal ri Ajawinel Mosiah.",
                "5": "Are je waʼ ri u banic che ajilaxic: Jun senine rech kʼän puak, jun seón rech kʼän puak, jun shum re kʼän puak xukujeʼ jun limna rech kʼän puak.",
                "6": "Jun senum rech sak puak, jun amnor rech sak puak, jun ezrom rech sak puak y jun onti rech sak puak.",
                "7": "Jun senum rech sak puak junam rajil rucʼ jun senine rech kʼän puak, ri e quieb cʼut junam ri cajil rucʼ jun almul re cebada xukujeʼ rucʼ jun almul ri nicʼaj tak u bokʼwäch ijaʼ chic ri cäyaʼic pa ri cʼuja.",
                "8": "Cʼu ri rajil jun seon rech kʼän puak cuban quieb rajil che jun senine.",
                "9": "Cʼu ri rajil jun shum re kʼän puak cuban quieb rajil che jun seon.",
                "10": "Cʼu ri jun limna re kʼän puak junam rucʼ cajil conojel.",
                "11": "Cʼu ri jun amnor re sak puak junam rajil rucʼ quieb senumes.",
                "12": "Cʼu ri jun ezrom re sak puak junam rajil cajib senumes.",
                "13": "Cʼu jun ontí xak junam ri cajil conojel.",
                "14": "Are cʼu waʼ ri cajil ri chʼutin tak u wäch qui puak:",
                "15": "Jun xiblón pa nicʼaj che jun senum; rumal riʼ, jun xiblón u rajil nicʼaj almul ri cebada;",
                "16": "Cʼu ri jun xiblum pa nicʼaj che jun xiblón.",
                "17": "Cʼu ri jun léah pa nicʼaj che jun xiblum.",
                "18": "Are cʼu waʼ u sucʼ ri cajilanic.",
                "19": "Cʼu ri jun antión re kʼän puak junam rucʼ ri rajil oxib xiblón.",
                "20": "Are waʼ, ri qui rayibal xak xuwiʼ qui chʼecbal qui rajil, are je quetoj cʼu riʼ rumal xetoj cʼu baʼ jas sucʼ ri qui chac, rumal waʼ xquicoj qui chukʼab che u walajisaxic ri itzel tak noʼj chquixol ri winak. Rech cäpe wi chʼoʼj y ri itzel tak jastak rech cʼo na qui chac, rech cäpe wi sibalaj qui puak je ri u beyal ri cäquichʼoʼjij quib ri quecʼamom lok chquiwäch. Rumal riʼ, xquibano yacbal oyowal chquixol ri winak chquij ri Alma y ri Amulek.",
                "21": "Cʼu ri jun Zeezrom ri bim canok, xuchaplej u cʼotic u chiʼ ri Amulek, xubij che: ¿La cabij na waʼ chwe ri jastak ri quintaʼ na chawe? Cʼu ri Zeezrom sibalaj cʼo itzel tak u noʼj rech ri itzel, rech cusach u wäch ri utz. Rumal riʼ, xubij che ri Amulek: ¿La cabij chwe ri jastak ri quintaʼ chawe?",
                "22": "Cʼu ri Amulek xubij che: Jeʼ, we cäterenexic ri Uxlabaixel ri Ajawaxel ri cʼo wucʼ in, rumal man cʼo tä quinbij na ri cukʼatij ri Uxlabixel ri Ajawaxel. Cʼu ri Zeezrom xubij che: Chawilampeʼ, wakib onti re sak puak quinyaʼ chawe we cabij chi man cʼo tä jun nimalaj Dios.",
                "23": "Amulek xutzelej u bixic: O ri at, ralcʼual ri xibalba, ¿Jasche quinatakchij che mac? ¿La man awetaʼm taj chi ri sucʼalaj tak winak man caquiyaʼ tä quib pa tak takchibal che mac?",
                "24": "¿La cacojo chi man cʼo taj jun Dios? Quinbij chawe: No. Xane ri at kas awetaʼm chi cʼo ri jun Dios, tzare Benak wi a cʼux che ri u chʼequic ri puak chuwäch ri lokʼokʼebal che areʼ.",
                "25": "Y wachanim cʼut, a banom tak tzij chwe, chuwäch ri Dios; At xabij chwe, chawilampeʼ, quinyaʼ na chawe, waʼ wakib ontib, are nim rajil waʼ. Are pa awanimaʼ xabij chi man cayaʼ taj, xak xuwiʼ carayij chwij, chi quinbij ri in chi man cʼo tä ri cʼaslic kastzij Dios, xu rech cʼolic jas rucʼ cäsach nu wäch. Xane chawilampeʼ, chacʼama na a tojbal che ri nimalaj itzel a banom.",
                "26": "Y Zeezrom xubij che: ¿La cabij at chi cʼo jun cʼaslic kastzij Dios?",
                "27": "Xutzelej u bixic cʼut ri Amulek: Jeʼ, cʼo jun cʼaslic kastzij Dios.",
                "28": "Y Zeezrom xutaʼ che, ¿la cʼo chic na Dios chuwäch ri jun?",
                "29": "Are xutzelej u bixic: Man cʼo taj.",
                "30": "Cʼäte riʼ Zeezrom xubij che jun mul chic: ¿Jas u sucʼ at xawetamaj we jastak riʼ?",
                "31": "Are xutzelej u bixic: Jun ángel xubij waʼ chwe.",
                "32": "Cʼu ri Zeezrom xutaʼ chic jumul: ¿Jachin ri cäpena? ¿La areʼ ri ralcʼual ri Dios?",
                "33": "Are cʼut xutzelej u bixic: Jeʼ.",
                "34": "Cʼu ri Zeezrom xutaʼ jumul chic: ¿La quebucʼolo na ri u winak pa ri qui mac? Y ri Amulek xutzelej cʼut u bixic, xubij che: Quinbij chawe chi man are taj, rumal man yatal tä che chi cukʼatej u wäch ri u tzij.",
                "35": "Cʼäte riʼ Zeezrom xubij chque ri winak: Chichajij iwib, nataj chiwe waʼ jastak, rumal chi areʼ xubij chi xak xuwi jun Dios cʼolic. Pune taj u kʼalajisam chi ri u Cʼojol ri Dios cäpe na, xane man cucʼol tä na ri u winak, je tä xak areʼ cʼo ri u cuinem rech cätakan puwiʼ ri Dios.",
                "36": "Cʼu ri Amulek xubij chic jumul che. Chawilampeʼ, a banom tzij, cabij chi xinchʼawic je tä in cʼo na nu cuinem chuwäch ri Dios, rumal xinbij chi man cucʼol tä na u winak pa ri qui mac.",
                "37": "Y quinbij chic jumul chawe chi man cäcuin taj quebucʼolo ri winak pa ri qui mac, in cʼut quincuin taj quinkʼatij ri u tzij, areʼ cʼu baʼ xubij chi majun tzʼilalaj winak cärechbej ri rajawibal ri caj. Rumal waʼ, ¿jas u banic quixcolotajic na, we tä quiwechbej na ri rajawibal ri u pa ri caj? Jeʼ u beyal riʼ, man quixcuin taj quixcolotajic pa ri i mac.",
                "38": "Cʼäte riʼ Zeezrom xucʼot chic jumul u chiʼ: ¿La areʼ ri u Cʼojol ri Dios ri kastzij junalic Tataxel.",
                "39": "Amulek xubij cʼut che: Jeʼ, areʼ ri kas junalic Tataxel jeʼ, cʼu ri caj pa ri uwächulew, cʼu ronojel ri jastak ri cʼo chquiwäch, areʼ ri tiquiritajic y ri qʼuistajic, areʼ ri nabe y ri qʼuisbal.",
                "40": "Y cäpe na areʼ cʼut cho ri ulew rech cäresaj qui mac ri u winak, y cucʼam puwiʼ ri qui mac ri quecojon che ri u biʼ. Areʼ tak waʼ ri cäquicʼam na junalic qui cʼaslemal, man cʼo tä jun chic curiko ri colotajibal.",
                "41": "Rumal riʼ, ri itzel winak quecanajic jeriʼ we man cʼo tä esabal macaj, xuwi quetzokopitajic che ri ximabal re ri cämical. Chiwilampeʼ cäpe na ri kʼij chi juntir ri quewalajic na chquixol ri cänimakib, y quetaqʼuiʼ na cʼut chuwäch ri Dios rech cukʼat tzij paquiwiʼ che tak ri qui banom.",
                "42": "Cʼo baʼ jun cämical ri u biʼ ri cämical re uxlanem. Y ri cämical ri Cristo cutur na ri ximabal rech we cämical re uxlanem rech quewalajic conojel pa waʼ cämical.",
                "43": "Ri uxlabal y ri tiojil cäquirik na quib jumul chic pa ri sucʼalaj qui banic, ri u tzʼakatil u tiojil jun y ri u bakilal cätzelej che ri sucʼalaj qui banic cäquirik na quib, je ri ka banic wacamic, cujcʼam bic che ka tacʼabaxic chuwäch ri Dios. Y cäkachʼob na waʼ je jas ri uj cujchʼobonic wacamic, cʼo na jun kʼalajalaj ka chomabal rech conojel ri ka mac.",
                "44": "Camic cʼut, waʼ tzelejibal u banic cäpe na paquiwiʼ conojel, ri riʼjab o alabom, ri e cʼo pa qui kʼab ri qui cʼulel che ri patanixic, y ri e tzokopitalic, achijab o ixokib, itzel o sucʼalaj winak man cäsach tä jun wiʼ re ri qui jolom, juntir cʼu waʼ quenucʼutajic pa ri sucʼumalaj qui banic, are je pa ri tiojil, o jas u beyal camic, quecʼam bic, quebetacʼal na chuwäch ri u kʼatbal tzij ri Cristo ri Cʼojolaxel, y ri Dios ri Tataxel, y ri Lokʼalaj Uxlabixel, areʼ e xak jun junalic Dios, rech cäkʼat tzij paquiwiʼ, jas ri qui banom, we utz o man utz taj.",
                "45": "Chawilampeʼ, xatinchʼabej chrij ri cämical rech ri tiojil, ri cäcämic, y xukujeʼ chrij ri cʼastajibal rech ri tiojil, ri cäcämic. Quinbij chawe chi waʼ jun tiojil, ri cäcämic, cäwalij na jun tiojil chi man cäcäm taj, waʼ cubij, tzpa ri cämical. Jeʼ, tzpa ri nabe cämical, che ri cʼaslemal rech man cäcäm taj chic jumul. Ri cuxlabal cäquirik na quib cucʼ ri qui tiojil, rech man cäquitas tä quib chic jumul, waʼ jun rikow ib cuqʼuex na rib che junalic y pa ri jastak re ri uxlabal, rech man cätzelej tä chic ri u kʼayinakil.",
                "46": "Are cʼu riʼ Amulek u bim canok waʼ tak tzij, ri winak xquichaplej xquimayij quib jumul chic, y Zeezrom xuchaplej xukujeʼ xuchaplej u birbitem. Je cʼu riʼ xqʼuisic ri u chʼabal ri Amulek, o are waʼ juntir ri nu bim."
            },
            "12": {
                "1": "Wachanim cʼut, ri Alma rilom chi ri u tzij ri Amulek qui tzapim ri u chiʼ ri Zeezrom. Y xukujeʼ xrilo chi ri Amulek resam chi sak ri u banow tzij y ri u subunic chusachic u wäch. Rumal cʼu riʼ, ri Zeezrom xbirbatic chquiwäch rumal chi xnatax che ronojel u mac. Cʼäte riʼ, ri Alma xujak u chiʼ chuchʼabexic, y xubij chi kastzij ri u tzij ri Amulek, y xukujeʼ xuyaʼ qui tzijol nicʼaj jastak chic, y xukʼalajisaj ri lokʼalaj tzʼibatalic nim na chuwäch ri u banom ri Amulek.",
                "2": "Y ri tak tzij ri Alma ri xubij che ri Zeezrom e tom cumal ri sibalaj winak ri xquisutij quij, rumal qʼui winak xecʼojiʼ chilaʼ. Jeriʼ u cholaj ri u tzij.",
                "3": "Wachanim cʼut, Zeezrom, xatkaj pa ri a banow tzij, y pa ri subunic ri a banom, rumal man xak tä xuwiʼ a banom tzij chque ri achijab, xane xukujeʼ che ri Dios. Chawilampeʼ, ri areʼ retaʼm ronojel a chomabal, y at awilom chi e kʼalajisam chke ri tak a chomanic rumal ri Uxlabixel.",
                "4": "Y cawilo chi ketaʼm chi ri chomanic ri a sucʼumam, are ri u beyal ri itzel chubanic tzij y chquisubic waʼ winak rech quetzelej chkij, y cujquetzelaj, y cujquesaj apan.",
                "5": "Are cʼu waʼ, ri u chomam apanok ri u beyal rech ri itzel, ri u cojom u chukʼab pawiʼ. Quinwaj cʼut chi cänataj chawe chi jas quinbij chawe, quinbij chque conojel.",
                "6": "Chiwilampeʼ, quinbij chque conojel chi are waʼ jun chapabal re ri itzel, ri xucʼuʼ che ri qui chapic ri waʼ winak, rech quixuralij, y rech quixusutij rucʼ u tikom chʼichʼ, rech quixuximo che jun sachbal wächaj che junalic, waʼ je u banic ri cuinem rech ri ralabinic.",
                "7": "Are cʼu waʼ, ri Alma u bim we tzij, Zeezrom xuchap u birbitem, je cʼu waʼ na kas xretamaj chi nim ri u cuinem ri Dios. Xukujeʼ xuchʼobo chi ri Alma cʼu ri Amulek quetaʼm chrij areʼ, are cʼu waʼ retamam chic chi quetaʼm ri u chomanic y ri u rayibal ri ranimaʼ, rumal xyataj cʼu waʼ chque ri cuinem rech cäquetamaj ri nicʼaj jastak chic je jas ri uxlabal rech ri kʼalajisabal che ri cäpe na.",
                "8": "Cʼu ri Zeezrom xuchap u cʼotic qui chiʼ rucʼ u sacʼajinic tokʼob rech cäcuinic cäretamaj na chrij ri rajawibal ri Dios. Xubij che ri Alma: ¿Jas ri u sucʼ waʼ ri xubij ri Amulek chrij ri cʼastajibal que ri cäminakib chi conojel quecastaj na chquixol ri cäminakib we sucʼ o man e sucʼ taj. Chi quecʼam bic cʼut chuwäch ri Dios rech cukʼat tzij pa qui wiʼ je jas ri qui banom.",
                "9": "Alma cʼut xuchaplej u kʼalajisaxic we jastak, xubij: Yatal chque sibalaj qʼui winak, chi cäquetamaj ri man kʼalajisam tä chi sak ri rech ri Dios. Pune cäyaʼic jun cʼaʼnalaj takbal chi man cäquijach tä juntir ri u tzij, xane xak xuwiʼ cʼu waʼ je jas ri nicʼaj u tzij ri areʼ cuyaʼ chque ri calcʼual ri achijab, je jas ri chäjibal y ri sacʼajinic ri cäquiban che.",
                "10": "Rumal riʼ, jachin cucowirisaj ri ranimaʼ xak cucʼam ulok ri alaj u tzakatil ri tzij, cʼu jachin ri man cucowirisaj tä ri ranimaʼ cucʼam ulok nimalaj u tzakatil ri tzij, ri cʼä cäyataj che rech cäretamaj ri u mayibal ri Dios, cʼä pa ronojel u tzʼakatisabal.",
                "11": "Y jachin ri cäquicowirisaj ri canimaʼ cäyaʼic chque xak alaj tzij, cʼä man cʼo tä ri cäquetamaj chrij ri mayibal, cʼä je cʼu riʼ ri itzel quebucʼam bic pa ri u kʼab, cucʼam cʼu qui be je jas ri u rayibal, cʼä pa ri sachbal wächaj. Are waʼ ri sucʼ ri tikom chʼichʼ rech ri xibalba.",
                "12": "Cʼu ri Amulek kʼalaj xchʼawic chrij ri cämical, y chrij ri pakalem puwiʼ ri cämical che ri junalic cʼasemal, rech cʼut cujcʼam bic che ri kʼatbal tzij rech ri Dios rech cäkʼat tzij pakawiʼ che tak ka banom.",
                "13": "Je cʼu, we xcowir ri kanimaʼ, jeʼ, we xkacowrisaj ri kanimaʼ chrij ri tzij, cʼä man cʼo tä chic kucʼ, cʼäte cʼu riʼ sibalaj itzel ka cʼolibal, rumal chi cujetzelaj na.",
                "14": "Are cʼu waʼ cujquetzelaj na ri ka tzij, jeʼ, juntir cʼut ri ka banom cujquetzelaj Cujrikitaj na uj tzʼajom, cʼu ri ka chombal cujquetzelaj na xukujeʼ. Y pa we jun cʼäxalaj xibalba, cäkaxej na kib che u cäyixic ri Dios. Are cʼu na cujquicotic we cujcuinic cäkatak ri juyub y ri abäj rech chi quetzak lok chkij, rech cujucʼu chuwäch.",
                "15": "Xane are man cäcuin taj, rajwaxic chi cujtaqʼuiʼ na chuwäch pa ri u juluwem, pa ri u chukʼab, y ri u cuinem, pa ri nim kʼij, y pa ri u takanic, cäkachʼob na y cäkabij na waʼ, chi ronojel u kʼatbal tzij e sucʼ, y chi areʼ kas sucʼ pa ronojel tak u banic, y chi sibalaj cätokʼobisan chque ri calcʼual ri achijab, y chi cʼo ronojel u cuinem che u colotajic chque conojel ri quecojonic che ri u biʼ, we cäquiyaʼ utzalaj u wäch re ri qʼuexbal cʼux che ri mac.",
                "16": "Are cʼu jewaʼ, quinbij chiwe cʼäte riʼ cäpe na jun cämical, jun ri u cab cämical, waʼ ri u cämical jun uxlabal, y cʼäte ri jachin ri cäcäm pa ri u mac, je jas ri cämical re ri tiojil, jeʼ cäcäm na xukujeʼ pa ri uxlabal, jeʼ, cäcäm na je jas qui banic ri jastak re ri suqʼuilal.",
                "17": "Cʼäte cʼu ri ri qui cʼäxcʼol junam rucʼ jun cho re kʼakʼ y azufre, cʼu ri reb cakʼanic chicaj che junalic, cʼäte riʼ queximitaj na rucʼ ri tikom chʼichʼ cʼu che junalic sachbal wächaj, wa je ri ralabinic y ri u chukʼab ri Satanás, areʼ ba cʼu chapom je jas u rayibal.",
                "18": "Quinbij chiwe, cʼäte ri querikitajic je ri man xban tä jun esabal macaj. Rumal areʼ cʼut ri qui mac man cäcuin tä che resaxic, je jas ri tzʼakat u suqʼuilal ri Dios, man quecuin tä quecämic, rumal chi man cʼo tä chic jun kʼayinakil.",
                "19": "Xcʼulmataj chi are ri Alma u bim can tak waʼ tzij, ri winak xquichaplej xquimayij jumul chic.",
                "20": "Xane cʼo jun chquixol, u biʼ Antiona, areʼ jun qui nimal tata que ri winak, xubij cʼut che: ¿Jas ri a bim at chi ri achi cäcʼastaj na chquixol ri cäminakib y chi cäqʼuextaj na ri cämical che junalic cʼaslemal, chi ri animaʼ mawi jumul cäcuin tä cäcamic.",
                "21": "¿Jas u banic ri lokʼalaj tzʼib ri cubij chi ri Dios xucoj ri tak querubin, y jun chʼichʼ ri cänicow pa ri relbal kʼij ri jeʼlicalaj xoral Edén, rech man queboc tä ri nabial tak ka nan ka tat, rech man cäquitij tä ri u wäch ri cheʼ rech ri cʼaslemal, y quecʼasiʼc che junalic? Y jeriʼ cäkilo chi man cʼo taj yatal chque chi quecʼasiʼc che junalic.",
                "22": "Cʼäte riʼ xubij ri Alma: Are waʼ ri jasach ri xinwaj xinkʼalajisaj. Ketaʼm chic chi ri Adán xtzak rumal xutij ri u wäch ri cheʼ ri man yatal tä che, je jas u tzij ri Dios. Je cʼu riʼ, cäkilo chi rumal ri u tzakibal, ronojel ri winak xecanajic, y e sachinak, y e kajinak.",
                "23": "Chiwilampeʼ, quinbij chiwe we tä xutijo ri u wäch ri cheʼ rech ri cʼaslemal, pa ri jun kʼij riʼ, man cʼo tä na cämical, cʼu ri tzij man cʼo tä u patan, y cäbantaj banal tzij ri Dios, rumal chi areʼ u bim canok: We quitijo kas quixcäm na.",
                "24": "Cäkil cʼu ri chi ri cämical cäpe paquiwiʼ conojel ri winak, jeʼ, ri cämical ri xbitajinak rumal ri Amulek, areʼ ri cämical re ri tiojil. Pune tä riʼ xyaʼic jun kʼijal chque ri achijab rech quecuinic cäquiqʼuex qui cʼux che ri qui mac. Jeʼ baʼ chi we cʼaslemal xux jun cʼolibal jawi quil na jas cäkaban na, rech, cäkasucʼumaj kib che ri rilic ri u wäch ri Dios, jun kʼijal rech sucʼumam ib che ri jun cʼolibal che junalic chi ri ka bim chic, ri copan na cʼäte riʼ ri cʼastajibal che ri cäminakib.",
                "25": "Je cʼu ri we ma tä xbantaj jun beyal chomam canok rech ri esabal macaj, ri xtacʼabax canok tzpa jekbal re ri uwächulew, we tä jeriʼ, man cʼo taj jun cʼastajibal que ri cäminakib, xane kas xbantaj jun beyal chomam canok che ri esabal macaj rumal cäbantaj na ri cʼastajibal que ri cäminakib, ri u bim canok.",
                "26": "Chiwilampeʼ we yatal can chque ri nabial ka nan ka tat rech quecuinic quebec che ri quitijic ri u wäch cheʼ re ri cʼaslemal, jeriʼ cäquirik ri cʼäx che junalic, rumal man cʼo tä jun qui cʼolem che rilic jas cäquiban na, y jeriʼ cusach u wäch ri waʼ beyal re ri esabal macaj, y ri u tzij ri Dios man cʼo tä u patan y man cächacun ta chic.",
                "27": "Xane ma je tä jewaʼ. Tzare xtaktajic chque achijab chi quecäm na. Y cʼäte cʼu riʼ xcʼulmataj ri cämical, rajwaxic chi que pe na, cho ri kʼatbal tzij ri jun kʼatbal tzij ri ka bim chic canok, are ri qʼuisbal.",
                "28": "Cʼäte riʼ ri Dios xtakanic chi waʼ jastak cäcʼulman na chquixol ri achijab, are cʼu je waʼ, xrilo chi rajwaxic chi cäquetamaj chrij ri jastak ri xtakan chque.",
                "29": "Rumal riʼ xebutak ulok ri angelib rech quechʼawic cucʼ, areʼ xquiban chi ri achijab xquil ri u juluwem ri Dios.",
                "30": "Tzpa ri kʼij riʼ ri achijab xquichaplej qui siqʼuixic ri u biʼ, rumal riʼ ri Dios xchʼaw cucʼ y xucʼut chque ri u beyal che ri esabal macaj, chomam canok tzpa pa ri u jekbal ri u wächulew, xucʼut cʼu waʼ chquiwäch jas je u banic ri qui cojobal, y ri qʼuexbal cʼuxaj y ri lokʼalaj tak qui banom.",
                "31": "Rumal riʼ, xuyaʼ u takbal chque ri achijab, rumal nabe xquixalkʼatij ri nabe tak takbal je jas ri jastak re waʼ cʼaslemal, y xebux je jas e areʼ Diosib, ri quetaʼm na ri utz chuwäch ri man utz taj, xquilo chi xecʼojiʼc pa jun cʼolem ja ri queban na ri jastak je jas ri qui rayibal y ri cäkaj chquiwäch, we cäquiban ri itzel, o we cäquiban ri utzil.",
                "32": "Rumal riʼ, cʼäte ri Dios xucʼut chquiwäch ri beyal re ri esabal macaj, xuyaʼ takbal chque rech man cäquiban tä macaj, we cäquibano, cäpe jun cʼajisabal wächaj chque, areʼ ri u cab cämical. Areʼ jun cämical che junalic chquij ri utzalaj tak jastak, rumal, rech ri u beyal re ri esabal macaj man cʼo tä u chukʼab chque ri winak ri cäquiban jeriʼ. Je cʼu baʼ ri nimalaj tokʼobisam wächaj rech ri Dios, man cäcuin tä cäsachtaj u wäch ri u chac ri tzakat suqʼuilal, y waʼ je jas ri nimalaj utzil re ri Dios.",
                "33": "Xane ri Dios xusiqʼuij ri achijab pa ri u biʼ ri u Cʼojol, (waʼ ri beyal re ri esabal macaj ri xtacʼabax canok) xubij: we tä quiqʼuex i cʼux y man quicowirisaj tä ri iwanimaʼ, cʼäte riʼ, quel na nu cʼux chiwe, rumal rech ri xaʼ jun nu Cʼojol.",
                "34": "Rumal riʼ, jachin cuqʼuex u cʼux y man cucowirisaj tä ri ranimaʼ, cärechbej na elbal cʼuxaj rumal rech ri nu Cʼojol xaʼ jun, rech ri esabal macaj, cʼu areʼ queboc na pa ri wuxlanibal.",
                "35": "Jachin cʼu cucowrisaj ri ranimaʼ, cuban cʼu macaj, chiwilampeʼ, kas quinyaʼ nu biʼ chi man coc taj na pa ri wuxlanibal.",
                "36": "Wachanim cʼut lokʼalaj tak wachalal, jewaʼ quinbij chiwe, we quicowirisaj ri iwanimaʼ, man quixoc tä na pa ri uxlanibal re ri Ajawaxel, rumal riʼ, i mac, quitzuru ri royowal ri Dios. Rech cutak piwiʼ ri u royowal je tak xban canok pa ri nabe tzurunic re ri royowal, jeʼ je jas ri u tzij pa ri qʼuisbal tzurunic che ri royowal je jas pa ri nabe. Y waʼ che u sachic qui wäch ri iwanimaʼ che junalic, rumal riʼ, je jas ri u tzij, cʼä ri qʼuisbal cämical, xukujeʼ pa ri nabe.",
                "37": "Y wachanim, wachalal, kas ketaʼm we jastakil, y areʼ kastzij, chkaqʼuexaʼ ka cʼux y man cäkacowirisaj tä ri kanimaʼ, rech man cäkatzur tä ri royowal ri Kajawaxel Cios chutakic lok ri royowal pakawiʼ, pa we tak u cab takbal, ri u yaʼom chke. Chujocok baʼ pa ri ruxlanibal ri Dios, ri sucʼumam can je jas ri u tzij."
            },
            "13": {},
            "14": {},
            "15": {},
            "16": {},
            "17": {},
            "18": {},
            "19": {},
            "20": {},
            "21": {},
            "22": {},
            "23": {},
            "24": {},
            "25": {},
            "26": {},
            "27": {},
            "28": {},
            "29": {},
            "30": {},
            "31": {},
            "32": {
                "1": "Xcʼulmataj cʼut chi xebel bic, xquichaplej u tzijobexic ri u tzij ri Dios chque ri winak. Xeboquic jawiʼ quekʼijilan wi, y pa tak ri cachoch. Jeʼ, xukujeʼ xquitzijobej ri tzij pa tak qui be.",
                "2": "Xcʼulmataj cʼut chi cʼäte sibalaj e chacuninak, xquichaplej xechʼecanic chquixol ri winak ri e mebaʼ. Kas ri e areʼ xebesax bic pa tak ri ja jawi cäquikʼilaj wi ri qui Dios rumal ri u mebaʼil ri catzʼiak ri qui cojom.",
                "3": "Rumal waʼ, man yatal tä chque chi queboc pa ri lokʼalaj tak ja rech cäquikʼilaj ri Dios. Ri e areʼ xaʼ e tzʼil cho ri qui bokʼwäch ri winak. Rumal riʼ, kas e mebaʼ, y xilitaj je jas ri mes cumal ri cachalal. Y kas e mebaʼ che tak ri jastak re ri uwächulew, y xukujeʼ mebaʼ pa canimaʼ.",
                "4": "Are cʼu ri Alma tajin cächʼawic y cätijonic chque ri winak puwiʼ ri juyub Onida. Xebopan rucʼ qʼuialaj winak chquixol ri winak ri e ka bim canok. Ri areʼ e mebaʼ pa canimaʼ rumal ri qui mebaʼil che tak ri jastak re ri uwächulew.",
                "5": "Xebopan cʼut rucʼ ri Alma, y ri qui chuch xubij che: Chawilampeʼ, ¿jas cäquiban na we wachalal? Etzelam qui wäch cumal conojel ri achijab rumal ri qui mebaʼil. Jeʼ, kas etzelam na qui wäch cumal ri ka sacerdotes, areʼ cʼu uj quesam bic pa ri ja rech kʼijilanic, ri sibalaj xkacoj ka chukʼab chuyaquic rucʼ ri ka kʼab. Uj qui xutum lok rumal ri nimalaj ka mebaʼil, y man cʼo tä ka cʼolibal jawi cäkakʼijilaj wi ri ka Dios. Rumal cʼu waʼ, ¿jas cäkabano?",
                "6": "Aretak ri Alma xuta waʼ, xutzolkʼomij rib chuwäch, xrilo rucʼ jun nimalaj quicotemal, rumal cʼut xrilo chi ri cʼäxcʼolil ri qui rikom kas xebumachʼachʼej ri e areʼ, y xesucʼumax chic chutatabexic u tzij.",
                "7": "Rumal riʼ, man xtzʼijon tä chic chque ri qʼuialaj winak, xane xuyuk ri u kʼab, y xurak u chiʼ chquitzijobexic ri areʼ, ri winak ri kas qui qʼuexom qui cʼux che ri qui mac, xubij chque:",
                "8": "Quinwilo chi ix i machʼachʼem ri iwanimaʼ. We kas jeriʼ, ix tewichitalic.",
                "9": "Chiwilampeʼ, ri iwachalal u bim: ¿Jas cäkabano? Uj quesam bic cho ri lokʼalaj ja re kʼijilanic, y rumal cʼu waʼ, man cujcuin taj cäkakʼijilaj ri ka Dios.",
                "10": "Chiwilampeʼ, quinbij chiwe: ¿La quicoj ix chi man quixcuin taj quixkʼijilanic xak xuwi pa ri ja rech kʼijilanic?",
                "11": "Quincʼot i chiʼ: ¿La quichomaj chi xak xuwi takal chiwe quikʼijilaj ri Dios jumul pa ri seman?",
                "12": "In quinbij chiwe chi kas utz na we quixquesaj ulok pa ri ja rech kʼijilanic, rech quimachʼachʼej iwib, y quiwetamaj utzalaj etamabal. Rumal kas rajwaxic chiwe quiwetamaj ri etamabal. Ix i machʼachʼem iwib rumal chi xixquesaj ulok, y xixquixutuj ri iwachalal rumal ri nimalaj i mebaʼil. Rumal cʼu riʼ, ix i banom nimanel i cʼux, y ix opaninak chic pa ri machʼachʼem.",
                "13": "Wachanim cʼut, rumal chi ix xixtakchix che ri machʼachʼem, ix tewichitalic, rumal cʼu aretak jun achi cätakchixic che ri machʼachʼem, cʼo tak jumul chi cutzucuj ri qʼuexbal cʼuxaj. Y kastzij, jachin cuqʼuex u cʼux, curik na ri elbal cʼuxaj. Y jachin curik ri elbal cʼuxaj y cäkʼiʼnic cʼä pa ri qʼuisbal, ri areʼ cäcolotaj na.",
                "14": "Wachanim, je jas nu bim chiwe, ix tewichitalic rumal chi xixtakchix che ri machʼachʼem. ¿La ma tä quichomaj chi nim na ri qui tewichibal ri e areʼ ri kas cäquimachʼachʼej quib rumal ri tzij?",
                "15": "Jeʼ, jachin ri kas cumachʼachʼej rib, y cuqʼuex u cʼux che ri u mac, y cukʼiʼo na cʼä pa ri qʼuisbal, are cʼu waʼ tewichital na. Jeʼ, sibalaj tewichitalic na chquiwäch ri nicʼaj ri quetak chquimachʼachʼexic quib rumal ri nimalaj qui mebaʼil.",
                "16": "Rumal riʼ, tewichitalic ri e areʼ ri cäquimachʼachʼej quib ri man e takchim taj che ri qui machʼachʼem. O utz na u bixic, tewichital apachin ri cäcojon che ri u tzij ri Dios, ri cäkasax xeʼ jaʼ, y man cʼo tä u cowil ri ranimaʼ, jeʼ, ri man yatal tä che ri u noʼj chretamaxic ri tzij, ri man takatal tä chretamaxic nabe rech cäcojon che.",
                "17": "Wachanim cʼut, e qʼui ri cäquibij: We cacʼutu chkawäch jun retal aj chilaʼ chicaj, kas cäketamaj na, cʼäte riʼ, cujcojon na.",
                "18": "Xane in quintaʼ chiwe, ¿la kas are ri cojobal? Chiwilampeʼ, quinbij chiwe chi man are taj. We jun achi retaʼm jun jasach, man rejawaxic tä chi cäcojon che rumal chi retaʼm chic.",
                "19": "Wachanim cʼut ¿la ma tä nim na ri retzelal ri jun ri cäretamaj ri u rayibal ri Dios, y man cunimaj taj, cho ri jun ri xaʼ cäcojon che, o xaʼ cʼo jun jasche rech cäcojon che, y cätzak pa ri u xalkʼatixic ri u takbal ri Dios?",
                "20": "Wachanim, rajwaxic chi quikʼat tzij puwiʼ we jasäch riʼ. Chiwilampeʼ, quinbij chiwe chi we jun riʼ je ri jun chic, y cäban na che chquijujun winak je jas ri xquibano.",
                "21": "Wachanim cʼut, je ri xinbij chrij ri cojobal: Man areʼ tä ri cojobal jun tzʼakatalaj etamabal che tak ri jastak. Rumal cʼu riʼ we cʼo i cojobal, cʼo eyenic pa iwanimaʼ chque tak ri jastak ri man quilitaj taj, tzare e kastzij.",
                "22": "Wachanim, chiwilampeʼ, quinbij chiwe, y quinwaj chi cänataj chiwe, chi quel u cʼux ri Dios chque conojel ri quecojon che u biʼ. Rumal riʼ, nabe cʼu cäraj, chi quixcojonic je, kas chiquixcojon che ri u tzij.",
                "23": "Areʼ cʼut cubij can u tzij chque ri achijab cumal ri angelib, y man xak tä xuwi chque ri achijab xane xukujeʼ chque ri ixokib. Man xak tä xuwi cʼu wa, qʼui mul yatal chque ri acʼalab ri tzij ri cäquisach qui cʼux ri ajnoʼjib, y ri e cʼo nim quetamabal.",
                "24": "Y wachanim, lokʼalaj tak wachalal, ix i taʼom chwe jas ri quiban na, rumal chi ix yaʼom pa cʼäxcʼoliʼ y ix xutum. Man quinwaj tä chi quichomaj chi quinkʼat na tzij piwiʼ xak xuwi je jas cubij ri kastzij.",
                "25": "Rumal man quinwaj tä quinbij chi iwonojel ix takom che ri machʼachʼem. Kastzij quinchʼobo chi cʼo chixol ix jujun ri cäquimachʼachʼej na quib, apawije e cʼolic, apasäch ri qui banic.",
                "26": "Wachanim cʼut, je xinbij chrij ri cojobal, chi man are taj jun tzʼakatalaj etamabal, are cʼu jewaʼ rucʼ ri nu tzij in. Je jas ri cojobal man areʼ tä jun tzʼakat etamabal, xukujeʼ man quixcuin tä quiwetamaj chi kastzij ri nu tzij pa u tzʼakatil we xaʼ jumul quito.",
                "27": "Tzare chiwilampeʼ, we quixcʼastajic y quicʼastajirisaj ri i cuinem chrilic we utz o man utz taj u cholaj ri nu tzij, y quicoj jutzʼit che ri i cojobal, jeʼ, pune tä xaʼ jutzʼit i rayibal rech quixcojon chrij, chiyaʼ che waʼ rayibal chi cuchacuj i cʼux cʼä quixcojon jubikʼ, rech quiyaʼ cʼolibal iwucʼ che jutzʼit ri nu tzij.",
                "28": "Cäkajunumaj baʼ, ri tzij rucʼ jun ijaʼ. We quiyaʼ cʼolibal pa iwanimaʼ che u tiqʼuic jun ijaʼ, y are jun kas utzalaj ijaʼ, y man quiqʼuiak tä apanok rumal ri u cowil ri iwanimaʼ, rech quikʼatij u wäch ri Ruxlabal ri Ajawaxel, chiwilampeʼ, waʼ ijaʼ cuchap na u pokʼic pa ri i cʼux. Y aretak quinaʼ na ri u qʼuiyem, quichaplej u bixic pa iwanimaʼ: We ijaʼ riʼ kas sibalaj utz, o junam cäbixic, waʼ tzij sibalaj utz, rumal chi kas u chapom u nimarisaxic ri wanimaʼ. Jeʼ, y u chapom u sakirisaxic ri nu chomabal, y kas quiʼ quinnaʼo.",
                "29": "Chiwilampeʼ cʼut, ¿la ma tä cunimarisaj tä waʼ ri i cojobal? Jeʼ, quinbij chiwe. Pune tä jeriʼ, majaʼ xux che jun tzʼakatalaj etamabal.",
                "30": "Tzare chiwilampeʼ, aretak ri ijaʼ cänimaric, y cätuxic, y cuchap u qʼuiyem, cʼäte riʼ, cʼo na chi quibij chi utz ri jun ijaʼ, rumal kastzij cänimaric, y cätuxic, y cuchap u qʼuiyem.",
                "31": "Wachanim cʼut, ¿la kas iwetaʼm chi utz ri jun ijaʼ? In quinbij chiwe, jeʼ, chquijujun ijaʼ cäpokʼic je ri u rijaʼlil.",
                "32": "Rumal riʼ, we caqʼuiy jun ijaʼ, kas utz riʼ. We man cäqʼuiy taj, are cʼu waʼ man utz taj. Rumal riʼ, cäqʼuiak apanok.",
                "33": "Chiwilampeʼ, rumal chi iwilom we utz o man utz taj, i ticʼom ri ijaʼ, y cänimaric, y cätuxic, y cuchap u qʼuiyem, kas iwetaʼm chi utz ri jun ijaʼ riʼ.",
                "34": "Chiwilampeʼ cʼut, ¿la tzʼakat iwetamabal? Jeʼ, tzʼakat ri iwetamabal che tak we jastak, cʼu man cʼo tä chic u patan ri cojobal. Waʼ rumal chi cʼo ri iwetamabal, ix iwetaʼm chic chi ri tzij u nimarisam i cʼux. Y xukujeʼ iwetaʼm chi tuxinak chic, y ri i chomabal cäsakirisaxic, y ri i noʼj cänimarisaxic.",
                "35": "Cʼäte riʼ, ¿la ma tä kastzij waʼ? Quinbij chiwe, jeʼ, rumal areʼ ri sakil. Y apäsach cʼu ri sakil, utz riʼ, rumal chi cächʼobic. Rumal riʼ, cʼo chi iwetaʼm chi utz riʼ. Chiwilampeʼ, cʼäte i naʼom waʼ sakil, ¿la tzʼakat iwetamabal?",
                "36": "Chiwilampeʼ, quinbij chiwe chi man jeʼ taj, xukujeʼ miyaʼ can i cojobal pa ri i xcut. Xak i cojom i cojobal chutiquic ri ijaʼ chrilic we utz riʼ o we man utz taj.",
                "37": "Chiwilampeʼ cʼut, aretak ri jun cheʼ cuchaplej u qʼuiyem, quibij na: Chkayaʼ u mesal rucʼ nimalaj chajibal rech cutzokopij u cʼamal rech cäqʼuiyic, y cuyaʼ na u wäch. Chiwilampeʼ cʼut, we quiyaʼ u mesal ri jun cheʼ riʼ rucʼ utzalaj chajibal, cutzokopij na u cämal, y cuyaʼ na u wäch.",
                "38": "Tzare we man quichajij taj ri cheʼ, ix cʼut sakʼorib che u yaʼic u mes, chiwilampeʼ man cäpe tä na ri u cʼamal, y are cäpe ri u kʼakʼal ri kʼij, cäcʼatisax, cächakiʼjiric, rumal chi man cʼo tä u cʼamal, y ix quiboko, quiqʼuiak apanok.",
                "39": "Tzare waʼ man rumal tä chi man utz tä ri ijaʼ, mawiʼ rumal chi areʼ man rayibal tä u wäch. Waʼ rumal chi chakiʼj iwulew, man xiwaj taj quiyaʼ u mes ri cheʼ. Rumal riʼ, man quixcuin tä na quixrikow ri u wäch.",
                "40": "Jeriʼ, mawi jumul quixcuin na quirik ri u wäch ri cheʼ rech ri cʼaslemal we ma quichajij tä ri tzij che ri u qʼuiyem, y quiweyej ri u wäch rucʼ i cojobal.",
                "41": "Tzare we quichajij ri tzij che ri u qʼuiyem, je cʼu waʼ, quimesoj ri cheʼ are cätajin cäqʼuiyic, y quibano rucʼ i cojobal, rucʼ jun nimalaj sacʼajinic, y rucʼ jun utzalaj chomanic chreyexic ri u wäch, y kas quel na u cʼamal. Chiwilampeʼ, are cuban na jun cheʼ ri cäqʼuiy cʼä che ri junalic cʼaslemal.",
                "42": "Rumal cʼu ri i sacʼajinic, ri i cojobal, y ri utzalaj iweyenic che ri tzij, rech quichajij che ri u qʼuiyem, y rech cätzokopix ri u cʼamal pa i cʼux, chiwilampeʼ, copan na ri kʼij are quicʼam na ri u wäch, are sibalaj jeʼlic u wäch, quiʼ na u wäch chquiwäch conojel ri e quiʼ, sak na chuwäch ronojel sakilal, jeʼ, chʼajchʼoj na cho ronojel chʼajchʼojil. Y quitij na we u wäch cʼä quixnoj rumal, y man cʼo tä chi na i numical, mawi cächakiʼj na chic i chiʼ.",
                "43": "Cʼäte riʼ, wachalal, quicʼam na ri u chʼecanic ri i cojobal, ri i sacʼajinic, ri iweyenic, y ri nimalaj i kʼiʼnem chreyexic ri u wäch ri cheʼ."
            },
            "33": {},
            "34": {
                "1": "Xcʼulmataj cʼut chi aretak bitajinak cʼut we tzij chque rumal ri Alma, ri areʼ xtʼuyiʼc cho ri ulew. Xwalajic cʼut ri Amulek, xuchap qui tijoxic ri e areʼ, xubij:",
                "2": "Wachalal, quinwilo chi man cuyaʼ taj chi quinbij chi man cʼo taj ri iwetamabal chque ri jastak ri e bitajinak chrij ri u petic ri Cristo, ri u Cʼojol ri Dios je jas cubij ri ka tijonic. Jeʼ, in wetaʼm chi xtijox we jastak riʼ chiwe nabe chi xixtastaj kucʼ.",
                "3": "Ix i rayim quitaʼ che ri lokʼalaj wachalal chi cukʼalajisaj chiwe jas quibano rumal ri cʼäxcʼolil i rikom. Cʼu ri areʼ ix u tzijom jubikʼ chusucʼumaxic ri i chomabal. Jeʼ, ix u pixabam chi quixcojonic, u pixabam chi quikʼiʼ che reyexic.",
                "4": "Jeʼ, chi cʼo ri i cojobal rech chi quiticʼ ri tzij pa ri iwanimaʼ chrilic na ri rutzilal.",
                "5": "Y kilom chi ri ix quiwaj quiwetamaj pa ri i chomanic we tä ri tzij cäriktajic rucʼ ri u Cʼojol ri Dios, o we tä man cʼo tä na jun Cristo.",
                "6": "Xukujeʼ iwilom chi ri wachalal u cʼutum chiwäch, che qʼui u beyal, chi ri tzij cäriktajic rucʼ ri Cristo che colotajic.",
                "7": "Ri wachalal chʼawinak chiwe chrij ri u tzijobal ri Zenós, chi ri esabal macaj cäpe na rumal ri u Cʼojol ri Dios, y xukujeʼ u kʼalajisam ri u tzijobal ri Zenoc. Xukujeʼ xchʼaw chrij ri Moisés rech cucʼut chiwe chi kastzij we jastak riʼ.",
                "8": "Wachanim cʼut, quekʼalajisataj we jastak wumal, chi e kastzij. Chiwilampeʼ, quinbij chiwe chi wetaʼm chi ri Cristo cäpe ne chquixol ri calcʼual ri winak chucʼamic puwiʼ ri qui xalkʼatinic che ri u takbal ri Dios ri u winakil, y rech cutoj ri qui mac ri e aj uwächulew. Waʼ rumal u bim canok ri Dios.",
                "9": "Rajwaxic chi cäbantaj jun tojbal macaj. Je jas cäraj ri nimalaj beyal ri u chomam can ri Junalic Dios, cʼo chi cäbantaj jun tojbal macaj. We tä ma tä jewaʼ, conojel ri winak aj uwächulew kas cäsach na qui wäch. Jeʼ, conojel e cowirinak canimaʼ. Jeʼ, conojel e tzakinak e sachinak, y we cʼu man cʼo taj ri tojbal macaj ri rajwaxic chi cäbantaj na, cʼo na chi quecämic che junalic.",
                "10": "Rumal riʼ, rajwaxic chi cäbantaj na jun nimalaj qʼuisbal tabal tokʼob. Tzare man areʼ tä jun tabal tokʼob bantajinak rumal jun achi, mawi rech jun chicop aj uwo caj. Man areʼ tä riʼ jun tabal tokʼob bantajinak cumal ri winak, xane jun junalic tabal tokʼob ri man cäqʼuis tä u wäch.",
                "11": "Man cʼo tä cʼut jun achi ri takal che cuyaʼ ri u quiqʼuel chutojic ri u mac jun chic. We jun achi cäcämisanic, chiwilampeʼ, ¿la cäraj ri ka kʼatbal tzij, ri kas sucʼ, cäresaj ri u cʼaslemal ri rachalal? Quinbij chiwe chi man cäraj tä jeriʼ.",
                "12": "Tzare ri kʼatbal tzij cutaʼ ri u cʼaslemal ri jun ri xcämisanic. Rumal cʼu riʼ, majun jasäch, we man areʼ tä ri junalic tojbal macaj, cäcuinic cuban u qʼuexwäch rumal ri macaj rech ri uwächulew.",
                "13": "Rumal cʼu riʼ, rajwaxic chi cʼo jun nimalaj qʼuisbal tabal tokʼob. Cʼäte cʼu riʼ, cʼo na, o rajwaxic chi cäbantaj ri u qʼuisbal ri u turuwic quiqʼuel. Cʼäte cʼu riʼ, cätzʼakatisax na ri ri u pixab ri Moisés. Jeʼ, kas ronojel cätzʼakatisax na, y man cäcanaj majun u bokʼwäch tzij, o quieb bokʼwäch tzij, ri man tzʼakatinak taj. Y majun cocʼow na wi che.",
                "14": "Chiwilampeʼ cʼu riʼ, are waʼ ri tzʼakat u sucʼ ri takbal tzij, ronojel u bokʼwäch tzij cucʼut ri jun nimalaj qʼuisbal tabal tokʼob. Y ri jun nimalaj qʼuisbal tabal tokʼob riʼ, areʼ ri u Cʼojol ri Dios, ri kas junalic, y man cäqʼuis tä na u wäch.",
                "15": "Y jeriʼ, cucʼam na ulok ri colotajic chque conojel ri quecojon che u biʼ. Areʼ ri u rayibal we qʼuisbal tabal tokʼob, rech cucʼam ulok ri u cuinem ri elbal cʼuxaj, ri cächʼecan na ri kʼatbal tzij, y xukujeʼ cucʼam na ulok ri beyal chque ri achijab rech quecojon che ri qʼuexbal cʼuxaj.",
                "16": "Je cʼu waʼ, ri elbal cʼuxaj cutzʼakatisaj ri cätaʼic ri kʼatbal tzij, y quebusutij ri e areʼ rucʼ ri u kʼab ri chajibal. Tzare ri winak ri man cuchacuj tä ri cojobal cʼä pa ri qʼuixbal u cʼux che ri u mac, cäyaʼtaj canok chuxeʼ ronojel ri cutaʼ ri kʼatbal tzij. Rumal riʼ, xak xuwi cäbantaj na ri nimalaj junalic u beyal che ri colotajic che ri cʼo u cojobal rech cuqʼuex u cʼux.",
                "17": "Rumal riʼ, wachalal, chuyaʼ ri Dios chiwe rech quichaplej u chacuxic ri i cojobal cʼä quiqʼuex i cʼux, rech quichaplej u siqʼuixic ri lokʼalaj u biʼ, rech quel u cʼux chiwe.",
                "18": "Jeʼ, chitzʼonoj ri relbal cʼuxaj, rumal ri areʼ cʼo u cuinem che ri colotajic.",
                "19": "Jeʼ, chimachʼachʼej iwib, y chitakej u banic ri chʼawem rucʼ.",
                "20": "Chibanaʼ chʼawem rucʼ aretak ix cʼo pa tak ri iwulew, jeʼ, paquiwiʼ conojel ri jumulaj i chij.",
                "21": "Chitzʼonoj che cho ri iwachoch, pa nim akʼab, pa nicʼaj kʼij, y pa chakʼab, jeʼ, paquiwiʼ conojel ri e cʼo cho iwachoch.",
                "22": "Jeʼ, chitzonoj che rech man cʼo tä qui cuinem ri i cʼulel chiwij.",
                "23": "Jeʼ, chitzʼonoj che rech man cʼo tä u cuinem ri itzel piwiʼ, areʼ ri u cʼulel ronojel suqʼuilal.",
                "24": "Chitzʼonoj che puwiʼ ri u kʼataj ri iwulew, rech quixnimaric chi utz.",
                "25": "Chibanaʼ chʼawem rucʼ ri Dios paquiwiʼ ri jumulaj tak chij rech ri iwulew, rech queqʼuiyaric.",
                "26": "Tzare man are tä waʼ conojel. Rajwaxic chi quijaʼrisaj iwanimaʼ cho ri i warabal, y chupam ri tak i cʼolibal jawiʼ ix cʼo i tuquiel, y pa ri iwulew tzʼinowinak.",
                "27": "Jeʼ, y aretak man quisiqʼuij tä ri u biʼ ri Ajawaxel, chinimarisaj ri iwanimaʼ rucʼ ri chʼawem rucʼ ri Dios. Amakʼel chibanaʼ rech cʼo utzil i wäch, y xukujeʼ che ri rutzil qui wäch ri e cʼo iwucʼ.",
                "28": "Chiwilampeʼ, lokʼalaj tak wachalal, quinbij chiwe, michomaj chi are waʼ ronojel. Cʼäte i banom ronojel waʼ jastak, we quixutuj ri mebaʼib, y ri e chʼaʼnalic, y we man quixbe tä chquixolixic ri e yawab y ri qui rikom cʼäx, y we man quiyaʼ tä ri rajwaxic chque we cʼo iwucʼ, quinbij chiwe, we man quiban waʼ jastak, chiwilampeʼ, man cʼo tä u patan ri i chʼawem che ri Dios, xane quixux na junam cucʼ ri e quieb qui wäch, ri cäquixutuj ri cojobal.",
                "29": "Rumal riʼ, we man cänataj chiwe chi quiyaʼ i sipanic, ix junam rucʼ ri mes ri cäquiqʼuiak apan ri chʼayol tak chʼichʼ (rumal chi man cʼo tä u patan) y cätacʼalex cumal ri achijab.",
                "30": "Wachanim, wachalal, cʼäte i cʼamom sibalaj tak kʼalajisabal, y rumal ri lokʼalaj tak tzij cäquikʼalajisaj we jastak, quinwaj chi quixpe ulok chuyaʼic ri wächinic rech ri qʼuexbal cʼuxaj.",
                "31": "Jeʼ, quinwaj chi quixpetic, y chi man quicowirisaj tä chic ri iwanimaʼ. Kas wacamic, are ri kʼij re ri i colotajic. Rumal riʼ, we quiqʼuex i cʼux, y we man quicowirisaj tä chic iwanimaʼ, kas cächacun na iwucʼ ri nimalaj u beyal ri esabal macaj.",
                "32": "Chiwilampeʼ, we cʼaslemal riʼ are ri kʼij yatal chque ri achijab cäquisucʼumaj quib rech quebec chuwäch ri Dios. Jeʼ, ri kʼij re we cʼaslemal, are ri kʼij yatal chque ri achijab chubanic ri qui chac.",
                "33": "Wachanim cʼut, je jas xinbij nabe, rumal i cʼamom sibalaj tak kʼalajisabal, quintzʼonoj chiwe chi man quixbeyetaj tä che ri kʼij re ri qʼuexbal i cʼux cʼa pa ri qʼuisbal kʼij. Rumal we ocʼowinak chic we kʼij re cʼaslemal, ri cäyaʼ chke rech cäkasucʼumaj kib che ri junalic cʼaslemal, y we man cäkutzirisaj ri ka kʼijal aretak uj cʼo pa we cʼaslemal, cʼäte cʼu riʼ, coc na ri akʼab re ri kʼekumal jampa man cäyaʼ tä chic chque ri winak chubanic chac.",
                "34": "Aretak ix cʼo na pa ri jun cʼäxalaj cʼolem riʼ, man quixcuin tä na che u bixic: Quinqʼuex na nu cʼux che ri nu mac. Quintzelej na rucʼ ri nu Dios. Man jeʼ taj, man quixcuin taj che u bixic waʼ. Ri jun uxlabal ri rajchakʼe ri i tiojil pa ri kʼij are quixel bic pa we cʼaslemal, junam riʼ cucʼam na i tiojil pa ri junalic uwächulew are bantajinak chic ri i cʼaslemal.",
                "35": "Are cʼu we quixbeyetaj cʼä pa ri cämical ri kʼij re ri qʼuexbal i cʼux che i mac, chiwilampeʼ, ix oquinak chuxeʼ ri u takanic ri ruxlabal ri itzel ri quixuximo. Rumal riʼ, ri Ruxlabal ri Ajawaxel quixuyaʼ cnaok, y man cʼo tä na u cʼolibal iwucʼ, cʼu ri itzel cʼo ronojel cuinem piwiʼ. Are cʼu waʼ ri qʼuisbal qui canajic ri itzel tak winak.",
                "36": "Wetaʼm cʼu waʼ rumal ri Ajawaxel u bim chi man cäcʼojiʼ taj pa tzʼilalaj tak ja, xane xak xuwi pa ri canimaʼ ri sucʼalaj tak winak. Xukujeʼ u bim canok chi ri sucʼalaj tak winak quetʼuyiʼ na pa ri rajawibal, y man quebal tä chic. Cʼu ri catzʼiak cäsakirisax na rumal ri u quiqʼuel ri Alaj Chij.",
                "37": "Wachanim, lokʼalaj wachalal, quinwaj chi cänataj chiwe we jastak, chi quichʼec ri i colotajic rucʼ jun xenib chuwäch ri Dios, y chi man quibij tä chic chi man cʼo taj ri u petic ri Cristo.",
                "38": "Quinwaj chi man quixchʼoʼjin tä chic rucʼ ri Lokʼalaj Uxlabixel. Utz na we quicʼam riʼ, y chi quicʼam piwiʼ ri u biʼ ri Cristo, chi quimachʼachʼej iwib cʼä cho ri cʼajcʼajic ulew, y chi quikʼijilaj ri Dios apawije cʼu ri ix cʼo wi, pa uxlabal, y rucʼ ri kastzij. Xukujeʼ quinwaj chi quixmaltioxin che ri Dios ronojel kʼij rumal ri qʼui tak tewichibal y utzilal ri cuyaʼ chiwe.",
                "39": "Jeʼ, xukujeʼ quixinpixabaj, wachalal, chi amakʼel quicoj i chukʼab chubanic chʼawem rucʼ ri Dios rech man quixcʼam tä bic rumal ri takchibal che mac rech ri itzel, chi man quixuchʼec taj, rech man quixtzak taj chuxeʼ ri u takanic pa ri qʼuisbal kʼij. Chiwilampeʼ, ri areʼ man cuyaʼ tä majun jasäch ri cʼo rutzil che tojbal iwe.",
                "40": "Wachanim cʼut, lokʼalaj wachalal, quinwaj quixinpixabaj chi quixeyenic, chi quikʼiʼ ronojel cʼäxcʼolil ri quiriko, chi man quixyokʼon taj chque ri e areʼ ri ix qui xutum rumal ri nimalaj i mebaʼil, rech jeriʼ man quixux taj ajmaquib junam cucʼ.",
                "41": "Xane quixeyenic, quikʼiʼ ronojel tak we cʼäxcʼolil, y quixcojon pa iwanimaʼ chi cäpe na jun kʼij are quixuxlan na cho ronojel i cʼäxcʼolil."
            },
            "35": {},
            "36": {},
            "37": {},
            "38": {},
            "39": {
                "intro": "Ri u takbal ri Alma che ri u cʼojol, Corianton.",
                "1": "Wachanim cʼut, nu cʼojol, cʼo chi na ri quinbij chawe chuwäch ri xinbij che ri awachalal. Chawilampeʼ, ¿la ma tä awilom chi ri awachalal man cäcos taj, chi amakʼel areʼ nimanel, chi cäsacʼajanic chunimaxic ri u takbal ri Dios? Chawilampeʼ, ¿la ma tä u yaʼom jun utzalaj cʼutbal chawe?",
                "2": "Cʼu ri at man a tom taj ri nu tzij chquixol ri winak ri aj Zoramitas, je jas xuban ri awachalal. Are waʼ ri quinnaʼ pa wanimaʼ chawij, ri at xaʼ canimarisaj awib rumal ri a chukʼabil, y ri awetamabal.",
                "3": "Man are tä waʼ ronojel, nu cʼojol. Ri at xaban jun nimalaj cʼäx che wanimaʼ. Ri at xayaʼ can ri lokʼalaj chac yaʼom chawe, y xatel bic cho ri ulew ri Sirón, ri cʼo chuxcut ri ulew que ri aj Lamanitas, chuterenexic ri wacatel ixok, Isabel, ri cuyaʼ rib chque ri achijab.",
                "4": "Jeʼ, ri areʼ u chʼecom ri canimaʼ qʼuialaj achijab. Tzare waʼ man yatal tä chawe chi caban jeriʼ, nu cʼojol. Rajwaxic chawe chi caban ri lokʼalaj chac ri xyaʼ chawe.",
                "5": "¿La ma tä awetaʼm nu cʼojol, chi itzel we jastak cho ri u bokʼwäch ri Ajawaxel? Jeʼ, itzel na riʼ chquiwäch ronojel ri macaj. Xak xuwi ri u turuwisaxic ri quiqʼuel rech jun ri man cʼo tä u mac, o ri u xutuxic ri Lokʼalaj Uxlabixel mas nim na chuwäch ri a banom.",
                "6": "Chawilampeʼ cʼut, we cabij chi man cʼo taj ri Lokʼalaj Uxlabixel cʼäte cʼojinak chic awucʼ, y awetaʼm chi tajin cabij chi man cʼo taj, chawilampeʼ, are jun mac ri man cʼo tä u cuyubal. Y jachin cäcämisan, y cʼo chic ri u sakil y ri retamabal ri Dios rucʼ, kas cʼäx curik na ri cuyubal rech ri u mac, jeʼ, nu cʼojol, quinbij chawe chi cʼäx na u rikic ri cuyubal re.",
                "7": "Wachanim nu cʼojol, ri u rayibal ri wanimaʼ are chi ma tä a banom we nimalaj mac riʼ. Man quinchʼaw tä jewaʼ chrij ri a mac chuyaʼic kʼoxom che awanimaʼ we tä ma tä kas quinbano che ri awutzil.",
                "8": "Tzare chawilampeʼ, man catcuin taj cawawaj ri a mac chuwäch ri Dios. Y we tä ma tä caqʼuex a cʼux, quewalajisax na je u banic jun kʼalajisanel chawij pa ri qʼuisbal kʼij.",
                "9": "Wachanim nu cʼojol, quinwaj chi caqʼuex a cʼux, chi cayaʼ can ri a mac, y man catzucuj tä na ri itzel u rayibal ri a bokʼwäch, xane chaxutuj ronojel we jastak. Rumal we ma cabano, man cʼo tä na jun beyal chawe rech cawechbej ri rajawibal ri Dios. Chnataj waʼ chawe, y chacʼamaʼ pa ri a cʼux, chaxutuj we jastak.",
                "10": "Quintakan cʼu chawe chi cacoj a chukʼab chutaʼic ri qui noʼj ri awätz che ri cabano. Rumal, chawilampeʼ, at cʼä acʼal, y rajwaxic chawe ri qui toʼbanic ri awätz. Chatatabej cʼu ri qui tzij.",
                "11": "Man cayaʼ tä awib chque ri conalaj tak jastak ri man cʼo taj qui patan. Man cayaʼ tä che ri itzel chi cutakchij ri awanimaʼ che mac rech catbe cucʼ we itzel tak ixokib. Chawilampeʼ nu cʼojol, nimalaj ri mac ri a banom chque ri aj Zoramitas, rumal chi aretak xquilo ri a banom, man xcaj tä quecojon che ri nu tzij.",
                "12": "Cʼu ri Ruxlabal ri Ajawaxel cubij chwe: Chattakanok chque ri awalcʼual chi cäquiban ri utz rech man cäquicʼam qui be ri winak che ri u sachbal qui wäch. Rumal riʼ, nu cʼojol, quintakan chawe, rucʼ ri xen ib rech ri Dios, chi man caban tä chic ri a mac.",
                "13": "Quintakan chawe chi cattzelej chuwäch ri Ajawaxel rucʼ ronojel ri a chomanic, ri a cuinem, y ri a chukʼab, rech man cacʼam tä qui be ri winak chubanic ri itzel. Xane chattzelejok cucʼ, y cakʼalajisaj ri a mac chque, y ri man utz taj ri a banom.",
                "14": "Matzucuj ri kʼinomal, mawi ri jastak ri man cʼo tä qui patan rech ri me uwächulew. Chawilampeʼ, man catcuin taj cacʼam bic awucʼ.",
                "15": "Wachanim, nu cʼojol, quinwaj quinbij jubikʼ chrij ri u petic ri Cristo. Chawilampeʼ, quinbij chawe chi areʼ kas cäpe na chresaxic ri qui mac ri e cʼo cho ri ulew. Jeʼ, ri areʼ cäpe na che u kʼalajisaxic chque ri u winak ri jeʼlalaj cʼacʼ tzij rech ri colotajic.",
                "16": "Wachanim cʼut, nu cʼojol, at xatsiqʼuix che we lokʼalaj chac, chi cakʼalajisaj we cʼacʼ tzij re quicotemal chque we winak rech cäquisucʼumaj ri qui chomabal. O utz cäbix na, rech cäpe ri colotajic cucʼ, rech quecuinic cäquisucʼumaj ri qui chomabal ri calcʼual chutatabexic ri tzij pa ri kʼij.",
                "17": "Wachanim, quinyaʼ utzil pa ri a chomabal chrij we jasäch riʼ. Ri at catmayinic rumal chi etamatal waʼ jastak qʼui junab nabe chi quecʼulmatajic. Chawilampeʼ, ¿la ma tä kas nim u kʼij jun animaʼ cho ri Dios je jas ri cäban na pa ri kʼij rech ri u petic?",
                "18": "¿La ma tä rajwaxic chi cäyaʼic ri retamabal ri beyal rech ri colotajic chomam ulok chque re winak, y xukujeʼ chque ri calcʼual?",
                "19": "¿La ma tä xaʼ junam cäcuin ri Ajawaxel cutak na camic jun u ángel rech cukʼalajisaj we cʼacʼ tzij re quicotemal chke je jas cutako chque ri kalcʼual, o je jas cutak na chque ri winak cʼäte ri kʼij rech ri u petic?"
            },
            "40": {
                "1": "Cʼo chi na ri quinbij chawe, nu cʼojol, rumal quinwilo chi latzʼ cʼo wi ri a chomabal che ri cʼastajibal que ri cäminakib.",
                "2": "Chawilampeʼ, quinbij chawe chi are majaʼ petinak ri Cristo, man cʼo taj ri cʼastajibal. O mas utz cäbixic, we tiojil, ri cäcäm na, man cuban tä junalic, mawi ri u tukaril cuban tä tzʼakat cʼä cäpe na ri Cristo.",
                "3": "Chawilampeʼ, ri areʼ cucʼam na ulok ri cʼastajibal que ri cäminakib. Tzare chawilampeʼ, nu cʼojol, ri cʼastajibal majaʼ petinak. Wachanim quinwesaj na chi sak chawäch jun jasäch ri man etamatal taj. E cʼo sibalaj jastak ri man etamatal taj, ri e cʼuʼtalic, ri xak xuwi ri Dios retaʼm. Tzare quincʼut na chawe jun jasäch ri nu taʼom che ri Dios rucʼ nu sacʼajinic chretamaxic. Are waʼ chrij ri cʼastajibal.",
                "4": "Chawilampeʼ, cojom retal jun kʼij aretak conojel quecʼastaj na chquixol ri cäminakib, tzare man cʼo tä jun ri retaʼm jampa cäpe na we jun kʼij riʼ. Xak xuwi ri Dios retaʼm ri kʼijal ri cojom retal che.",
                "5": "Wachanim man cʼo taj u patan we cʼo jun nabe cʼastajibal, o jun u cab o wene jun urox aretak quecʼastaj ri cäminakib. Ri Dios baʼ retaʼm ronojel we jastak. Cuban cʼu chwe we in wetaʼm chi are waʼ u banic chi cojom retal che ri kʼij aretak conojel quecʼastaj chquixol ri cäminakib.",
                "6": "Xane rajwaxic chi cʼo jun cʼolibal chquixol ri kʼij re ri cämical cʼu ri kʼij rech ri cʼastajibal.",
                "7": "Wachanim quintaʼ ri in: ¿Jas cäban na chque ri canimaʼ ri achijab tza pa ri kʼij rech ri qui cämical, cʼä pa ri kʼij ri cojom retal che ri cʼastajibal?",
                "8": "Wachanim, man cʼo tä u patan ri etamabal we cʼo mas cho jun kʼij cojom retal che rech ri cʼastajibal que ri achijab, rumal chi man conojel taj quecämic xaʼ jumul. Man cʼo tä u patan waʼ etamabal. Je cʼu waʼ, wonojel je jas jun kʼij che ri Dios. Xak xuwi ri achijab cäcajilaj ri qui kʼij.",
                "9": "Rumal riʼ, cojom retal jun kʼij chque ri achijab rech quecʼastaj na chquixol ri cäminakib. Cʼo cʼu jun cʼolibal chquixol ri kʼijal re ri cämical, y ri kʼij rech ri cʼastajibal. Xintaʼ che ri Dios rucʼ nu sacʼajinic chrij we cʼolibal, y jas cäban na chque ri canimaʼ ri achijab riʼ, y are waʼ ri jasäch ri wetaʼm chic.",
                "10": "Aretak copan ri kʼij aretak conojel quecʼastaj na, cäquil na chi ri Dios retaʼm ronojel kʼijal cojom retal chque ri achijab.",
                "11": "Wachanim chawilampeʼ, jun ángel xchʼaw ulok wucʼ chrij ri u cʼojical ri animaʼ chquixol ri cämical y ri cʼastajibal. Ri areʼ xucʼut chwe chi ri cuxlabal conojel achijab quecʼam bic chuwäch ri Dios ri xuyaʼ qui cʼaslemal, jeʼ, ri cuxlabal conojel ri achijab we tä utz o we tä itzel. Are waʼ cäbantaj na aretak e tastajinak chic pa we tiojil.",
                "12": "Cäcʼulmataj cʼu na chi ri cuxlabal ri sucʼalaj tak winak quecʼulataj pa ri jun cʼojical rech quicotemal, are u biʼ ri cʼolibal que ri utzalaj tak uxlabal. Are jun cʼojical rech uxlanem, y rech utzilal. Chilaʼ quebuxlan na ri e areʼ chque conojel ri qui cʼäxcʼol, che ronojel kʼoxom y bixonem.",
                "13": "Cʼäte cʼu riʼ, cäcʼulmataj na chi ri cuxlabal ri ajmaquib, jeʼ, ri itzel tak winak ri man cʼo tä jun chakapil mawi jubikʼ che ri Ruxlabal ri Ajawaxel, ri qui chaʼom ri man utz taj chquiwäch ri utzalaj tak chac, rumal riʼ ri ruxlabal ri itzel xoc chque, y xuban ri rajchakʼe che ri cachoch. Ri e areʼ queqʼuiak na pa ri kʼekumal apanok. Chilaʼ cʼo na okʼem, y nimalaj bisonem, y cäquikuchʼuchʼej na qui wareʼ. Y waʼ, rumal ri etzelal quech, xquitzak quib pa ri u rayibal ri itzel.",
                "14": "Jeriʼ baʼ, ri cʼojical que ri canimaʼ ri itzel tak winak, jeʼ, pa ri kʼekumal, pa jun cʼolibal rech cʼäxalaj xibinem jawiʼ cäqueyej wi chi cäkaj paquiwiʼ ri kʼakʼalaj royowal ri Dios. Jeriʼ quecanajic pa we cʼojical riʼ, aretak cʼu ri sucʼalaj tak winak quecanajic pa ri cʼolibal que ri utzalaj tak uxlabal, cʼä pa ri kʼij re ri qui cʼastajibal.",
                "15": "E cʼo jujun ri qui chʼobom chi waʼ cʼojical re quicotem, y waʼ cʼojical re bisonem ri cʼo na nabe cho ri kastzijalaj cʼastajibal, are cʼu waʼ qui chʼobom pa qui cʼux chi are ri nabe cʼastajibal. Jeʼ, quincʼam ri tzij ri cubij chi ri jun u qʼuexbal ri uxlabal o ri animaʼ, o ri u takic bic pa ri quicotem o pa ri bisonem, quincʼam cʼu waʼ chi cuyaʼ cäbixic cʼastajibal che. Are jas ri cubij ri tzij ri bim canok.",
                "16": "Chawilampeʼ cʼut, xukujeʼ u bim canok chi cʼo jun nabe cʼastajibal, are jun cʼastajibal que conojel ri e cʼojinak, o ri quecʼojiʼc, o ri quecʼojiʼ na cʼä pa ri u cʼastajibal ri Cristo chquixol ri cäminakib.",
                "17": "Tzare man cäkachomaj taj chi we nabe cʼastajibal, ri bitajinak rucʼ we tzij, are jun cʼastajibal que ri animaʼ, y qui takic che quicotem o bisonem. Machomaj chi jeriʼ sucʼ riʼ.",
                "18": "Chawilampeʼ, quinbij chawe, man jeʼ tä riʼ, xane are u sucʼumal waʼ, ri qui mulin ib ri animaʼ rucʼ ri tiojil que conojel ri winak ri e cʼojinak pa ri u kʼij ri Adán, cʼä pa ri u cʼastajibal ri Cristo.",
                "19": "We cäquimulij na quib chi jumul ri animaʼ y ri tiojil quech conojel ri e areʼ ri nu bim canok, ri sucʼalaj winak o ri itzel tak winak, in quinbij tä riʼ. Cuban chwe quinbij chi conojel quewalij na. Mas utz cäbix, are ri qui cʼastajibal cäbantaj na nabe che ri qui cʼastajibal ri e areʼ ri quecäm na cʼäte ri u cʼastajibal ri Cristo.",
                "20": "Man quinbij taj, nu cʼojol, chi ri qui cʼastajibal cäbantaj na pa ri kʼij re ri u cʼastajibal ri Cristo. Xak xuwi quinchomaj in, chi ri canimaʼ y ri qui tiojil ri sucʼalaj tak winak cäquimulij na quib pa ri kʼij rech ri u cʼastajibal ri Cristo, y ri u pakalisabal chicaj.",
                "21": "Man quinbij taj we cäcʼulmataj waʼ are bantajinak ri u cʼastajibal, tzare quinbij chi cʼo jun u xol chquixol ri u cämical y ri u cʼastajibal ri tiojil. Xukujeʼ cʼo na jun cʼojical rech quicotemal o rech bisonem che ri animaʼ, cʼä pa ri kʼij ri cojom retal rumal ri Dios chi quecʼastajic ri cäminakib, rech cäquimulij quib ri canimaʼ rucʼ ri qui tiojil, rech quecʼam bic chuwäch ri Dios rech quekʼat tzij paquiwiʼ je jas ri qui banom.",
                "22": "Jeʼ, waʼ cuban na chi quetzʼakatisaxic ri jastak ri e bim cumal ri qui chiʼ ri kʼalajisanelab che ri cäpe na.",
                "23": "Ri animaʼ cätzelej na rucʼ ri tiojil, cʼu ri tiojil cätzelej na rucʼ ri animaʼ, jeʼ, ronojel u tzʼakatil ri tiojil, y ri u bakilal, cätzelej na rucʼ ri tiojil. Jeʼ, y ronojel cäsucʼumax che ri kas sucʼ u banic nabe canok.",
                "24": "Wachanim cʼut, nu cʼojol, are waʼ ri cʼastajibal ri bitajinak cumal ri qui chiʼ ri kʼalajisanelab che ri cäpe na.",
                "25": "Cʼäte cʼu riʼ, ri sucʼalaj tak winak quejuluwic na qui wäch pa ri rajawibal ri Dios.",
                "26": "Tzare chawilampeʼ, cäpe na jun cʼäxalaj cämical paquiwiʼ ri itzel tak winak, rumal rech chi quecämic chque ri jastak rech suqʼuilal. Ri areʼ e tzʼil, y man cʼo tä jun tzʼil jasäch ri cärechbej ri rajawibal ri Dios. Xak queqʼuiak apanok y cäyaʼic chque cäquitij ri u wäch ri qui banom, o ri qui chac, ri kas itzel. Cäquikumuj na ri u tzʼilol che ri cʼailaj kumubal."
            },
            "41": {
                "1": "Wachanim, nu cʼojol, cʼo jubikʼ ri quinbij chawe chrij ri tzeletajibal u banic ri jastak ri bim canok. Chawilampeʼ, e cʼo jujun ri qui qʼuexom u wäch ri lokʼalaj tzʼibatalic. Rumal riʼ, sachinak qui cʼux che. Xukujeʼ quinwilo chi cʼo latzʼ a chomanic chrij waʼ jasäch. Tzare chawilampeʼ, quinkʼalajisaj na riʼ chawäch.",
                "2": "Quinbij baʼ chawe, nu cʼojol, chi ri u beyal ri tzeletajibal u banic ri jastak sibalaj rajwaxic che ri kʼatbal tzij rech ri Dios, rumal rajwaxic chi conojel ri jastak quetzeletaj che ri kas qui cholaj. Chawilampeʼ, are rajwaxic, y sucʼ, je jas ri u cuinem y ri u cʼastajibal ri Cristo, chi ri ranimaʼ jun achi cätzelej na rucʼ ri kas u tiojil, y chi ronojel u tzʼakatil cätzelej na u banic ri jastak che junam.",
                "3": "Rajwaxic cʼut che ri u kʼatbal tzij ri Dios, chi cäkʼat tzij paquiwiʼ ri achijab je jas ri qui banom. Xukujeʼ rajwaxic chi quetzelej che ri utzil pa ri kʼij ri cäpe na, we tä utz ri qui banom pa we cʼaslemal, y we tä utz ri qui rayibal pa canimaʼ.",
                "4": "Y we itzel ri qui banom, cätzelej na itzel paquiwiʼ. Rumal cʼu riʼ, ronojel cätzeletaj na u banic ri jastak che ri kas u cholaj, che ri kas u banic nabe canok. Ronojel ri cäcämic cäwalajisax na che ri junalic cʼaslemal. Ronojel ri cäkʼayic cuban man cäkʼay taj. Ronojel cʼut cäwalajisax na che junalic quicotem chrechbexic ri rajawibal ri Dios, o cäwalajisax na che junalic bisonem chrechebexic ri rajawibal ri itzel. Jun jasäch pa jun cʼolibal, jun chic pa ri jun cʼolibal chic.",
                "5": "Jun cäwalajisax che quicotemal je jas ri u reyibal che ri quicotemal, o che ri utzil, je jas ri u rayibal che ri utzil. Cʼu ri jun chic cäwalajisax che ri etzelal, je jas ri u rayibal che ri etzelal. Rumal chi xurayij cuban ri itzel ronojel kʼij, jeriʼ cucʼam na ri tojbal rech etzelal aretak coc ri akʼab.",
                "6": "Junam cäbantajic pa ri jun cʼolibal chic. We jun u qʼuexom u cʼux che ri u mac, y u tzucum ri suqʼuilal cʼä pa ri qʼuisbal u kʼij, jeriʼ, cucʼam na wu tojbal pa ri suqʼuilal.",
                "7": "Are tak waʼ ri quesax ri qui mac rumal ri Ajawaxel. Ri areʼ quesatajic, quetzokopitajic chupam ri kʼekumalaj chakʼab ri man cäqʼuis taj. Je cʼu riʼ, quetaqʼuiʼc o quetzakic, rumal rech chi ri e areʼ cäquikʼat tzij quib paquiwiʼ, we tä che u banic ri utz, o che u banic ri itzel.",
                "8": "Man cuyaʼ tä cʼut chi queqʼuexic ri u takbal ri Dios. Rumal riʼ sucʼumam chic ri be rech apachin ri cänaj cäbinic chilaʼ cäcolotaj na.",
                "9": "Wachanim, nu cʼojol, man caban taj chi cäpe jun cʼäx pawiʼ, man catyokʼon tä chic che ri Dios chquij we jastak che ri tijonem, je jas a banom che mac.",
                "10": "Machomaj chi ri tzeletajibal u banic ri jastak ri nu bim chawe cuyaʼ chi catzelej na rucʼ ri a mac che ri quicotemal. Chawilampeʼ, quinbij chawe, ri etzelalal mawi junam rucʼ ri quicotemal.",
                "11": "Wachanim, nu cʼojol, conojel ri achijab ri queriktajic kas quech wi ri qui noʼj, o quinbij, pa jun cʼojical re ri tiojilal, ri e areʼ cʼo pa ri cʼayil, e ximatalic rucʼ ri colob rech ri etzelal. Man cʼo tä ri Dios cucʼ cho ri uwächulew, man qui banom taj junam rucʼ ri u banic ri Dios. Rumal riʼ, quecʼojiʼ pa jun juleʼ cʼojical chic ri man junam tä rucʼ ri quicotemal.",
                "12": "Wachanim, ¿la cubij ri tzeletajibal u banic ri jastak chi cucʼam bic jun jasäch pa ri kastzij u banic rech cäyaʼic pa jun u banic ri man rech taj, o chi cäyaʼic pa jun u banic ri man junam tä rucʼ ri kas u banic.",
                "13": "Man jeʼ taj nu cʼojol, tzare ri u sucʼ ri tzij cʼastajibal are chi cätzelej ri man utz taj che u qʼuexel ri man utz taj, ri aj ri tiojilal che u qʼuexbal ri rech ri tiojilal, ri itzel che u qʼuexel ri rech ri itzel, ri utz che u qʼuexel ri utz, ri colom che u qʼuexel ri colom, ri elbal cʼuxaj che u qʼuexel ri elbal cʼuxaj.",
                "14": "Rumal riʼ, nu cʼojol, chacojoʼ a chukʼab rech quel a cʼux chque ri awachalal. Chatcʼolok pa ri suqʼuilal. Kas sucʼ chakʼataʼ tzij paquiwiʼ ri nicʼaj chic. Matcosic che u banic ri utz. We cʼu cnaimaj ronojel we jastak, cʼäte cʼu riʼ, cacʼam na ri a tojbal. Jeʼ, cätzelej na awucʼ ri elbal cʼuxaj, cätzelej na awucʼ ri suqʼuilal, cätzelej na u banic awucʼ jun tzʼakatalaj kʼatbal tzij, y cäyaʼ na chi jumul chawe jun tojbal re utzil.",
                "15": "Ri quel bic chawe cätzelej na chi jumul awucʼ. Rumal riʼ, ri tzeletajibal u banic ri jastak cäcʼajisaj u wäch ri ajmac pa ri u tzʼakatil, y man cuyaʼ tä cuyubal che ri macaj."
            },
            "42": {
                "1": "Quinwil cʼut, nu cʼojol, chi cʼo latzʼ a chomanic chrij jun chic jasäch, ri man catcuin taj cachʼobo. Are riʼ chrij ri u kʼatbal tzij ri Dios, y ri cʼajisabal qui wäch ri ajmaquib. At cachomaj chi man sucʼ taj chi cäyaʼic che ri ajmac jun cʼojical rech etzelal.",
                "2": "Chawilampeʼ, nu cʼojol, quinkʼalajisaj na waʼ chawäch. Cʼäte ri Ajawaxel xeresaj ri nabe ka nan ka tat pa ri jeʼlalaj xoral re Edén, rech cäquitic ri ulew jawiʼ e esam wi/ Jeʼ, xresaj ri achi pa ri jeʼlicalaj xoral re Edén, y xucojo pa u xcut pa ri relbal kʼij lokʼalaj tak chajinelab, y jun machet ri cärepowic, ri cäsalabic pa ronojel tak cʼolibal rech cuchajij ri cheʼ re ri cʼaslemal.",
                "3": "Cäkil baʼ chi ri achi xux junam rucʼ ri Dios, xretamaj ri utz y ri man utz taj, y rech man cuyuk tä ri u kʼab chuchapic ri cheʼ re ri cʼaslemal, rech cutij re ri u wäch, y rech cäcʼasiʼ che junalic, ri Ajawaxel xucojo ri lokʼalaj tak chajinelab, y ri jun lokʼalaj machet ri cärepowic, rech man cutij tä ri achi ri u wäch ri cheʼ.",
                "4": "Je cʼu riʼ, cäkilo chi xyataj jun kʼijal che ri achi rech cuqʼuex u cʼux. Jeʼ, xyataj jun kʼijal rech cärilic jas cuban na, jun kʼijal rech cuqʼuex u cʼux y rech cupatanij ri Dios.",
                "5": "Chawilampeʼ, we tä ri Adán xuyuk ri u kʼab chanim, y we tä xutijo re ri cheʼ rech ri cʼaslemal, jeriʼ cäcʼasiʼc na che junalic je jas cubij ri u tzij ri Dios, y man cʼo tä rucʼ jun kʼijal rech cuqʼuex u cʼux. Jeʼ, xukujeʼ jerʼ man cʼo taj u patan ri u tzij ri Dios, y man cächucun tä chic ri u beyal chomam canok che ri colotajic.",
                "6": "Tzare chawilampeʼ, xyataj che ri achi chi cäcämic. Rumal riʼ, je jas xetastaj cho ri cheʼ rech ri cʼaslemal, jeriʼ xukujeʼ quetastaj na cho ri u wäch ri ulew. Cʼu ri achi xsachtajic che junalic. Jeʼ, xux jun achi tzakinak.",
                "7": "Wachanim cʼut, cawilo chi ri nabe ka nan ka tat man xyaʼ chic chque chi quecʼojiʼc chuwäch ri Ajawaxel, mawi pa ri qui tiojil y pa ri cuxlabal. Jeriʼ cäkilo chi rajwaxic chque cäquiterenej ri qui rayibal ri e areʼ, y man cʼo tä toʼbal chque.",
                "8": "Tzare chawilampeʼ, man utz taj we cätzokopitajic ri achi cho we cämical rech ri tiojil, rumal rech chi are waʼ cäsach na ri u wäch ri beyal rech ri quicotemal.",
                "9": "Rumal riʼ, je jas mawi jumul cuyaʼ chi cäcämic ri ranimaʼ jun, y ri tzakibal u cʼamom ulok chque conojel winak jun cämical rech ri uxlabal, jeriʼ xukujeʼ jun cämical rech ri tiojil, xetastaj chuwäch ri Ajawaxel. Rumal riʼ, rajwaxic chi quetzokopitajic ri winak cho waʼ cämical rech ri uxlabal.",
                "10": "Rumal rech chi xebux winak ri xquiban ri u rayibal ri qui tiojilal, xquiban winak aj ri uwächulew, y xak xuwi xquiban ri itzel. We jun cʼojical xux jun cʼojical rech cäquisucʼumaj quib, rech cäril na jas cäquibano.",
                "11": "Wachanim cʼut, chanatajisaj, nu cʼojol, we tä ma tä rumal ri u beyal chomam canok rech ri colotajic (ri cäyaʼ pa jun cʼolibal chic) xak xecämic ri canimaʼ, xetzeletajic, rumal xetastaj chuwäch ri Ajawaxel.",
                "12": "Man cʼo tä cʼut jun u beyal rech cätzokopitaj ri achi cho we cʼojical jawi e tzakinak wiʼ ri areʼ kas xucʼam ulok puwiʼ rumal man nimanel taj.",
                "13": "Rumal riʼ, je jas ri cäraj ri kʼatbal tzij, man cuyaʼ tä che chi cäbantajic ri esabal macaj, xak xuwi we tä ri winak cäquiqʼuex qui cʼux pa we cʼaslemal. Rumal we tä ma tä cʼo we beyal, ri elibal cʼuxaj xak cächacunic we cusach u wäch ri kʼatbal tzij. Tzare man cuyaʼ taj cäsachtaj u wäch ri kʼatbal tzij. We tä jeriʼ, ri Dios, man areʼ tä ne lo ri Dios.",
                "14": "Jeriʼ cʼut cäkilo chi conojel ri winak e tzakinak, e cʼo pa u kʼab ri kʼatbal tzij. Jeʼ, ri u kʼatbal tzij ri Dios xbanic chi quetastajic che junalic chuwäch.",
                "15": "We tä ma tä banom jun tojbal macaj, man cuyaʼ taj chi cäbantajic jun beyal rech ri elibal cʼuxaj. Ri Dios cutoj ri qui mac ri e cʼo cho ri ulew, rech cäbantajic ri u beyal rech ri elibal cʼuxaj, rech cätojic ri u rayibal ri kʼatbal tzij, y rech ri Dios cux jun tzʼakatalaj Dios, ri kas sucʼ, ri quel u cʼux chke.",
                "16": "Tzare ri qʼuexbal cʼuxaj man cäcuin taj cäpetic cucʼ ri achijab we tä man cʼo taj jun cʼajisabal wächaj. Junalic riʼ, junam rucʼ ri cʼaslemal re ri animaʼ. Waʼ man rucʼ tä ri u beyal ri quicotemal. Areʼ junalic xukujeʼ je jas ri u cʼaslemal ri animaʼ.",
                "17": "¿Jas modo cʼut cäcuin jun achi cuqʼuex u cʼux we tä man u banom taj ri u mac? ¿Jas u sucʼ cäcuin cämacunic, we man cʼo taj ri pixab? ¿Jas u sucʼ cäyaʼic chi cʼo jun takbal tzij, we tä man cʼo taj jun cʼajisabal wächaj?",
                "18": "Tzare xcojic jun cʼajisabal wächaj, y xyataj jun sucʼalaj pixab, ri xcʼam ulok ri u kʼoxom ri canimaʼ ri achijab rumal ri qui banom.",
                "19": "Wachanim cʼut, we tä man xyaʼ taj jun pixab ri cubij we jun cäcämisanic, rajwaxic chi cäcäm na, ¿la kas cuxej rib jun che ri cämical are cäcämisanic?",
                "20": "We man cʼo taj cʼu jun pixab chrij ri mac, man cäquixej tä quib ri achijab quemacunic.",
                "21": "We man cʼo tä cʼu ri jun pixab, ¿jas cuban na ri kʼatbal tzij we quemacun ri achijab? Xukujeʼ we man cʼo tä ri pixab, ¿jas cuban na ri elbal cʼuxaj? Are we quieb riʼ man cʼo tä baʼ quech puwiʼ ri achi.",
                "22": "Tzare yatal canok jun takbal tzij, y xcojic jun cʼajisabal wächaj, y yaʼom canok jun qʼuexbal cʼuxaj, ri cutaʼ ri elbal cʼuxaj. We tä ma tä jeriʼ, ri kʼatbal tzij cuchap na ri jun, y cukʼat tzij puwiʼ, y ri pixab cuyaʼ ri cʼajisabal u wäch. We tä ma tä jeriʼ, ri Dios man areʼ tä ne lo jun Dios.",
                "23": "Tzare ri Dios amakʼel jun Dios, y ri elbal cʼuxaj cucʼam apachin cuqʼuex u cʼux. Cʼu ri elbal cʼuxaj cucʼulmaj ri cʼastajibal que ri cäminakib. Cʼu ri cʼastajibal que ri cäminakib cuban chi ri achijab quetzelej na chuwäch ri Dios. Je cʼu riʼ quetzelej qui banic chuwäch rech cäkʼat tzij paquiwiʼ je jas ri qui banom, je jas ri cubij ri pixab y ri kʼatbal tzij.",
                "24": "Chawilampeʼ, ri kʼatbal tzij cuban ronojel ri u rayibal. Xukujeʼ ri elbal cʼuxaj cutaʼ ronojel ri rech. Je cʼu riʼ, man cʼo taj jachin cucolotaj rib, xak xuwi jachin cuqʼuex u cʼux che ri u mac.",
                "25": "¿La cachomaj chi ri elbal cʼuxaj cärelakʼan che ri kʼatbal tzij? Quinbij chawe, man jeʼ tä riʼ. Ni jubikʼ cärelakʼanic. We tä jeriʼ, ri Dios man areʼ tä ne lo jun Dios.",
                "26": "Rucʼ cʼu we beyal riʼ, ri Dios cuban ri nimalaj junalic u rayibal ri sucʼumam can tzpa ri u tiquiritajic ri uwächulew. Je cʼu riʼ, cäbantajic ri colotajic y ri esabal macaj que ri achijab, xukujeʼ ri sachbal qui wäch y ri quetzelal.",
                "27": "Rumal riʼ, nu cʼojol, apachin curayij cäpetic, yatal che chi cäpetic rech cutij ri jaʼ rech ri cʼaslemal, areʼ tzokopitalic. Y apachin ri man curayij taj cäpetic, man cäcoj tä chukʼab puwiʼ rech cäpetic, xane pa ri qʼuisbal kʼij, cätzelej na rucʼ ri u banom.",
                "28": "We u rayim ri u banic ri itzel, y man u qʼuexom tä u cʼux pa tak u kʼij, chawilampeʼ, cäbantaj na itzel che je jas ri cubij ri tzelejibal u banic rech ri Dios.",
                "29": "Wachanim cʼut, nu cʼojol, quinwaj chi man cäyaʼ tä latzʼ chawe cumal we jastak, xak cachomaj chrij ri a mac rucʼ ri kʼoxom ri cucʼam na a be che ri qʼuexbal cʼuxaj.",
                "30": "Nu cʼojol, quinwaj chi man cabij tä chic chi man cʼo taj ri u kʼatbal tzij ri Dios. Mabij chi man cʼo taj ri a mac, rech cabij chi man cʼo taj ri u kʼatbal tzij ri Dios. Chayaʼ chi cuban re pa awanimaʼ ri kʼatbal tzij rech ri Dios, y xukujeʼ ri relbal cʼuxaj, y ri nimalaj u kʼiʼnic. Chayaʼ chi catquimachʼachʼej cʼä pa ri cʼajcʼajic ulew.",
                "31": "Wachanim, nu cʼojol, at siqʼuim rumal ri Dios rech catzijobej ri tzij chque we winak. Jat pa ri a be, nu cʼojol, chakʼalajisaj ri tzij rucʼ ri kastzij, y ri kastzij a rayibal, rech cacʼam ulok tak animaʼ che ri qʼuexbal cʼuxaj, rech ri nimalaj beyal re ri elbal cʼuxaj cʼo rech paquiwiʼ. Cʼu ri Dios cuyaʼ chawe je jas ri nu bim. Amen."
            },
            "43": {},
            "44": {},
            "45": {},
            "46": {},
            "47": {},
            "48": {},
            "49": {},
            "50": {},
            "51": {},
            "52": {},
            "53": {},
            "54": {},
            "55": {},
            "56": {},
            "57": {},
            "58": {},
            "59": {},
            "60": {},
            "61": {},
            "62": {},
            "63": {}
        }
    },
    "hel": {
        "meta": {
            "slug": "hel",
            "name": "hel",
            "chapterWord": "U tas"
        },
        "chapters": {
            "1": {},
            "2": {},
            "3": {},
            "4": {},
            "5": {},
            "6": {},
            "7": {},
            "8": {},
            "9": {},
            "10": {},
            "11": {},
            "12": {},
            "13": {
                "intro": "Ri kʼalajisabal che ri cäpe na rech ri Samuel ri xuyaʼ chque ri aj Nefitas. Ri areʼ jun cucʼ ri aj Lamanitas.",
                "1": "Xcʼulmataj chi pa ri junab ochenta y seis, ri aj Nefitas xquitakej qui banic ri quetzelal, jeʼ, pa ri nimalaj macaj. Xane ri aj Lamanitas xquicoj qui chukʼab amakʼel che u nimaxic ri u takbal ri Dios, je jas ri u takbal tzij ri Moisés.",
                "2": "Xcʼulmataj chi pa we junab riʼ xopan pa ri ulew re Zarahemla jun achi, Samuel, areʼ jun cucʼ ri aj Lamanitas, ri xuchaplej u tzijobexic ri u tzij ri Dios chque ri winak. Xcʼulmataj cʼut chi qʼui kʼij xebutijoj chrij ri qʼuexbal cʼuxaj. Ri e areʼ xquesaj apanok, y xak jubikʼ cäraj chi cätzelej areʼ pa ri rulew.",
                "3": "Xane, ri u chʼabal ri Ajawaxel xubij che chi cätzelej jumul chic, y cukʼalajisaj chque ri winak apachique jastak ri coc na pa ri ranimaʼ.",
                "4": "Y xcʼulmataj chi man xquiyaʼ taj chi coc pa ri tinimit. Rumal riʼ, xbec, y xpakiʼc puwiʼ ri nimalaj tapia ri cusutij ri tinimit. Xuyuk cʼu ri u kʼab, y sibalaj co xchʼawic, y xukʼalajisaj ri cäpe na chque ri winak je jas xuyaʼ ri Ajawaxel pa ranimaʼ.",
                "5": "Xubij cʼut chque: Chiwilampeʼ, ri in Samuel, jun chque ri aj Lamanitas, quinbij ri tzij ri cuyaʼ ri Ajawaxel pa wanimaʼ. Chiwilampeʼ cʼut, areʼ xuyaʼ pa ri wanimaʼ rech quinbij chi ri u chʼichʼ rech ri u kʼatbal tzij cʼo paquiwiʼ waʼ winak y cäraj cuban cʼäx paquiwiʼ. Man cocʼow tä na cajib cient junab, rech cäkaj paquiwiʼ.",
                "6": "Jeʼ, jun nimalaj sachbal wächaj tajin cäqueyej waʼ winak. Kastzij cäpe na paquiwiʼ, y man cʼo taj ri qui colotajic, xak xuwi ri qʼuexbal cʼuxaj y ri cojobal che ri Ajawaxel Jesucristo, ri kas cäpe na cho uwächulew, y curik na cʼut qʼui tak cʼäxalaj jastak, y cäcämisax na cumal ri u winak.",
                "7": "Chiwilampeʼ, jun ángel rech ri Ajawaxel xubij riʼ chwe, y xucʼam ulok chwe utzalaj tak cʼacʼ tzij pa ri wanimaʼ. Chiwilampeʼ cʼut, in takom rech quinbij riʼ chiwe, xukujeʼ rech quicʼam ulok utzalaj tak cʼacʼ tzij, xane ix man xiwaj taj quinicʼamo.",
                "8": "Rumal riʼ, jeriʼ cubij ri Ajawaxel: Rumal ri cowilaj canimaʼ ri winak ri aj Nefitas, we tä man cäquiqʼuex tä qui cʼux, quinwesaj na ri nu tzij chquixol, y quincʼam na bic ri Wuxlabal, y man quebinkʼiʼ tä na, y quintzolkʼomij ri canimaʼ ri cachalal chquij ri e areʼ.",
                "9": "Man cocʼow tä na cajib cient junab, rech quinban chi cäsach na qui wäch. Jeʼ, quebinwolij na rucʼ ri nu chʼichʼ, y rucʼ ri numical, y rucʼ ri chuil.",
                "10": "Jeʼ, quebinsolij na rucʼ ri cʼaʼnalaj woyowal, cʼo jujun chque ri ucaj ijaʼlilal re ri i cʼulel ri quecʼasiʼ na y cäquil na ri tzʼakat sachbal i wäch. Ri Ajawaxel cubij: Waʼ kas cäcʼulmax na we tä man quiqʼuex tä i cʼux. Cʼu ri winak rech ri ucaj ijaʼlil kas cäquil na ri iwetzelanic.",
                "11": "Xane we quiqʼuex i cʼux che i mac, y we quixtzelej ulok che ri Ajawaxel ri i Dios, in quinjechʼobisaj na ri woyowal, cubij ri Ajawaxel. Jeʼ, jeriʼ cubij ri Ajawaxel: Tewichitalic ri areʼ ri cäquiqʼuex qui cʼux y quetzelej ulok wucʼ, xane tokʼob u wäch ri man cuqʼuex tä u cʼux.",
                "12": "Jeʼ, tokʼob qui wäch ri e cʼo pa waʼ nimalaj tinimit Zarahemla, are cʼu jewaʼ, are colotajinak xak cumal ri sucʼalaj tak winak. Jeʼ, tokʼob qui wäch ri e cʼo pa waʼ nimalaj tinimit. Are quinwilo, cubij ri Ajaw, chi e cʼo sibalaj winak, jeʼ, xaʼ jubikʼ cäraj chi conojel ri e cʼolic cäquicowirisaj qui cʼux chwij, cubij ri Ajawaxel.",
                "13": "Xane tewichitalic ri areʼ ri cäquiqʼuex qui cʼux, rumal rech in quebincolo na. Je baʼ waʼ, cuyaʼ chi quinban chi cäkaj ulok kʼakʼ chicaj paquiwiʼ ri e cʼo pa we tinimit, xak man quinban taj cumal ri sucʼalaj winak ri e cʼolic.",
                "14": "Xane chiwilampeʼ, xak rumal rech ri lokʼokʼebal cʼuxaj chque ri sucʼalaj winak, chi ri tinimit colotajinak. Xane chiwilampeʼ, cubij ri Ajaw, cäjetet ri kʼij ri quebiwesaj na ri sucʼalaj winak chixol, cʼäte riʼ ix nojisam rucʼ ri macaj y chanim quirik na ri sachbal i wäch. Jeʼ, tokʼob qui wäch ri e cʼo pa waʼ tinimit rumal ri quetzelal y ri itzel tak qui mac ri e cʼo chupam.",
                "15": "Jeʼ, tokʼob qui wäch ri e cʼo pa ri tinimit re Gedeón, rumal rech ri lawaloyil y ri itzel tak macaj ri e cʼo chilaʼ.",
                "16": "Jeʼ, tokʼob qui wäch ri e cʼo pa conojel ri tinimit ri nakaj cʼo wi quech ri aj Nefitas, rumal rech ri quetzelal y ri itzel tak macaj ri e cʼo chupam.",
                "17": "Are je cʼu waʼ, cäkaj na jun cʼajisabal wächaj puwiʼ ri ulew, cubij ri Ajawaxel que ri ajchʼoʼjab, waʼ rumal rech ri winak ri e cʼo chilaʼ. Jeʼ, rumal rech ri qui macaj y ri quetzelal.",
                "18": "Cäcʼulmataj na, cubij ri Ajawaxel que ri ajchʼoʼjab, jeʼ, ri kas nimalaj ka Dios, cubij chi jachin ri cucʼuʼ ri u kʼinomal chupam ri ulew, man curik tä chic. Waʼ rumal ri nimalaj cʼajisabal wächaj ri cʼo puwiʼ ri ulew. Xak curik wi na we kas sucʼ ri achi y we cucʼuʼ na je jas cäraj ri Ajawaxel.",
                "19": "Are ri Ajawaxel cubij: Quinwaj chi cäquicʼuʼ ri qui kʼinomal je jas ri quinwaj in, y e cʼajisam qui wäch ri e areʼ ri cäquicʼuʼ ri qui kʼinomal ri man je tä riʼ quinwaj in. Rumal man cʼo tä jun ri cucʼuʼ ri u kʼinomal chwe, xak xuwi ri sucʼalaj tak winak. Jachin cʼut ri man cucʼuʼ tä ri u kʼinomal chwe kas cʼajisam u wäch areʼ je jas ri u kʼinomal, y man cʼo tä jun ri cäresaj u kʼinomal rumal ri cʼajisabal wächaj ri cʼo pa ri ulew.",
                "20": "Copan na ri kʼij ri cäquicʼuʼ na ri qui kʼinomal, waʼ rumal chi qui cojom ri canimaʼ paquiwiʼ ri kʼinomal. Y rumal qui cojom ri canimaʼ paquiwiʼ ri kʼinomal, quincʼuʼ ri qui kʼinomal aretak quebanimaj chquiwäch ri qui cʼulel. Waʼ rumal chi man xquicʼuʼ tä chnuwäch je jas quinwaj in, cʼajisam qui wäch ri e areʼ, xukujeʼ ri qui kʼinomal. Y pa ri jun kʼij riʼ quesocotaj na, cächa ri Ajawaxel.",
                "21": "Chiwilampeʼ, chitatabej ri nu tzij, ix ri cʼo wi pa waʼ nimalaj tinimit. Jeʼ, chitatabej ri u tzij ri cubij Ajawaxel. Areʼ u bim chi ix cʼajisam i wäch rumal ri i kʼinomal, cʼajisam xukujeʼ qui wäch ri i kʼinomal rumal rech chi benak i cʼux cucʼ, y man xiwaj tä quita ri u tzij ri areʼ ri xuyaʼ chiwe.",
                "22": "Man cänataj tä chic chiwe ri Ajawaxel ri i Dios cucʼ ri jastak ri ix u tewichim. Xak amakʼel cänataj chiwe ri i kʼinomal, man rech tä quimaltioxij che areʼ ri Ajawaxel i Dios cumal. Jeʼ, ri iwanimaʼ man cäquitzucuj tä ri Ajawaxel, tzare ri iwanimaʼ quesipojic rumal ri nimal rech ri quixcʼamowic. Y quinimarisaj i kʼij chbil iwib, jeʼ, che jun nimalaj sipojem, quiäk rayibal, chʼoʼj, ri u banic itzel, okotanem, y cämisanem, y ronojel u cholaj ri mac.",
                "23": "Rumal waʼ ri Ajawaxel Dios xusokotaj rucʼ jun cʼajisabal u wäch we ulew, y xukujeʼ ri u kʼinomal, y waʼ rumal rech ri i mac.",
                "24": "Jeʼ, tokʼob qui wäch we winak rumal rech ulinak ri kʼij ri quequixutuj ri kʼalajisanelab che ri cäpe na, y quixetzenic chquij ri areʼ, quiqʼuiak abäj paquiwiʼ, quicämisaj ri e areʼ, quiban chque qʼui tak u beyal ri etzelal, je jas xquiban ri winak ojer canok.",
                "25": "Wachanim cʼut, aretak quixchʼawic quibij: We tä xujcʼojiʼc pa ri qui kʼij ri ojer ka tat, man quekacämisaj tä ri kʼalajisanelab che ri cäpe na. Xukujeʼ man cäkaqʼuiak tä abäj chque, mawi xekesaj apanok.",
                "26": "Chiwilampeʼ, ix itzel na chquiwäch ri ojer tak i tat. Are je jas ri Ajawaxel cʼaslic, we tä cäpe chixol jun kʼalajisanel che ri cäpe na, y cubij cʼu chiwe ri u tzij ri Ajawaxel, y cukʼalajisaj chi cʼo i mac y iwetzelal, cʼäte riʼ cäpe na iwoyowal che. Quiwesaj bic areʼ y quitzucuj conojel u beyal chi quisach u wäch cucʼ qʼui tak u banic che ri quixcuinic. Jeʼ, quibij na chi man kas tä areʼ jun kʼalajisanel che ri cäpe na, chi areʼ ajmac, y chi rech ri itzel, y waʼ rumal areʼ cukʼalajisaj chi itzel ri i banom.",
                "27": "Xane, we jun achi cul iwucʼ y ubij cʼut: Chibanaʼ waʼ, man cʼo taj itzel, chibanaʼ laʼ, je man quirik tä na cʼäx. Jeʼ, we tä cubij: Chixbinok je jas ri u nimarisam ib i bokʼwäch, y chibanaʼ ronojel ri cäraj ri iwanimaʼ. We tä cäpe jun achi jeriʼ iwucʼ, quixcʼam na ulok y quibij na chi are jun kʼalajisanel che ri cäpe na.",
                "28": "Jeʼ, quinimarisaj na u kʼij areʼ, y quiyaʼ na ri i jastak che. Jeʼ, quiyaʼ na ri i kʼän puak y ri i sak puak che, y quiyaʼ che pakal tak ratzʼiak, y man quirik tä na chi cʼo jun u mac. Waʼ xak rumal rech ri cubij cäkaj chiwäch.",
                "29": "O ix, itzelalaj ijaʼlil, ix i cowirisam ri iwanimaʼ. ¿Janipa kʼij quichomaj ix chi quixucuy na ri Ajawaxel? Jeʼ, ¿jampa man quiyaʼ tä chic chque ri moyalaj, moxalaj cʼamal tak be chi cäquicʼam ri i be? ¿Janipa kʼij na quiterenej na ri kʼekumal chuwäch ri sakil?",
                "30": "Jeʼ, chiwilampeʼ, tzijilic ri royowal ri Ajawaxel piwiʼ. Are jewaʼ, u cʼajisam ri ulew rumal rech ri i mac.",
                "31": "Chiwilampeʼ, cäjetet ri kʼij chi cucʼajisaj na u wäch ri i kʼinomal chi cäjililic, rech man quixcuin taj quicʼolo. Y pa ri kʼij cʼut ri cʼo ri i mebaʼil, man quixcuin tä na quicʼolo.",
                "32": "Pa ri kʼij rech ri i mebaʼil, quisiqʼuij na ri Ajawaxel. Y man cʼo tä u patan i siqʼuinem, rumal rech chi cʼo chic ri sachbal wächaj piwiʼ, kas tzʼakat ri qʼuisbal i wäch. Cʼäte ri, quixokʼ na y quirak na i chiʼ, cächa ri Ajawaxel que ri ajchʼoʼjab. Y cʼäte cʼu riʼ quixokʼ na rucʼ sibalaj bis, y quibij na:",
                "33": "Ay, we tä xinqʼuex nu cʼux, we tä cʼu man xebincämisaj taj ri kʼalajisanelab che ri cäpe na, we ma tä xinqʼuiak tä ri abäj chque y we ma tä xinwesaj ri e areʼ. Jeʼ, pa ri jun kʼij riʼ quibij na: Ay we tä xnataj chke ri Ajawaxel ri ka Dios pa ri kʼij ri xuyaʼ chke ri ka kʼinomal. Cʼäte riʼ, man cäjilil tä rech man cäkatzak tä riʼ. Are cʼu ri ka kʼinomal benak chkawäch.",
                "34": "Chiwilampeʼ, cäkayaʼ waral ri chacubal, cʼu chuek man cʼo tä chic. Are jewaʼ quesatajic ri ka machet aretak cäkatzucuj che ri chʼoʼj.",
                "35": "Jeʼ, ka cʼuʼm ri ka kʼinomal, quechʼetetinak rumal ri cʼajisabal wächaj ri cʼo puwiʼ ri ulew.",
                "36": "O, we tä xkaqʼuex ri ka cʼux pa ri kʼij ri xul kucʼ ri u tzij ri Ajawaxel. Are cʼu waʼ, kajinak puwiʼ ri ulew jun cʼajisabal wächaj, y conojel ri jastak kas cäjililic y man cujcuin tak cäkacʼolo.",
                "37": "Je cʼu waʼ, cujquisutij ri itzel winak, jeʼ, uj cujsutix kij cumal ri rangelib ri jun ri u cojom u rayibal rech cusach u wäch ri kanimaʼ. Chiwilampeʼ, kas nim ri ka mac. O Ajaw, ¿la cuyaʼ lok chi quesaj la ri oyowal la pakawiʼ? Y jewaʼ quixchʼaw na pa tak ri kʼij riʼ.",
                "38": "Jeʼ cʼu waʼ, ocʼowinak chic ri kʼij rech quilic jas quiban na. Ix beytajinak ri kʼij rech ri i colotajibal cʼä wacamic mataʼm chic, kas cʼu cäpe ri sachbal i wäch. Jeʼ, rumal rech ix chacuninak ronojel ri i kʼij che u tzucuxic ri jastak ri man quixcuin taj quiriko. Ix tzucuninak ri quicotemal cucʼ ri macaj ri i banom. Waʼ man cäjunamax tä rucʼ u banic ri suqʼuilal ri cʼo rucʼ ri nimalaj Cʼamal ka be.",
                "39": "¡O ri winak ri cʼo pa we ulew, quinrayij chi quitatabej ri nu tzij! In cʼut quintzʼonoj chi cäresaxic ri royowal ri Ajawaxel ri cʼo piwiʼ, chi quiqʼuex i cʼux rech quixcolotax na."
            },
            "14": {
                "1": "Xcʼulmataj cʼut chi ri Samuel xukʼalajisaj chi quepe na qʼui tak jastak ri man cuyaʼ taj quetzʼibaxic.",
                "2": "Xubij cʼut chque: Chiwilampeʼ, quinbij chiwe chi cʼo na jun retal. Quecʼow na job junab, are jewaʼ, cʼäte cʼu riʼ, cäpe na ri u Cʼojol ri Dios rech cäresaj qui mac conojel ri cäquicojo che ri u biʼ.",
                "3": "Chiwilampeʼ cʼut, are waʼ quinyaʼ chiwe je jun retal che ri u petic. Are cʼu riʼ, quilitajic na qʼui tak chäj chicaj, rumal waʼ, man cʼo tä na kʼekumal pa ri jun akʼab nabe che ri u petic. Cʼu ri achijab cäquichomaj na chi xak pa kʼij e cʼo wi.",
                "4": "Rumal riʼ, cʼo na jun kʼij, y coc na ri akʼab y jun kʼij chic, waʼ cäcaʼyic na je jas xak jun kʼij, y man coc tä ri akʼab. Quiwil na waʼ je jas jun retal, rumal rech chi quiwil na chi quel ri kʼij, y chi cäkaj ri kʼij xukujeʼ. Je cʼu riʼ, kastzij quetaʼm na chi cʼo quieb kʼij y jumul coc na ri akʼab, pune man cʼo tä na ri kʼekumal pa ri roquibal ri akʼab, y waʼ ri jun akʼab nabe che ri ralaxibal.",
                "5": "Chiwilampeʼ cʼut, cäcʼutatajic jun cʼacʼ chʼimil, ri mawi jumul iwilom. Waʼ cuban na jun retal chiwe xukujeʼ.",
                "6": "Chiwilampeʼ cʼut, man ronojel tä waʼ, rumal quilitaj qʼui tak retal y mayibal chicaj.",
                "7": "Cäcʼulmataj na chi sibalaj quiwaj na quiwetamaj u cholaj, y quixmayinic na cʼä chi quixkaj na cho ri ulew.",
                "8": "Cäcʼulmataj cʼu na chi jachin cäcojonic che ri u Cʼojol ri Dios curik na ri junalic cʼaslemal.",
                "9": "Chiwilampeʼ, ri Ajawaxel xutak chwe rumal ri u ángel chi quinpe na iwucʼ che u bixic we jastak. Jeʼ, xutak chwe chi quinkʼalajisaj chiwe ri jastak riʼ ri quepe na. Jeʼ u bim lok chwe: Chasiqʼuij che we tinimit chi cäquiqʼuex qui cʼux, chi cäquisucʼumaj ri be rech ri Ajawaxel.",
                "10": "Areʼ cʼu waʼ chi ri in jun chque ri aj Lamanitas, y xinbij chiwe ri tzij ri xutak ri Ajawaxel chwe, y rumal areʼ co ri tzij chiwe, ix xpe iwoyowal wucʼ, y quiwaj quinicämisaj, y xiniwesaj cʼut chixol.",
                "11": "Y kas quita na ri nu tzij, rumal waʼ xinpakiʼc puwiʼ we nimalaj tapia re waʼ tinimit, rech jeriʼ quita, y quiwetamaj na chi ri u kʼatbal tzij ri Dios quixqueyej na rumal ri i macaj, y xukujeʼ rech quiwetamaj jas cäraj ri qʼuexbal cʼuxaj",
                "12": "Xukujeʼ rech quiwetamaj chrij ri u petic ri Jesucristo, ri u Cʼojol ri Dios, ri Tat re ri caj y ri ulew, ri Banal que conojel ri jastak tzpa ri tiquiribal, rech cʼut quiwetamaj chrij ri retal je ri u petic, rech quixcuin quixcojon che ri u biʼ.",
                "13": "We quixcojon cʼut che u biʼ, quiqʼuex na i cʼux che ronojel ri i mac, rech jeriʼ quesatajic rumal ri cuban areʼ.",
                "14": "Chiwilampeʼ cʼut, quinbij na chiwe chi cʼo na jun retal chic, jeʼ, jun retal re ri u cämical.",
                "15": "Are cʼu jewaʼ, rajwaxic chi cäcämic rech cäpe ri cʼolotajibal. Jeʼ, are riʼ rajwaxic chi cäcämic rech cäbantajic ri cʼastajibal que ri cäminakib, rech jeriʼ cuyaʼ chi quetzelej ri achijab chuwäch ri Ajawaxel.",
                "16": "Je cʼu waʼ, we cämical cuban chi cäbantajic ri cʼastajibal, y queresaj cʼut conojel winak pa ri nabe cämical, are ri cämical rech ri uxlabal ri petinak chque conojel winak. Conojel quebesatajinak pa ri cʼolibal re ri Ajawaxel rumal ri u kajic ri Adán, jeriʼ, xak je jas e cäminak pa ri jastak rech ri ulew, xukujeʼ rech ri uxlabal.",
                "17": "Xane chiwilampeʼ, ri u cʼastajibal ri Cristo cäresaj ri qui mac conojel ri winak, jeʼ, kas conojel ri winak, y quebucʼam bic jumul chic chuwäch ri Ajawaxel.",
                "18": "Jeʼ, cutzʼakatisaj cʼut ri cäraj ri qʼuexbal cʼuxaj, chi jachin cuqʼuex u cʼux che ri u mac, man cätastaj taj y man cäqʼuiak tä na pa ri kʼakʼ. Xane jachin man cuqʼuex tä u cʼux cätastaj na, cäqʼuiak na pa ri kʼakʼ. Y cʼäte cʼu riʼ, cäpe na jun cämical rech ri uxlabal, jeʼ, jun ucab cämical, rumal ri e areʼ e tastajinak jumul chic che ri jastak rech ri suqʼuilal.",
                "19": "Rumal riʼ, chiqʼuexaʼ i cʼux, chiqʼuexaʼ i cʼux. Are cʼu we ix iwetaʼm we jastak, y man quinimaj taj, quirik na cʼäx pa jun cʼajisabal wächaj, chi quichararex na che we ucab cämical.",
                "20": "Tzare chiwilampeʼ, jas xinchʼaw iwucʼ chrij jun retal chic, ri retal re ri u cämical, chiwilampeʼ, pa ri jun kʼij curik u cʼäxcʼol pa u cämical, cäkʼekumar na ri kʼij, y man cuyaʼ tä ri u sakil chiwe, jeriʼ xukujeʼ ri icʼ, cʼu ri tak chʼimil. Man cʼo tä na sakil puwiʼ waʼ ulew pa oxib kʼij, tzpa ri kʼij re ri u cämical, cʼä pa ri kʼij re ri u cʼastajibal chquixol ri cäminakib.",
                "21": "Jeʼ, pa ri kʼij ri cujach ri ruxlabal, cʼo na cayapa y cäkuljaʼ cʼä sibalaj hor. Cʼu ri ulew cäsalabic na, y cäbirbitic na xukujeʼ. Y conojel ri abäj ri e cʼo cho ri uwächulew, ri e cʼo puwiʼ ri ulew y xukujeʼ ri e cʼo chuxeʼ, ri abäj ri iwetaʼm chi co e cʼo wiʼ o chi ri tzʼakatil mas nim are co ri qui banic, kas are cäpax na ronojel.",
                "22": "Jeʼ, cäpaxic na che nicʼaj, y cʼo na retal che junalic chi e rakininak rucʼ tak jul, tak pek, tzʼakatil paxim xak chʼakatak. Conojel waʼ cäriktajic na cho ronojel ri uwächulew, je puwiʼ ri ulew, xukujeʼ chuxeʼ.",
                "23": "Chiwilampeʼ cʼut, cʼo na nimalaj tak cayapa y cakʼikʼ, y qʼui tak juyub quebux na lianic. Qʼui tak cʼolibal, ri siwan cäbix che camic, quebux na nimalaj tak juyub.",
                "24": "Xukujeʼ quecʼajin na sibalaj nim tak be, xukujeʼ qʼui tak tinimit quecanaj na e tzʼinowinak.",
                "25": "Quejak na qʼui mukubal, y cäquijach na qʼui tak cäminakib. Xukujeʼ qʼui chʼajchʼojalaj tak winak cäquicʼut na quib chquiwäch nicʼaj chic.",
                "26": "Chiwilampeʼ, waʼ xubij ri ángel chwe. Xubij chwe chi cʼo na cayapa y cakuljaʼ sibalaj tak hor.",
                "27": "Xubij cʼut chwe chi are majaʼ ocʼowinak ri cayapaʼ ri cakuljaʼ y ri cakʼikʼ, cäcʼulmataj na we jastak, cʼo ri kʼekumal ri cuchʼuk na ri uwächulew pa oxib kʼij.",
                "28": "Y xubij cʼu ri ángel chi qʼui winak cäquil na nim tak jastak chquiwäch. Ronojel waʼ, rech cäquicojo chi kas cäquicʼulmaj ronojel we tak retal, y we tak mayibal cho ri uwächulew. Waʼ rech man cʼo taj chic jun jasäch ri cuban chi ri calcʼual ri winak man quecojon taj.",
                "29": "Jeriʼ rech cäbantajic chi ri e areʼ ri quecojonic cuyaʼ chi quecolotax na, y rech cäkaj jun sucʼalaj kʼatbal tzij paquiwiʼ ri areʼ ri man cäcaj tä quecojonic. Y xukujeʼ we quecʼajisax ri qui wäch, ri e areʼ cäquicʼam na paquiwiʼ ri cʼajisabal qui wäch.",
                "30": "Jeriʼ baʼ, cänataj chiwe, cänataj chiwe wachalal, jachin cäcäm, cäcäm rumal areʼ. Y jachin cuban u mac, cucʼululaj rib. Je ba waʼ, ix tzokopitalic, cäyaʼic chiwe chi quiban je jas i chomanic. Are ri Dios u yaʼom chiwe jun etamabal, y u banom chi ix tzokopitalic.",
                "31": "Areʼ u yaʼom chiwe chi quichʼobo jas na ri utz chuwäch ri man utz taj. U yaʼom chiwe rech quichaʼ ri cʼaslemal o ri cämical. Cuyaʼ cʼut chi quiban ri utz, rech quixtzelejic che ri utz, xukujeʼ chi cäyaʼic chiwe ri utz che u qʼuexbal ri utz, o we quiban ri man utz taj, cätzelejic ri man utz taj chiwe."
            },
            "15": {
                "1": "Wachanim cʼut, lokʼokʼem tak wachalal, chiwilampeʼ, quinbij chiwe: We tä man quiqʼuex taj i cʼux, ri iwachoch quecanajic e tzʼinowinak.",
                "2": "Jeʼ, we tä man quiqʼuex tä i cʼux, cʼo na jun cʼäx rech chʼekowem cucʼ ri iwixokilal pa ri kʼij ri cäquiyaʼ tuʼ. Rumal rech quitzucuj na chi quixanimajic, xane man cʼo tä na cʼolibal rech quiwawaj iwib. Jeʼ, tokʼob qui wäch ri yawab tak ixokib are cʼu al cäquinaʼ na, rumal riʼ, man quecuin tä na quebanimajic. Jeriʼ, quetacʼalex na, quecanajic na qui tuquiel rech quecämic.",
                "3": "Tokʼob qui wäch we winak, ri qui biʼ ri winak re ri Nefi, we man cäquiqʼuex tä qui cʼux aretak cäquil we tak retal y mayibal ri cäcʼutatajic na chquiwäch. Chiwilampeʼ, waʼ jun winak e u chaʼom ri Ajawaxel, jeʼ, areʼ e u lokʼokʼem ri winak rech ri Nefi. Xukujeʼ u yojom qui wäch. Jeʼ, rumal chi quebulokʼokʼej u yojom qui wäch pa ri kʼij ri xquiban qui mac.",
                "4": "Xane chiwilampeʼ wachalal, xretzelaj ri qui wäch ri aj Lamanitas, rumal rech chi amakʼel qui banom itzel tak chac, waʼ rumal ri retzelal ri qui banom jas que wi ri qui tat. Xane opaninak cucʼ ri colotajibal rumal ri qui tzijobexic ri aj Nefitas. Rumal waʼ, ri Ajawaxel cʼut u banom naj ri qui kʼij.",
                "5": "Quinwaj cʼut chi quiwilo chi are xak jubikʼ cäraj rech conojel ri aj Lamanitas cäquiterenej amakʼel ri be, y cäquichajij quib chuwäch ri Dios. Cäquicoj qui chukʼab che u nimaxic ri u takbal, ri u pixab, y ri u sucʼumabal je jas ri cubij ri takbal tzij rech ri Moisés.",
                "6": "Jeʼ, quinbij chi xak jubikʼ cäraj rech conojel ri winak cäquiban jas u beyal waʼ. Sibalaj quesacʼajinic y cäquicoj qui chukʼab che u cʼam bic ri nicʼaj chic cachalal rech cäquetamaj ri kastzij. Rumal riʼ, e qʼui ri queboc cucʼ conojel kʼij.",
                "7": "Chiwilampeʼ, ix iwetaʼm riʼ iwumal, rumal rech iwilom y i kʼalajisam chi conojel chque ri quecʼamtaj ulok chupam ri etamabal rech ri kastzij, y cäquetamaj cʼut chi itzel ri qui banom jas que wi ri qui tat, quecʼamtaj ulok che u cojic ri lokʼalaj tak tzʼibatalic, je, ri kʼalajisabal che ri cäpe na ri e tzʼibam cumal ri lokʼalaj tak kʼalajisanelab che ri cäpe na, cäquicʼam qui be pa ri cojobal che ri Ajawaxel y pa ri qʼuexbal cʼuxaj. Cumal we cojobal y ri qʼuexbal cʼuxaj che ri mac, cäbantajic jun qʼuexbal qui cʼux che ri utz.",
                "8": "Rumal riʼ, conojel ri e ulinak chic, ix iwetaʼm iwumal chi co quecanajic, man quesalabax taj pa ri cojobal, mawi pa ri jasäch ri cuban chi e tzokopitalic.",
                "9": "Xukujeʼ iwetaʼm chi qui mukum ri qui chʼichʼ re chʼoʼjibal, y man cʼo tä ri qui chomanic che qui chapic chic rumal ri xen ib ri cʼo cucʼ chi we ne quemacunic. Jeʼ, cuyaʼ chi quiwilo chi cäquixej quib che ri u banic macaj. Are je cʼu waʼ, man cäquiwalajisaj tä qui chʼichʼ chquij ri qui cʼulel aretak quetacʼalex y quecämisax cumal, y waʼ rumal ri qui cojobal che ri Cristo.",
                "10": "Y wachanim, rumal areʼ amakʼel cäquicoj qui chukʼab che ri qui cojobal aretak quecojonic, y rumal areʼ sibalaj co aretak cäyaʼic ri sakil chque, rumal ronojel waʼ, ri Ajawaxel quebutewichij na, y cuban na naj qui kʼij, pune cʼo ri qui mac.",
                "11": "Jeʼ, we quekaj pa ri macaj, ri Ajawaxel cuban na chi naj ri qui kʼij, cʼä copan ri kʼij ri bitajinak cumal ri ka tat, xukujeʼ rumal ri kʼalajisanel che ri cäpe na, areʼ Zenos u biʼ, y xukujeʼ ri nicʼaj kʼalajisanelab che ri cäpe na, ri quechʼawic chrij ri qui tzelejic ri aj Lamanitas jumul chic pa ri retamabal ri kastzij.",
                "12": "Jeʼ, quinbij chiwe chi ri yabal tzij rech ri Ajawaxel copan na cucʼ ri kachalal, ri aj Lamanitas, pa ri qʼuisbal tak kʼij. We ne cäquirik na qʼui tak cʼäxcʼolil, xukujeʼ quebesatajic na pa tak ri cʼolibal cho uwächulew, quecocotaj na, quesocotaj na, quejabutaj na, y man cʼo tä cʼolibal rech cäquicʼuʼ quib we cäbantaj waʼ, xane ri Dios quel na u cʼux chque.",
                "13": "Waʼ je jas ri cubij ri kʼalajisabal che ri cäban na, cubij chi cäcʼam na qui be che ri kastzijalaj etamabal rech ri Quesanel ri qui mac, areʼ ri kas nimalaj ajyukʼ quech. Cʼäte cʼu riʼ, quebajilataj na cucʼ ri u chij.",
                "14": "Rumal riʼ, quinbij chiwe, we tä man quiqʼuex tä i cʼux, quirik na ix mas cʼäx na chuwäch ri cäquirik areʼ.",
                "15": "Chiwilampeʼ, we tä e cʼutum chquiwäch ri areʼ ri sibalaj tak jastak ri xcʼutic chiwäch, jeʼ, ri areʼ ri e kajinak rumal rech man quecojon taj rumal ri xquiban jas que wi ri qui tat, cuyaʼ baʼ chi quiwilo iwumal chi mawi jumul quekaj na areʼ rumal rech man quecojon taj.",
                "16": "Rumal riʼ, ri Ajawaxel cubij: Man quinsach tä na ri qui wäch, xane quinban na chi quetzelej wucʼ in pa ri kʼij ri quinchomaj chi takal chi quetzelejic.",
                "17": "Are jeʼ cʼu waʼ, cächa ri Ajawaxel chrij we winak, ri aj Nefitas: We tä man cäquiqʼuex taj qui cʼux, we tä cʼu man cäquicoj tä ri qui chukʼab rech cäquinimaj ri nu rayibal, kas tzʼakat quinsach na ri qui wäch rumal rech man quecojon taj, cächa ri Ajawaxel, pune tä ri nimalaj tak nu banom chquixol. Je jas cʼaslic cʼut ri Ajawaxel, cätzʼakatisax na we jastak, cächa ri Ajawaxel."
            },
            "16": {
                "1": "Xcʼulmataj cʼut, cʼo jujun chque ri winak ri xquita ri u tzij ri Samuel, ri jun cucʼ ri aj Lamanitas, ri xubaij areʼ pa ri nimalaj tapia ri cusutij ri tinimit. Y conojel ri xquicojo ri u tzij xebec che u tzucuxic ri Nefi. Jampa cʼut xquriko, xquibij che ri qui mac, man cʼo tä ri man xquiqʼueqʼuej taj che ri u bixic. Xquirayij chi cäquiban ri kasbal xeʼ jaʼ rucʼ ri Ajawaxel.",
                "2": "Xane ri areʼ ri man xquicoj taj ri u tzij ri Samuel, xpe coyowal cucʼ. Xquiqʼuiak abäj che puwiʼ ri tapia, y xukujeʼ e qʼui xquiqʼuiak chʼab che are cʼo wi ri areʼ puwiʼ ri nimalaj tapia. Xane ri Ruxlabal ri Ajawaxel xcʼojiʼc rucʼ cʼä man xecuin taj cäquisocotaj cucʼ ri abäj mawi cucʼ ri qui chʼab.",
                "3": "Aretak xquilo chi man xecuin taj chusocotaxic, e cʼo qʼui ri xquicojo ri u tzij. Jeriʼ xebec rucʼ ri Nefi rech quebukasaj chuxeʼ ri jaʼ.",
                "4": "Rumal chiwilampeʼ, ri Nefi cätajin cukasaj ri winak xeʼ jeʼ, cukʼalajisaj che ri cäpe na, cätzijon cʼut chrij ri qʼuexbal cʼuxaj, tajin cucʼutu ri retal ri mayibal chquixol ri winak rech cäquicojo chi chanim cäpe na ri Cristo.",
                "5": "Xubij cʼu chque chi chanim cäbantaj na riʼ, rech cäquetamaj y cänataj chque aretak cäcʼulmataj na, chi bitajinak can nabe chquech. Waʼ xbantaj rech quecojonic. Rumal riʼ, conojel ri xquicojo ri u tzij ri Samuel xebec rucʼ ri Nefi rech quebukasaj xeʼ jaʼ, e petinak ri e areʼ rumal qui qʼuexom qui cʼux y xquikʼalajisaj cʼut ri qui mac.",
                "6": "Xane, xaʼ quieb oxib xecojonic. Ri nicʼaj chic e qʼui man xquicoj taj ri u tzij ri Samuel. Rumal riʼ, aretak xquilo chi man quecuin taj che u socotajic cucʼ ri abäj, mawi ri qui chʼab, xquirak qui chiʼ, xquibij chque ri cʼamal tak be que ri ajchʼoʼjab: Chichapaʼ, chiximaʼ ri jun achi. Are cʼo jun itzel rucʼ, man cuyaʼ taj chi cäkaban cʼäx che rumal ri u cuinem ri itzel ri cʼo rucʼ. Man cuyaʼ taj chi cäkaban cʼäx che cucʼ ri ka chʼab ri abäj kech. Rumal riʼ, chichapaʼ y chiximaʼ, y chiqʼuisaʼ ri u wäch.",
                "7": "Aretak cʼut xepetic rech cäquichapo, chiwilampeʼ, xkaj bic areʼ pa ri nimalaj tapia, xanimaj cʼut chquiwäch pa ri qui tinimit, jeʼ, cʼä xopanic pa ri rulew, y chilaʼ xuchaplej u tzijobexic ri u tzij ri Dios. Xukʼalajisaj cʼut che ri cäpe na chquixol ri u winak.",
                "8": "Y chiwilampeʼ, man xtzelej tä chic cucʼ ri aj Nefitas, y mi jumul xtataj chic chquixol ri aj Nefitas. Y jeriʼ xcʼulmataj ri jastak que ri winak.",
                "9": "Jeʼ cʼu riʼ, xqʼuis ri junab ochenta y seis rech ri qui takanic ri kʼatbal tak tzij paquiwiʼ ri winak rech ri Nefi.",
                "10": "Jeʼ cʼu riʼ, xqʼuis xukujeʼ ri junab ochenta y siete rech ri qui takanic ri kʼatbal tak tzij. Xak jubikʼ cäraj rech conojel ri winak xecanaj pa ri qui mac, y xquinimarisaj ri canimaʼ. Xak xuwi quieb oxib e sucʼ xebinic chuwäch ri Dios.",
                "11": "Are waʼ ri xbantajic xukujeʼ pa ri junab ochenta y ocho rech ri qui takanic ri kʼatbal tak tzij.",
                "12": "Pa ri junab ochenta y nueve rech ri qui takanic ri kʼatbal tak tzij, cʼo xak jubikʼ xqʼuexic ri jastak que ri winak, xak xuwi chi ri winak xquicowirisaj ri canimaʼ pa ri macaj, y xquiban nicʼaj jastak chic ri man e junam taj rucʼ ri u takbal ri Dios.",
                "13": "Xane xcʼulmatajic chi pa ri junab noventa rech ri qui takanic ri kʼatbal tak tzij, xecʼutatajic qʼui tak retal y mayibal chquiwäch ri winak. Xchaplex qui tzʼakatisaxic ri qui tzij ri kʼalajisanelab che ri cäpe na.",
                "14": "Xquicʼut quib angelib chquiwäch ri achijab, chquiwäch achijab ri cʼo jun nimalaj qui noʼjibal, xquibij cʼut chque ri cʼacʼ tak utzalaj tzij ri cuyaʼ quicotemal. Jeriʼ pa waʼ junab xchapletajic ri qui tzʼakatisaxic ri lokʼalaj tak tzʼib.",
                "15": "Ri winak man xquil tä waʼ, xquichaplej cäquicowirisaj ri canimaʼ. Xbantaj waʼ chquixol ri aj Nefitas, xukujeʼ chquixol ri aj Lamanitas. Tzare ri cojonelab man xquicowirisaj tä ri canimaʼ. Cʼu ri nicʼaj chic xquichaplej xquicuʼbisaj qui cʼux che ri qui chukʼab, rucʼ cʼu ri quetamabal, xquibij:",
                "16": "We ne cʼo jujun jastak pa tak sibalaj ri xekʼijinic, xane chiwilampeʼ, ketaʼm chi man cuyaʼ taj chi quecʼulmataj conojel we jastak y mayibal ri bitajinak.",
                "17": "Xquichaplej quechomanic, xquichʼaw quib y xechʼuʼjaric, xquibij:",
                "18": "Are man rech tä ri jun sucʼ chomanic chi cäpe na jun Cristo. We tä jeriʼ, we tä cʼu areʼ ri u Cʼojol ri Dios, ri u Tat ri caj y ri uwächulew je jas ri bim canok, ¿jasche man cucʼut tä rib chkawäch je jas cucʼut na rib chquiwäch ri e cʼo na pa Jerusalén?",
                "19": "Jeʼ, ¿jasche man cucʼut tä rib pa we ulew, je jas cucʼut na rib pa ri ulew re Jerusalén?",
                "20": "Xane are jewaʼ, uj ketaʼm chi are xak jasäch, xak re wi petinak wi, ri xbitaj can chke cumal ka tat rech cäkacoj ka chukʼab rech cäkacojo che jun nimalaj mayibal jasäch ri cänbantaj na. Man are taj chkaxol, xak cäbantajic pa jun najalaj ulew, ri man ketaʼm tä u wäch. Rumal riʼ, cujquichap pa ri man kastzij taj, are man cujcuin taj cäkilo rucʼ ri ka bokʼwäch chi kastzij.",
                "21": "Cʼu ri e areʼ cäquiban na jastak re ri itzel ri man esam tä sak, ri man cujcuin taj cäkachʼobo. Waʼ rumal ri subunic ri cänawaxic y ri man esam tä chi sak rech ri itzel. Rucʼ cʼu waʼ, cäquicoj na qui takanic pakawiʼ rech cäkanimaj ri qui tzij, rumal cʼut xak xuwi ri e areʼ cujquitijoj che ri tzij. Jeʼ cʼu riʼ cujcanajic cumal pa ri man kastzij taj. Waʼ cäbantajic we cujoquic chuxeʼ ri qui takanic.",
                "22": "Y qʼui tak jastak ri man cʼo tä qui patan, xukujeʼ moxalaj tak jastak xquichomaj pa ri canimaʼ. Y sibalaj oquinak il rumal rech ri Satanás amakʼel quebutakchij rech cäquiban macaj. Jeʼ, xuyaʼ qui bixical ri winak, y xechʼoʼjinic pa ronojel ri ulew, rech cäcowirisaj ri canimaʼ ri winak chrij ri utz y chrij ri cäpe na.",
                "23": "Cʼo sibalaj ri u cuinem ri itzel pa canimaʼ cho ronojel ri ulew, pune sibalaj retal y mayibal xbantajic chquixol ri u winakil ri Ajawaxel.",
                "24": "Jeriʼ xqʼuis ri junab noventa rech ri qui takanic ri kʼatbal tak tzij paquiwiʼ ri winak ri aj Nefitas.",
                "25": "Jeʼ cʼu riʼ, xqʼuis ri wuj re ri Helamán, je jas ri cubij ri tzij ri Helamán cʼu ri ralcʼualab."
            }
        }
    },
    "3-ne": {
        "meta": {
            "slug": "3-ne",
            "name": "Urox Nefi",
            "chapterWord": "U tas"
        },
        "chapters": {
            "1": {
                "intro": "Ri Helamán, are ri u cʼojol ri Helamán, cʼu are riʼ ri u cʼojol ri Alma; ri Alma, are ri u cʼojol ri Alma; ri Alma riʼ xpe ulok pa ri rijaʼlil ri Nefi, ri u cʼojol ri Lehi; ri Lehi xel bic pa Jerusalén, pa ri nabe junab ri xrajawinic ri Sedecías, ri ajawinel paquiwiʼ ri aj Judeyib.",
                "1": "Xcʼulmataj cʼu riʼ chi xocʼowic ri junab noventa y uno. Are cʼu riʼ, ocʼowinak chic seiscientos junab chuwäch ri kʼij are xel bic ri Lehi pa Jerusalén. Ri Laconeo tajin cuban ri kʼatbal tzij y ri nimal paquiwiʼ conojel ri e cʼo cho ri ulew riʼ.",
                "2": "Ri Nefi cʼut, are ri u cʼojol ri Helamán. Cʼu ri areʼ elinak chi bic pa ri ulew re Zarahemla. Y xujach jun chac pa u kʼab ri u cʼojol, ri Nefi, areʼ ri nabial. Xuyaʼ takanic pa u kʼab chuchajixic ri xax tak u xak chʼichʼ re bronce, y che qui chajixic conojel tak ri tzijobal ri cʼolotajinak, xukujeʼ conojel ri jastak ri cʼolom ulok tzpa ri relic bic ri Lehi pa Jerusalén.",
                "3": "Xel cʼu bic pa ri ulew riʼ, y man cʼo tä jun winak ri retaʼm jawi xbe wi/ Ri u cʼojol, are ri Nefi, xucʼolo ri u tzʼibaxic ri tak tzijobal che u qʼuexwäch ri u tat. Kas jeʼ xucʼolo u tzʼibaxic ri tzijobal que we winak riʼ.",
                "4": "Xoc cʼu riʼ, ri junab noventa y dos. Xcʼulmataj pa ri junab riʼ chi kas xchapletaj na u tzʼakatisaxic ri qui kʼalajisam ri kʼalajisalanelab che ri cäpe na. Je cʼu riʼ, cʼo tak retal, tak mayibal ri mas nim na qui banic ri xcʼutic chquixol ri winak.",
                "5": "Tzare e cʼo jujun ri xquibij chi xocʼow chic ri kʼijal rech cäcʼulmataj ri u tzij ri bim can rumal ri Samuel, ri aj Lamanita.",
                "6": "Xquichaplej u tzʼexic qui wäch ri cachalal, xquibij cʼut: Chiwilampeʼ, ocʼowinak chic ri kʼijal re ri u cʼulmaxic ri cubij ri u tzij ri Samuel. Rumal cʼu waʼ, man cʼo tä u patan ri i quicotemal y ri i cojobal chrij we jasäch riʼ.",
                "7": "Xcʼulmataj chi kas xquiyac wi jun nimalaj sachibal cʼux cho ronojel ri uwächulew. Y ri winak ri xecojonic xquichaplej jun nimalaj qui bis. Xoc il chi we ne man cäcʼulmataj tä na jas ri bim canok.",
                "8": "Tzare kastzij xqueyej rucʼ ronojel ri u cuinem qui cʼux che ri u petibal ri jun kʼij rucʼ ri jun chakʼab rucʼ ri jun kʼij chic, ri cäbantaj je jas man coc tä ri akʼab. Xqueyej cʼu riʼ rech cäquetamaj chi kas jeʼ cʼo u patan ri qui cojobal.",
                "9": "Xcʼulmataj cʼu riʼ chi cʼo jun kʼij ri tasatal cumal ri man e cojonelab taj. Y pa ri kʼij riʼ, xquichomaj quequicämisaj na conojel ri winak ri xecojon che ri ojer tzij ri qui cʼamom we tä man cäcʼulmataj taj ri retal ri xyaʼ can rumal ri Samuel, ri kʼalajisanel che ri cäpe na.",
                "10": "Xcʼulmataj cʼu riʼ chi aretak ri Nefi, ri u cʼojol ri Nefi, xrilo ri itzel tak qui chac ri u winak, xpe jun nimalaj bis pa ranimaʼ.",
                "11": "Xcʼulmataj chi xel apanok, xxuquiʼc cho ri ulew, xusiqʼuij cʼu ri u Dios rucʼ ri u chukʼab. Xusiqʼuij ri u Dios rumal quech ri u winak ri kas cäsachtaj na qui wäch rumal chi xecojon che ri tzij ri qui cʼamom ri qui tatayib.",
                "12": "Xcʼulmataj chi xtzʼonon che ri Ajawaxel rucʼ ronojel u chukʼab. Xuban waʼ che ronojel jun kʼij. Cʼäte riʼ, ri u chʼabal ri Ajawaxel spe ulok che, xubij:",
                "13": "Chawalajisaj ri a jolom, chbanaʼ jun utzalaj quicotemal pa awanimaʼ. Chawilampeʼ, kas ketetinak chic ri kʼij. Camic chakʼab, cäyataj na ri retal. Je cʼu riʼ, chuek quinalax na ulok cho ri ulew, rech quincʼutu chque ri winak ri e cʼo cho ri uwächulew chi kas quintzʼakatisaj na ronojel ri nu yaʼom pa qui chiʼ ri lokʼalaj kʼalajisanelab che ri cäpe na rech quetzijonic.",
                "14": "Chawilampeʼ, xinpe ulok chque ri e kas wi chutzʼakatisaxic ronojel ri nu kʼalajisam ulok chquiwäch ri calcʼual ri winak tzpa ri u tiquiritajic ri uwächulew. Xinpe ulok chubanic ri qui rayibal ri Tataxel y xukujeʼ ri Cʼojolaxel. Quinban na ri u rayibal ri Tataxel rumal wech ri in, y quinban na ri u rayibal ri Cʼojolaxel. Quinban na ri u rayibal ri Tataxel rumal wech ri in, y quinban na ri u rayibal ri Cʼojolaxel rumal rech ri nu tiojil. Chawilampeʼ, kas ketetinak chic ri kʼij, y camic chakʼab cäyataj na ri retal.",
                "15": "Xcʼulmataj cʼu riʼ chi kas xcʼulmatajic ri cubij ri tzij ri bim ulok che ri Nefi, je jas u beyal ri u bixic. Kastzij, man xoc tä kʼekum pa ri u kajibal ri kʼij. Cʼu conojel ri winak xemayinic rumal man cʼo tä kʼekum pa ri roquibal ri akʼab.",
                "16": "E qʼui ri winak ri nabe man xecojon tä che tak ri qui tzij ri kʼalajisanelab che ri cäpe na ri xetzak cho ri ulew je jas tä xecämic, rumal e areʼ riʼ ri qui sucʼumam u beyal ri sachibal qui wäch conojel ri xecojon che tak qui tzij ri kʼalajisanelab che ri cäpe na y quetaʼm chic chi man xchocon taj ri qui chomam. Xane xcʼutic chi rumal ri retal ri yatajinak, xopan chic ri kʼij.",
                "17": "Xchaplex cʼu riʼ ri quetamabal chi kas nakaj u cʼutbal rib ri u Cʼojol ri Dios. Kas jeʼ, conojel ri winak cho ri u wäch ronojel ri ulew, pa ri kajibal kʼij cʼä pa ri relbal kʼij, pa ri ulew ri cʼo cho u sucʼumal ri u wiquiakʼab ri relbal kʼij cʼä pa ri ulew ri cʼo pa ri u sucʼumal ri u wiquiakʼab ri kajibal kʼij, sibalaj xquimayij cho ri bantajinak cʼä xetzak wi cho ri ulew.",
                "18": "Rumal quetaʼm cʼut chi qʼui tak junab kʼalajisam waʼ cumal ri kʼalajisanelab che ri cäpe na. Quetaʼm chi petinak chic ri jun retal, y sibalaj xquixej quib rumal chi man e cojoninak taj y rumal ri itzel ri qui banom.",
                "19": "Xcʼulmataj cʼu riʼ chi man xuban tä kʼekum che ronojel ri chakʼab riʼ. Xuban cʼu riʼ jun sakil je jas ri u sakil pa kʼij. Cʼäte cʼu riʼ xcʼulmataj chi jumul chic xel ri kʼij pa akʼab, je jas ri u sucʼumal ri kʼij. Cʼu ri winak xquichʼobo chi are ri kʼij re ri ralaxibal ri Ajawaxel rumal ri jun retal ri xcʼutic.",
                "20": "Kastzij cʼulmatajinak ronojel we tak jastak je jas u beyal ri qui tzij ri kʼalajisanelab che ri cäpe na.",
                "21": "Cʼäte cʼu riʼ, xiltajic jun cʼacʼ chʼimil chicaj, je jas u beyal ri tzij.",
                "22": "Tzpa we jun kʼij riʼ, xcʼulmataj chi xtakic apan banow tak tzij chquixol ri winak rumal ri Satanás. Xuban waʼ rech chi cäcowir ri canimaʼ ri winak, rech man quecojon tä na chque tak ri etal, ri mayibal ri quilom wi. Pune jeriʼ, sibalaj winak man xecojon tä che we tak banow tzij y we subunic riʼ. Xane, kastzij xecojon che ri etal y ri tak mayibal, y xquicʼam ri Dios pa canimaʼ.",
                "23": "Cʼäte cʼu riʼ, ri Nefi xel bic chquixol ri winak y chquixol juleʼ winak chic. Xuban qui kasbal xeʼ jaʼ che ri qʼuexbal qui cʼux che ri qui mac, y jeriʼ xbantaj jun nimalaj esabal macaj. Y xpe ri utzil chi jumul chquixol ri winak cho we ulew.",
                "24": "Man xyac tä cʼu ri oyowal chquixol. Xak xu cʼo jujun ri xquichaplej qui tzijonic, ri xcaj ne xquicʼut rucʼ ri lokʼalaj tak tzʼibatalic chi man rajwaxic tä chic u nimaxic ri u takbal ri Moisés. Are man sucʼ tä qui chomanic chrij waʼ, kastzij man xquichʼob tä u cholaj ri lokʼalaj tak tzʼibatalic.",
                "25": "Xcʼulmataj cʼut chi chanim xqʼuex ri canimaʼ. Xquetamaj chi man sucʼum tä riʼ ri qui chomanic. Xkʼalajisax chquiwäch chi majaʼ riʼ xtzʼakatisax ri takbal, y chi rajwaxic cätzʼakatisax na u banic ronojel ri chʼutik tak jastak re ri takbal. Kas xpe wi ri tzij chque chi rajwaxic cätzʼakatisaxic, y chi man cʼo tä jun u bokʼwäch tzij, mawi quieb u bokʼwäch tzij ri quecanaj can cʼä cätzʼakatisaxic conojel ri jastak riʼ. Rumal cʼu riʼ, pa ri junab riʼ xoc pa qui jolom chi man sucʼ taj ri qui chomanic, y ri e areʼ xquikʼalajisaj cʼu ri man utz taj qui banom.",
                "26": "Xocʼow cʼut ri junab noventa y dos. Xyaʼ cʼu ri utzalaj bixical chque ri winak rumal ri retal ri xbantajic, je jas u beyal ri tzij ri xquikʼalajisaj ri lokʼalaj kʼalajisanelab che ri cäpe na.",
                "27": "Cʼäte cʼu riʼ, xocʼow ri junab noventa y tres. Xocʼow we junab riʼ pa utzil, tzare cʼo jujun ri man xquiban tä utzil. Are riʼ ri elakʼomab re ri Gadiantón ri xecʼojiʼ paquiwiʼ tak ri juyub, ri xquinojisaj cʼu waʼ ulew che elakʼomab. E areʼ cʼo sibalaj qui chukʼab pa tak ri qui cʼolbal ja ri xquicʼuʼ wi quib. Rumal cʼu waʼ, man xecuin tä ri winak che qui chʼequic. Xequicämisaj qʼui winak, xquiban sibalaj tak cämisanic chquixol ri winak.",
                "28": "Cʼäte cʼu riʼ, xocʼow ri junab noventa y cuatro. Xcʼulmataj cʼu pa ri junab riʼ chi sibalaj xeqʼuiyaric. Sibalaj winak xquiyaʼ can ri aj Nefitas y xebel cʼu chilaʼ cucʼ. Rumal riʼ, nim qui bis ri aj Nefitas ri xecanaj can cho ri ulew.",
                "29": "Cʼo xukujeʼ jas che quebisonic ri aj Lamanitas. Kastzij, cʼo qʼui ri calcʼual ri xeqʼuiyic, e nim chic. Jujun chque ri aj Zoramitas xquijechʼbej qui be rucʼ ri banow tak qui tzij y ri nimarisanel tzij. Jewaʼ cʼu riʼ, xquimulij quib cucʼ ri elakʼomab re ri Gadiantón.",
                "30": "Je cʼu riʼ, xkaj ri jun cʼäx paquiwiʼ ri aj Lamanitas xukujeʼ. Xquichaplej ri kajic rech ri qui cojobal y ri qui suqʼuilal. Xcʼulmataj riʼ rumal ri etzelal ri xebanow ri cʼacʼ ijaʼlil."
            },
            "2": {},
            "3": {},
            "4": {},
            "5": {},
            "6": {},
            "7": {},
            "8": {
                "1": "Cʼäte cʼu riʼ, cʼo ri cubij ri ka tzijobal y ketaʼm chi kas sucʼ ri ka tzijobal. Kastzij are riʼ jun sucʼalaj achi ri xcʼolow ri tzijobal. Kas xuban qʼui tak mayibal pa ri u biʼ ri Jesús. Man cʼo tä cʼu jun achi ri xcuinic chubanic tak mayibal pa ri u biʼ ri Jesús, xak xuwi we kas chʼajchʼoj cho ri retzelal.",
                "2": "Xcʼulmataj cʼu riʼ chi ocʼowinak chic ri junab treinta y tres. Waʼ, we man xsachic taj che we achi riʼ u rajilaxic ri kʼij.",
                "3": "Are cʼu riʼ, ri winak xquichaplej ri reyexic ri jun retal xbix canok rumal ri kʼalajisanel che ri cäpe na, ri Samuel, ri aj Lamanita. Ri e areʼ xqueyej rucʼ jun nimalaj qui cowinic. Xqueyej tak ri kʼij are cäpetic jun kʼekum cho ri uwächulew che oxib kʼij.",
                "4": "Ri winak xquichaplej ri u banic quieb qui cʼux, xquichaplej xquichʼoʼjij cachbil quib, pune yatajinak chic qʼuialaj tak etal.",
                "5": "Xcʼulmataj cʼut pa ri junab treinta y cuatro, pa ri nabe icʼ, y pa ri ucaj kʼij chupam we icʼ riʼ, xwalajic jun nimalaj jäb rucʼ cakuljaʼ ri mi jumul etamatal cho ronojel ri ulew.",
                "6": "Xbanic jun nimalaj jäb rucʼ cakʼikʼ, xukujeʼ rucʼ jun cʼäxalaj cakuljaʼ ri xusalabaj ronojel ri uwächulew, cʼä xak jubikʼ xraj na xujach rib pa nicʼaj.",
                "7": "Xbantaj cʼu riʼ, mayilaj tak cayapa ri mawi jumul quilitajinak cho ronojel ri uwächulew.",
                "8": "Xcʼatic ri tinimit Zarahemla.",
                "9": "Xsach ri tinimit Moroni chuxeʼ ri nimalaj jaʼ, y xejikʼic ri conojel winak aj ri tinimit riʼ.",
                "10": "Cʼu ri ulew xumuk ri tinimit Moroníah. Xbantaj cʼu riʼ jun nimalaj juyub che ri u qʼuexwäch ri tinimit.",
                "11": "Xbantaj cʼu riʼ jun cʼäxalaj sachibal wächaj pa ri ulew pa ri u wiquiakʼab ri kajbal kʼij.",
                "12": "Tzare kastzij xbantaj jun sachibal wächaj nim na pa ri ulew ri cʼo pa ri u wiquiakʼab ri relbal kʼij. Chiwilampeʼ, xqʼuextaj u banic ronojel u wäch ri ulew riʼ cumal tak ri nimalaj jäb, y ri nimalaj salkʼut jäb, y ri cakuljaʼ, y ri cayapa, y xukujeʼ rumal ri nimalaj cabrakän pa ronojel ri uwächulew.",
                "13": "Xerakin cʼu riʼ ri nimak tak be. Xetzelexic ri alaj tak be. Qʼui tak cʼolibal lianic xquiban bukubak siwan.",
                "14": "Xesach pa ri nimalaj jaʼ sibalaj tinimit e utzalaj qui banic. Xecʼatisax cʼu qʼui tak tinimit chic. Sibalaj tinimit chic xetzakic cho ulew rumal ri cabrakän, y xecämisaxic conojel ri e aj ri tak tinimit riʼ. We tak tinimit riʼ xetuquix qui wäch.",
                "15": "Are cʼu riʼ, cʼo jujun tinimit ri man xetzaktaj. Tzare sibalaj nim xewulijic, y sibalaj winak xecämisaxic.",
                "16": "Cʼo jujun winak ri xecʼam bic rumal jun nimalaj salkʼut ja. Man cʼo tä jun winak cuchʼobo ja ri xebe wi. Xak xuwi quetaʼm chi xecʼamic bic.",
                "17": "Je cʼu riʼ xjechʼobic ri u banic ronojel ri uwächulew rumal tak ri nimalaj jäb rucʼ cakuljaʼ y cayapa, y rumal ri cabrakän ri xuban cho ri ulew.",
                "18": "Chiwilampeʼ, xepaxic tak ri abäj, xel pa tak nicʼaj cho ronojel ri uwächulew. Je cʼu waʼ, xerikic ri tak abäj pa tak cʼolbal jawi jakal wi ri ulew, cʼä xerikic cho ronojel u wäch ri ulew.",
                "19": "Xcʼulmataj chi xqʼuis u banic ri cakuljaʼ y ri cayapa, ri salkʼut jäb, y ri cabrakän. Chiwilampeʼ, cäraj ne oxib hora xuban waʼ. Cʼo jujun ri xquibij chi naj ne xubano, pune tä xaʼ xebantaj we nimalaj cʼäxalaj jastak che oxib hora. Cʼäte cʼu riʼ, kas xkaj ulok jun kʼekum cho ri u wäch ri ulew.",
                "20": "Xcʼulmataj cʼut chi xcʼojiʼ jun kʼekum cho ronojel u wäch ri ulew. Je cʼu waʼ, ri e cʼo cho ri ulew, ri man e cäminak taj, xecuinic chunaʼic ri ruxlab ri kʼekum.",
                "21": "Man xuyaʼ taj u cojic jun sakil, rumal rech ri kʼekumal. Man xuyaʼ taj qui tzijic ri candela, mawi ri chäj. Mawi xuyaʼ u tzijic che jun kʼakʼ rucʼ ri qui siʼ ri sibalaj utz y sibalaj chakiʼj. Jewaʼ man xuyaʼ tä u tzijic majun kʼakʼ.",
                "22": "Man xilitaj taj jun sak. Man xilitaj taj jun kʼakʼ, mawi jun juluwem, mawi ri kʼij, ri icʼ, y ri chʼimil. Are sibalaj nim ri kʼekumal ri xcʼojiʼ cho ri u wäch ri ulew.",
                "23": "Xcʼulmataj cʼu riʼ chi man xilitaj taj mawi jun kʼakʼ che oxib kʼij. Xbantaj nimalaj tak bisonic, qʼuecatem, y okʼibal chquixol ri winak. Kas nim ri qui cʼuyuwem ri winak, rumal rech chi kajinak paquiwiʼ jun kʼekumal y jun nimalaj sachibal wächaj.",
                "24": "Pa jun cʼolbal, xtatabex cʼu ri cokʼenic, xquibij: ¡Ay, we tä ka qʼuexom ka cʼux nabe chuwäch we nimalaj cʼäxalaj kʼij, ma tä xesax qui cʼaslemal ri kachalal, ma tä xecʼatic pa ri jun nimalaj tinimit u biʼ Zarahemla!",
                "25": "Pa jun cʼolbal chic xtatabex ri cokʼenic y ri qui bisonic, xquibij: ¡Ay, we tä ka qʼuexom ka cʼux nabe chuwäch we nimalaj cʼäxalaj kʼij, ma tä xekabucʼ che abäj ri kʼalajisanelab che ri cäpe na, ma tä xekesaj bic chkawäch, y ma tä xekacämisaj! Je cʼu waʼ, we tä ma tä xkabano, kastzij xecolotaj ne lo ri ka nan y ri jeʼlalaj tak ka mial, y xukujeʼ ri kalcʼual, y man xemuk tä canok pa ri jun nimalaj tinimit u biʼ Moroníah. Are cʼu riʼ ri nimalaj cʼäxalaj cokʼenic ri winak."
            },
            "9": {},
            "10": {},
            "11": {
                "intro": "Ri Jesucristo kas xucʼut rib chquiwäch ri winak re ri Nefi, y xuban ri lokʼalaj u chac chquixol aretak qui mulim quib chilaʼ pa ri ulew u biʼ Ri utzalaj ulew ronojel cuyaʼo; jewaʼ cʼu riʼ u beyal ri u cʼutbal rib chquiwäch.",
                "1": "Xcʼulmataj cʼu riʼ chi e qʼuialaj winak re ri Nefi qui mulim quib, qui sutim rij ri jun lokʼalaj ja re ri Dios pa ri utzalaj ulew ronojel cuyaʼo. Cätajin quemayinic, quechʼobon cachbil quib. Cätajin cäquicʼut cachbil quib jas ri nimalaj qʼuexenic ri bantajinak.",
                "2": "Xukujeʼ cätajin quetzijon chrij we jun Jesucristo, ri xcʼutic retal u cämical.",
                "3": "Xcʼulmataj chi aretak cätajin quetzijon cachbil quib, xquita jun chʼabal je tä ne xpe ulok chicaj. Xecaʼy che jun sutim ib rumal rech chi man xquichʼob tä ri jun chʼabal ri qui tom. Are man co taj ri jun chʼabal riʼ. Pune man co tä ri chʼabal, xoquic chupam qui cʼux ri xetowic. Jewaʼ cʼu riʼ, ronojel ri qui tiojil xbirbat rumal kastzij, xjuluwic chupam ri canimaʼ.",
                "4": "Xcʼulmataj chi jumul chic xquita ri chʼabal, man xquichʼob tä cʼut.",
                "5": "Churox mul xquita ri chʼabal. Kas xquitatabej, xquiyaʼ qui bokʼwäch cʼä jawi xpe wi ri chʼabal. Xecaʼy chicaj, ja ri xpe wi ri chʼabal.",
                "6": "Cʼäte cʼu riʼ, che rox mul kas xquichʼobo ri chʼabal, xubij chque:",
                "7": "Chiwilampeʼ, are waʼ ri nu cʼojol nu lokʼ, ri sibalaj utz quinwilo. Nu nimarisam nu biʼ rumal ri u banom areʼ. Chitatabej jas ri cubij.",
                "8": "Xcʼulmataj cʼut chi aretak xquito, xecaʼy chicaj chi jumul. Kastzij xquil jun achi cätajin cäkaj ulok chicaj, ri u cojom jun sakalaj atzʼiak. Xkaj ulok, xtaqʼuiʼ chquixol. Ronojel qui bokʼwäch ri winak xquicaʼyej che rilic. Majun xchʼawic cachbil quib y man xquichʼob taj jas u sucʼ, rumal xquichomaj chi ri areʼ jun ángel ri u cʼutum rib chquiwäch.",
                "9": "Xcʼulmataj cʼu riʼ chi xuyuk u kʼab, xtzijon chque ri winak, xubij:",
                "10": "Chiwilampeʼ, in riʼ ri Jesucristo, ri xkʼalajisax ulok cumal ri kʼalajisanelab che ri cäpe na chi quinalax na ulok cho ri ulew.",
                "11": "Chiwilampeʼ cʼut, in ri sakil y ri cʼaslemal que ri winak cho ri uwächulew. Nu tijom che ri jun cʼayalaj kumubal yatajinak ulok chwe rumal ri Tataxel. Nu nimarisam cʼut ri u kʼij ri Tataxel, rumal nu cʼamom qui mac ri winak ri e cʼo cho ri uwächulew. Jewaʼ cʼut, nu jachom wib che u nimaxic ri u rayibal ri Tataxel chquij conojel jastak tzpa ri u jekbal ri uwächulew.",
                "12": "Xcʼulmataj chi are bitajinak chi waʼ rumal ri Jesús, xetzak cho ri ulew conojel ri qʼuialaj winak. Xnataj chque ri jun tzij ri xkʼalajisax chquixol chi ri Cristo cucʼut na rib chquiwäch ri e areʼ are benak chic chicaj.",
                "13": "Xcʼumataj chi ri Ajawaxel xtzijon chque, xubij:",
                "14": "Chixwalajok y tisaj wucʼ rech quixcuinic quinim ri i kʼab pa nu cʼalcʼax, rech quinaʼ ri retal ri clawux pa nu kʼab y pa wakan, rech cʼu jewaʼ quichʼobo chi in ri Dios re Israel, y ri Dios paquiwiʼ conojel ri winak ri e cʼo cho ri uwächulew, y chi ri in xincämisaxic rumal quech qui mac ri winak ri e cʼo cho ri uwächulew.",
                "15": "Xcʼulmataj cʼu riʼ chi xekeb ocok, xquinim qui kʼab cʼä chupam ri u cʼalcʼax. Xquinaʼ ri retal clawux ri cʼo pa ri u kʼab y pa rakän. Kas xquiban cʼu waʼ chquijujunal cʼä e benak ocok conojel rech xquil rucʼ qui bokʼwäch, rech xquinaʼ rucʼ ri qui kʼab, rech cäquetamaj rucʼ qʼuisbal qui cʼux, y xquikʼalajisaj chi kas are riʼ, ri tzʼibam can cumal ri kʼalajisanelab che ri cäpe na, chi kas cäpe cʼu na.",
                "16": "Aretak e benak chi ocok conojel che rilic, conojel xquirak qui chiʼ, xquibij:",
                "17": "¡Hosana! ¡Chtewichixok ri u biʼ ri nimalaj Dios kas cʼo chicaj. Xetzak cʼut cho rakän ri Jesús, xquinimarisaj u kʼij ri areʼ.",
                "18": "Cʼäte cʼu riʼ, xchʼaw che ri Nefi. Ri Nefi cʼo chquixol ri qʼuialaj winak. Xutak ri Nefi chpe ulok rucʼ.",
                "19": "Are cʼu riʼ, xwalaj ri Nefi, xbe rucʼ, xxuquiʼc chuwäch ri Ajawaxel, y xutzʼumaj ri rakän.",
                "20": "Ri Ajawaxel xtakan che chi cäwalajic. Xwalaj ri Nefi, xtaqʼuiʼ chuwäch.",
                "21": "Cʼäte cʼu riʼ xubij ri Ajawaxel che: Quinyaʼ cuinem pa a kʼab chubanic qui kasbal xeʼ jaʼ ri winak riʼ are ri in benak chi chicaj.",
                "22": "Ri Ajawaxel xukujeʼ xebusiqʼuij juleʼ winak chic, xubij cʼu junam chque. Xuyaʼ cuinem pa qui kʼab chubanic ri kasbal xeʼ jaʼ. Y xubij chque: Jewaʼ cʼu riʼ u beyal quiban ri kasbal xeʼ jaʼ. Y man cäyactaj tä na oyowal chixol.",
                "23": "Kastzij quinbij chiwe, apachin ri cuqʼuex u cʼux che ri u mac rumal rech ri i tzij, y cäraj cuban u kasbal xeʼ jaʼ pa nu biʼ ri in, jewaʼ u beyal quiban ri u kasbal xeʼ jaʼ. Chiwilampeʼ, quixoc na kajok, quixtaqʼuiʼ na pa ri jaʼ. Y pa nu biʼ ri in, quiban na ri u kasbal weʼ jaʼ.",
                "24": "Chitampeʼ cʼu waʼ, are tak waʼ ri tzij quibij na, quisiqʼuij na che u biʼ, quibij:",
                "25": "Rumal rech yaʼom ulok pa nu kʼab ri takanic rumal ri Jesucristo, ri in catinkasaj xeʼ we jaʼ pa qui biʼ ri Tataxel, y ri Cʼojolaxel, y ri Uxlabixel. Amen.",
                "26": "Cʼäte riʼ, quikasaj ri winak riʼ chuxeʼ ri jaʼ, y quixel chi bic chupam ri jaʼ.",
                "27": "Jewaʼ cʼu riʼ u beyal quiban na ri kasbal xeʼ jaʼ pa ri nu biʼ ri in. Chitampeʼ, kastzij quinbij chiwe che xaʼ e jun ri Tataxel, y ri Cʼojolaxel, y ri Uxlabixel. Ri in cʼut, in cʼo rucʼ ri Tataxel, y cʼo ri Tataxel wucʼ in. Ri Tataxel y ri in, uj xaʼ jun.",
                "28": "Je jas ri in nu takom piwiʼ, kas je quiban na ri ix ri kasbal xeʼ jaʼ y miyac oyowal chixol je jas i banom cʼä wacamic. Miyac na oyowal chixol che tak ri u beyal ri lokʼalaj nu tijonem, je jas ri i banom chic.",
                "29": "Kastzij, kastzij, quinbij chiwe, apachin cʼo ri uxlabal re oyowal rucʼ, ri areʼ man wech taj, xane, areʼ rech ri itzel, ri tata re ri oyowal. Ri areʼ quebutakchij ri winak pa canimaʼ rech chi cäquiban jun oyowalalaj chʼoʼj chquixol.",
                "30": "Chiwilampeʼ, man wech tä ri tijonem chquitakchixic ri achijab cho oyowal cachbil quib. Are cʼu waʼ ri lokʼalaj nu tijonem in, chesax bic ri u wäch tak we jastak riʼ.",
                "31": "Chiwilampeʼ, kastzij, kastzij, quinbij chiwe, in quinkʼalajisaj na chiwe ri lokʼalaj nu tijonem.",
                "32": "Are waʼ ri lokʼalaj nu tijonem, y yaʼom ulok chwe rumal ri Tataxel. In cʼut quinban kʼalajisabal re ri Tataxel. Cʼu ri Tataxel cuban kʼalajisabal we. Ri Uxlabixel cuban kʼalajisabal re ri Tataxel y we in. In cʼut quinban kʼalajisabal chi ri Tataxel kas cuyaʼ u takbal chque conojel ri winak, apawijeʼ ri e cʼo wi, chquiqʼuexaʼ qui cʼux che ri mac y checojonok chwe.",
                "33": "Apachin ri cäcojon chwe in, ri cäban u kasbal xeʼ jaʼ, ri areʼ kas cäcolotaj wi na. Cʼu ri areʼ cärechbej na ri rajawibal ri Dios.",
                "34": "Apachin ri man cäcojon tä chwe, ri man cäban tä u kasbal xeʼ jaʼ, kastzij cʼajisabal wächaj.",
                "35": "Kastzij, kastzij, quinbij chiwe, are waʼ ri lokʼalaj nu tijonem, y rucʼ waʼ quinban kʼalajisabal chrij ri Tataxel. Apachin ri cäcojon chwe xukujeʼ cäcojonic che ri Tataxel. Ri Tataxel cuban kʼalajisabal chwij ri in che ri areʼ. Rumal kastzij cäpe na che ri areʼ rucʼ kʼakʼ y rucʼ ri Uxlabixel.",
                "36": "Jewaʼ cʼu riʼ, ri Tataxel cuban na kʼalajisabal chwij, y ri Uxlabixel cuban na kʼalajisabal che ri areʼ chrij ri Tataxel y chwij ri in, rumal rech chi ri Tataxel, y ri in, y ri Uxlabixel, uj xaʼ jun.",
                "37": "Jumul chic quinbij chiwe chi rajwaxic quiqʼuex i cʼux che ri i mac, y quixkasax xeʼ jaʼ. Rajwaxic quiban je jas jun alaj acʼal. We majaʼ quiban waʼ, man quixcuin taj quicʼam we jastak riʼ.",
                "38": "Jumul chic quinbij chiwe chi rajwaxic quiqʼuex i cʼux che ri i mac, y quiban i kasbal xeʼ jaʼ pa ri nu biʼ, y quiban je jas jun alaj acʼal. We tä man quiban tä jewaʼ, man cuyaʼ taj quiwechbej ri rajawibal ri Dios.",
                "39": "Kastzij, kastzij, quinbij chiwe chi are waʼ ri lokʼalaj nu tijonem, y apachin ri cutacʼabaʼ rib puwiʼ waʼ, kas cutacʼabaʼ rib puwiʼ ri nimalaj abäj wech, y man cächʼec taj rumal ri u kʼakʼ re xibalba.",
                "40": "Apachin cʼut ri cuyaʼ u wiʼ waʼ o cäresaj u wiʼ waʼ, y cubij chi are laʼ nu tijonem, are riʼ kas petinak chuwäch ri etzelal. Are riʼ man cutacʼabaʼ rib puwiʼ ri nimalaj abäj wech. Xane u tacʼabam rib puwiʼ ri sanyeb, y jekel ri u chiʼ ri kʼakʼ re xibalba chucʼamic aretak cäpe puwiʼ ri nimalaj cakʼikʼ y ri tak salkʼut jäb.",
                "41": "Rumal cʼu waʼ, jix cucʼ we winak, chebitijoj ri winak ri e cʼo pa tak ri u cʼulbat ronojel uwächulew che ri tzij ri nu bim."
            },
            "12": {
                "1": "Xcʼulmataj cʼu riʼ chi cʼäte xubij ri Jesús we tzij che ri Nefi y chque ri cablajuj achijab u siqʼuim, ri qui cʼamom ri cuinem y ri takanic pa qui kʼab chubanic ri kasbal xeʼ jaʼ, xuyuk ri u kʼab chque ri qʼuialaj winak, xchʼaw chque, xubij: Utz iwe ix, we tä quitatabej tak ri qui tzij we cablajuj achijab riʼ, ri e nu chaʼom chixol, rech cäquiban ri lokʼalaj chac rumal iwech, rech quixquipatanij. In nu yaʼom cuinem pa qui kʼab rech quecuinic chubanic i kasbal xeʼ jaʼ. Are cʼu banom chic ri i kasbal chuxeʼ ri jaʼ, kastzij quinban ri kasbal xeʼ jaʼ chiwe rucʼ kʼakʼ y ri Uxlabixel piwiʼ. Rumal cʼu laʼ, quixtewichixic we quixcojon chwe y we quiban i kasbal xeʼ jaʼ, cʼäte ri in iwilom canok cʼu iwetaʼm chi in riʼ.",
                "2": "Xukujeʼ, e tewichim na mas ri quecojon na che tak i tzij rumal rech chi quikʼalajisaj chquiwäch chi in iwilom, y chi iwetaʼm chi in cʼaslic. Kastzij utz que ri e areʼ ri quecojon na che tak i tzij, ri kas sibalaj cäquimachʼachʼej quib, ri quekasax chuxeʼ ri jaʼ. Are cʼu riʼ, cäkasax na ri kʼakʼ y ri Uxlabixel paquiwiʼ, y quesax na tak ronojel ri qui mac.",
                "3": "Kas jeʼ cʼu riʼ, utz que ri mebayib pa canimaʼ, ri quepe wucʼ, rumal rech chi cäquechbej na ri rajawibal ri Dios ri cʼo chicaj.",
                "4": "Xukujeʼ, utz que conojel ri quebokʼic rumal rech chi cäcuʼbisax na qui cʼux.",
                "5": "Utz que ri man cäquinimarisaj tä quib rumal rech chi cäquechbej na ri ulew.",
                "6": "Utz que conojel ri quenumic, ri cächakiʼj qui chiʼ che u banic ri sucʼ, rumal rech chi quenojisax na che ri Uxlabixel.",
                "7": "Utz que ri quel qui cʼux chque nicʼaj winak chic rumal rech chi ri areʼ cäquirik na elbal cʼux xukujeʼ.",
                "8": "Utz que conojel ri sak canimaʼ, rumal rech chi cäquil na u wäch ri Dios.",
                "9": "Utz que conojel ri cäquijamarisaj ri chʼoʼj, rumal rech chi cäbix na e ralcʼual ri Dios chque.",
                "10": "Utz que ri quetzelax qui wäch cumal ri winak rumal rech ri nu biʼ rumal rech chi cäquechbej na ri rajawibal ri Dios ri cʼo chicaj.",
                "11": "Utz iwe aretak quixyokʼic, cäban cʼäx chiwe, cäbix na ronojel cʼäxalaj tak banow tzij chiwe, rumal wech ri in.",
                "12": "Quixquicot na rucʼ nimalaj quicotemal, rumal rech chi nim na ri tojbal iwe chicaj. Je cʼu waʼ xban chque ri kʼalajisanelab che ri cäpe na ri xecʼojiʼ can nabe chiwäch.",
                "13": "Kastzij, kastzij, quinbij chiwe chi ix je tä ne atzʼam chque ri winak cho ri uwächulew. Tzare we cʼu man cʼo chic ri u tzayil, ¿jas tä cʼu rucʼ catzʼamix wi ri uwächulew? Ri atzʼam riʼ man cʼo tä chic jas cupatanij. Xane cäqʼuiak apanok, cätacʼalex cʼu cumal ri winak.",
                "14": "Kastzij, kastzij, quinbij chiwe, yatal chiwe ix qui chäj winak. Jun tinimit ri cʼo puwiʼ jun juyub man cäcuin taj cucʼuʼ rib.",
                "15": "Chiwilampeʼ, ¿la cäquitzij ri winak jun chäj, cäquiyaʼ chuxeʼ jun caxon? Man jeʼ tä riʼ. Xane cäquiyaʼ pa ri u cʼolbal chäj, y cuyaʼ u sakil chque conojel ri e cʼo pa ja.",
                "16": "Rumal cʼu riʼ, jewaʼ chijuluwisaj ri i chäj chquiwäch we winak, rech quequil ri utzalaj tak i chac, cäquinimarisaj cʼu u kʼij ri i Tat ri cʼo chicaj.",
                "17": "Michomaj chi in petinak che resaxic ri u takbal tak tzij ri Moisés, mawi ri qui tijonic ri kʼalajisanelab che ri cäpe na. Man in petinak tä che quesaxic, xane che qui tzʼakatisaxic.",
                "18": "Kastzij quinbij chiwe, man cʼo tä u bokʼwäch tzij, mawi quieb u bokʼwäch tzij ri esatajinak che ri pixab, xane cʼu tzʼakatinak ronojel wumal in.",
                "19": "Chiwilampeʼ, e nu yaʼom chiwe ri pixab y ri u takbal ri in Tat, chi quixcojon chwe, chi quiqʼuex i cʼux che ri i mac, y chi quixpe wucʼ ri in, cäkutut ri iwanimaʼ rumal ri i banom che ri Dios y cäban nimanel i cʼux. Chiwilampeʼ, cʼo ri takbal chiwäch, tzʼakatinak cʼu ri pixab.",
                "20": "Je cʼu riʼ, chixpe lok wucʼ, quixcolotajic. Kastzij quinbij chiwe, man cʼo tä u beyal quixoquic pa ri rajawibal ri Dios ri cʼo chicaj, we man quinimaj ri nu takbal ri nu yaʼom chiwe wacamic.",
                "21": "I tom chi bitajinak cumal ojer tak winak y tzʼibatajinak nabe chiwäch: Mixcämisanic. Apachin ri cäcämisanic, kas cäpe na puwiʼ ri u kʼatbal tzij ri Dios.",
                "22": "Ri in cʼut quinbij chiwe chi ronojel jachin ri xak cäpe royowal che ri rachalal, ri areʼ cujach rib rech chi cäkʼat na tzij puwiʼ. Apachin ri cuyokʼ na ri rachalal, y cubij che, man cʼo tä a patan, cujach rib rech chi cäkʼat na tzij puwiʼ cumal ri tatayib ri quekʼatow tzij. Apachin ri cubij awaj che ri rachalal, cujach na rib pa ri kʼakʼ rech ri xibalba.",
                "23": "Rumal riʼ, we catpe na wucʼ, o we cawaj catpe na wucʼ y cänataj chwe chi ri awachalal cʼäx cunaʼ chawij,",
                "24": "Jat rucʼ ri awachalal, chasucʼumaj iwib nabe rucʼ. Cʼäte riʼ, tasaj wucʼ rucʼ jun tzʼakat rayibal pa ri awanimaʼ, catincʼulaj cʼut.",
                "25": "Chasucʼumaj awib chanim rucʼ ri a cʼulel, aretak cʼä at cʼo rucʼ pa ri be. We man caban jewaʼ, catuchap na, catuqʼuiak cʼu na pa cheʼ.",
                "26": "Kastzij, kastzij quinbij chawe, chi man catel tä na bic chilaʼ, cʼä a tojom chic tzʼakat a cʼas. Are cʼu ri at cʼo pa cheʼ, ¿la catcuinic chutojic xaʼ jubikʼ ri a cʼas? Kastzij, kastzij quinbij chawe: Man catcuin taj.",
                "27": "Chiwilampeʼ. Tzʼibatal cumal ri ojer tak winak: Maban macaj chquixol ri e cʼulanic.",
                "28": "Ri in cʼut quinbij chiwe chi ronojel jachin cucaʼyej jun ixok, curayij u wäch, areʼ xmacun rucʼ pa ranimaʼ.",
                "29": "Chiwilampeʼ. Quinyaʼ jun takbal chiwe: Miyaʼ cʼolbal che we jastak chi queboc pa iwanimaʼ.",
                "30": "Utz na we man quiban tä we jastak riʼ. Xane quicʼam jewaʼ bic ri i ripibal, rech chi man quixqʼuiak tä pa xibalba.",
                "31": "Xtzʼibax canok chi apachin ri cutzelej ri rixokil, chuyaʼ jun u wuj ri cubij wi chi tzelejinak ri ixok.",
                "32": "We jun achi cutzelej ri rixokil, we tä ri ixok man u banom tä u mac rucʼ jun chic, are ri rachajil cärekaj ri u mac ri ixok we cämacun rucʼ jun achi chic. Apachin cʼut ri cäcʼuliʼ rucʼ ri ixok ri tzelejinak bic, areʼ xukujeʼ cämacun rucʼ.",
                "33": "Xukujeʼ xtzʼibaxic ojer: Micoj u biʼ ri Dios chubixic chi quiban na jun jasäch. Xane, we quicoj ri u biʼ ri Dios che ri quibij, kastzij chibanaʼ.",
                "34": "Kastzij, kastzij quinbij chiwe: Micoj ri u biʼ ri Dios pa tak i tzij, xukujeʼ micoj ri u biʼ ri caj pa tak i tzij rumal chi are ri lokʼalaj u cuʼlibal ri Dios.",
                "35": "Micoj ri u biʼ ri uwächulew che ri quibij, rumal rech are ri u tacʼalibal ri rakän.",
                "36": "Micoj ri u biʼ ri i jolom che ri i quibij, rumal rech chi man quixcuin taj quiban sak mawi kʼek che jun wiʼaj.",
                "37": "Xane chibij jeʼ, o man jeʼ taj, che ri i tzij. We quiyaʼ u wiʼ we tzij riʼ, itzel cʼu riʼ.",
                "38": "Xukujeʼ tzʼibatal cʼu canok, bokʼwächaj che u qʼuexel bokʼwächaj wareyaj che u qʼuexel wareyaj.",
                "39": "Ri in cʼut quinbij chiwe: Miban chʼoʼj cucʼ itzel tak winak. Xane we cʼo jun quixuchʼay che ri i palaj re ri i wiquiakʼab, chayaʼ chic ri i chʼacap i palaj pa i mox.",
                "40": "We cʼo jun cäraj quixusiqʼuij pa kʼatbal tzij che u majic ri i camixa, chiyaʼ can xukujeʼ ri i chaquet che.",
                "41": "We cʼo jun cucoj chukʼab chiwe chi quiwachilaj bic jun legua, chiwachilaj bic quieb legua.",
                "42": "We cʼo jun cutaʼ jun jasäch chiwe, chiyaʼ che. We cʼo jun cäraj cäkajan iwucʼ, mitzolkʼomij iwib chuwäch.",
                "43": "Chiwilampeʼ cʼu riʼ, tzʼibatal xukujeʼ: Chilokʼokʼej ri iwaʼjil i tzʼakat, chixutuj u wäch ri i cʼulel.",
                "44": "Tzare in quinbij chiwe: Chebilokʼokʼej ri i cʼulel. Chitewichij ri cäquetzelaj i wäch. Chibanaʼ utzil chque ri cäquixutuj i wäch. Chibanaʼ chʼawem rucʼ ri Dios paquiwiʼ ri man quixcaj taj, y xukujeʼ ri quixcokotaj.",
                "45": "Chibanaʼ ronojel waʼ rech chi quixux ralcʼual ri i Tataxel ri cʼo chicaj. Areʼ cʼut cäresaj ulok ri kʼij paquiwiʼ ri winak chi e utz chi man e utz taj.",
                "46": "Rumal cʼu waʼ, quetzʼakatisax wucʼ in ri ojer tak jastak, ri xcʼojiʼ chuxeʼ ri pixab.",
                "47": "Ocʼowinak ri ojer tak jastak, bantajinak chi cʼacʼ chque conojel jastak.",
                "48": "Rumal cʼu riʼ, quinwaj chi quixux tzʼakat je jas ri in, je ri i Tataxel ri cʼo chilaʼ chicaj, are tzʼakat u banic."
            },
            "13": {
                "1": "Kastzij, kastzij quinbij chiwe chi quinwaj chi quiyaʼ i sipanic chque ri mebayib. Chichajij iwib. Mibano chquiwäch ri winak rech quixquicaʼyej. We je quiban waʼ, man cʼo tä tojbal iwe rucʼ ri i Tataxel ri cʼo chicaj.",
                "2": "Aretak cʼut quiyaʼ i sipanic, man quirak tä i chiʼ je jas ri cäquiban ri quieb qui wäch pa tak ri be y pa tak ri ja ri cäquitijoj wi quib ri winak. Je cäquibano rech cänimarisax qui kʼij cumal ri winak. Kastzij quinbij chiwe, chi cʼo chic ri tojbal que.",
                "3": "Ri ix cʼut, aretak quiyaʼ jun sipanic, märetamaj ri i moxkʼab jas ri cuban ri i wiquiakʼab.",
                "4": "Jeriʼ cäbantaj ri i sipanic chi cuyal. Ri i Tataxel cʼut ri quilow ri cäban chi cuyal, areʼ cäyow na tojbal iwe chquiwäch conojel.",
                "5": "Aretak quiban chʼawem rucʼ Dios, je mibano jas ri quieb qui wäch. Utz cäquil ri e areʼ cäquitacʼabaʼ quib pa tak ri ja ri cäquitijoj wi quib ri winak che ri pixab, cäquitacʼabaʼ pa tak ri u chʼuc ri be pa ri tinimit, cäquiban chʼawem rucʼ ri Dios. Jeʼ, cäquibano rech cäquicʼut quib chquiwäch ri winak. Kastzij quinbij chiwe, chi cʼo chic ri tojbal que.",
                "6": "Ri ix cʼut, aretak quiban chʼawem rucʼ ri Dios, chixoc pa ri iwachoch, chitzʼapij ri u chiʼ ja, chabanaʼ chʼawem rucʼ ri a Tataxel ri cʼo chi cʼuyal. Ri i Tataxel cʼut quilow ri quiban chi cʼuyal, are cäyow na tojbal iwe chquiwäch conojel.",
                "7": "Aretak quiban chʼawem rucʼ ri Dios, mibij qʼui tzij ri man cʼo tä qui patan je jas cäquibano ri cäquikʼijilaj ri alaʼs tak tiox. Ri e areʼ cäquichomaj chi cumal ri qʼui qui tzij quetatajic.",
                "8": "Miban iwe jas ri cäquibano. Are cʼu ri i Tataxel retaʼm chic jachique tak ri jastak ri rajwaxic chiwe cʼä majok quitaʼ che.",
                "9": "Ri ix cʼut jewaʼ chibanaʼ chʼawem rucʼ Dios: Ka Tat ri cʼo la chicaj, cächʼajchʼojorisax ri biʼ la.",
                "10": "Ban tä na ri rayibal la cho ri uwächulew, jas ri cäban chilaʼ chicaj.",
                "11": "Chesaj la ka mac, je jas ri uj cäkasach ri mac banom chke.",
                "12": "Mäyaʼ la chke chi cujkaj pa ri takchibal che mac, xane chujtoʼ la cho ri etzelal.",
                "13": "Ri lal cʼut cätakan la puwiʼ ronojel. Cʼo ronojel cuinem ucʼ la. Sibalaj nim na kʼij la chquiwäch conojel. Jewaʼ cäbe kʼij sak. Amén.",
                "14": "We ri ix quebisach qui mac ri nicʼaj winak chic, xukujeʼ ri i Tataxel ri cʼo chilaʼ chicaj quebusach na ri iwe ix.",
                "15": "We man quebisach qui mac ri nicʼaj winak chic, xukujeʼ ri i Tataxel man cusach tä na ri i mac.",
                "16": "Xukujeʼ aretak quikʼiʼ jun kʼij man quitij tä i wa, miban iwe jas ri cäquiban ri winak xaʼ quieb qui wäch. Ri e areʼ xak bis n qui palaj. Cäquetzelaj ri qui palaj rech cäquicʼut quib chquiwäch ri winak chi man qui tijom tä ri qui wa. Kastzij quinbij chiwe chi cʼo chic ri tojbal que.",
                "17": "Ri ix cʼut, aretak quikʼiʼ jun kʼij man quitij tä i wa, chicojoʼ aceite piwiʼ, y chichʼajaʼ ri i palaj.",
                "18": "Jeriʼ man quicʼut tä iwib chquiwäch ri winak chi man i tijom tä i wa. Xane xak xuwi ri i Tataxel quilow ri cʼo iwucʼ xak i tuquiel. Ri i Tataxel cʼut ri quilow ri quiban chi cʼuyal, are cäyow na tojbal chquiwäch conojel.",
                "19": "Mimulij i kʼinomal waral cho ri uwächulew. Waral cʼut xak cächicopir wi ri i kʼinomal, cuchuluj rib, queboc elakʼomab, quelakʼan bic.",
                "20": "Xane chimulij i kʼinomal pa ri caj, chilaʼ ri man cächicopir tä wi ri i kʼinomal, man cuchuluj tä rib, man queboc tä elakʼomab chilaʼ.",
                "21": "Jawijeʼ cʼut ri cʼo ri i kʼinomal, chilaʼ cʼo wi ri iwanimaʼ.",
                "22": "Ri u chäj ri tiojil are ri bokʼwächaj. We cʼu utz ri i bokʼwäch, ronojel ri i tiojil cʼo u chäj.",
                "23": "Tzare we man utz tja ri i bokʼwäch, ronojel ri i tiojil cʼo pa ri kʼekum. Jeriʼ, we ri i chäj ri cʼolic are kʼekum, sibalaj cʼo i kʼekumal, man cʼo tä jubikʼ ri sakil.",
                "24": "Man cʼo tä jachin jun cäcuinic quebupatanij quieb ajawib. Rumal rech cäretzelaj na u wäch ri jun, culokʼokʼej cʼu na ri jun chic. O cärucʼaj rib rucʼ ri jun, man nim tä cäril wi ri jun chic. Man quixcuin tä quipatanij ri Dios xukujeʼ ri kʼinomal.",
                "25": "Xcʼulmataj cʼu ri Jesús xubij we tzij, cʼäte riʼ xebucaʼyej ri cablajuj achijab ri e u chaʼom, xubij chque: Chebinatajisaj tak ri tzij ri nu bim chiwe. Chiwilampeʼ, ix riʼ ri nu chaʼom rech quiban ri lokʼalaj tak chac chquixol we winak. Quinbij baʼ chiwe: Mixoc il che ri cʼaslemal, jas ri quitijo, jas ri quikumuj. Mixoc il che ri i tiojil, jas iwatzʼiak quicojo. ¿La ma tä are nim na u kʼij ri u cʼaslemal jun winak chuwäch ri cutijo? ¿La ma tä nim na u kʼij u tiojil jun winak chuwäch ri atzʼiak?",
                "26": "Chiwilampeʼ ri chicop aj uwo caj. Ri e areʼ man queticʼonij taj, man quekʼatan taj, man quemulin tä pa cʼuja. Ri i Tataxel cʼut ri cʼo chilaʼ chicaj quetzukuwic. ¿La ma tä nim na i kʼij ix chquiwäch ri chicop?",
                "27": "¿Jachin tä cʼu jun chiwe we coc il, cäcuin tä che u wikic ri rakän nicʼaj etabal?",
                "28": "Xukujeʼ ri atzʼiak, ¿jasche quixoc il che? Chiwesaj i noʼj chquij ri cotzʼiʼj re ri juyub, jas ri cäquibano queqʼuiyic. Man quecos tä rucʼ nimalaj chac. Man quebatzʼin taj.",
                "29": "Quinbij cʼu chiwe, chi mawi ri Salomón je ratzʼiak waʼ xucojo, pune sibalaj nim u kʼij.",
                "30": "We ri kʼayes re ri juyub, ri cʼo camic, chuek cʼut cäqʼuiak pa kʼakʼ, je quixratzʼiakij na ri Dios, we man chʼutin tä ri i cojobal.",
                "31": "Rumal cʼu riʼ, mixoc il, mibij: ¿Jas cäkatijo? ¿Jas cäkakumaj? ¿Jas katzʼiak cäkacojo?",
                "32": "Ri i Tat cʼu ri cʼo chilaʼ chicaj retaʼm chi conojel we jastak riʼ rajwaxic chiwe.",
                "33": "Are nabe chitzucuj ri rajawibal ri Dios, chibanaʼ ri sucʼ chuwäch ri areʼ. Cʼäte riʼ, conojel we jastak riʼ quewikitaj na chiwe.",
                "34": "Je cʼu riʼ, mixoc il che ri kʼij re chuek. Ri kʼij cʼut re chuek coc na il che. Re etzelal ri cärikitaj pa ri kʼij re camic, cuban waʼ che ri jun kʼij."
            },
            "14": {
                "1": "Xcʼulmataj cʼut chi ri Jesús xuqʼuis u bixic we tak tzij. Cʼäte cʼu riʼ, xutzolkʼomij rib chi jumul chquiwäch ri qʼuialaj winak. Xuchap u bixic chque, xubij: Kastzij, kastzij quinbij chiwe: Mikʼat tzij paquiwiʼ nicʼaj winak chic, rech man cäkʼat tä tzij piwiʼ.",
                "2": "Jas quiban ix quikʼat tzij paquiwiʼ ri nicʼaj winak chic, je cäban na chiwe, cäkʼat na tzij piwiʼ. Jas ri pajbal xicoj ix cucʼ nicʼaj winak chic, je cäcoj na chiwe.",
                "3": "¿Jasche cacaʼyej ri mes ri cʼo pa ri u bokʼwäch ri awachalal, are cʼu ri nimalaj cheʼ ri cʼo pa ri a bokʼwäch are cʼu man cawil taj?",
                "4": "¿Jas che cʼut cabij che ri awachalal: Chayaʼ chi quinwesaj ri mes pa ri a bokʼwäch? Are cʼu jewaʼ cʼo jun nimalaj cheʼ pa ri a bokʼwäch.",
                "5": "¡Xak quieb a wäch! Nabe chawesaj ri nimalaj cheʼ ri cʼo pa ri a bokʼwäch. Cʼäte riʼ, kas catcaʼy na che resaxic ri mes pa ri u bokʼwäch ri awachalal.",
                "6": "Miyaʼ jun lokʼalaj jasäch chque ri tzʼiʼ. Miqʼuiak chquiwäch ri ak ri jeʼlalaj tak abäj ri quejuluwic. We quiban jewaʼ ri e areʼ cʼut xak quequitacʼalej, quetzelej chiwij, quixquimuchʼu.",
                "7": "Chitaʼ jas ri quiwaj, cäyataj cʼu na chiwe. Chitzucuj, quirik cʼu na. Chixcʼorcʼotok che u chiʼ je, cäjaktaj cʼu na chiwäch.",
                "8": "Jachin ri cutaʼ jun jasäch, cucʼam na. Ronojel ri cutzucuj, are curiko. Ronojel ri cäcʼorcʼot che u chiʼ ja, cäjaktaj na chuwäch.",
                "9": "¿Jachin tä jun winak chiwe, we ri ralcʼual cutaʼ u wa che, cuyaʼ jun abäj che u qʼuexwäch?",
                "10": "We cutaʼ u car che, ¿la cuyaʼ la jun cumätz che?",
                "11": "We ri ix cʼut, ix itzel tak winak, iwetaʼm quiyaʼ utzalaj tak jastak chque ri iwalcʼual, ¿e tä cʼu lo ri i Tataxel ri cʼo chicaj, quebuyaʼ na utzalaj tak jastak chque ri quetow che?",
                "12": "Je cʼu riʼ, ronojel ri quiwaj chi cäquiban ri winak chiwe, jeriʼ xukujeʼ chibanaʼ ix chque. Are cʼu waʼ cubij ri pixab y xukujeʼ ri kʼalajisanelab che ri cäpe na.",
                "13": "Chixoc bic pa ri u chiʼ ja re ri be ri latzʼ u wäch. Sibalaj nim u wäch ri be ri cäcʼaman bic jawijeʼ quesach qui wäch ri winak, xukujeʼ nim ri u chiʼ ja re ri be riʼ. E qʼui cʼut ri queboc bic chupam.",
                "14": "Latzʼ u wäch ri be y ri u chiʼ ja re ri be riʼ ri cäcʼam bic pa ri cʼaslemal. Man e qʼui taj ri querikowic.",
                "15": "Chichajij iwib chquiwäch ri winak ri cäquijaluj quib chi e kʼalajisanelab che ri cäpe na. Ri e areʼ quepe iwucʼ, je tä ne u tzʼumal chij ri catzʼiak qui cojom, are cʼu ri chupam e itzel tak utiw, cäcaj cäquiqʼuis ronojel.",
                "16": "Rumal ri qui wächinic quiwetamaj wi na qui wäch. ¿La cäyac lo uvas che ri jun cheʼ qʼuix? ¿La cäyac lo higos che ri nicʼaj kʼayes chic e qʼuix?",
                "17": "Je cʼu riʼ, ronojel utzalaj cheʼ cuyaʼ utzalaj tak u wäch. Are cʼu ri cheʼ man utz taj, cʼä ri u wäch cuyaʼo.",
                "18": "Jun utzalaj cheʼ man cäcuin taj cuyaʼ u wäch ri man utz taj. Xukujeʼ man yatal taj ri jun cheʼ ri man utz taj cuyaʼ quiʼalaj u wäch.",
                "19": "Ronojel cheʼ ri man cuyaʼ tä utzalaj u wäch, cäramic, cäqʼuiak pa ri kʼakʼ.",
                "20": "Je cʼu riʼ, rumal ri qui wächinic quiwetamaj na qui wäch.",
                "21": "Man ronojel tä ri cubij chwe: Kajaw, Kajaw, coc tä na bic pa ri rajawibal ri Dios ri cʼo chicaj. Xane coc bic ri cäbanow ri u rayibal ri in Tat ri cʼo chicaj.",
                "22": "E qʼui cʼut cäquibij na chwe pa ri kʼij riʼ: ¿La ma tä xkayaʼ kʼalajisabal che ri cäpe na pa ri biʼ la? ¿La ma tä xkesaj itzel tak uxlabal pa ri biʼ la? ¿La ma tä xkaban qʼuialaj mayibal pa ri biʼ la?",
                "23": "Ri in cʼut quinbij na chque: Mawi jumul xinchʼob i wäch. Chixel chnuwäch, ix banal tak etzelal.",
                "24": "Rumal cʼu riʼ, ronojel jachin cutatabej we nu tzij riʼ, cunimaj cʼut, are je jas jun achi utz u chomanic. Ri achi riʼ xuyac jun rachoch puwiʼ jun nimalaj abäj.",
                "25": "Xkaj ri jäb, xnimar ri nimaʼ, xpe nimalaj cakʼikʼ chrij ri ja riʼ. Man xtzak tä cʼut, rumal rech chi ri u tacʼalibal are abäj.",
                "26": "Ronojel ri cutatabej we nu tzij riʼ, man cunimaj tä cʼut, are je jas jun achi ri man utz taj u chomanic. Ri achi riʼ xuyac jun rachoch puwiʼ ri sanyeb.",
                "27": "Xkaj ri jäb, xnimar ri nimaʼ, xpe nimalaj cakʼikʼ, xuqʼuiak rib chrij ri ja riʼ. Xtzak cʼut. Sibalaj nim ri u tzakic."
            },
            "15": {
                "1": "Xcʼulmataj cʼu riʼ, chi aretak ri Jesús xuqʼuis u bixic waʼ, cʼäte cʼu riʼ, xril ri qʼuialaj winak, xubij chque: Chiwilampeʼ, ix i tom jas ri xintijonic nabe canok cho ri xinpakiʼc chilaʼ rucʼ ri in Tat. Rumal riʼ, ronojel jachin ri cunatajisaj we nu tzij riʼ, cunimaj cʼut, areʼ quinnimarisaj na u kʼij pa ri qʼuisbal kʼij.",
                "2": "Xcʼulmataj cʼu riʼ, u bim chi ri Jesús we tak tzij riʼ, xrilo chi cʼo jujun chque ri xemayinic, xechomanic che jas cäraj ri areʼ chrij ri pixab re ri Moisés. Man xquichʼob tä cʼut ri tzij ri cubij chi ocʼowinak chic ri ojer jastak, bantajinak chi cʼacʼ conojel ri jastak.",
                "3": "Xubij cʼu chque: Mimayij jas ri xinbij chi ocʼowinak chic ri ojer jastak, chi bantajinak chi cʼacʼ conojel ri jastak.",
                "4": "Chiwilampeʼ, quinbij chiwe chi xtzʼakatisax riʼ, ri pixab ri xyaʼ ulok che ri Moisés.",
                "5": "Chiwilampeʼ, in xinyaʼow ulok ri pixab, in xinbanow yabal tak tzij cucʼ ri nu winak Isreal. Je cʼu waʼ, xtzʼakatisax ri pixab wumal in, rumal rech chi ri in petinak chutzʼakatisaxic ri pixab, je cʼu riʼ, qʼuisinak chic ri pixab.",
                "6": "Chiwilampeʼ, man quinpe tä chubixic chi man e utz tä chic ri kʼalajisanelab che ri cäpe na. Rumal rech chi conojel ri qui tzij ri majaʼ xetzʼakatisaxic wumal, kastzij quinbij chiwe, conojel riʼ quetzʼakatisax na.",
                "7": "Rumal rech chi xinbij chiwe chi ocʼowinak ri ojer tak jastak, are riʼ man quel cubij chi quinsach na u wäch ri jas xbix chic chrij ri cäpe na.",
                "8": "Chiwilampeʼ, man xtzʼakatisax tä ronojel ri yabal tak tzij ri xinban cucʼ ri nu winak. Tzare cʼo u qʼuisic wucʼ in ri pixab ri xyaʼ ulok che ri Moisés.",
                "9": "Chiwilampeʼ, in riʼ ri pixab y ri sakil. Chinicaʼyej, chikʼiʼaʼ cʼä pa ri qʼuisbal. Jewaʼ cʼut quixcʼasiʼ na, rumal rech chi ri in quinyaʼ na ri junalic cʼaslemal che ri cäkʼiʼowic cʼä pa ri qʼuisbal.",
                "10": "Chiwilampeʼ, e nu yaʼom ri takbal chiwe. Je cʼu riʼ, chebinimaj ri nu takbal. Are cʼu waʼ ri cubij ri pixab. Are waʼ ri qui tijonic ri kʼalajisanelab che ri cäpe na. E areʼ kas qui kʼalajisam chwij.",
                "11": "Xcʼulmataj cʼut, chi aretak ri Jesús xuqʼuis u bixic we tzij, xubij chque ri cablajuj achijab riʼ ri u chaʼom:",
                "12": "Ix ri nu tijoxelab. Ix je jun sakil chque we winak, ri e areʼ ri nicʼajil winak re ri rachoch ri José.",
                "13": "Chiwilampeʼ, are waʼ ri ulew re ri iwechbal. Are cʼut ri Tataxel u yaʼom waʼ chiwe.",
                "14": "Ri Tataxel mawi jumul u takom chwe chi quinbij waʼ chque ri iwachalal pa ri tinimit Jerusalén.",
                "15": "Xukujeʼ mawi jumul ri Tataxel u takom chwe chi quinkʼalajisan chque chquij nicʼaj tak ijaʼlil re ri rachoch ri Israel, ri u cʼamom bic ri Tataxel pa nicʼaj tak ulew.",
                "16": "Xak jewaʼ ri xutak ri Tataxel chwe chi xinbij chque:",
                "17": "Chi e cʼo chic nicʼaj nu chij, ri man e rech tä we chijel riʼ. E areʼ cʼu riʼ, xukujeʼ rajwaxic quebincʼamaʼ ulok. Cäquita na ri nu chʼabal, cäcʼoji, na xaʼ jun chijel, xukujeʼ xaʼ jun ajyukʼ.",
                "18": "Y rumal rech chi co ri canimaʼ y man cʼo tä ri qui cojonic, kastzij man xquichʼob tä nu tzij. Rumal laʼ xtak chwe rumal ri Tataxel chi man quinbij tä mas chque chrij waʼ.",
                "19": "Tzare kastzij quinbij chiwe chi ri Tataxel u takom chwe chi quinbij cʼu waʼ chiwe: Ix tasom chquij cumal rech ri quetzelal. Rumal ri quetzelal, man cʼo tä ri quetamabal chiwij.",
                "20": "Kastzij cʼut, xukujeʼ quinbij chiwe chi ri Tataxel e u tasom nicʼaj ijaʼlil chic chquij ri e areʼ. Rumal cʼu ri quetzelal man cʼo tä ri quetamabal chquij.",
                "21": "Kastzij quinbij chiwe chi ix riʼ, xintzijon chiwij aretak xinbij: E cʼo chic nicʼaj nu chij, ri man e rech tä we chijel riʼ. E areʼ cʼu riʼ, xukujeʼ rajwaxic quebincʼamaʼ ulok. Cäquita na ri nu chʼabal, cäcʼoji na xaʼ jun chijel, xukujeʼ xaʼ jun ajyukʼ.",
                "22": "Man xquichʼob tä cʼu riʼ nu tzij, xane xquichomaj chi xintzijon chquij ri Gentilib. Man xquichʼob tä cʼut chi cäcʼam na ri u tzij ri Dios chque ri Gentilib rumal rech ri qui tzijonic.",
                "23": "Xukujeʼ man xquichʼob taj ri xinbij, chi ri jutak chij chic cäquitatabej na ri nu tzij. Xukujeʼ man xquichʼob taj chi ri Gentilib mawi jumul cäquita na ri nu chʼabal, xane xak xuwi quinpe na cucʼ rumal ri Uxlabixel.",
                "24": "Tzare kastzij ix, i tom nu tzij, iwilom nu wäch, ix ri nu chij, quixajilataj cʼut chquixol ri e u yaʼom chwe ri Tataxel."
            },
            "16": {
                "1": "Kastzij, kastzij quinbij chiwe chi e cʼo chic nicʼaj nu chij ri man e rech tä we ulew riʼ, mawi e rech ri ulew Jerusalén. Mawi e rech majun ulew chunakaj ri jawi in cʼolinak wi chubanic ri lokʼalaj chac.",
                "2": "Ri e areʼ ri quebintzijoj ri majaʼ qui tom nu chʼabal, mawi jumul nu cʼutum wib chquiwäch.",
                "3": "Tzare nu cʼamom u takbal ri Tataxel, chi quinopan na cucʼ, cäquita na nu chʼabal, y queriktaj na chquixol ri nu chij. Je cʼu waʼ rech chi cʼo jun chijel, y xaʼ jun ajyukʼ. Rumal cʼu waʼ quincʼut wib chquiwäch.",
                "4": "Quintakan chiwe chi chitzʼibaj tak we tzij are benak chic ri in, rech quecʼolic, y rech chi ri Gentilib cäquicʼamo. Ri nu winak pa Jerusalén are ri in quilom, ri xecʼojiʼc wucʼ aretak xinban ri lokʼalaj nu chac. We tä ri e areʼ man cäquitzʼonoj tä che ri Tataxel pa nu biʼ chucʼamic quetamabal rumal ri Uxlabixel chiwij ix, y chquij ri nicʼaj ijaʼlil chic ri man etamatal tä chquiwäch, ri Gentilib cʼut cäquicʼam na ri u tzʼakatisaxic ri lokʼalaj nu tzijobal. Je cʼu riʼ, ri u nicʼajil ri quijaʼlil ri nu winak pa Jerusalén quejabutaj na apan cho ri uwächulew rumal rech chi man quecojon taj. Jeriʼ cʼut, cumal ri Gentilib quetijox na ri nu winak che jun etamabal chwij ri in, ri Esal qui mac.",
                "5": "Cʼäte cʼu riʼ, quebinmulij na tzpa ri cajib tak u cʼutbal ri uwächulew. Cʼäte cʼu riʼ, quintzʼakatisaj na ri yabal tzij ri xban rumal ri Tataxel chque conojel ri winak ri e aj uwo ri rachoch ri Isreal.",
                "6": "Tewichim na ri Gentilib rumal rech chi quecojon chwe rumal ri Uxlabixel, ri cäyaʼow kʼalajisabal chque chwe ri in, y che ri Tataxel.",
                "7": "Chiwilampeʼ, cächa ri Tataxel, rumal ri qui cojobal ri Gentilib, y rumal rech chi ri ix man quixcojon taj, ix ri aj uwo rachoch ri Israel, je baʼ, ri kastzij copan na cucʼ ri Gentilib pa ri qʼuisbal tak kʼij, rech cäcʼut chquiwäch, rech cätzʼakatisax we jastak riʼ.",
                "8": "Tzare cʼut, cächa ri Tataxel, tokʼob qui wäch ri Gentilib ri man quecojon taj. Rumal chi e petinak cʼu waral cho ri u wäch we ulew riʼ, e qui jabum cʼut ri nu winak ri e aj uwo rachoch ri Israel. Are cʼut ri nu winak ri e aj ri uwo rachoch ri Isreal e qʼuiaktajinak apan chquixol, e tacʼaletajinak cumal.",
                "9": "Rumal cʼut chi ri Tataxel cutokʼobisaj qui wäch ri Gentilib, cukʼat tzij ri Tataxel paquiwiʼ ri nu winak ri e aj uwo rachoch ri Israel. Kastzij, kastzij quinbij chiwe, chi aretak banom chic ronojel waʼ, y nu banom cʼut chi cäsocotaj qui wäch nu winak ri e aj uwo rachoch ri Isreal, chi cäcʼajisax qui wäch, chi quecämisaxic, chi queqʼuiak apan chquixol, chi quetzelax qui wäch cumal, chi cäban tak cʼäxalaj xokʼonic chquiwäch ri winak, y chi cäqʼuiakic cʼäxalaj tzij paquiwiʼ rech quetzʼbex qui wäch—",
                "10": "Je cʼu waʼ, cätakan ri Tataxel chi quinbij chiwe: Cäpe na ri kʼij aretak ri Gentilib quemacun chrij ri lokʼalaj nu tzijobal. Cäquinimarisaj na quib pa canimaʼ paquiwiʼ conojel tak ri tinimit, y paquiwiʼ conojel ri winak ri e cʼo cho ronojel ri uwächulew. Jeʼ, quenojisax na che ronojel tak banow tzij, che subunic, y xukujeʼ che etzelal. Jeʼ, cäquiban na quieb qui wäch, y quecämisanic, y cäquiban itzelalaj itzibal, y we quemacun cucʼ ixokib, y cäquiban itzel tak jastak chi cʼuyal chquiwäch ri winak, y we tä cäquiban ronojel waʼ, cäquixutuj ri u tzʼakatisanic ri lokʼalaj nu tzijobal, chiwilampeʼ, cächa ri Tataxel, in quinwesaj bic ri u tzʼakatisanic ri lokʼalaj nu tzijobal chquixol.",
                "11": "Cʼäte cʼu riʼ quinnatajisaj na nu yabal tzij ri xinban chque ri nu winak, ri e aj ri uwo rachoch ri Israel, quincʼam na ulok ri lokʼalaj nu tzijobal chquiwäch.",
                "12": "Quincʼut na chiwe, lokʼalaj uwo rachoch ri Israel, chi ri Gentilib man cʼo tä na qui chukʼab piwiʼ. In cʼut quinnatajisaj na ri yabal tzij ri xinban ulok chiwe, ix aj uwo rachoch ri Israel, y quixoc na che ri retamabal u tzʼakatisaxic ri lokʼalaj nu tzijobal.",
                "13": "We tä cäquiqʼuex na qui cʼux ri Gentilib, y we tä quetzelej na wucʼ, kastzij queriktaj na cucʼ ri nu winak, O rachoch ri Israel.",
                "14": "Ri in cʼut man quinyaʼ tä na chi ri nu winak, ri e aj uwo rachoch ri Israel, quekaj na pa qui kʼab rech chi quequitacʼalej, cächa ri Tataxel.",
                "15": "Tzare we man cäquitzolkʼomij tä quib wucʼ, y we man cäquitatabej tä ri nu chʼabal, in cʼut quinyaʼ na chque, kas jeʼ, quinyaʼ na chque nu winak, ri e aj uwo rachoch ri Israel, chi quekaj na paquiwiʼ, quequitacʼalej na cʼut. Je cʼu waʼ, quebux na je tä ne atzʼam ri man cʼo tä chi ri u tzayil. Kastzij man cʼo tä u patan, cäqʼuiak apan, cätacʼalex cʼu riʼ che cakän ri nu winak, ri e aj uwo rachoch ri Israel.",
                "16": "Kastzij, kastzij quinbij chiwe chi jewaʼ u takom chwe ri Tataxel: Chayaʼ na we ulew chque we winak che quechbal.",
                "17": "Cʼäte cʼu riʼ, quetzʼakatisax na ri u tzij ri Isaías, ri cubij:",
                "18": "Ri chajinelab iwe cäquiban na nim ri qui chʼabal. Junam qui chʼabal quebixon na, rumal rech chi cäquil na bokʼwächaj che bokʼwächaj pa ri u cʼamic ulok jumul ri Sión rumal ri Ajawaxel.",
                "19": "Chixquicotok, junam chixbixonok, ix ri tzʼinowinak tak cʼolbal pa ri Jerusalén, rumal rech chi ri Ajawaxel u cuʼbisam qui cʼux ri u winak, e u colom ri e aj Jerusalén.",
                "20": "Ri Ajawaxel u chʼanabam ri lokʼalaj u kʼab che qui bokʼwäch conojel tak ri tinimit. Conojel winak cʼut ri e cʼo pa tak u cʼulbat ri ulew, quilow ri u colotajic ri Dios."
            },
            "17": {
                "1": "Chiwilampeʼ, xcʼulmataj chi aretak ri Jesús xuqʼuis u bixic we tzij riʼ, xebucaʼyej ri qʼuialaj winak ri qui sutim rij, xubij chque: Chiwilampeʼ, cäketet chi ri nu kʼijal.",
                "2": "Quinwilo chi man cʼo tä ri u chukʼab ri iwanimaʼ, chi man quixcuin taj che u chʼobic conojel tak nu tzij, ri takom chwe rumal ri Tataxel rech quinbij chiwe wacamic.",
                "3": "Rumal riʼ, jix cho tak iwachoch, chichomaj pa iwanimaʼ ri tzij ri nu bim, chitaʼ u tokʼob ri Tataxel pa ri nu biʼ in, rech quichʼobo. Chisucʼumaj cʼu iwib rucʼ i noʼjibal che ri kʼij re chuek, cʼu quinpe chi jumul na iwucʼ.",
                "4": "Wachanim cʼut, quinbe na chilaʼ rucʼ ri Tataxel, xukujeʼ quinbe chnucʼutic wib chquiwäch ri sachinak tak rijaʼlil ri Israel. Rumal rech chi are cʼu riʼ man e sachinak tä chuwäch ri Tataxel. Areʼ cʼut retaʼm jawijeʼ e u cʼamom bic.",
                "5": "Xcʼulmataj cʼu riʼ chi tzijoninak chi jewaʼ ri Jesús, xebucaʼyej jumul chic ri qʼuialaj winak ri qui sutim rij, xrilo chi tajin quebokʼic. Sucʼum xquicaʼyej je tä ne jun tabal tokʼob che chi cäcanaj chi na jutzʼit cucʼ.",
                "6": "Xubij cʼu chque: Sibalaj quel nu cʼux chiwe chupam ri nu tiojil.",
                "7": "¿La cʼo jujun yawabib chixol? Chebicʼamaʼ ulok. ¿La cʼo jujun cächʼocnaj iwucʼ, o moyab, o ri cʼäx tak qui kʼab, o socotajinak, tʼoyab, esatal jun qui kʼab, cakän, o ri qui rikom xaʼ apachique cʼäx? Chebicʼamaʼ ulok, ri in quebincunaj cʼu na, rumal rech chi quel nu cʼux chiwij. Cänojisax cʼu riʼ chupam ri ixcoʼl nu tiojil che tokʼobisan wächaj.",
                "8": "Quinnabej cʼut chi quirayij chi quincʼut jas ri nu banom chque ri iwachalal ri e cʼo pa Jerusalén, rumal rech chi quinwilo chi utz u beyal ri i cojobal. Rumal cʼu riʼ quixincunaj na.",
                "9": "Xcʼulmataj cʼut chi aretak u bim chi waʼ, ri qʼuialaj winak xebe ocʼok cucʼ ri qui yawabib y ri qui rikom jun cʼäx, y ri quechʼocnajic, xukujeʼ cucʼ ri qui moyab, y ri qui memib, xukujeʼ cucʼ conojel ri qui rikom apachique cʼäx. Kas xebucunaj chquijujunal je jas xecʼam ulok che.",
                "10": "Kas conojel cʼut xquimej quib che cakän, xquikʼijilaj, chi e cunatajinak chi e tzʼakat quebanic. Conojel cʼu riʼ ri xecuinic xepe ulok che, rumal rech chi e cʼo qʼuialaj winak, areʼ xquitzʼumaj ri rakän. Je cʼu waʼ, xquijaʼaj ri rakän rucʼ ri u waʼl qui bokʼwäch.",
                "11": "Cʼäte cʼu riʼ, xutak chque chquicʼamaʼ ulok ri alaj tak calcʼual.",
                "12": "Xequicʼam cʼu ulok ri alaj tak calcʼual, xequiyaʼo co ri ulew chi qui sutim rij, ri Jesús tacʼalic chquixol. Ri qʼuialaj winak cʼut xquiyaʼ qui cʼolbal cʼä xecʼamtaj ulok conojel rucʼ.",
                "13": "Xcʼulmataj cʼu riʼ chi aretak e cʼamtajinak chi rucʼ, xtaqʼuiʼ ri Jesús chquixol, xtakan chque ri winak chi quexuquiʼc ulok cho ri ulew.",
                "14": "Xexuquiʼ cʼut cho ri ulew. Cʼäte cʼu riʼ, xchʼekow ri Jesús pa ranimaʼ xubij: Tataxel, sachinak nu cʼux rumal rech ri quetzelal ri winak ri e aj ri uwo rachoch ri Israel.",
                "15": "Aretak u bim chi we tak tzij riʼ, ri areʼ xukujeʼ xxuquiʼc cho ri ulew. Kastzij, xuban chʼawem rucʼ ri Tataxel, y man yatal taj cätzʼibax jas ri xubij pa ri u chʼawem. Ri qʼuialaj winak cʼut ri xetowic areʼ xquiyaʼ kʼalajisabal re.",
                "16": "Jewaʼ cʼu riʼ ubeyal cäquiyaʼ kʼalajisabal: Mawi jumul ilom che bokʼwächaj, mawi tom che xiquinaj tak ri nimalaj mayilaj jastak ri xkilo y xkato, are xtzijon ri Jesús che ri Tataxel.",
                "17": "Man cuyaʼ taj chi cächʼawic jun akʼaj, mawi chi cätzʼibaxic rumal jun achi, mawi chi cächʼobic pa canimaʼ ri winak ri nimalaj mayilaj jastak ri xkilo y xkato ri xtzijon ri Jesús. Man cʼo tä cʼu jun ri cäcuinic che u chʼobic ri quicotemal ri xunojisaj ri kanimaʼ aretak xkata ri u chʼawem ri xuban rucʼ ri Tataxel rumal kech.",
                "18": "Xcʼulmataj cʼu riʼ chi ri Jesús xuqʼuis u banic ri u chʼawem rucʼ ri Tataxel, cʼäte riʼ, xwalajic. Tzare sibalaj nim na xequicotic ri qʼuialaj winak, rumal riʼ, xekʼiʼtajic che quicotemal.",
                "19": "Xcʼulmataj cʼut xtzijon ri Jesús chque, xutaʼ chque chewalijok.",
                "20": "Xewalaj cʼu cho ri ulew, xubij cʼu chque: Ix tewichim rumal rech chi cʼo i cojobal. Wacamic cʼut chiwilampeʼ, tzʼakat ri nu quicotemal.",
                "21": "Aretak u bim chic we tzij, xokʼic, y ri qʼuialaj winak xquilo chi jewaʼ xbanic. Cʼu ri areʼ xebuchap ri alaj calcʼual, y xebutewichij chquijujunal, y xuban chʼawem rucʼ ri Tataxel rumal quech.",
                "22": "Aretak u banom chic waʼ, xokʼic chi jumul.",
                "23": "Xtzijon cʼut chque ri qʼuialaj winak, xubij chque: Chiwilampeʼ ri tak iwalcʼual.",
                "24": "Aretak xquiyaʼ qui bokʼwäch chquicaʼyexic, kas xecaʼy chicaj, y xquilo u jakic ri uwo caj. Xequilo angelib ri xekaj ulok chicaj je tä ne e cʼo chuxol jun kʼakʼ. Xekaj ulok, xquisutij quij ri alaj acʼalab, sutim quij jun kʼakʼ, cʼu ri angelib xequitewichij.",
                "25": "Ri qʼuialaj winak kas xquilo, kas xquito, y xquiyaʼo kʼalajisabal. Quetaʼm chi kastzij ri qui kʼalajisabal rumal rech chi conojel kas xquilo y xquito. Are cʼu riʼ dos mil quinientos winak ri xecʼojiʼ chilaʼ. Are riʼ e achijab, e ixokib, y acʼalab."
            },
            "18": {
                "1": "Xcʼulmataj cʼu riʼ chi ri Jesús xutak chque ri u tijoxelab chquicʼamaʼ ulok jubikʼ cäxlan wa, xukujeʼ u waʼl uvas, che ri areʼ.",
                "2": "Aretak e benak chic chucʼamic ri cäxlan wa y ri u waʼl uvas, xutak cʼut chque ri qʼuialaj winak chetʼuyulok cho ri ulew.",
                "3": "Petinak chic ri tijoxelab rucʼ ri cäxlan wa y ri u waʼl uvas, xuchap ri cäxlan wa, y xupiro, xutewichij cʼut. Xuyaʼ chque ri tijoxelab, xtakan chque chquitijaʼ.",
                "4": "Aretak qui tijom cʼu chic, y xnoj qui pam, xutak chque chquiyaʼo chque conojel ri winak.",
                "5": "Aretak qui tijom cʼu chic, y xnoj qui pam, xubij chque ri u tijoxelab: Cäcʼojiʼ na jun ri cätastaj canok, quinyaʼ cʼu na cuinem pa u kʼab rech cupir na cäxlan wa, cutewichij, cuyaʼ chque ri e aj ri nu winakil, chque conojel ri quecojon na, ri quekasax xeʼ jaʼ pa ri nu biʼ.",
                "6": "Are waʼ cʼut, amakʼel chinatajisaj chubanic je jas ri nu banom in, jeʼ, in nu pirom ri cäxlan wa, xukujeʼ nu tewichim, nu yaʼom chiwe.",
                "7": "Chibanaʼ cʼu waʼ che natabal re ri nu tiojil, ri nu cʼutum chiwe. Cʼu waʼ ri quibano cuyaʼ kʼalajisabal che ri Tataxel, chi junalic quininatajisaj. We tä amakʼel quininatajisaj, cäcʼojiʼ na ri wuxlabal iwucʼ.",
                "8": "Xcʼulmataj cʼut chi aretak u bim chic we tzij, xutak chque ri u tijoxelab chquichapaʼ ri u waʼl uvas ri cʼo pa ri kumbal, chquikumuj, xukujeʼ chquiyaʼo chque ri qʼuialaj winak rech cäquikumuj.",
                "9": "Xcʼulmataj cʼu riʼ chi je xquibano, xquikumuj cʼut, xenojic. Xquiyaʼo chque ri qʼuialaj winak, xquikumuj cʼut, xenojic.",
                "10": "Cʼu aretak qui banom waʼ ri tijoxelab, ri Jesús xubij chque: Ix tewichim rumal i banom waʼ. Cʼu are waʼ cutzʼakatisaj ri nu takbal, y kas cukʼalajisaj chuwäch ri Tataxel chi quiwaj quiban jas ri nu takom chiwe.",
                "11": "Amakʼel cʼut, chibanaʼ waʼ chque ri queqʼuexow qui cʼux y ri quekasataj xeʼ jaʼ pa ri nu biʼ. Chibanaʼ cʼu waʼ che natabal re ri nu quiqʼuel, ri xturuwic rumal iwech, rumal rech chi jewaʼ quikʼalajisaj chuwäch ri Tataxel chi amakʼel quininatajisaj. Cʼu we tä amakʼel quininatajisaj, cäcʼojiʼ na ri Wuxlabal iwucʼ.",
                "12": "Quinyaʼ cʼut jun nu takbal chiwe chibanaʼ we jastak riʼ. Cʼu we tä amakʼel quiban we jastak riʼ, ix tewichim, rumal rech chi ix yacatal puwiʼ ri nimalaj abäj wech.",
                "13": "Tzare conojel jachin chiwe ri quebanow u yaal u wiʼ o resabal u wiʼ waʼ, are man yacatal tä puwiʼ ri nimalaj abäj wech, xane yacatalic puwiʼ jun tacʼalibal re sanyeb. Cäkaj cʼu ri jäb, cänimar ri nimaʼ, cäpe ri nimalaj cakʼikʼ chquij, y cäkaj na paquiwiʼ ri e areʼ, quetzak cʼu na, jakalic ri u chiʼ ri xibalba che qui cʼamic.",
                "14": "Je cʼu waʼ, ix tewichim we quinimaj ri nu takbal, ri xtak ulok chwe rumal ri Tataxel rech quinyaʼ chiwe.",
                "15": "Kastzij, kastzij quinbij chiwe: Rajwaxic chi amakʼel chixcʼascʼatok y chibanaʼ chʼawem rucʼ ri Dios. We tä man quiban tä jewaʼ riʼ, quixtakchitaj na che mac rumal ri itzel, y quixkaj pa u kʼab.",
                "16": "Je jas ri in nu banom chʼawem rucʼ ri Dios chixol, jewaʼ cʼu riʼ chibanaʼ chʼawem rucʼ Dios chquixol ri nu winakil, chquixol ri nu winak ri kas queqʼuexow qui cʼux, ri quekasax xeʼ jaʼ pa ri nu biʼ. Chiwilampeʼ, in ri sakil. Nu banom jun cʼutbal chiwe.",
                "17": "Xcʼulmataj cʼut chi aretak ri Jesús u bim chi tak we tzij chque ri u tijoxelab, xutzolkʼomij rib chi jumul chque ri qʼuialaj winak, xubij chque:",
                "18": "Chiwilampeʼ, kastzij, kastzij quinbij chiwe, rajwaxic chi amakʼel chixcʼascʼatok, chibanaʼ chʼaem rucʼ ri Dios. We tä man quiban tä jewaʼ, quixtakchitaj na che mac. Are cʼu ri Satanás cäraj chi quixkaj pa ri u kʼab, rech quixuyicopisaj y quixujopij je jas cäban che ri trico.",
                "19": "Je cʼu riʼ, rajwaxic chi amakʼel chibanaʼ chʼawem rucʼ ri Tataxel pa ri nu biʼ.",
                "20": "Apasäch cʼut ri quitaʼ che ri Tataxel pa ri nu biʼ, kas jeʼ, cäyataj na chiwe we kas sucʼ jas ri quitaʼ, y we quixcojon chi kas quicʼam na.",
                "21": "Chibanaʼ chʼawem rucʼ ri Dios cucʼ ri iwixokil, cʼu ri iwalcʼual, amakʼel pa ri nu biʼ, rech cʼu jewaʼ quetewichix ri iwixokil, cʼu ri iwalcʼual.",
                "22": "Chiwilampeʼ cʼut, chimulij iwib amakʼel. Mibij cʼu che apachique achi chi man cäcuin tä cäpe iwucʼ aretak quimulij iwib. Tzare chiyaʼ chque chi quepe iwucʼ, mibij chque chi man quepe taj.",
                "23": "Tzare chibanaʼ chʼawem rucʼ ri Dios paquiwiʼ, mebiqʼuiak apanok. We tä quepe cʼu amakʼel iwucʼ, chibanaʼ chʼawem rucʼ ri Tataxel paquiwiʼ, pa ri nu biʼ ri in.",
                "24": "Rumal riʼ, chiyacaʼ i chäj rech cäjuluwic chquiwäch ri e aj ri uwächulew. Chiwilampeʼ, in riʼ ri jun chäj ri rajwaxic chi quiyaco. Ri chäj riʼ are ri nu banom, ri iwilom ix. Kastzij quiwilo chi nu banom chʼawem rucʼ ri Tataxel. Iwonojel ix cʼut iwilom chi xinbano.",
                "25": "Quiwilo xukujeʼ chi nu takom chi mawi jun chiwe quel bic. Xane nu takom chi quixpe cʼu wucʼ, rech quinaʼo, rech quiwilo. Je cʼu waʼ, chibanaʼ chque ri winak ri e cʼo cho ri uwächulew. Apachin cʼu ri cuxalkʼatij na we jun takbal, ri areʼ cuyaʼ rib chi cäcʼam u be che ri takchixic che mac.",
                "26": "Xcʼulmataj cʼut chi aretak ri Jesús u bim chic we tzij, xuyaʼ u bokʼwäch chque ri tijoxelab ri e u chaʼom, xubij chque:",
                "27": "Chiwilampeʼ, kastzij, kastzij quinbij chiwe: Quinyaʼ na jun chic takbal chiwe, cʼäte cʼu riʼ, cʼo chi quinbe chilaʼ rucʼ ri in Tat rech quincuinic quintzʼakatisaj ri juleʼ chic takbal ri u yaʼom chwe.",
                "28": "Wachinim cʼut, chiwilampeʼ, are waʼ ri takbal ri quinyaʼ chiwe: Miyaʼ chi mawi jun winak cucʼam nu tiojil, nu quiqʼuel we iwetaʼm chi man chʼajchʼoj taj, aretak quixpatanin pa we lokʼalaj waʼim.",
                "29": "Apachin ri cätijow nu tiojil, cäkumun ri nu quiqʼuel, y man chʼajchʼoj taj, areʼ cʼut cätijow, y cäkumun jun cʼokenic che u cʼux. Rumal cʼu riʼ, we iwetaʼm chi man chʼajchʼoj taj jun winak, rech cutij ri nu tiojil, rech cukumuj nu quiqʼuel, chibij che chi man yatal tä che chi cutijo.",
                "30": "Pune man rumal tä jeriʼ miqʼuiak apan chixol. Xane chipatanij rumal rech, y chibanaʼ chʼawem rucʼ ri Tataxel puwiʼ, pa ri nu biʼ ri in. Y we tä kas cuqʼuex u cʼux, y cäkasax xeʼ jaʼ pa nu biʼ ri in, je cʼu riʼ, quicʼulaj na. Cʼäte riʼ, quiyaʼ ri nu tiojil y ri nu quiqʼuel che.",
                "31": "Tzare we tä man cuqʼuex tä u cʼux, man cajilataj tä na chquixol ri nu winak, rech chi cʼu jewaʼ man cäcuin tä na cäretzelajic qui wäch ri nu winak. Chiwilampeʼ cʼut, quinchʼob qui wäch ri nu chij, areʼ e ajilam.",
                "32": "Are waʼ man cubij taj chi quiqʼuiako apanok pa tak ri ja jawi quitijoj iwib che ri pixab, y jawi quinimarisaj u kʼij ri Dios. Xane rajwaxic quitakej na u banic lokʼalaj patanixic umal quech ri e areʼ. Man iwetaʼm tä cʼut chi man quetzelej tä na ulok y cäquiqʼuex qui cʼux, y quebopan wucʼ, y tzʼakat u sucʼumal ri canimaʼ. In cʼut quebincunaj na. Cʼu ri ix quicʼam na ulok chque ri colotajic.",
                "33": "Rumal riʼ, chinimaj baʼ tak we tzij ri nu takom chiwe, rech man quixoc tä chuxeʼ ri cʼokenic. Tokʼob cʼut ri u wäch apachin ri cäkaj chuxeʼ ri u cʼokenic ri Tataxel.",
                "34": "Quinyaʼo we takbal chiwe rumal rech chi e cʼojinak oyowalalaj tak chomanic chixol. Tzare cʼut, ix tewichim we tä man cäcʼojiʼ tä oyowalalaj tak chomanic chixol.",
                "35": "Wachanim cʼut, quinbe cʼä chilaʼ rucʼ ri Tataxel, rumal rech chi rajwaxic quinbe na rucʼ ri Tataxel rumal iwech.",
                "36": "Xcʼulmataj chi aretak ri Jesús xuqʼuis u bixic tak we tzij riʼ xuyaʼ ri u kʼab paquiwiʼ ri tijoxelab ri e u chaʼom. Xuban waʼ chque chquijujunal cʼä u yaʼom ri u kʼab paquiwiʼ conojel ri e areʼ. Jeʼ, xuyaʼ u kʼab paquiwiʼ y xtzijon chque chquijujunal.",
                "37": "Ri qʼuialaj winak man xquita tä ri tzij ri xubij. Rumal cʼu riʼ, man xquiban tä kʼalajisabal re. Tzare ri tijoxelab kas jeʼ xukʼalajisaj chi xuyaʼ cuinem pa qui kʼab chukʼaxaxic ri Uxlabixel chque ri winak. Cʼu ri in quincʼut na chi kastzij we tzijobal.",
                "38": "Xcʼulmataj cʼut chi aretak ri Jesús u yaʼom chic ri u kʼab paquiwiʼ conojel ri e areʼ, xkaj jun sutzʼ chquixol ri Jesús cucʼ ri qʼuialaj winak, rech man xecuin tä che rilic.",
                "39": "Are kajinak chic ri sutzʼ chquiwäch, xel cʼu bic chquixol, xpakiʼ chicaj. Are cʼu ri tijoxelab xquilo, xquikʼalisaj ri xcʼulmatajic, chi kas xpakiʼ chi jumul chicaj."
            },
            "19": {
                "1": "Xcʼulmataj chi aretak pakinak chi ri Jesús chicaj, xquijach quib ri qʼuialaj winak. Ronojel achi xbe rucʼ ri rixokil y ri tak ralcʼual, y xetzelej cʼä cho ja.",
                "2": "Chanim cʼut xjabux apan ri bixical, are majok xoc ri akʼab, chi ri qʼuialaj winak quilom ri Jesús, chi u banom ri lokʼalaj u chac rumal quech, y xukujeʼ chi cucʼut na rib chquiwäch ri qʼuialaj winak pa ri kʼij re chuek, nim akʼab.",
                "3": "Jeʼ, xjabux apan u bixical ri Jesús che ronojel ri chakʼab. Rumal chi xtak apan we bixical riʼ chque ri winak, e cʼo qʼui, kastzij e cʼo sibalaj winak ri nim xechacunic che ronojel ri akʼab riʼ, rumal rech chi quecʼojiʼ na chilaʼ akʼab jawi cucʼut wi na ri Jesús chquiwäch ri qʼuialaj winak.",
                "4": "Xcʼulmataj cʼut chi aretak xel ri kʼij, y qui mulim chi quib ri qʼuialaj winak, chiwilampeʼ, chilaʼ e cʼo wi ri Nefi rucʼ ri rachlal ri u walajisam cʼä chquixol ri cäminakib, u biʼ Timoteo. Xukujeʼ cʼo u cʼojol, u biʼ Jonás, y xukujeʼ ri Matoni. E cʼo chilaʼ xukujeʼ ri Matoníah, ri rachalal, y ri Kumen, y ri Kumenoni, y ri Jeremías, y ri Shemnón, y ri Jonás, y ri Sedecías, y ri Isaías. Are cʼu riʼ ri qui biʼ ri tijoxelab ri e u chaʼom ri Jesús. Xcʼulmataj cʼut chi xebec xetaqʼuiʼ chquixol ri qʼuialaj winak.",
                "5": "Chiwilampeʼ cʼut, e qʼui ri winak ri qui mulim quib. Rumal cʼu riʼ, xquiban chi xetasic chque cablajuj mulaj.",
                "6": "Cʼäte cʼu riʼ, ri cablajuj tijoxelab kas xequitijoj ri qʼuialaj winak. Chiwilampeʼ, xquibano chi xexuquiʼ ri qʼuialaj winak cho ri ulew chubanic chʼawem rucʼ ri Tataxel pa ri u biʼ ri Jesús.",
                "7": "Ri tijoxelab xukujeʼ xquiban chʼawem rucʼ ri Tataxel pa ri u biʼ ri Jesús. Xcʼulmataj cʼut chi xewalajic, xquiban lokʼalaj pataninic paquiwiʼ ri winak.",
                "8": "Xquicamulij cʼut ri tzij ri u bim ri Jesús, man xquiqʼuex tä mawi jun tzij chuwäch ri u bim ri Jesús. Cʼäte cʼu riʼ, kastzij xexuquiʼ chi jumul, xquiban chʼawem rucʼ ri Tataxel pa ri u biʼ ri Jesús.",
                "9": "Xquiban chʼawem chutaʼic che ri Dios jas ri mas nim u rayibal ri canimaʼ. Xquirayij cʼut chi cäsipataj ri Uxlabixel chque.",
                "10": "Aretak qui banom chic jewaʼ ri chʼawem rucʼ ri Dios, xekaj apan chuchiʼ ri jaʼ, y xequiterenej ri qʼuialaj winak.",
                "11": "Xcʼulmataj cʼut chi xoc ri Nefi chupam ri jaʼ, xkasax chuxeʼ.",
                "12": "Cʼäte cʼu riʼ, xel bic chupam ri jaʼ, y xuchaplej u banic qui kasabal xeʼ jaʼ conojel ri e u chaʼom ri Jesús.",
                "13": "Xcʼulmataj cʼut chi aretak banom chic qui kasbal xeʼ jaʼ conojel ri e areʼ, y ri e elinak bi chic chupam ri jaʼ, xkaj ri Uxlabixel paquiwiʼ, xenojisax cʼut che ri Lokʼalaj Uxlabixel y che kʼakʼ.",
                "14": "Chiwilampeʼ cʼut, sutim quij je tä ne jun kʼakʼ, y xquiyaʼ kʼalajisabal chrij, ri kas xpe ulok chicaj. Ri qʼuialaj winak kas xquilo ri xcʼulmatajic. Xekaj cʼu ulok angelib aj chicaj, y xquiban lokʼalaj pataninic paquiwiʼ ri winak.",
                "15": "Xcʼulmatajic cʼut chi aretak ri angelib cätajin quequipatanij ri tijoxelab, chiwilampeʼ cʼut, xpe ulok ri Jesús, xtaqʼuiʼc chquixol, xebupatanij.",
                "16": "Xcʼulmataj cʼu riʼ, xtzijon chque ri qʼuialaj winak y xutak chque chi quexuquiʼ chi jumul cho ri ulew, xukujeʼ xutak chque ri u tijoxelab chexuculok cho ri ulew.",
                "17": "Are e xuculic chi conojel cho ri ulew, xcʼulmataj chi xtakan chque ri u tijoxelab chquibanaʼ chʼawem rucʼ ri Dios.",
                "18": "Kas chiwilampeʼ cʼu riʼ, xquichaplej u banic ri chʼawem. Xquiban cʼu ri chʼawem che ri Jesús, xquibij ri Cajaw che, y ri qui Dios.",
                "19": "Xcʼulmataj cʼu riʼ, xel bic ri Jesús chquixol, xel apan jutzʼit chquiwäch, xxuquiʼc cho ri ulew, xubij cʼut:",
                "20": "Tataxel, quinmaltioxij che la rumal yaʼom la ulok ri Uxlabixel chque ri e nu chaʼom. Quecojon cʼu chwe, rumal rech cʼu riʼ, e nu chaʼom ulok chquiwäch ri winak ri e cʼo cho ri uwächulew.",
                "21": "Tataxel, quintzʼonoj che la chi cäyaʼ na la ri Uxlabixel chque conojel ri quecojon che ri qui tzij.",
                "22": "Tataxel, lal yaʼom la ri Uxlabixel chque rumal rech chi quecojon chwe. Lal quil cʼu la chi quecojon chwe rumal rech chi cäta la qui tzij. Cäquiban lokʼalaj chʼawem chwe, cäquiban cʼut ri lokʼalaj chʼawem chwe rumal chi in cʼo cucʼ.",
                "23": "Wachinim Tataxel, quinban chʼawem ucʼ la rumal quech, xukujeʼ rumal quech conojel ri quecojon na che ri qui tzij. Quintzʼonoj che la rech chi quecojon chwe, rech chi quincuinic quincʼojiʼ chquipam, je jas ri lal, Tataxel, lal cʼo chnupam in, rech chi uj xaʼ jun.",
                "24": "Xcʼulmataj cʼut chi aretak ri Jesús banom chic we chʼawem rucʼ ri Tataxel, xopan cucʼ ri u tijoxelab. Chiwilampeʼ, cʼä qui takem u banic lokʼalaj chʼawem rucʼ, man qui qʼuisom taj. Y man xquicamulij tä cʼu sibalaj tak tzij, rumal cʼut chi yaʼom chque jas xquibij na pa ri chʼawem, xenojisax cʼut che jun utzalaj rayibal.",
                "25": "Xcʼulmataj cʼut chi ri Jesús xebutewichij aretak cätajin cäquiban we chʼawem rucʼ. Xtzeʼn ri u wächibal chquiwäch, xjuluw cʼut ri sakil re ri u wächibal chquiwäch. Chiwilampeʼ, xebux sak je jas ri u wächibal y ri ratzʼiak ri Jesús. Chiwilampeʼ, ri u sakil riʼ are nim na cho ronojel sakil. Kas jeʼ man cʼo tä jun jasäch cho ri ulew ri sak je jas ri u sakil riʼ.",
                "26": "Cʼu ri Jesús xubij chque: Chitakej u banic chʼawem rucʼ Dios. Areʼ cʼu riʼ, man xquiqʼuis tä u banic chʼawem rucʼ Dios.",
                "27": "Xutzolkʼomij cʼu rib chquij jumul chic, xbe cʼu apan jutzʼit, xxuquiʼc cho ri ulew, xuban chi jumul chʼawem rucʼ ri Tataxel, xubij:",
                "28": "Tataxel, quinmaltioxij che la chi lal e chʼajchʼojarisam la ri e nu chaʼom, rumal rech ri qui cojobal. Quinban chʼawem ucʼ la rumal quech, xukujeʼ rumal quech ri quecojon na che ri qui tzij, rech chi quebux chʼajchʼoj wumal in, rumal ri qui cojobal che ri qui tzij, je jas ri e areʼ kas e chʼajchʼoj wumal in.",
                "29": "Tataxel, man quinban tä chʼawem ucʼ la rumal quech ri winak ri e aj ri uwächulew, xane rumal quech ri e yaʼom la chwe, ri e elinak ulok chquiwäch ri winak ri e aj ri uwächulew. Quinban waʼ rech chi rumal ri qui cojobal, quebux chʼajchʼoj wumal ri in. Rumal cʼu jewaʼ in cʼo na cucʼ je jas lal, Tataxel, lal cʼo wucʼ in, rech uj xaʼ jun, rech cänimarisax nu kʼij rumal quech.",
                "30": "Aretak ri Jesús u bim chic we tzij, xpe chi jumul cucʼ ri u tijoxelab. Chiwilampeʼ cʼut, man salabam tä canimaʼ pa ri chʼawem ri xquiban che ri areʼ, man xquiqʼuis tä u banic. Xtzeʼn chi jumul u wächibal chque. Chiwilampeʼ, e sak je jas ri Jesús.",
                "31": "Xcʼulmataj chi xbe chi jumul jubikʼ naj, xuban chʼawem rucʼ ri Tataxel.",
                "32": "Ri akʼaj man cäcuin taj cätzijonic ri tzij ri xubij pa ri u chʼawem rucʼ ri Dios, mawi cuyaʼ chi cätzʼibax rumal jun winak ri tzij ri xubij pa ri u chʼawem rucʼ ri Dios.",
                "33": "Ri qʼuialaj winak cʼut kas xquito, y xquiyaʼ kʼalajisabal. Jakatal cʼu ri canimaʼ, xquichʼob pa canimaʼ ri tak u tzij ri xubij pa ri u chʼawem rucʼ ri Tataxel.",
                "34": "Pune jeriʼ, rumal ri nimalaj mayilaj tak tzij ri xubij pa ri u chʼawem, man cuyaʼ tä quetzʼibaxic, mawi chi quebixic cumal winak.",
                "35": "Xcʼulmataj chi aretak ri Jesús xuqʼuis u banic ri u chʼawem rucʼ ri Dios, xpe chi jumul cucʼ ri u tijoxelab, xubij chque: Sibalaj nim ri i cojobal chwe. Mawi jumul wilom nimalaj cojobal chquixol conojel ri aj Judeyib je wilom chixol ri ix. Rumal man xecojon taj, man xuyaʼ taj xincʼut nimalaj tak mayibal chque je jas nu cʼutum chiwe.",
                "36": "Kastzij, quinbij chiwe chi man cʼo tä jun chque ri quilom ri nimalaj jastak je jas iwilom ix. Mawi qui tom ri nimalaj jastak ri i tom ix."
            },
            "20": {
                "1": "Xcʼulmataj cʼut chi xutak chque ri qʼuialaj winak chquiqʼuisaʼ cʼut u banic ri qui chʼawem rucʼ ri Dios. Jewaʼ xubij chque ri u tijoxelab xukujeʼ. Y xutak chque conojel chi mäquiqʼuiso u banic ri chʼawem rucʼ Dios pa canimaʼ.",
                "2": "Cʼu xutak chque chewalajok, chetacʼalok. Xewalaj cʼut, xetaqʼuiʼ.",
                "3": "Xcʼulmataj cʼu riʼ chi xupir chi jumul ri cäxlan wa, xutewichij, xuyaʼ chque ri u tijoxelab, rech cäquitijo.",
                "4": "Aretak qui tijom chic, xutak chque chquipiraʼ ri cäxlan wa, chquiyaʼo chque ri qʼuialaj winak.",
                "5": "Aretak qui yaʼom chic riʼ chque ri qʼuialaj winak, xukujeʼ xuyaʼ u waʼl uvas chque rech cäquikumuj. Xutak cʼu chque chquiyaʼo chque ri qʼuialaj winak.",
                "6": "Are cʼu riʼ, ri tijoxelab y ri qʼuialaj winak man qui cʼamom tä ulok cäxlan wa mawi ri u waʼl uvas.",
                "7": "Tzare kastzij xuyaʼ cäxlan wa chque chquitijaʼ, xukujeʼ xuyaʼ u waʼl uvas chquikumuj.",
                "8": "Xubij cʼu chque: Apachin ri cätijow we cäxlan wa riʼ, cutij ri nu tiojil che ri ranimaʼ. Apachin cʼut ri cäkumun we vino riʼ, cukumuj ri nu quiqʼuel che ri ranimaʼ. Mawi jumul cäche ri ranimaʼ. Mawi jumul cänum na pa ranimaʼ, mawi jumul cächakiʼj na u chiʼ pa ranimaʼ, xane cänojisaxic pa ranimaʼ.",
                "9": "Aretak ri qʼuialaj winak xquitijow chic, xekumun chic, chiwilampeʼ, kas xenojisataj che ri Uxlabalixel. Xquibij cʼut junam qui chʼabal, xquiyaʼ u kʼij ri Jesús, ri quilom, xukujeʼ qui tom.",
                "10": "Xcʼulmataj chi aretak conojel qui yaʼom u kʼij ri Jesús, xubij cʼu chque: Chiwilampeʼ, camic cʼut quinqʼuis u bixic ri jun takbal ri u takom ulok ri Tataxel chwe chquij we winak, ri jun chque ri u nicʼajil winak ri e aj uwo rachoch Israel.",
                "11": "Cänataj chiwe ri xixintzijobej, aretak xintzijon chque tak ri u tzij ri Isaías ri quetzʼakatisax na. Chiwilampeʼ, e tzʼibatalic, e cʼo chiwäch. Rumal riʼ, chebinicʼojampeʼ cʼut.",
                "12": "Kastzij, kastzij quinbij chiwe chi aretak quetzʼakatisaxic ri tak tzij riʼ, je cʼu riʼ, cätzʼakatisaxic ri yabal tzij ri u banom ri Tataxel chque ri u winak, ri e aj uwo rachoch Israel.",
                "13": "Cʼäte cʼu riʼ, ri tak u nicʼajil winak ri e quejabutaj na apanok cho ri uwächulew, quemulix na ulok tzpa ri relbal kʼij y xukujeʼ ri kajbal kʼij, y tzpa ri u wiquiakʼab relbal kʼij y ri u moxkʼab ri kajbal kʼij. Ri e are quetijotaj cʼu na chretamaxic ri Ajawaxel qui Dios, ri e resam pa qui mac.",
                "14": "Cʼu ri Tataxel u takom chwe chinyaʼ we ulew chiwe, che iwechbal.",
                "15": "In cʼut quinbij chiwe chi we man cäquiqʼuex tä qui cʼux ri Gentilib, aretak qui cʼamom chic ri jun tewichibal, aretak qui jabum chic ri nu winak cumal—",
                "16": "Cʼäte cʼu riʼ, ri ix, ri jun chque u nicʼajil ri rachoch ri Jacob, quixbe na apan chquixol, y quixcʼojiʼ cʼu na chquixol jun nimalaj mulaj winak, y quixcʼojiʼ cʼu na chquixol je jas tä ne jun coj ri cʼo chquixol tak ri awaj re cʼachelaj, je jas jun alaj coj chquixol jun chijel. Ri coj riʼ quebutacʼalej, xukujeʼ cäcʼajin ronojel we cäbe chquixol, y man cʼo tä jun ri cäcuinic che cäcolotajic.",
                "17": "Cäwalajisax na i kʼab paquiwiʼ ri quixquicʼululaj, y quetastaj cʼu na conojel ri i cʼulel chiwij.",
                "18": "Quebinmulij cʼu na nu winak je jas jun achi ri cumulij tak rakän trico cho u pa ja.",
                "19": "Are waʼ quinban na chque ri nu winak, ri banom jun yabal tzij ri Tataxel chque. Kas jeʼ, quinqʼuex na iwucʼa cho chʼichʼ, quinqʼuex cʼu na ri iwixqʼuiak che quiäk chʼichʼ. Quiban cʼu na chakatak chque qʼuialaj winak. Quinjach cʼu na qui kʼinomal pa u kʼab ri Ajawaxel. Quinjach cʼu na qui jastak pa u kʼab ri Ajawaxel ri cʼo paquiwiʼ conojel ri e aj uwächulew. Chiwilampeʼ, in riʼ ri quinbanowic.",
                "20": "Cäcʼulmataj cʼu na, cächa ri Tataxel, chi pa ri kʼij riʼ, ri machet re ri nu kʼatow tzij cäraj na cuban cʼäx paquiwiʼ, y kastzij cäkaj na paquiwiʼ conojel ri qui tinimit ri Gentilib we tä man cäquiqʼuex tä qui cʼux che ri qui mac.",
                "21": "Cäcʼulmataj cʼu na chi quebentacʼabaʼ na nu winak, ri e aj uwo rachoch ri Israel.",
                "22": "Chiwilampeʼ cʼu riʼ, quebintacʼabaʼ na we winak pa we ulew riʼ, rech cätzʼakatisax ri yabal tzij ri xinbano che ri i tat, ri Jacob. Are cäban cʼu na jun Cʼacʼ Jerusalén, cäcʼojiʼ cʼu na ri tak u cuinem ri caj chquixol we winak. Kas jeʼ ri in, in quincʼojiʼ na chixol.",
                "23": "Chiwilampeʼ, in riʼ ri xtzijox rumal ri Moisés, ri xubij: Ri Ajawaxel Dios cuwalajisaj na chiwe jun kʼalajisanel che ri cäpe na chquixol ri iwachalal, jas ri in. Chitatabej ronojel u tzij ri cubij na chiwe. Cäcʼulamtaj cʼu na chi conojel ri man cäcaj taj cäquitatabaj ri jun kʼalajisanel riʼ che ri cäpe na, quetastaj na chquij ri winak.",
                "24": "Kastzij quinbij chiwe: Kas jeʼ, conojel ri kʼalajisanelab che ri cäpe na tzpa ri Samuel, y conojel ri quepe na, jeʼ, conojel ri quechʼawic, qui kʼalajisam chwij.",
                "25": "Ix riʼ ri calcʼual ri kʼalajisanelab che ri cäpe na. Ix aj uwo rachoch ri Israel. Ix cʼo chupam ri yabal tzij ri u banom can ri Tataxel cucʼ ri i mam ojer. Je xuban ri Tataxel aretak xubij che ri Abraham: Cumal ri awijaʼl quetewichix na ri winak pa tak conojel tinimit cho ri uwächulew.",
                "26": "Ri Tataxel xinuwalajisaj nabe rech quinpe chiwach ix. Xinutak ulok rech quixintewichij, rech quinban chi chijujunal ri ix quiyaʼ can ri etzelal. Are cʼu waʼ rumal chi ix ri alcʼualaxelab re ri yabal tzij.",
                "27": "Aretak ix xixtewichitaj chic, cʼäte cʼu riʼ ri Tataxel cutzʼakatisaj ri yabal tzij ri xuban rucʼ ri Abraham, xubij: Cumal ri awijaʼlil quetewichix na ri winak pa tak conojel tinimit cho ri uwächulew, rumal rech chi cämaqʼuix na ri Uxlabixel paquiwiʼ ri Gentilib. We tewichibal riʼ, ri cäyaʼ na paquiwiʼ ri Gentilib, quebucowirisaj na chquiwäch conojel, quequijabuj na nu winak, ri e aj uwo rachoch ri Israel.",
                "28": "Cäquetzelaj na qui wäch ri winak ri e cʼo pa we ulew riʼ. Pune cäquiban jewaʼ, we cäquicowirisaj qui cʼux chwij aretak qui cʼamom ri u tzʼakatisaxic ri lokʼalaj nu tzijobal, quintzelej na ri quetzelal paquiwiʼ ri e areʼ, cächa ri Tataxel.",
                "29": "In cʼut quinnatajisaj na ri yaal tzij ri nu banom cucʼ ri nu winak. Nu yaʼom nu tzij chque chi quebinmulij na pa ri kʼij ri quinchomaj chi utz. Xinyaʼ nu tzij chi kas xinyaʼ chque chi na jumul ri culew ri ojer qui mam qui tat che quechbal. Are riʼ ri ulew re Jerusalén, are jun tasom ulew chque cäbe kʼij sak, cächa ri Tataxel.",
                "30": "Cäcʼulmataj cʼu na chi cäpe ri kʼij re ri u tzijoxic ri tzʼakatisanic re ri lokʼalaj nu tzijobal chque.",
                "31": "Quecojon cʼu na chwe, chi in riʼ ri Jesucristo, ri u Cʼojol ri Dios. Cäquiban cʼu na chʼawem rucʼ ri Tataxel pa nu biʼ ri in.",
                "32": "Cʼäte cʼu riʼ, ri qui chajinelab cäquirak na qui chiʼ. Junam qui chʼabal quebixon na, rumal rech chi kʼalaj cäquil na rucʼ qui bokʼwäch.",
                "33": "Cʼäte riʼ, ri Tataxel quebumulij chi na jumul, cuyaʼ cʼu na ri Jerusalén chque, che ri ulew re ri quechbal.",
                "34": "Cʼäte cʼu riʼ, cäquichaplej na ri qui quicotem: Junam chixquicotok, ix ri tzʼinowinak tak cʼolbal pa Jerusalén, rumal rech chi ri Tataxel u cuʼbisam qui cʼux ri u winak, e resam pa ri qui mac ri e aj Jerusalén.",
                "35": "Ri Tataxel u chʼanabam ri lokʼalaj u kʼab chquiwäch conojel tak ri tinimit. Conojel ri winak cʼut ri e cʼo pa tak u cʼulbat ri ulew, quilow na ri colotajibal rech ri Tataxel. Ri Tataxel y ri in, uj xaʼ jun.",
                "36": "Cʼäte cʼu riʼ, cäcʼulmataj na jas ri tzʼibatalic: Chatcʼastajok, chatcʼastaj chi jumul, chacojoʼ ri a chukʼab, lokʼalaj Sión. Chacojoʼ ri jeʼlalaj tak awatzʼiak, chʼajchʼojalaj Jerusalén, ri lokʼalaj tinimit. Tzpa camic cʼut man quebopan tä chi na awucʼ ri man qui cojom tä retal che qui cowil, ri man e chʼajchʼoj taj.",
                "37": "Chatotaʼ awib che ri cʼajcʼaj ulew ri cʼo chawij. Chatwalajok, chattʼuyulok, lokʼalaj Jerusalén. Chaquiraʼ ri ximbal ri sutim pa a kul, lokʼalaj u mial ri Sión, at kajinak pa qui kʼab ri a cʼulel.",
                "38": "Jeriʼ cubij ri Ajawaxel: I cʼayim iwib che u qʼuexel ri jastak ri man cʼo tä qui patan, man quixcolotaj tä cʼu na rumal ri puak.",
                "39": "Kastzij, kastzij quinbij chiwe chi ri nu winak cäquetamaj na ri nu biʼ. Kas jeʼ, pa ri kʼij riʼ cäquetamaj na chi in riʼ ri kas quinchʼawic.",
                "40": "Cʼäte cʼu riʼ, cäquibij na: Sibalaj jeʼlic puwiʼ tak ri juyub ri rakän ri areʼ ri cäcʼamow ulok ri utzalaj u bixical chque, ri cäkʼalajisan ri utzilal, ri cäcʼamow ulok chque ri utzalaj u bixical ri utzi, ri cäkʼalajisan ri colonem, ri cubij che ri Sión: ¡Cajawinic ri a Dios!",
                "41": "Cʼäte cʼu riʼ, quel na apan jun siqʼuinem ri cubij: Jix, jix, chixel bi chilaʼ. Michap jas ri man chʼajchʼoj taj. Chixel bi chuxol ri areʼ. Chibanaʼ chʼajchʼoj ix ri quixcʼamow ri u kumbal ri Ajawaxel.",
                "42": "Mixel tä bic chanim, mawi rucʼ aninakil, rumal rech chi ri Ajawaxel cänabej na chiwäch. Y ri Dios re ri Israel cuban na ri chajinel chiwij.",
                "43": "Chiwilampeʼ, ri nu pataninel cächacun na rucʼ u noʼjibal. Cänimarisax na u kʼij y curik u cʼolibal chicaj, sibalaj ajsic cäcʼojiʼ na.",
                "44": "Are riʼ e qʼui ri xquimayij chawäch. Sibalaj etzelam ri u wäch, etzelam cʼu na chuwäch apachique achi chic. Etzelam cʼu na ri u sucʼumal ri u tiojil chquiwäch ri calcʼual ri winak.",
                "45": "Je cʼu riʼ, cuyaʼ na canok ri u tzijobal chquixol qʼui tinimit. Ri ajawinelab cäquitzʼapij na qui chiʼ chuwäch, rumal rech chi cäquil na jas ri man xbix tä chque, cäquichomaj cʼu na jas ri man quilom taj.",
                "46": "Kastzij, kastzij quinbij chiwe: Kas cäcʼulmataj na ronojel waʼ je jas u takom ri Tataxel chwe. Cʼäte riʼ, cätzʼakatisax na we yabal tzij ri xuyaʼ ri Tataxel chque ri u winak. Quecʼojiʼ na chi jumul ri nu winak pa Jerusalén, ri cux na ri ulew re ri quechbal."
            },
            "21": {
                "1": "Kastzij cʼut quinbij chiwe: Quincʼut chiwe jun etal, rech quichʼob na jas ri kʼij cäraj cäcʼulmataj na waʼ. Ri kʼij ri quebinmulij na nu winak, o ri e aj uwo rachoch ri Israel, ri qʼui tak kʼij e jabutal chquixol juleʼ winak chic, quintacʼabaʼ chi na jumul ri Sión chquixol.",
                "2": "Chiwilampeʼ cʼut, are waʼ ri quincʼut na chiwe che retal: Kastzij quinbij chiwe chi quintzijoj we tzij riʼ chiwe, quintzijoj cʼu na nicʼaj tzij chic chiwe wumal in. We tak tzij riʼ cäkʼalajisax na chque ri Gentilib rumal ri u cuinem ri Uxlabixel, ri cäyaʼ na chiwe rumal ri Tataxel. Cäkʼalajisax na waʼ chque ri Gentilib rech quecuinic quechʼobon chquij we winak riʼ, ri jun chque u nicʼajil winak aj uwo rachoch ri Jacob, chquij xukujeʼ ri nu winak ri quejabutaj na cumal.",
                "3": "Kastzij, kastzij quinbij chiwe chi ri Tataxel cukʼalajisaj na we jastak chque ri areʼ. Cʼäte cʼu riʼ, quepe we jastak chiwe cumal ri e areʼ.",
                "4": "Are cʼut ri u noʼjibal ri Tataxel chi quetacʼabax na waral pa we ulew riʼ, y quetacʼabax cʼu na jun winak ri e tzokopitalic rumal ri Tataxel, rech copan we jastak riʼ cumal chque ri iwijaʼlil. Jewaʼ cʼu riʼ, rech cätzʼakatisax ri yabal tzij ri Tataxel ri u yaʼom chque ri u winak, ri uwo rachoch Israel.",
                "5": "Je cʼu riʼ, we tak chac riʼ, xukujeʼ ri nicʼaj chac chic ri cäban na chixol, quepe na ulok cumal ri Gentilib chque ri iwijaʼl, pa jun kʼij aretak man quecojon taj rumal rech ri etzelal ri cäquibano.",
                "6": "Jewaʼ rumal rech chi are laʼ u rayibal ri Tataxel chi cäpe na ulok cumal Gentilib, rech cäcuinic cucʼut ri u cuinem chquiwäch ri Gentilib. Je cʼu waʼ, we Gentilib man cäquicowirisaj tä ri canimaʼ, quecuin na cäquiqʼuex qui cʼux, quekasax xeʼ jaʼ pa ri nu biʼ ri in, y cäquichʼob ri kastzij u sucʼumal ri lokʼalaj nu tijonem. Je cʼut quecuinic quebajilataj na chquixol ri nu winak, ri lokʼalaj ri uwo rachoch ri Israel.",
                "7": "Aretak cäcʼulmataj na waʼ, jeʼ, aretak ri iwijaʼl cäquichaplej qui chʼobic we jastak, are waʼ je tä ne jun etal chquiwäch chi ri Tataxel u chaplem chi riʼ ri u chac chutzʼakatisaxic ri yabal tzij ri xuban chque ri winak, ri e aj ri uwo rachoch ri Israel.",
                "8": "Cʼäte riʼ, aretak cäpe ri kʼij riʼ, cäcʼulmataj cʼu na chi ri ajawinelab cäquitzʼapij na qui chiʼ, rumal rech chi cäquil na jas ri man xbix tä chque, cäquichomaj cʼu na jas ri man qui tom taj.",
                "9": "Rumal rech chi pa ri kʼij riʼ, ri Tataxel cuchacuj na jun chac rumal wech, ri cux na jun nimalaj mayilaj chac chquixol. Cäcʼojiʼ cʼu na jujun chquixol ri man quecojon taj pune jun achi cukʼalajisaj na chquiwäch.",
                "10": "Tzare chiwilampeʼ, cäcʼojiʼ na pa nu kʼab in ri u cʼaslemal ri nu pataninel. Rumal riʼ, man cäquiban tä na cʼäx che, pune jeʼ cäsocotaj u wäch cumal ri e areʼ. Are cʼu ri in quincunaj na, rumal quincʼut na chque chi mas nim na nu noʼjibal chuwäch ri itzelalaj subunic re ri itzel.",
                "11": "Rumal cʼu waʼ, cäcʼulmataj na chi conojel jachin ri man quecojon tä che nu tzij ri in, ri Jesucristo, are riʼ quetastaj na chquij ri nu winak re ri yabal tzij. In riʼ ri jun ri cätak na rumal ri Tataxel chucʼamaʼ ulok ri tzij chque ri Gentilib, y cuyaʼ na cuinem pa u kʼab che u cʼamic ulok chque ri Gentilib, (cäbantaj na waʼ je jas xubij ri Moisés).",
                "12": "Ri nu winak are jun chque ri u nicʼajil uwo rachoch ri Jacob. Ri e areʼ quecʼojiʼ na chquixol ri Gentilib. Kas jeʼ quecʼojiʼ na chquixol je tä ne jun coj ri cʼo chquixol tak ri awaj re cʼachelaj, je jas jun alaj coj ri cʼo chquixol jun chijel. Ri coj riʼ quebutacʼalej, xukujeʼ cäcʼajinic we cäbe chquixol, y man cʼo tä jun ri cäcuinic che qui colotajic.",
                "13": "Cäwalajisax na qui kʼab paquiwiʼ ri quequicʼululaj, quetastaj apan conojel ri qui cʼulel chquij.",
                "14": "Kas jeriʼ, tokʼob qui wäch ri Gentilib, we tä man cäquiqʼuex tä qui cʼux. Cäcʼulmataj cʼu na pa ri kʼij riʼ, cächa ri Tataxel, chi quebinwesaj na ri quiej chixol, quinwetzelaj cʼu ri i careʼt rech quiej.",
                "15": "Quebinpucaj cʼu na chiwij ri tak tinimit ri cʼo pa ri iwulew, quebinwulij na ri tak i cʼolbal ri nim qui chukʼab.",
                "16": "Quebinsach na qui wäch ri quebanow tak itzibal pa ri iwulew y man quecʼojiʼ tä na chʼabonelab iwucʼ.",
                "17": "Quebinsach na qui wäch ri alaʼs tak i tiox y ri tacʼal tak i tiox. Mikʼijilaj chi na jas banom che i kʼab.",
                "18": "Quebinbok na ri cʼachelaj ri cʼo chixol. Jeriʼ cʼut quinwulij na qui wäch ri tak i tinimit.",
                "19": "Cäcʼulmataj cʼu na chi quesach na qui wäch conojel banow tzij, y conojel tak subunic, y ronojel u petic royowal jun aretak jun chic curik utzil, y ronojel tak chʼoʼj, y ronojel itzel tak chac ri cäban cumal ri ajyukʼab que ri winak, y ronojel itzibal chquixol achijab y ixokib.",
                "20": "Cäcʼulmataj cʼu na, cächa ri Tataxel, chi conojel ri jachin man queqʼuexow tä na qui cʼux, man quebopan tä na rucʼ ri lokʼalaj nu Cʼojol pa ri kʼij riʼ. Are riʼ quebintas na chquij ri nu winak, ri e aj uwo rachoch Israel.",
                "21": "Quintzelej cʼu na jun cʼäx paquiwiʼ, quinqʼuiak na jun nimalaj woyowal chquij, je jas ri quinban na chque ri man cäquicoj tä ri u tzij ri Dios, je jas man qui tom taj.",
                "22": "Tzare we tä cäquiqʼuex qui cʼux, y cäquitatabej ri nu tzij, y man cäquicowirisaj tä ri canimaʼ, in cʼut quintacʼabaʼ na nu winakil chquixol. Cʼu ri e areʼ queboc na pa ri yabal tzij rucʼ ri Dios, quebajilataj cʼu na chquixol ri nicʼaj uwo rachoch ri Jacob. In cʼut nu yaʼom chque we ulew che quechbal.",
                "23": "Quequitoʼo na ri nu winak, rech quecuinic cäquiyac na jun tinimit, ri cäbix ri Cʼacʼ Jerusalén che. Ri nu winak ri cäquiban na waʼ, are riʼ ri u nicʼajil ri uj uwo rachoch ri Jacob, y xukujeʼ conojel ri e aj ri uwo rachoch Israel ri quepe na.",
                "24": "Cʼäte cʼu riʼ, quequitoʼo na nu winak rech quemulix ulok cʼä pa ri Cʼacʼ Jerusalén. E jabutal ri e areʼ cho ronojel u wäch ri ulew.",
                "25": "Cʼäte riʼ, ri u cuinem ri caj cäkaj na ulok chquixol, in xkujeʼ quincʼojiʼ na chquixol.",
                "26": "Cʼäte ri kʼij riʼ, cächapletaj na ri lokʼalaj u chac ri Tataxel, aretak cätzijox na we lokʼalaj tzijobal chque ri u nicʼajil we winak. Kastzij quinbij chiwe chi pa ri kʼij riʼ, kas cächapletaj na ri u chac ri Tataxel chquixol conojel ri nu winak ri e jabutal apanok. Kas jeʼ, chquixol ri jutak mulaj winak junam quijaʼlil ri e sachinak, ri u cʼamom bi qui be pa Jerusalén.",
                "27": "Kas jeʼ, cächapletaj na we lokʼalaj chac chquixol conojel nu winak ri e jabutal apanok. Cächapletaj na rumal ri Tataxel chusucʼumaxic ri u beyal rech quecuinic quebopan wucʼ, rech quecuinic cäquichʼabej ri Tataxel pa ri nu bi.",
                "28": "Jeʼ, cächapletaj cʼu na ri lokʼalaj chac chquixol conojel tak tinimit rumal ri Tataxel. Jewaʼ cusucʼumaj na ri u beyal rech chi ri u winak quecuinic quemulitajic ulok pa ri ulew re ri quechbal.",
                "29": "Quebel cʼu na ulok chquixol conojel tak tinimit. Man quebel tä ulok chanim, mawi rucʼ aninakil, rumal rech chi ri in quinnabej na chquiwäch cächa ri Tataxel, y quinban cʼu na ri chajinel que chquij."
            },
            "22": {
                "1": "Cäcʼulmataj cʼu na jas ri tzʼibatalic: Chatbixonok, at ri man catalcʼualan taj, y man cäcʼoj taj majun awalcʼual. Chachaplej cʼu riʼ ri a bixonic. Chabanaʼ jun quicotem tak bixonic, at ri man xarik taj ri cʼäx pa ri alcʼualinic. Rumal rech chi e qʼui ralcʼual ri ixok ri cʼo u tuquiel chquiwäch ri ralcʼual ri cʼulanic ixok, cächa ri Ajawaxel.",
                "2": "Chanimarisaj ri uwo ri ulew ja ri cʼo ri a panibal. Chayukuʼ cʼu ulok ri atzʼiak ri cʼo pa ri a wentana rech ri awachoch, ma at tä xuʼy. Chayukuʼ ri a colob. Chacowirisaj ri a cheʼyal, at chapowinak.",
                "3": "Rumal rech chi catqʼuiy na pa ri wiquiakʼab xukujeʼ pa ri moxkʼab. Ri awijaʼl cʼut quequechbej na ri nimak tak ulew, cäquiban na chi e cʼo winak pa ri tzʼinowinak tak tinimit.",
                "4": "Maxej awib, at man caqʼuix tä na cʼut, mawi cäsach na a cʼux, rumal man cʼo tä na ri a qʼuixibal. Rumal rech chi cäsach na pa a jolom jas ri qʼuixbal xaban pa ri awacʼalil. Man cänataj tä na chawe ri xatyokʼic pa ri awacʼalil. Man cänataj tä cʼu na chawe ri xatyokʼic pa ri a malcaʼnil.",
                "5": "Rumal rech chi ri banel awech, ri awachajil, ri Ajawaxel que ri ajchʼoʼjab u biʼ, xukujeʼ ri Tojol a mac, ri Lokʼalaxel re ri Israel. Ri Dios re ronojel ri uwächulew cäbix na che.",
                "6": "Rumal rech chi ri Ajawaxel xubij chawe chi ri at jun ixok ri tzakom canok, ri cäbisonic pa ruxlabal, y xukujeʼ je jas jun acʼal at ixokil ri xatyaʼic, y xatqʼuiakic aretak xatwonobax canok, cächa ri a Dios.",
                "7": "Xak quieb oxib kʼij xatintzako, tzare sibalaj quel nu cʼux chawe, catinsicʼ na.",
                "8": "Xpe jubikʼ woyowal chawij, xincʼuʼ ri nu palaj chawäch che jun xaʼ jubikʼ. Are cʼu riʼ, quinban na junalic wutzilal chawe, quintokʼobisaj cʼu na a wäch, cächa ri Ajawaxel ri Tojol a mac.",
                "9": "Quinwil cʼu na waʼ je jas ri nim jaʼ re ri Noé. rumal rech chi nu yaʼom nu biʼ che ri u bixic chi mawi jumul cänoj tä chic ri uwächulew che jaʼ. Jeriʼ xinban rucʼ ri Noé. Junam cʼu riʼ nu yaʼom nu tzij chawe chi man cäpe tä chic woyowal awucʼ.",
                "10": "Rumal rech quebel bi na ri nim tak juyub. Quesax cʼu na ri alaj tak juyub. Are cʼut man quinqʼuis tä na u basnic wutzilal chiwe, mawi quinwesaj bi na ri tzij ri xinyaʼo chque ri nu winak. Jewaʼ cubij ri Ajawaxel ri cutokʼobisaj a wäch.",
                "11": "¡At cʼäx a rikom, at u sutim ri cakuljaʼ, y man a cuʼbisam tä a cʼux! Chawilampeʼ, quinnacʼ na ri a cʼolibal chque tak abäj re jeʼlalaj caʼyibal. Quinnacʼ na ri a tacʼalibal che abäj safiro u biʼ.",
                "12": "Quinban cʼu na ri a wentana che abäj ágata, quinban na ri tak u chiʼ ja ri a cʼolibal chque abäj rubíes. Quinban conojel tak ri a cʼulbat che utzalaj tak abäj.",
                "13": "Ri Ajawaxel cʼut quebutijoj na ri conojel awalcʼual. Cäbantaj cʼu na jun nimalaj utzil chquixol ri awalcʼual.",
                "14": "At cattacʼabax na rumal ri suqʼuilal. Naj cʼo na a xol cucʼ ri quebanow cʼäx chawe, rumal rech chi man caxej tä na awib. Naj cʼu cʼo na a xol cucʼ ri catuxibij, rumal rech chi man cäkeb tä na awucʼ.",
                "15": "Chawilampeʼ, kas cäquimulij na quib rech quechʼoʼjin chawij, man umal tä wech in. Conojel jachin ri quemulin quib rech quechʼoʼjin chawij, areʼ quetzak na rumal iwech.",
                "16": "Chawilampeʼ, nu banom ri chʼayol chʼichʼ ri cuxutij tak ri akʼal ri cʼo pa ri kʼakʼ, ri cäresaj cʼu ulok ri jun chacubal rech u chac. Nu banom cʼu xukujeʼ ri jun sachbal wächaj rech cusäch tak wächaj.",
                "17": "Man cʼo tä jun chʼoʼjibal ri cäbantajic ri cʼo na u patan chachʼequic at. Are cʼu riʼ, conojel jachin ri quewalaj na chawij chukʼatic tzij rucʼ ri rakʼ pawiʼ, ri at cakʼat na tzij paquiwiʼ. Are cʼu waʼ jas cäquechbej ri pataninelab re ri Ajawaxel. Petinak cʼu ri qui suqʼuilal wucʼ ri in, cächa ri Ajawaxel."
            },
            "23": {
                "1": "Chiwilampeʼ, wacamic quinbij chiwe chi rajwaxic chi quinicʼoj ri jastak riʼ. Kas jeʼ, quinyaʼ ri takbal chiwe chi quixsacʼajin na che ri u nicʼoxic we jastak riʼ. Are cʼu waʼ, sibalaj nim canok ri u tzij ri Isaías.",
                "2": "Kastzij cʼu riʼ, xubij ronojel ri cätzijon chquij ri nu winak ri e aj ri awo rachoch ri Israel. Rumal cʼu riʼ, rajwaxic baʼ cätzijon na chque ri Gentilib xukujeʼ.",
                "3": "Bantajinak cʼu ronojel jas xubij, cʼä cäbantaj cʼu riʼ na. Cäban cʼu na jas ri u beyal tak ri tzij ri xubij.",
                "4": "Rumal cʼu waʼ, chitatabej ri nu tzij. Chitzʼibaj jas ri nu bim chiwe. Copan cʼu na we tzij riʼ cʼä cucʼ ri Gentilib, jas ri kʼij ri cuchomaj ri Tataxel, y che ri u rayibal.",
                "5": "Apachin cʼu ri cutatabej na nu tzij, ri cäqʼuexow ri u cʼux, y cäyaʼow chi cäban u kasbal xeʼ jaʼ, ri areʼ cʼut kas cäcolotaj na. Chinicʼojampeʼ tak ri qui tzij ri kʼalajisanelab che ri cäpe na, rumal cʼu chi e qʼui chque ri e areʼ ri quekʼalajisan we jastak riʼ.",
                "6": "Xcʼulmataj cʼu riʼ bim chi tak we tzij rumal ri Jesús, xebutzijobej chic jumul. Are u kʼalajisam chi conojel ri lokʼalaj tak tzʼibatalic ri qui cʼamom chic, xubij cʼu chque: Chiwilampeʼ, cʼo nicʼaj tak lokʼalaj tzij ri quinrayij chi quitzʼibaj, ri man cʼo tä iwucʼ.",
                "7": "Xcʼulmataj cʼut chi xubij che ri Nefi: Chacʼamaʼ ulok ri tzʼibatal canok chejujun junab ri a cʼolom.",
                "8": "Are cʼut, ri Nefi xucʼam bic ri tzʼibatal can chejujun junab, xuyaʼ chuwäch ri Jesús. Areʼ xunicʼoj, y xubij cʼut:",
                "9": "Kastzij quinbij chiwe, xintak ubic che ri nu pataninel, Samuel, ri jun aj Lamanita, chi xukʼalajisaj chquiwäch we jun tinimit, chi pa ri kʼij ri Tataxel cunimarisaj na u biʼ wumal ri in, cäpe na chic qʼui chʼajchʼojalaj tak winak. Quewalaj na chquixol ri cäminakib. Cäquicʼut na quib chquiwäch sibalaj winak, y xebequipatanij na chque. Y xutaʼ chque: ¿La man je tä riʼ xbanic?",
                "10": "Cʼu ri u tijoxelab xquitzelej u bixic, xquibij cʼut: Jeriʼ, Kajaw, ri Samuel xukʼalajisaj can ri cäban na, je jas ri tzij la, y ronojel xtzʼakatisaxic.",
                "11": "Cʼu ri Jesús xubij chque: ¿Jasche man i tzʼibam tä waʼ, chi qʼui chʼajchʼojalaj tak winak xewalajic, xecʼutwächinic chquiwäch sibalaj tak winak, y xequipatanij?",
                "12": "Xcʼulmatajic chi ri Nefi xnataj che chi ri nicʼaj riʼ man e tzʼibatal taj.",
                "13": "Xcʼulmataj cʼut chi ri Jesús xtakanic chi cätzʼibaxic. Rumal riʼ, xtzʼibax riʼ je ri xubij ri u takanic.",
                "14": "Xcʼulmataj cʼu riʼ chi ri Jesús xuqʼuis u kʼalajisaxic conojel tak ri lokʼalaj tzʼibatalic ri tzʼibatajinak cumal. Cʼäte riʼ, xtakan chque chi quetijoxic we jastak riʼ, ri u kʼalajisam canok."
            },
            "24": {
                "1": "Xcʼulmataj cʼu riʼ, chi xtakan chque rech cäquitzʼibaj tak ri tzij ri xuyaʼ ulok ri Tataxel che ri Malaquías, rech cukʼaxaj chque. Xcʼulmataj cʼu riʼ chi are tzʼibam chic riʼ, xukʼalajisaj. Are waʼ cʼu ri tzij ri xubij chque, xubij: Jewaʼ xubij ri Tataxel che ri Malaquías: Chawilampeʼ, quintak na ulok ri nu takom, are cʼut cusucʼumaj na ri be chnuwäch. Ri Ajawaxel cʼut, ri quitzucuj, man etamatal tä jampa cäpe na pa ri lokʼalaj rachoch, are kas ri takom re ri yabal tzij, ri cuyaʼ quicotemal chawe. Chawilampeʼ, kas cäpe na, cächa ri Ajawaxel que ri ajchʼoʼjab.",
                "2": "¿Jachin cʼu riʼ ri cukʼiʼ na ri kʼij re ri u petibal? ¿Jachin cʼu cätaqʼuiʼ na aretak cucʼut rib? Are cuban cʼut je ri kʼakʼ ri cächʼajchʼojinic, cuban je ri chʼipak re jun ri aj yakʼal cʼul.",
                "3": "Ri areʼ cʼut cätʼuyulic na je tä ne jun ri sucʼumanel rech sak puak ri cuchʼajchʼojarisaj. Are cʼu riʼ, quebuchʼajchʼojarisaj ri u cʼojol ri Levi, cäresaj na ronojel ri man utz taj chquixol, je cäban che ri kʼän puak y che ri sak puak. Jewaʼ cʼu riʼ cuban na rech quecuinic cäquichiʼj jun sucʼalaj sipanic che ri Ajawaxel.",
                "4": "Cʼäte riʼ, utz cäril na ri Ajawaxel ri qui sipanic ri e aj Judá y aj Jerusalén. Je xban pa ri ojer tak kʼij, y pa tak ri junab ri ocʼowinak chic.",
                "5": "In cʼut quinkeb na iwucʼ chukʼatic tzij pa wiʼaj. Chanim cʼut quinkʼalajisaj na tzij chquij ri itzinelab, y chquij xukujeʼ ri quemacun cucʼ ri ixokib y ri achijab ri e cʼulan taj. Quinkʼalajisaj na tzij chquij ri man kas tä tzij ri cäquibij, y chquij ri cäquiban cʼäx che ri cajchaquib che ri u tojonic, y chquij ri cäquiban cʼäx chque ri malcaʼnib, y chque ri man cʼo tä qui nan qui tat. Quinkʼalajisaj cʼu na tzij chquij ri quequixutij ri winak we man cäquichʼob tä qui wäch, ri man cäquixej tä quib chnuwäch, cächa ri Ajawaxel que ri ajchʼoʼjab.",
                "6": "Rumal rech chi in ri Ajawaxel, man quinqʼuex tä wib. Rumal cʼu riʼ, man cäsach tä i wäch ix, ri ralcʼual ri Jacob.",
                "7": "Ix i tasom iwib chquij ri lokʼalaj nu sucʼumabal, man i nimam tä cʼut. Waʼ i banom tzpa ri tak qui kʼij ri ojer tak i mam. Chixtzelej wucʼ, y in quintzelej cʼu na iwucʼ, cächa ri Ajawaxel que ri ajchʼoʼjab. Ix cʼu riʼ quibij: ¿Jas u banic rech cujtzelej ulok?",
                "8": "¿La cärelakʼaj na jun achi jun jasäch pa u kʼab ri Dios? Ix cʼut cʼo jas iwelakʼam pa nu kʼab in. Ix cʼu riʼ quibij: ¿Jas ri kelakʼam pa kʼab la? Are riʼ pa ri u lajujil i chʼecoj, y pa ri tojbal u qʼuexwäch ri waʼim man i tijom taj.",
                "9": "Xkʼat itzel tzij piwiʼ rucʼ jun nimalaj etzelal, rumal rech chi cʼo jas iwelakʼam pa nu kʼab, iwonojel ix, ix we nimalaj tinimit riʼ.",
                "10": "Chicʼamaʼ ulok conojel ri lajujil re i chʼecoj chupam ri cʼuja, rech cäcʼojiʼ na ri cätijowic cho wachoch. Chiwilaʼ baʼ jas quinbano wachanim, cächaʼ ri Ajawaxel que ri ajchʼoʼjab, we man quinjak tä ri wentana rech ri uwo ri caj, we man quinmaqʼuinic jun tewichibal piwiʼ, chi man cʼo tä ri cʼolibal ri cuban na rech quicʼam ulok.",
                "11": "Quinyajajej cʼu na ri jun itzel ri cuqʼuis ronojel cumal iwech ix. Ri areʼ man cusach tä na u wäch tak ri uwo ri cheʼ ri i ticom pa iwulew. Xukujeʼ ri cheʼ ri cuyaʼ uvas, man cuyaʼ tä na u wäch cʼä majok cäpe ri u kʼijal waʼ pa tak ri ulew, cächa ri Ajawaxel que ri ajchʼoʼjab.",
                "12": "Conojel tak ri tinimit cäquibij cʼu na chi ri ix tewichim, rumal ix cʼu quixux na jun jeʼlalaj ulew, cächa ri Ajawaxel que ri ajchʼoʼjab.",
                "13": "Co ri i tzij ri i bim chwij, cächa ri Ajawaxel. Ix cʼu riʼ quibij: ¿Jas ri tzij ri ka bim chij la?",
                "14": "Ix i bim: Man cʼo tä u patan ri cäkapatanij na ri Dios. ¿Jas u patan chke chi cäkanimaj ri lokʼalaj u sucʼumabal? Y xukujeʼ bis uj bininak chuwäch ri Ajawaxel que ri ajchʼoʼjab.",
                "15": "Wacamic cʼut cäkabij chi quequicotic ri winak ri cäquinimarisaj quib. Tzare, quetacʼabax ri quebanow etzelal, kas jeʼ, quebesax pa qui cʼäx ri cäcaj chi ri Dios cuban ri man utz taj.",
                "16": "Cʼäte riʼ, ri areʼ ri xquixej quib chuwäch ri Dios amakʼel, xetzijon chachbil quib. Ri Ajawaxel cʼut xuta y xutatabej. Xtzʼibax cʼu jun wuj re natabal chuwäch ri areʼ, quech ri areʼ ri xquixej quib chuwäch ri Ajawaxel y xquichomaj che ri u biʼ.",
                "17": "Quebux cʼu na chi e wech, cächaʼ ri Ajawaxel que ri ajchʼoʼjab, pa ri jun kʼij ri quebinsicʼo ri alaj jeʼlic tak abäj wech. Quebincʼolo cʼu na je jas jun achi cucuy u mac ri kas u cʼojol ri cäpatanin che.",
                "18": "Cʼäte cʼu riʼ, quixtzelej na, quichʼob na jachin tak ri e sucʼumalaj winak y jachin tak ri e itzel winak. Quichʼob na jachin tak ri cäquipatanij ri Dios, jachin tak ri man cäquipatanij taj."
            },
            "25": {
                "1": "Chiwilampeʼ cʼut, cäpe na ri kʼij ri cäcʼatic je tä ne jun tuj. Conojel ri cäquinimarisaj qui kʼij cʼut, kas jeʼ, conojel cʼu ri quebanow etzelal, are cäban na je pulax cʼu chque. Pa ri kʼij ri cäpetic, cäsach na qui wäch rumal ri kʼakʼ, man cäcanaj tä na cʼu ri qui xeʼ, mawi qui kʼab. Jewaʼ cubij ri Ajawaxel que ri ajchʼoʼjab.",
                "2": "Are cʼu riʼ, ri u Cojol ri Suqʼuilal cäpakiʼ na ulok rucʼ utzil wächaj pa ri u xicʼ. Je cuban chiwäch ix ri quixej iwib che nu biʼ. Ix cʼut quixbe na apanok, quixqʼuiy na je jas ri alaj tak wacäx pa ri qui corral.",
                "3": "Quitacʼalej cʼu na ri itzel tak winak. E areʼ quebux na je ri chaj chuxeʼ ri u pa ri iwakän. Cäban na waʼ pa ri jun kʼij ri quinban na waʼ, cächa ri Ajawaxel que ri ajchʼoʼjab.",
                "4": "Chinatajisaj ri pixab ri xubij ri Moisés, ri nu pataninel. Are riʼ ri pixab ri xintak che, chilaʼ pa ri tinimit Horeb. Xintak ulok waʼ pa u kʼab chque conojel ri e aj Israel, cucʼ ri takbal tzij y ri kʼatbal tak tzij.",
                "5": "Chiwilampeʼ, quintak na ri Elías chiwäch, are ri kʼalajisanel che ri cäpe na. Quinban na waʼ cʼä majok cäpe ri nimalaj xibibal u kʼij ri Ajawaxel.",
                "6": "Ri areʼ cʼut cutzolkʼomij ri canimaʼ ri tataʼib chque ri calcʼual, cutzolkʼomij cʼu na ri canimaʼ ri acʼalab chque ri qui tat. We tä ma tä cäban na jewaʼ, quinpe na, quinsoc u wäch ri ulew rumal jun nimalaj itzel tzij."
            },
            "26": {
                "1": "Are tzijom chi cʼu we tak tzij riʼ rumal ri Jesús, xcʼulmataj chi xutzijoj waʼ chquiwäch ri qʼuialaj winak. Xutzijoj ronojel chquiwäch, ri nim qui banic, ri nitz qui banic.",
                "2": "Xubij cʼu riʼ: Ri Tataxel xutak chwe chi xinyaʼ na we lokʼalaj tzʼib chiwäch, ri man xcʼojiʼ tä iwucʼ. Xuchomaj rucʼ u noʼjibal chi xbix na we lokʼalaj tzij chque ri tak e quijaʼl ri winak ri calax na.",
                "3": "Kas xutzijoj cʼu riʼ jas ronojel ri bantajinak tzpa ri u tiquiribal ri uwächulew cʼä pa ri kʼij ri cäpe ri areʼ rucʼ u juluwinic. Kas jeʼ xutzijoj ronojel jas cäban na cho ri uwächulew cʼä xjaʼric na ronojel ri choconisan chrij rumal ri u kʼakʼal. Cäbotot cʼu na ri uwächulew je tä ne jun bototic wuj, y quebesax cʼu na qui banic tak ri caj y ri uwächulew.",
                "4": "Kas xutzijoj jas cäban na pa ri nimalaj qʼuisbal kʼij. Cʼäte riʼ, quetaqʼuiʼ na chuwäch ri Dios conojel calpuk winak, tinimit, y conojel ri winak re jalajoj quechʼawic. Cäkʼat cʼu na tzij paquiwiʼ rumal rech ri chac ri qui banom, we tä utz, we tä itzel riʼ.",
                "5": "We tä utz ri qui banom, quecʼastaj na ulok pa ri jun cʼaslemal ri man cʼo tä u qʼuisic. We tä cʼu itzel ri qui chac, quecʼastaj na che jun cʼajisabal wächaj. Cäquiban cʼut cachbil quib e quieb. Junam quebec jun pa ri mox y jun chic pa ri u wiquiakʼab. Cäban waʼ che ri u beyal ri u tokʼobisan wächaj, y ri u suqʼuilal, y ri u chʼajchʼojilal ri Cristo, ri xcʼasiʼc cʼä majok xjek u banic ri uwächulew.",
                "6": "Are cʼu riʼ, man cuyaʼ tä cätzʼibaxic ri u cienil chakatil jas ronojel kas xucʼut ri Jesús chquiwäch ri winak.",
                "7": "Are cʼu ri jewaʼ, ri xaxalaj u xak tak chʼichʼ rech ri Nefi cʼolic mas ri tzʼib re ri jastak ri xucʼut can chquiwäch.",
                "8": "Are cʼu ri nu tzʼibam in, xak jubikʼ ri xtijonic chquiwäch ri winak. Nu tzʼibam cʼu riʼ rech cuyaʼ chi xcʼam ulok na chic jumul chquiwäch we winak riʼ, pa qui kʼab ri Gentilib. Waʼ je ri tzij ri u bim ri Jesús.",
                "9": "Are waʼ rajwaxic cäquicʼam we tzij riʼ nabe, rech quiltajic we kas cʼo qui cojobal che ri Dios. Are qui cʼamom chi waʼ, y we tä quecojon na che waʼ, cʼäte cʼu riʼ, cäkʼalajisax jastak ri nim na qui banic.",
                "10": "We tä man cäquicoj tä cʼu waʼ, cʼäte riʼ, man cäyataj tä na jastak ri nim na qui banic. Je cʼu waʼ cäkʼat na itzel tzij paquiwiʼ.",
                "11": "Chiwilampeʼ, are majaʼ xinchaplej quebintzʼibaj ri tzij riʼ, ronojel ri e cʼo can retal chrij ri xaxalaj tak u xak chʼichʼ re ri Nefi, tzare ri Ajawaxel man xuyaʼ tä chwe, xubij: Quinwil na we cʼo ri qui cojobal ri nu winak chwe.",
                "12": "Rumal cʼu riʼ, in, Mormón, kas quintzʼibaj jas ri u takom ulok ri Ajawaxel chwe. Are cʼu ri in, Mormón, quinqʼuis u tzʼibaxic ri nu tzij, quinjek cʼu ri u tzʼibaxic jas ri takom ulok chwe.",
                "13": "Rumal cʼu riʼ, quinwaj na chi quichʼobo chi ri Ajawaxel kas xebutijoj ri winak, che oxib kʼij xuban waʼ. Cʼäte riʼ, e qʼui mul xucʼut rib chquiwäch, e qʼui mul xupir ri cäxlan wa, xutewichij, xujach chque cʼut.",
                "14": "Xcʼulmataj cʼu riʼ chi kas xebutijoj ri calcʼual ri qʼuialaj winak ri e tzijotajinak canok. Xuban cʼut ri lokʼalaj u chac rumal quech. Ri areʼ cʼut xutzokopij ri cakʼ, xquibij cʼu riʼ ri nimalaj mayilaj tzij chque ri qui tataʼib. Are nim na qui banic we tzij riʼ che jas ri u kʼalajisam chquiwäch ri winak. Xutzokopij cʼu ri cakʼ rech xecuinic xechʼawic.",
                "15": "Xcʼulmataj cʼut chi cʼäte riʼ, xpakiʼ chicaj. Waʼ ri ucab mul ri u cʼutum rib chquiwäch, y benak chi rucʼ ri Tataxel. E u cunam conojel ri yawabib y ri quechʼocnajic ri e cʼo chquixol. U jakom qui bokʼwäch ri moyab ri e cʼo chquixol. U torom ri qui xiquin ri tʼoyab ri e cʼo chquixol. Kas u banom ronojel u wäch tak cunanic chquixol. U walajisam jun achi chquixol ri cäminakib. U cʼutum apan ri u cuinem chquiwäch, pakinak cʼu chi rucʼ ri Tataxel.",
                "16": "Chiwilampeʼ, are banom chi ronojel waʼ, xcʼulmataj pa ri nim akʼab chi xquimulij quib ri qʼuialaj winak. Kas xequilo cʼu we acʼalab riʼ, xquitatabej qui tzij. Kas, ri acʼalab xquijak qui chiʼ, xquibij mayilaj tak tzij. Y ri qui bim ulok, cʼut man yatal tä chi mawi jun achi cutzʼibaj ne lo ri tzij ri xquibij ri e areʼ.",
                "17": "Xcʼulmataj cʼu riʼ chi ri tijoxelab, ri e u chaʼom ri Jesús, ri e areʼ xquijek u banic waʼ. Xquiban ri qui kasbal xeʼ jaʼ, y conojel ri xebopan cucʼ, xequitijoj cʼut. Conojel cʼu riʼ ri xban qui kasbal xeʼ jaʼ pa ri u biʼ ri Jesús, xenojisax rumal ri Lokʼalaj Uxlabixel.",
                "18": "E qʼui cʼut ri xquilo, y xquitatabej jastak ri man cuyaʼ taj cäbixic, ri man yatal tä rumal ri Dios chi cätzʼibax ne lo.",
                "19": "Xequitijoj cʼu cachbil quib, y xquibano ri lokʼalaj chac chque cachbil quib, y ri jastak ri e cʼo cucʼ juntir quech. Conojel winak xquiban sucʼ cachbil quib.",
                "20": "Xcʼulmataj cʼu riʼ chi xquiban ronojel jas ri u takom ri Jesús chque.",
                "21": "Ri winak cʼu ri xban ri qui kasbal xeʼ jaʼ pa ri u biʼ ri Jesucristo, cäbix ri u Winakil ri Cristo chque."
            },
            "27": {
                "1": "Xcʼulmataj cʼu riʼ chi ri u tijoxelab ri Jesús xebinic, xquitzijoj jas ri quilom qui tom. Xquiban ri kasbal xeʼ jaʼ pa ri u biʼ ri Jesús. Xcʼulmataj chi aretak tajin cäquiban ronojel waʼ, xquimulij quib ri tijoxelab, junam xquiban jun mayilaj chʼawem rucʼ ri Dios, junam xquiban majwaʼim.",
                "2": "Cʼu ri Jesús xucʼut rib chi jumul chquiwäch, rumal ri e areʼ tajin cäquiban chʼawem rucʼ ri Tataxel pa ri u biʼ. Xpe ri Jesús, xtaqʼuiʼ chquixol, xubij chque: ¿Jas quiwaj chi quinyaʼ chiwe?",
                "3": "Ri e areʼ xquibij che: Kajaw, cäkarayij chi cäcʼut la chke jachique u biʼ ri cäkacoj na che we winakil ri, rumal chi jalajoj qui chomanic ri winak chrij we jasäch.",
                "4": "Ri Ajawaxel cʼut xubij chque: Kastzij, kastzij quinbij chiwe: ¿Jasche quechʼachʼat ri winak y cʼo jalajoj qui chomanic chrij waʼ?",
                "5": "¿La man qui siqʼuim ri lokʼalaj tak tzij ri cäquibij chi rajwaxic quicʼam piwiʼ ri u biʼ ri Cristo, are ri nu biʼ in? Rumal we biʼaj riʼ, quixsiqʼuix na pa ri qʼuisbal kʼij.",
                "6": "Jachin cʼut ri cucʼam nu biʼ puwiʼ, y cukʼiʼ cʼä pa ri qʼuisbal kʼij, are riʼ cäcolotaj na pa ri qʼuisbal kʼij.",
                "7": "Rumal laʼ, ronojel ri quibano, chibanaʼ pa ri nu biʼ in. Je cʼu riʼ, chicojoʼ nu biʼ che we winakil. Chibanaʼ chʼawem rucʼ ri Tataxel pa ri nu biʼ rech cutewichij ri winakil rumal wech in.",
                "8": "¿Jas u banic cʼut ri nu winakil we man cäcoj tä nu biʼ che? Are cʼu riʼ, we jun winakil cäcoj u biʼ re Moisés che, are ri u winakil ri Moisés. We cäcoj ri u biʼ jun achi che, are riʼ ri u winakil re we achi riʼ. Tzare we cäcoj nu biʼ che, rumal riʼ are nu winakil, we ri are tacʼabam puwiʼ ri lokʼalaj nu tzijobal.",
                "9": "Kastzij quinbij chiwe, ix tacʼabam puwiʼ ri lokʼalaj nu tzijobal. Rumal waʼ, apasäch ri quicoj u biʼ, chicojoʼ ri nu biʼ. Je cʼu riʼ we quitaʼ che ri Tataxel chi cutokʼobisaj ri nu winakil, ri Tataxel cuto na, we quibano pa ri nu biʼ in.",
                "10": "Y we tä kastzij ri winakil tacʼabam puwiʼ ri lokʼalaj nu tzijobal, cʼäte riʼ, ri Tataxel cucʼut na ri tak u banom chquixol.",
                "11": "Tzare we man tacʼabam tä puwiʼ ri lokʼalaj nu tzijobal, xane tacʼabam puwiʼ ri qui banom ri achijab, o puwiʼ ri u banom ri itzel, kastzij quinbij chiwe chi xak xu jujun kʼijal quequicot na rucʼ ri qui banom, tzare cäpe cʼu na ri qʼuisbal re, y quetastaj na, y queqʼuiak na chupam ri kʼakʼ, y man cʼo tä qui tzelejic.",
                "12": "Ri qui banom amakʼel u terenem chquij, are cʼu riʼ rumal ri qui banom quekʼat na. Rumal cʼu laʼ, chinatajisaj ri jastak ri nu bim chiwe.",
                "13": "Chitampeʼ, nu yaʼom chiwe ri lokʼalaj nu tzijobal, are cʼu waʼ ri lokʼalaj tzijobal ri nu yaʼom chiwe: Chi in petinak cho ri uwächulew che u tzʼakatisaxic ri u rayibal ri in Tat, rumal chi in u takom ulok.",
                "14": "Y ri in Tat xinutak ulok rech quinwalajisax puwiʼ ri ripibal, y rech chi cʼäte ri in walajisam puwiʼ ri ripibal, quincuinic quincʼam ulok wucʼ conojel ri achijab, rech ri e areʼ quewalajisax na rumal ri Tataxel, je jas xinwalajisax in cumal ri achijab, rech quepe chnuwäch, y cäkʼat tzij paquiwiʼ rumal rech ri qui banom, we utz o we man utz taj.",
                "15": "In walajisam che u banic waʼ. Rumal cʼu riʼ, quebincʼam ulok wucʼ conojel achijab je jas u beyal ri u cuinem ri Tataxel, rech cäkʼat tzij paquiwiʼ je jas u beyal ri qui banom.",
                "16": "Cäcʼulmataj na chi jachin cuqʼuex u cʼux che u mac, y cuban ri u kasbal xeʼ jaʼ pa ri nu biʼ, cänojisaxic. Y we cukʼiʼ cʼä pa ri qʼuisbal kʼij, in quinbij na chi man cʼo tä u mac pa ri jun kʼij aretak quintacʼabaʼ na che u kʼatic tzij paquiwiʼ conojel ri winak re ri uwächulew.",
                "17": "Jachin cʼut ri man cukʼiʼ tä cʼä pa ri qʼuisbal kʼij, cätastaj na, cäqʼuiak na pa ri kʼakʼ. Chilaʼ man cʼo tä u tzelejem, rumal ri u kʼatbal tzij ri Tataxel.",
                "18": "Are cʼu waʼ ri tzij ri u yaʼom chque ri calcʼual ri winak. Y cuban waʼ che u tzʼakatisaxic ri tzij ri u bim canok. Man cuban tä tzij, xane cutzʼakatisaj conojel ri u tzij.",
                "19": "Majun tzʼil coc na pa ri rajawibal. Rumal riʼ, majun coc pa ri ruxlanic areʼ, xak xuwi jachin ri qui chʼajom ri catzʼiak pa ri nu quiqʼuel, rumal ri qui cojobal, y ri qʼuexbal qui cʼux che ronojel ri qui mac, y ri qui nimaxic cʼä pa ri qʼuisbal.",
                "20": "Are cʼu waʼ ri takbal: Chiqʼuexaʼ i cʼux che i mac, iwonojel ix ri cʼo cho ri cʼulbat re ri uwächulew, tisaj wucʼ y chibanaʼ i kasbal xeʼ jaʼ pa ri nu biʼ, rech quixux chʼajchʼoj rumal u cʼamom ri Lokʼalaj Uxlabixel, rech chi quixriktajic chʼajchʼoj chnuwäch pa ri qʼuisbal kʼij.",
                "21": "Kastzij, kastzij quinbij chiwe chi are waʼ ri lokʼalaj nu tzijobal. Cʼu iwetaʼm ri jastak ri rajwaxic chi quibano chupam ri nu winakil. Chibanaʼ baʼ ri chac ri iwilom chi nu banom. Rumal rech ri jastak ri iwilom chi nu banom, are chibanaʼ ix.",
                "22": "Rumal waʼ, we quiban we jastak, ix tewichim rumal chi quirik na i cʼolbal chicaj pa ri qʼuisbal kʼij.",
                "23": "Chitzʼibaj ri jastak ri iwilom y ri i tom. Tzare mitzʼibaj ri man cajawex taj chi quetzʼibaxic.",
                "24": "Chitzʼibaj ri qui banom we winak, ri cäquiban na, jas e tzʼibatalic ri ocʼowinak chic.",
                "25": "Cäkʼat na tzij paquiwiʼ we winak rumal ri tak wuj ri e tzʼibatalic, y rumal ri tak wuj ri quetzʼibax na. Cumal are quel na chi sak ri qui banom ri achijab.",
                "26": "Chiwilampeʼ, conojel ri jasak e tzʼibatalic rumal ri Tataxel. Rumal riʼ cäkʼat na tzij paquiwiʼ ri e cʼo cho ri uwächulew rumal ri cʼo chupam ri tak wuj ri quetzʼibax na.",
                "27": "Chichʼoboʼ cʼut chi ix quikʼat na tzij paquiwiʼ we winak, je jas u beyal ri kʼatbal tzij ri quinyaʼ chiwe, are sucʼ. Rumal riʼ, ix achijab, ¿jas i cholaj quibana? Kastzij quinbij chiwe, takal chiwe chi quixux junam wucʼ.",
                "28": "Wacamic cʼut, quinbe na rucʼ ri Tataxel. Kastzij quinbij chiwe, apachique jastak ri quitaʼ che ri Tataxel pa nu biʼ, cäyataj na chiwe.",
                "29": "Rumal riʼ, chitaʼ, quicʼam cʼu na. Chisiqʼuij che u chiʼ ja, cäjaktaj cʼu na chiwäch. Rumal chi jachin cutaʼ, cucʼamo, jachin cusiqʼuij che u chiʼ ja, cäjaktaj chuwäch.",
                "30": "Chiwilampeʼ, nim ri nu quicotemal, cʼä u tzʼakatisaxic, iwumal ix, y xukujeʼ cumal we ijaʼlil. Jeʼ, cʼä cäquicot ri Tataxel, xukujeʼ conojel ri lokʼalaj angelib iwumal, xukujeʼ cumal we ijaʼlil. Are cʼu riʼ majun chque cäsach na.",
                "31": "Chiwilampeʼ, quinwaj chi quichʼobo, rumal chi tajin quintzijon chquij ri winak re we ijaʼlil ri cʼä e cʼaslic. Majun chque cäsach na u wäch, nu quicotemal kas tzʼakat cumal.",
                "32": "Tzare chiwilampeʼ, quinoc il chque ri ucaj ijaʼlil ri quepe na chrij we ijaʼlil riʼ, rumal chi ri e areʼ quekaj na pa u kʼab ri itzel, je jas xban che ri u cʼojol ri etzelal. Rumal chi quinquicʼayij che u qʼuexal sak puak y kʼän puak, che u qʼuexal ronojel ri cächicopir, y rumal rech ri jastak ri cäquitzucuj ri elakʼomab y cäquelakʼaj. Pa ri kʼij riʼ quinpe na cucʼ, quintzelej na ri qui banom paquiwiʼ.",
                "33": "Xcʼulmatajic chi aretak ri Jesús xuqʼuis u bixic we tak tzij, xubij chque ri u tijoxelab: Chixoc pa ri sucʼalaj u chiʼ ja, rumal sucʼ ri u chiʼ ja, latzʼ xukujeʼ ri be ri copan cʼä pa ri cʼaslemal, xaʼ cʼo jujun ri querikowic. Tzare nim u wäch ri u chiʼ ja, y nim u wäch ri be ri copan cʼä pa ri cämical, e qʼui ri quebinic chilaʼ, cʼä coc ri akʼab aretak majun cäcuinic cächacunic."
            },
            "28": {
                "1": "Xcʼulmataj cʼut chi cʼäte ri Jesús xubij we tzij, xuchʼabej ri u tijoxelab chquijujunal, xubij chque: ¿Jachique ri quirayij chi quinbana, are in benak chic rucʼ ri Tataxel?",
                "2": "E cʼo oxib ri man xechʼaw taj, tzare conojel ri nicʼaj chic xechʼawic, xquibij: Cäkarayij chi aretak uj opaninak cʼä pa ri u riʼjaric ri achi, aretak uj ka qʼuisom ri lokʼalaj ka pataninem ri xujsiqʼuix che umal la, chi chanim cujcuinic cujpetic ucʼ la pa ri ajawibal la.",
                "3": "Areʼ xubij chque: Ix tewichim rumal quirayij chi quinban waʼ. Rumal riʼ, aretak ix cʼo oxcʼal cablajuj i junab, quixpe na wucʼ pa ri wajawibal, wucʼ in quirik na uxlanem.",
                "4": "Aretak chʼawinak chque, xutzolkomij rib chquiwäch ri oxib chic y xubij chque: ¿Jas quiwaj chi quinban chiwe, are in benak rucʼ ri Tataxel?",
                "5": "Xebison ri e areʼ pa canimaʼ, rumal chi cʼäx xquinaʼo che u bixic ri qui rayibal.",
                "6": "Areʼ xubij chque: Chitampeʼ, wetaʼm ri i chomanic. I rayim junam rucʼ ri xurayij ri Xuan, ri nu lokʼ, ri xinrachilaj pa ri lokʼalaj nu pataninem nabe chuwäch xinquiwalajisaj ri aj Judeyib.",
                "7": "Rumal riʼ, mas tewichim na ix, rumal chi mijumul quirik na ri cämical. Xane quixcʼojiʼ na cʼä quiwilo ronojel ri cuban na ri Tataxel cucʼ ri calcʼual ri winak, cʼä quetzʼakatisax conojel ri jastak je jas u beyal ri u rayibal ri Tataxel, are quinpe na rucʼ nu juluwem, cucʼ ri cuinem re ri caj.",
                "8": "Mijumul quirik na ri cʼäx re ri cämical, xane quixqʼuex na re cämical che junalic cʼaslemal pa jun jakow yupunic bokʼwächaj. Cʼäte cʼu riʼ, quixtewichixic na pa ri rajawibal ri in Tat.",
                "9": "Xukujeʼ, man quinaʼ tä cʼäx pa ri i cʼaslemal cho we ulew rucʼ ri i tiojilal, mawi quixbisonic, xak xuwi cumal ri macaj ri e cʼo cho ri ulew. Quinban cʼu na ronojel waʼ rumal ri i rayim chi quinban chiwe. Rumal cʼu ri ix riʼ i rayim chi quixcuinic quicʼam ulok chwe ri canimaʼ ri achijab, cʼä cätaqʼuiʼ ri uwächulew.",
                "10": "Rumal we jasäch riʼ, quirik na jun tzʼakatalaj i quicotemal. Quixtʼuyiʼc na pa ri rajawibal ri in Tat. Kas jeʼ, cʼo na jun tzʼakat quicotemal iwucʼ, je jas ri Tataxel u yaʼom jun tzʼakatalaj nu quicotem. Quixux na junam wucʼ, in cʼut junam rucʼ ri Tataxel. Cʼu ri Ttaxel y ri in, uj xaʼ jun.",
                "11": "Cʼu ri Lokʼalaj Uxlabixel cuyaʼ kʼalajisanem chrij ri Tataxel y chwij ri in. Ri Tataxel cʼut cuyaʼ ri Lokʼalaj Uxlabixel chque ri calcʼual ri achijab rumal wech in.",
                "12": "Xcʼulmatajic cʼut chi cʼäte ri xubij we tak tzij, ri Jesús xuchap chquijujunal ri belejeb rucʼ u wiʼ ri u kʼab, are cʼu ri oxib ri quecanaj na man xuchap taj, cʼäte cʼu riʼ xbec.",
                "13": "Chiwilampeʼ, xjak ri caj. We oxib riʼ xecʼam bic pa ri caj, y xquita y xquilo jastak ri man cuyaʼ tä u bixic.",
                "14": "Man xyaʼ tä chque chi xquitzijoj waʼ, xukujeʼ man xyaʼ tä chque ri cuinem che u kʼalajisaxic ri jastak ri xquito y ri xquilo.",
                "15": "Man xecuin taj che retamaxic we xquiban waʼ rucʼ ri qui tiojil o man rucʼ tä ri qui tiojil, rumal xquichomaj chi xbantaj jun qʼuexbal che qui tiojil je tä ne xqʼuexic ri qui tiojil. Nabe cuyaʼ quecämic, wacamic cʼut man quecäm tä chic na. Jeriʼ cʼut xecuinic rech xquicaʼyej ri jastak rech ri Dios.",
                "16": "Tzare xcʼulmataj cʼut chi jumul chic xquiban ri qui lokʼalaj pataninem cho ri ulew. Pune jeriʼ, man xquibij tä ri jastak ri xquito ri xquilo rumal rech ri takbal ri xyaʼ chque chicaj.",
                "17": "Are cʼu riʼ, we xecanaj che qui cämic o che jun junalic qui cʼaslemal cʼäte ri xqʼuextaj ri qui tiojil, waʼ man wetaʼm taj.",
                "18": "Xak xuwi wetaʼm je jas cubij ri ojer tak tzij ri yaʼom canok, chi xebinic cho ri uwächulew, xequipatanij conojel ri winak, xequikasaj ri winak xeʼ jaʼ, xquicʼam ulok che ri u winakil conojel ri xecojon chque tak ri tzij ri xquitzijobej. Y ronojel ri xquiban ri qui kasbal xeʼ jaʼ xquicʼamo ri Lokʼalaj Uxlabixel.",
                "19": "Cʼu ri areʼ xeqʼuiak pa cheʼ cumal ri man e aj u winakil ri Cristo. Cʼu ri tak cheʼ ja ri xeboquic wi, man xecuin tä che qui chapic rumal chi xepakʼin che nicʼaj.",
                "20": "Xukujeʼ xemuktajic, xane xquisoco ri ulew rucʼ ri u tzij ri Dios. Rumal riʼ, je jas u beyal ri u cuinem xebel bic cʼä pa ri ulew. Rumal laʼ, man xecuin tä ri winak chubanic nimalaj tak jul rech quecanajic e muktalic.",
                "21": "Churox mul xeqʼuiak chupam jun tuj ri cʼo ri u kʼakʼ chupam, man cʼo tä cʼäx xquiriko.",
                "22": "Chucab mul xeqʼuiak chupam jun jul que cʼaʼnalaj tak awaj. Chiwilampeʼ, xetzʼen cucʼ ri cʼaʼnalaj tak awaj, je u banic jun acʼal ri quetzʼen rucʼ jun alaj chij ri cätuʼnic, man cʼo tä cʼäx ri xquiriko.",
                "23": "Xcʼulmataj cʼut chi jeriʼ xebinic chquixol conojel tak ri tinimit re Nefi. Xquitzijobej cʼut ri lokʼalaj u tzijobal ri Cristo chque conojel ri xecʼojiʼ cho ri ulew. Xquicʼam ri u tzij ri Ajaw pa canimaʼ, y xquimulij quib che ri u winakil ri Cristo. Jewaʼ xetewichixic ri ijaʼlil riʼ je jas u beyal ri u tzij ri Jesús.",
                "24": "Rucʼ waʼ, in, Mormón, quinqʼuis nu tzij chrij we jastak cʼä jun kʼij chic.",
                "25": "Chiwilampeʼ, xaʼ jubikʼ cäraj rech xintzʼibaj ri qui biʼ ri oxib tijoxelab ri man cäquirik tä na ri cämical, xane ri Ajawaxel man xuyaʼ tä chwe. Rumal riʼ, man quintzʼibaj taj, rumal chi man esam tä chi sak cho ri uwächulew.",
                "26": "Tzare chiwilampeʼ, in e wilom, cʼu ri e areʼ xinquipatanij.",
                "27": "Chiwilampeʼ, queriktaj na chquixol ri Gentilib, cʼu ri Gentilib man cäquichʼob tä na qui wäch.",
                "28": "Xukujeʼ queriktaj na chquixol ri aj Judeyib, cʼu ri e areʼ man cäquichʼob tä na qui wäch.",
                "29": "Cäcʼulmataj na chi aretak ri Ajaw cuchomaj pa ri u noʼjibal chi utz, kastzij quequipatanij conojel ri rijaʼlil ri Israel ri e jabutal canok, y xukujeʼ conojel ri nimak tak tinimit, calpuk winak, y winak ri jalajoj qui chʼabal. Cäquicʼam na ulok qʼui winak che ri Jesús rech cätzʼakatisax qui rayibal, xukujeʼ rumal ri u cuinem ri Dios ri cʼo cucʼ che qui toʼic ri winak rech cäquicʼam ri u tzij.",
                "30": "Ri e areʼ cʼut je jas ri rangelib ri Dios. Y we cäquitzʼonoj che ri Tataxel pa ri u biʼ ri Jesús, kas quecuin na che qui cʼutwächinic chuwäch apachique achi ri utz cuchomaj.",
                "31": "Kastzij cʼut, cäquiban nimalaj mayilaj tak chac nabe chuwäch ri nimalaj kʼij ri cäpe na, aretak conojel kastzij takal chque chi quetaqʼuiʼ chuwäch ri u kʼatbal tzij ri Cristo.",
                "32": "Kas jeʼ, cʼä chquixol ri Gentilib cäquiban na jun nimalaj mayilaj chac nabe chuwäch ri kʼij re kʼatow tzij.",
                "33": "We tä cʼo iwucʼ conojel tak ri lokʼalaj tzʼibatalic ri cäquibij ronojel mayilaj tak chac re ri Cristo, kas quiwetamaj na chi we jastak kas quecʼulmataj na, je jas u beyal ri u tzij ri Cristo.",
                "34": "¡Tokʼob u wäch jachin man cutatabej ri u tzij ri Jesús, mawi ri qui tzij ri e u takom areʼ chquixol! Rumal chi jachin man cucʼam taj ri u tzij ri Jesús, mawi ri qui tzij ri e u takom areʼ, man cucʼam tä ri areʼ xukujeʼ. Rumal riʼ, ri areʼ man cucʼam tä na ri areʼ pa ri qʼuisbal kʼij.",
                "35": "Mas utz chque we ma tä xebalaxic. ¿La quichomaj baʼ pa iwanimaʼ chi quixcuin quikʼatej ri u kʼatbal tzij ri Dios, ri cʼäx cunaʼ chiwij, ri tacʼalem cumal ri achijab rumal rech we beyal riʼ cuyaʼ chi cäpe ri colotajic.",
                "36": "Chiwilampeʼ, wacamic, je jas xintzijon chquij ri e u chaʼom ri Ajawaxel. Kas jeʼ, ri oxib ri xecʼam bic chicaj, ri man xinwetamaj taj we ri e areʼ xechʼajchʼojarisaxic pa ri cʼaslemal cʼä che ri junalic cʼaslemal—",
                "37": "Chiwilampeʼ, cʼäte ri xintzʼibaj, in nu taʼom che ri Ajawaxel. Areʼ cʼut xukʼalajisaj chnuwäch chi rajwaxic u banic jun qʼuexbal che ri qui tiojil, we ma tä xuban jewaʼ, kastzij cäquirik na ri cämical.",
                "38": "Rumal riʼ, rech man cäquirik tä ri cämical, xban jun qʼuexbal che ri qui tiojil rech man cäquirik tä cʼäx, mawi bisonem, xak rumal ri qui mac ri e cʼo chuwächulew.",
                "39": "We qʼuexbal riʼ man junam tä rucʼ ri cuban na pa ri qʼuisbal kʼij. Xane kas xban jun qʼuexbal chque rech man cʼo tä u cuinem ri itzel che qui takchixic che mac. Y kas xpe ri chʼajchʼojil che qui tiojil, rech chi xebux chʼajchʼoj winak, rech cʼu man cʼo tä cuban chque ri cuinem ri cʼo cho ri ulew.",
                "40": "Pa we cʼolem riʼ, takal chi quecanajic cʼä pa ri kʼij re kʼatbal tzij re ri Cristo. Pa ri jun kʼij riʼ, ri e areʼ cäquicʼam jun qʼuexbal chic, ri mas nim na, y quecʼulutaj cʼu na pa ri rajawibal ri Tataxel, rech mawi jumul quebel bic chilaʼ, xane quecʼojiʼ na rucʼ ri Dios che junalic chicaj."
            },
            "29": {
                "1": "Wacamic cʼut chiwilampeʼ, quinbij chiwe chi aretak ri Ajawaxel chuchomaj pa ri u noʼjibal chi utz quepe chi sak we jastak chque ri Gentilib, je jas u beyal ri u tzij, cʼäte riʼ, quichʼob na chi tajin cuchaplej u tzʼakatisaxic ri yabal tzij ri u banom ri Tataxel cucʼ ri alcʼualaxel re Israel chrij ri qui tzelejibal cho ri ulew re ri quechbal.",
                "2": "Quiwetamaj cʼut chi quetzʼakatisax na ronojel ri u tzij ri Ajawaxel ri xbix canok cumal ri lokʼalaj tak kʼalajisanelab che ri cäpe na. Man cuyaʼ tä na chi quibij chi cäbeytaj ri u petibal ri Ajawaxel chque ri alcʼualaxel re Israel.",
                "3": "Michomaj pa iwanimaʼ chi man cʼo tä qui patan ri tzij ri bitajinak. Chitampeʼ, ri Ajawaxel cunatajisaj na ri yabal tzij ri u banom cucʼ ri u winak ri e aj uwo rachoch ri Israel.",
                "4": "Aretak cʼut quiwilo chi quel na we tak tzij chixol, mixutuj chic ri u banom ri Ajawaxel, rumal chi ri machet re ri u kʼatbal tzij cʼo cho ri u wiquiakʼab. Chitampeʼ, quixurik na we quixutuj ri u banom pa ri jun kʼij riʼ.",
                "5": "¡Tokʼob u wäch apachin ri cuxutuj ri u banom ri Ajawaxel! Kas jeʼ, ¡tokʼob u wäch apachin ri cuxutuj ri Cristo, y xukujeʼ ri u banom areʼ!",
                "6": "Kastzij, ¡tokʼob u wäch apachin ri cubij chi man cʼo tä ri u kʼalajisanem ri Ajawaxel, y xukujeʼ ri cubij chi ri Ajawaxel man cächacun tä chic rumal ri u kʼalajisanem, mawi rumal ri kʼalajisabal che ri cäpe na, mawi rumal ri u sipanic, mawi rumal ri nicʼaj chʼabal, mawi rumal ri cunanic, mawi rumal ri u cuinem ri Lokʼalaj Uxlabixel.",
                "7": "Kastzij, ¡tokʼob u wäch apachin ri cubij pa ri jun kʼij, chutokʼobisaxic rib chi ri Jesucristo man cäcuin tä cuban mijun mayibal! Rumal chi apachin ri cubij na waʼ, cux na je jas ri ralcʼual ri itzel, man cʼo tä elbal cʼuxaj ri xyaʼ che, je jas u beyal ri u tzij ri Cristo.",
                "8": "Kastzij, michʼachʼat chquij ri aj Judeyib, mixutuj ri e areʼ, miwetzʼbej ri qui wäch ri e areʼ, y xukujeʼ mijun chque ri nicʼaj winak ri e aj uwo rachoch ri Israel. Rumal chiwilampeʼ, ri Ajawaxel cunatajisaj na ri yabal tzij ri xuban cucʼ, cuban cʼut ri xubij chi kas cuban na chque.",
                "9": "Rumal riʼ, michomaj pa iwanimaʼ chi quixcuinic quiqʼuex ri u wiquiakʼab ri Ajaw che ri u moxkʼab, rech man cuban tä ri u kʼatbal tzij cʼä che u tzʼakatisaxic ri yabal tzij ri u banom cucʼ ri winak ri e aj uwo rachoch ri Israel."
            },
            "30": {
                "1": "¡Chitatabej, ix Gentilib, chitatabej ri u tzij ri Jesucristo, ri u Cʼojol ri Dios ri cʼaslic, ri u takom chwe chi quintzijonic chiwij ix! Chiwilampeʼ, areʼ cutak chwe chi quintzʼibaj, cubij:",
                "2": "¡Chizolkʼomij iwib iwonojel ix, ri Gentilib, che ri itzel tak i be. Chiqʼuexaʼ i cʼux che ri itzel ri i banom, y che ri banow tak i tzij, y che ri subunic, y che ri i mac ri banom chquixol achijab y ixokib, y che ri i mac ri man esam taj chi sak, y che ri i kʼijilanic chque alaʼs tak tiox, y che ri i cämisanic, y che ri i banow tak itzibal re ajkʼijab, y che ri itzel quiwil wi ri cäquiban ri winak, y che ri i chʼoʼj, y ronojel ri i mac, cʼu ri itzel ri i banom! ¡Tisaj cʼu wucʼ, chibanaʼ i kasbal xeʼ jaʼ pa ri nu biʼ rech quicʼam ri resabal ri i mac, y rech quixnojisax che ri Lokʼalaj Uxlabixel, rech quixajilataj cucʼ ri e aj ri nu winakil, ri e aj uwo rachoch ri Israel!"
            }
        }
    },
    "4-ne": {
        "meta": {
            "slug": "4-ne",
            "name": "Ucaj Nefi",
            "chapterWord": "U tas"
        },
        "chapters": {
            "1": {
                "intro": "Ri ojer tak tzij que ri winak rech ri Nefi, ja ri cäbix wi ri tzij ri xquitzʼibaj che jujun junab.",
                "1": "Xcʼulmataj cʼut chi xocʼow ri junab treinta y cuatro, xukujeʼ ri junab treinta y cinco, y chiwilampeʼ, ri u tijoxelab ri Jesús qui sucʼumam ri u winakil ri Cristo pa tak conojel ri ulew chilaʼ. Conojel ri xepe cucʼ, ri kas xquiqʼuex ri qui cʼux, xekasax xeʼ jaʼ pa ri u biʼ ri Jesús, y xukujeʼ xquicʼam ri Lokʼalaj Uxlabixel.",
                "2": "Xcʼulmataj cʼut chi pa ri junab treinta y seis, conojel ri winak ri cʼo cho ronojel ri uwächulew xquicʼam ri u tzij ri Ajawaxel pa canimaʼ, ri aj Nefitas cʼu xukujeʼ ri aj Lamanitas. Man cʼo taj chʼoʼj mawi oyowal chquixol. Xechacunic kas sucʼ cachbil quib.",
                "3": "Xquijachalaʼ ri jastak qui chquiwäch. Rumal riʼ, man cʼo tä kʼinomab, man cʼo tä mebaʼib, man cʼo tä ri e ximatal mawi ri e tzokopital, xane conojel e tzokopitalic, y conojel xquicʼam ri sipanic aj chicaj.",
                "4": "Xcʼulmataj cʼut chi pa ri junab treinta y siete, xukujeʼ xtakan ri utzilal cho ri ulew.",
                "5": "Cʼu ri u tijoxelab ri Jesús xquiban nimak y mayilaj tak jastak. Xequicunaj ri yawabib, xequicʼastajisaj ri cäminakib, xquibano chi quebin ri e chʼocnajic, xquibano chi quecaʼyic ri moyab, y xquibano chi cäquita ri tʼoyab. Xquibano ronojel tak u beyal mayibal chquixol ri calcʼual que ri achijab. Xak xuwi xquiban mayibal pa ri u biʼ ri Cristo, we ma tä jeriʼ, man xquibano taj.",
                "6": "Je cʼu riʼ, xocʼow ri junab treinta y ocho, ri treinta y nueve, ri cuarenta, ri cuarenta y uno, y ri cuarenta y dos. Jeʼ, cʼä pa ri junab cuarenta y nueve, cʼu ri cincuenta y uno, ri cincuenta y dos, cʼä xocʼowic ri junab cincuenta y nueve.",
                "7": "Cʼu ri Ajawaxel sibalaj xebunimarisaj pa ri culew, jeʼ, cʼä xquiyac chic jumul tak tinimit pa ri qui cʼolibal ri e cʼatinak.",
                "8": "Jeʼ, xetzelej chic jumul ri u banic ri nimalaj tinimit Zarahemla.",
                "9": "Tzare cʼo sibalaj tinimit ri xekaj pa ri cho, cʼu wacamic xak cʼo jaʼ pa ri qui cʼolibal. Rumal riʼ, man cuyaʼ tä chi quetzelej ri qui banic we tak tinimit.",
                "10": "Xcʼulmataj chi xquicowirisaj quib ri winak re Nefi, y kas chanim xeqʼuiyaric, xebux jun jeʼlalaj winak, sibalaj cʼo quicotem chkij.",
                "11": "Xukujeʼ xecʼuliʼc, xequicʼulubaʼ ri calcʼual y sibalaj xetewichixic je jas ri cäquibij ri qʼuialaj yaal tak tzij ri u yaʼom ri Ajawaxel chke.",
                "12": "Ri e areʼ man xquiban tä chic je jas ri cubij ri u pixab ri Moisés. Xak xquinimaj ri u takbal ri qui cʼamom lok rumal ri Cajawaxel, ri qui Dios, man xecos tä chubanic ri majwaʼim, y ri u banic chʼawem rucʼ ri Dios, y xukujeʼ sibalaj xquimulij quib chubanic chʼawem rucʼ ri Dios, y chutatabexic ri u tzij ri Ajawaxel.",
                "13": "Xcʼulmataj chi xquitanabaʼ ri chʼoʼj chquixol conojel ri winak cho ronojel u wäch ri ulew. Cʼu sibalaj tak mayibal xebantajic chquixol ri u tijoxelab ri Jesús.",
                "14": "Xcʼulmataj cʼut chi xocʼow ri junab setenta y uno, xukujeʼ ri junab setenta y dos, jeʼ, cʼä pa ri junab setenta y nueve. Jeʼ, cä jun cien junab ocʼowinak chic, cʼu ri u tijoxelab ri e chaʼom rumal ri Jesús e benak chic pa ri cʼolibal que ri utzalaj uxlabal rucʼ ri Dios. Xak xuwi man e benak tä chic ri oxib ri xyataj chi quecanajic. Xjachtaj ri lokʼalaj chac pa qui kʼab nicʼaj tijoxelab chic ri xechaʼic chubanic ri qui qʼuexwäch ri e cäminak. Xukujeʼ e cäminak chic qʼui winak pa tak waʼ junab ri ocʼowinak chic.",
                "15": "Xcʼulmataj chi man cʼo tä chʼoʼj pa ri ulew rumal ri lokʼokʼebal cʼuxaj rech ri Dios ri cʼolic pa ri canimaʼ ri winak.",
                "16": "Y man cʼo tä chic ri quiäkrayibal chquixol, mawi oyowal, mawi ri macaj ri cuban jun achi rucʼ jun ixok ri man cʼulan tä rucʼ, mawi banow tak tzij, mawi ri cämisanic, mawi apachique rayibal je jas ri cäraj ri tiojilal. Kastzij man cʼo tä jun winak cäquicotic na chuwäch we winak, pune tä e cʼo nicʼaj chic winak ri xebantajic rumal ri u kʼab ri Dios.",
                "17": "Man cʼo tä elakʼomab, cämisanelab, xukujeʼ man cʼo tä aj Lamanitas, mawi apachique u cholaj jun winak cäcoj u biʼ jun achi chque. Xane conojel xak e jun, ri alcʼualab rech ri Cristo, ri cäquechebej ri rajawibal ri Dios.",
                "18": "¡Sibalaj tewichital qui wäch ri e areʼ! Cʼu ri Ajawaxel xebutewichij pa ronojel ri qui banom. Jeʼ, sibalaj e tewichitalic, xquinimarisaj quib che utz cʼä ocʼowinak ciento diez junab. Cʼu ri nabe ijaʼlil cʼäte ri u petic ri Cristo e cäminak chic, y man cʼo tä chʼoʼj pa ronojel ri ulew.",
                "19": "Xcʼulmataj cʼut chi xcäm ri Nefi, ri cʼo rucʼ we qʼuisbal tak tzʼib, (y ri areʼ xutzʼibaj we tzij puwiʼ ri xax tak u xak chʼichʼ re ri Nefi), cʼu ri u cʼojol, Amós, xucʼamo che u qʼuexel. Y xutzʼibaj ri u banom ri u winak puwiʼ ri xax tak uu xak chʼichʼ re ri Nefi xukujeʼ.",
                "20": "Ri areʼ xutzʼibaj ri u cʼulmam ri u winak pa ochenta y cuatro junab, y cʼä xcʼojiʼ ri utzilal cho ri ulew, xak xuwi jutzʼit chque ri winak man xcaj tä chic cäquicʼam ri u tzij ri Dios pa ri u winakil ri Jesucristo. Xquicoj aj Lamanitas che ri qui biʼ. Rumal cʼu riʼ, cʼo chic jumul ri aj Lamanitas cho ri ulew.",
                "21": "Xcʼulmataj chi ri Amós xcämic xukujeʼ, (waʼ xcʼulmataj aretak ocʼowinak chic ciento noventa y cuatro junab cʼäte ri u petic ri Cristo) cʼu ri u cʼojol ri Amós xutzʼibaj cho ri xax tak u xak chʼichʼ rech ri Nefi je jas u qʼuexel. Xukujeʼ xutzʼibaj cho ri wuj re ri Nefi, are we wuj riʼ.",
                "22": "Xcʼulmataj cʼut chi ocʼowinak chic quieb cient junab, y conojel ri winak rech ri ucab ijaʼlil e cäminak chic, xak xuwi jutak winak man e cäminak tä chic.",
                "23": "Cʼu ri in, Mormón, quinwaj chi quiwetamaj chi ri winak sibalaj xeqʼuiyaric. Rumal riʼ, xejabunic cho ronojel ri uwächulew. Xukujeʼ xekʼinomaric rumal chi xenimarisax rumal ri Cristo.",
                "24": "Tzare pa ri junab waʼ, ri doscientos uno junab, xecʼojiʼ jujun chquixol ri xquichaplej qui nimarisaxic quib rumal ri pakal tak catzʼiak ri qui cojom, y xukujeʼ jeʼlalaj tak pakal abäj, y nicʼaj chi jeʼlalaj jastak re ri uwächulew.",
                "25": "Cʼäte ri kʼijal riʼ, man xquijachalaʼ tä chic ri jastak que chquiwäch.",
                "26": "Xquichaplej cäquitas quib pa nicʼaj jumulaj tak winak, y xquiyac nicʼaj chic iglesias rech quekʼinomaric cumal, y xquichapej cäquixutuj ri kastzijalaj u winakil ri Cristo.",
                "27": "Xcʼulmataj cʼut chi ocʼowinak chi ri junab doscientos diez, y cʼo chic qʼui tak iglesias pa ri ulew. Jeʼ, xecʼojiʼ qʼuialaj tak iglesias ri xquibij chi quecojon che ri Cristo, tzare xquixutuj qʼui tak jastak rech ri lokʼalaj u tzijobal. Rumal riʼ, xquicʼam ronojel beyal rech etzelal, y xquiyaʼ ri lokʼalaj tak jastak chque ri man takal tä chque rumal rech chi e ajmaquib.",
                "28": "E qʼui ri winak ri xeboquic rucʼ we iglesia. Waʼ rumal ri etzelal, y xukujeʼ rumal ri u cuinem ri itzel ri oquinak pa ri canimaʼ.",
                "29": "Xukujeʼ cʼut, cʼo chi jun iglesia ri xubij chi man cʼo tä ri Cristo. Ri e areʼ xecokataj ri e cʼo pa ri kastzijalaj u winakil ri Cristo, rumal rech chi e areʼ machʼachʼem tak winak, y cʼo ri qui cojobal che ri Cristo. Xukujeʼ xquetzelaj qui wäch rumal rech ri qʼui tak mayibal ri xbantajic chquixol.",
                "30": "Rumal riʼ, xquicoj qui chukʼab y ri qui takanic paquiwiʼ ri u tijoxelab ri Jesús ri xecanajic cucʼ, y xequiyaʼ pa cheʼ. Tzare rumal rech ri u cuinem ri u tzij ri Dios ri cʼo cucʼ, xepaxic ri tak cheʼ, y xebel ulok chquiwäch, y xquibano qʼui tak mayibal chquixol ri winak.",
                "31": "Pune tä xebantajic we tak mayibal cumal, ri winak xquicowirisaj ri canimaʼ, y xcaj cäquicämisaj, je jas xcaj ri aj Judeyib cäquicämisaj ri Jesús, je jas ri cubij ri u tzij.",
                "32": "Xequiyaʼ cʼut pa tak tuj ri cʼo kʼakʼ chupam. Xebel ulok chupam y man cʼo tä cʼäx xquiriko.",
                "33": "Xukujeʼ xequiyaʼ chupam tak jul ja ri cʼo wi cʼaʼnalaj tak awaj, xane ri e areʼ xebetzʼen cucʼ, je ri u banic jun acʼal quetzʼen rucʼ jun alaj chij. Xebel cʼu ulok y man cʼo tä cʼäx xquiriko.",
                "34": "Pune tä jeriʼ, ri winak xquicowirisaj ri canimaʼ, rumal xcʼam ri qui be cumal ri qʼui tak pareyib, y itzel tak kʼalajisanelab che ri cäpe na. Are tak waʼ xquibij chque chi cäquiban qʼui tak iglesias chic, y xukujeʼ chubanic ri etzelal. Xequichʼay ri u winak ri Jesús, tzare ri u winak ri Jesús man xquitzelej taj ri qui chʼayic. Je cʼu riʼ, xquitzak pa ri quetzelal, y man xecojon tä chic che jujun tak junab cʼä ocʼowinak chic ri junab doscientos treinta.",
                "35": "Xcʼulmataj cʼut chi pa ri junab riʼ, pa ri junab doscientos treinta y dos, xcʼulmataj chi xban jun nimalaj tasbal ib chquixol ri winak.",
                "36": "Xcʼulmataj cʼut pa ri junab waʼ, chi xwalajisax jutak winak ri aj Nefitas qui biʼ, y ri e areʼ ri kas cojonelab che ri Cristo. Chquixol ri e areʼ xecʼojiʼ ri cäbix ri aj Jacobitas, ri aj Josefitas, y ri aj Zoramitas cumal ri aj Lamanitas.",
                "37": "Rumal riʼ, ri kastzij conojelab che ri Cristo, y ri kas xquinimarisaj u kʼij ri Cristo, (xecʼojiʼ chquixol ri oxib u tijoxelab ri Jesús ri yaʼom chque quecanajic) yaʼom qui biʼ ri aj Nefitas, ri aj Jacobitas, ri aj Josefitas, y ri aj Zoramitas.",
                "38": "Xcʼulmataj cʼut chi ri winak ri xquixutuj ri u tzijobal ri Jesús, are ri aj Lamanitas, ri aj Lamuelitas, y ri aj Ismaelitas qui biʼ. Are tak waʼ man xetzak tä rumal rech chi man xecojon tä chic, xane xquicʼululaj ri u tzijobal ri Cristo je jas ri qui rayibal. Xequitijoj ri calcʼual chi man quecojon taj, je jas xquiban ri qui tat tzpa ri jekbal.",
                "39": "Waʼ rumal ri quetzelal y ri qui mac ri qui tat, xaʼ junam je jas xcʼulmataj pa ri jekbal. Xquitijoj chi cäquetzelaj qui wäch ri ralcʼual ri Dios, je jas xtijox chque ri aj Lamanitas chi quebetzelaj qui wäch ri calcʼual ri Nefi tzpa ri jekbal.",
                "40": "Xcʼulmataj cʼut chi ocʼowinak chic ri junab doscientos cuarenta y cuatro, y jeriʼ xeriktajic ri jastak que ri winak. Cʼu ri itzel tak winak xquicowirisaj quib, xebux e qʼui na chquiwäch ri u winakil ri Dios.",
                "41": "Xquiterenej ri qui yaquic tak iglesias, y xquicoj jeʼlalaj tak jastak chupam. Je cʼu riʼ xocʼow ri junab doscientos cincuenta, y xukujeʼ ri junab doscientos sesenta.",
                "42": "Xcʼulmataj chi ri itzel tak winak xquichaplej ri qui tacʼabaxic itzel yabal tak tzij chi cʼuyal, y jumulaj tak winak chi cʼuyal je jas u beyal ri Gadiantón.",
                "43": "Xukujeʼ xquichaplej ri winak re Nefi cäquinimarisaj quib pa canimaʼ, rumal ri nimalaj qui kʼinomal. Y xquibanic jastak ri man cʼo tä qui patan je jas xquibano ri cachalal, ri aj Lamanitas.",
                "44": "Cʼäte cʼu riʼ, ri u tijoxelab ri Jesús xquichaplej qui bisonic pa canimaʼ rumal rech ri macaj rech ri uwächulew.",
                "45": "Xocʼow cʼut oxib cient junab, cʼäte riʼ, ri aj Nefitas, y xukujeʼ ri aj Lamanitas, xebux kas itzel winak, ri jun waʼ junam chuwäch ri jun chic.",
                "46": "Xcʼulmataj cʼut chi ri elakʼomab re Gadiantón xquijabuj quib cho ronojel ri uwächulew. Xak ri u tijoxelab ri Jesús xecanajic pa suqʼuilal. Cʼu ri winak sibalaj xquimulij ri kʼän puak, ri sak puak, y xquiban cʼayinic cachbil quib cucʼ conojel jastak.",
                "47": "Cʼäte ocʼowinak chic ri junab trescientos cinco (y cʼä cʼo na ri quetzelal ri winak), xcäm ri Amós, cʼu ri rachalal, Ammarón, xucʼolo ri ojer tzij che jujun junab che u qʼuexel ri Amós.",
                "48": "Xocʼow cʼut ri junab trescientos veinte, cʼäte riʼ, xcʼulmataj chi ri Ammarón xucʼuʼ ri lokʼalaj tak tzʼibatal je jas ri bim che rumal ri Lokʼalaj Uxlabixel, jeʼ, conojel ri lokʼalaj tak tzʼibatal che jujun junab ri e kʼaxinak cumal conojel ri tak ijaʼlil ri ocʼowinak chic, cʼä pa ri junab trescientos veinte tzpa ri u petic ri Cristo.",
                "49": "Xucʼuʼ canok che u banic ri cäraj ri Ajawaxel, rech cätzelej chic jumul cucʼ ri nicʼaj chic winak rech ri rachoch ri Jacob, ri man e sachinak tä qui wäch. Waʼ je jas ri cubij ri tak kʼalajisabal che ri cäpe na y ri yabal tak tzij rech ri Ajawaxel. Jeriʼ cäqʼuis canok ri tzʼibatal che jujun junab rech ri Ammarón."
            }
        }
    },
    "morm": {
        "meta": {
            "slug": "morm",
            "name": "Ri Wuj Re Ri Mormon",
            "chapterWord": "U tas"
        },
        "chapters": {
            "1": {
                "1": "Je cʼu riʼ in, Mormón, quinban jun tzʼib. We jun tzʼib riʼ jun tzʼibatal re ronojel ri wilom y ronojel ri nu tom. Quincoj che u biʼ ri Wuj re ri Mormón.",
                "2": "Pa ri kʼij ri Ammarón xumuk can ri tzʼib chuwäch ri Ajawaxel, xul wucʼ in. In cʼo lajuj nu junab, y chaplem jun nu tijoxic wib jas ri u beyal ri quetamabal ri nu winak. Ri Ammarón cʼut xinutzijobej, xubij chwe je wa riʼ: Quinchʼobo chi ri at jun nimanel acʼal, y at sacʼaj che u chʼobic ri jastak.",
                "3": "Rumal cʼu waʼ, nataj chawe ronojel ri awilom chque we winak riʼ. Chabanaʼ waʼ are catopan pa ri juwinak cajib a junab. Chi akʼanok, catbec na pa ri jun ulew Antum u biʼ, catbec na cʼä pa jun juyub u biʼ, catbec na cʼä pa jun juyub u biʼ Shim. Y chilaʼ nu mukum can ronojel tak ri lokʼalaj juchʼum tzʼib ri cʼo can retal chuwäch, ri quetzijon chquij we winak riʼ. In nu mukum riʼ chilaʼ che tak ri u beyal ri Ajawaxel.",
                "4": "Chawilampeʼ cʼut, cacʼam na ulok chawe ri xaxalaj tak u xak chʼichʼ re ri Nefi, y cayaʼ can na ri nicʼaj jastak chic jawi mukutal wi. Y cacoj na retal chrij ri xaxalaj tak u xak chʼichʼ re Nefi. Cacoj na retal che u tzijobal ronojel ri awetaʼm chquij we winak riʼ.",
                "5": "Te cʼu riʼ, in, Mormón, in rijaʼlil ri Nefi, (y Mormón u biʼ ri in tat). Rumal cʼu laʼ, xinnatajisaj ronojel ri u takom ulok ri Ammarón.",
                "6": "Xcʼulmataj cʼut chi ri in xaʼ cʼo julajuj nu junab. Y ri in tat xinucʼam bic pa ri ulew ri cʼo pa ri u wiquiakʼab ri relbal kʼij, cʼä pa ri nim ulew re Zarahemla.",
                "7": "Ronojel u wäch ri jun ulew riʼ nojinak che nimak tak ja y cʼo qʼui tak winak, y ri sibalaj tak winak xak e junam rucʼ ri sanyeb ri cʼo pa ri nimalaj jaʼ.",
                "8": "Xcʼulmataj cʼut chi xchapletaj u banic jun chʼoʼj chilaʼ chquixol ri aj Nefitas. Are riʼ u bantajic, y ri aj Jacobitas, y ri aj Josefitas, y ri aj Zoramitas. Conojel riʼ cäbix aj Nefitas chque. Ri aj Nefitas cʼut xquiban chʼoʼj chquij ri aj Lamanitas, y cucʼ ri aj Ismaelitas.",
                "9": "Cäbix aj Lamanitas chque conojel ri e areʼ ri aj Lamanitas, cʼu ri aj Lemuelitas, cʼu ri aj Ismaelitas. Are cʼut ri quieb juchʼob winak riʼ are ri aj Nefitas y ri aj Lamanitas.",
                "10": "Xcʼulmataj cʼut chi xchaplex u banic ri chʼoʼj chquixol ri e cʼo pa tak ri cʼulbat re Zarahemla, chilaʼ chuchiʼ ri tak jaʼ re Sidón.",
                "11": "Xcʼulmataj cʼut chi ri aj Nefitas qui mulim quib qʼuialaj tak achijab. Xequimulij cäraj cocʼow treinta mil achijab, y mas tzna. Jeriʼ bantajinak cʼu waʼ chi pa ri junab riʼ xquiban sibalaj tak chʼoʼj. Xechʼecan ri aj Nefitas paquiwiʼ ri aj Lamanitas, y xecämisatajic qʼui tak chque riʼ pa ri chʼoʼj.",
                "12": "Xcʼulmataj cʼu riʼ chi ri aj Lamanitas xquiqʼuex ri qui chomanic, xpe cʼut jun utzilal kʼijal chquixol ri winak aj we tinimit riʼ. Xcʼojiʼ cʼut jun utzilal chquixol, ri cäraj cajib junab, y man cʼo tä chi quiqʼuel xturuwic.",
                "13": "Xban cʼut jun nimalaj etzelal cho ronojel u wäch ri ulew. Rumal cʼu laʼ, ri Ajawaxel kas xeresaj bic ri lokʼalaj u tijoxelab. Y xqʼuis riʼ ri qui chacuxic ri tak mayibal y cunanem, waʼ rumal ri itzel tak chac ri xquiban ri winak.",
                "14": "Y man xyaʼ tä ulok sipanic re ri Ajawaxel. Y man xkaj tä ulok ri Uxlabixel puwiʼ jun. Xcʼulmataj waʼ rumal chi xebanow itzel tak chac y man xecojon tä che ri Dios.",
                "15": "Cʼu ri in, cʼo ojlajuj nu junab, y are sucʼ nu chomanic. Rumal waʼ, xpe ulok ri Ajawaxel wucʼ ri in. Are cʼut xincʼamo ri rutzilal ri Jesús, y xinchʼob we utzilal riʼ.",
                "16": "Y xincoj nu chukʼab chi quintzijon na chquiwäch we winak. Tzare xtzʼapix nu chiʼ, y ri Dios xubij chwe chi man quintzijon tä chque ri xecʼululanic chrij ri qui Dios. Y ri lokʼalaj tijoxelab are xebesax bi cʼut rumal ri itzel tak qui chac ri winak.",
                "17": "Tzare ri in kas xincanaj can chquixol, pune man yatal tä chwe chi xintzijon chque, rumal chi co ri canimaʼ. Y xkaj jun etzelanic puwiʼ ri ulew rumal rech, y rumal rech chi co ri canimaʼ.",
                "18": "Y ri elakʼomab re ri Gadiantón, are cʼo chquixol ri aj Lamanitas, y xquijabuj quib cho ri ulew riʼ. Rumal cʼu riʼ, ri winak ri e cʼo pa ri ulew riʼ are xquichaplej ri cawaxic ri kʼinomalaj jastak, xequimuk riʼ chupam ri ulew. Y ri jastak riʼ xejilqueʼnic pa qui kʼab ri winak, are rumal ri etzelanic ri xukasaj ri Dios puwiʼ ri ulew. Y man xecuin tä che u chapixic we jastak riʼ, mawi xecuin tä chic che u cʼulaxic.",
                "19": "Xcʼulmataj cʼut chi cʼo saqʼuinelab. Xchacux ri itzibal, xban ri itzelalaj tak mayibal. Xkaj cʼu riʼ ri u cuinem ri jun itzel puwiʼ ronojel u wäch ri ulew. Y jewaʼ xetzʼakatisax ronojel tak tzij re ri Abinadí, y xukujeʼ re ri Samuel jun chque ri aj Lamanitas."
            },
            "2": {},
            "3": {},
            "4": {
                "1": "Xcʼulmataj cʼu riʼ chi ri aj Nefitas xebel bic cucʼ ri ajchʼoʼjab pa ri jun ulew u biʼ Tzʼinowil. Xebel cʼu bic chuyaquic jun chʼoʼj chquij ri aj Lamanitas. Xbantaj ronojel waʼ pa ri junab trescientos sesenta y tres.",
                "2": "Y xcʼulmataj cʼut chi xetzelexic wi ri aj Nefitas cʼä pa ri jun ulew u biʼ Tzʼinowil. Y sibalaj e cosinak chic. Cʼäte cʼu riʼ, xepe cʼacʼalaj ajchʼoʼjab re ri aj Lamanitas, xepe chquij jumul chi na. Xbantaj cʼu riʼ jun cʼäxalaj chʼoʼj rumal rech chi ri aj Lamanitas xquichʼeco ri jun tinimit u biʼ Tzʼinowil. Y xequicämisaj qʼui aj Nefitas, y e qʼui xequicoj pa cheʼ.",
                "3": "Are cʼu riʼ xebel bic ri nicʼaj chic chquiwäch, y xeboc cucʼ ri winak ri e cʼo pa ri jun tinimit Teancum u biʼ. Cʼu ri tinimit u biʼ Teancum are cʼo pa ri takʼaj chuchiʼ ri nimalaj jaʼ, pa tak ri u cʼulbat ri ulew. Y cʼo chunakaj ri jun tinimit Tzʼinowil u biʼ.",
                "4": "Y ri ajchʼoʼjab re ri aj Nefitas xepetic pa chʼoʼj cʼä cucʼ ri aj Lamanitas. Y rumal cʼu laʼ xchap u sachic qui wäch. We tä ma tä qui banom tä jewaʼ, ma tä xechʼectajic tä cumal tak ri aj Lamanitas.",
                "5": "Chiwilampeʼ cʼut, ri kʼatow tak u tzij ri Dios quebuchʼec na ri itzel winak. Are cʼu riʼ cäcʼäjisaxic qui wäch ri itzel winak cumal ri itzel winak. Are riʼ ri itzel winak ri cäquitakchij ri acʼualab que ri winak pa canimaʼ, che u turuwisaxic ri quiqʼuel.",
                "6": "Xcʼulmataj chi ri aj Lamanitas xquisucʼumaj quib chubanic chʼoʼj chquij ri e cʼo pa ri tinimit Teancum u biʼ.",
                "7": "Xopan cʼu ri junab trescientos sesenta y cuatro, xcʼulmataj cʼut pa ri junab riʼ chi ri aj Lamanitas kas xquiban chʼoʼj chquij ri e cʼo pa ri tinimit Teancum. Xquiban waʼ che u chʼequic ri tinimit xukujeʼ.",
                "8": "Y xcʼulmataj cʼut chi ri aj Nefitas xebuchʼikimij bic apan y xebutak apanok. Ri aj Nefitas cʼut xequil ri aj Lamanitas e takom apanok, cʼäte riʼ xquinimarisaj quib che ri qui chukʼab. Y xebe cʼu apan, y xaʼ qui chukʼab cʼo u patan chque, y xechʼequic chic ri tinimit u biʼ Tzʼinowil.",
                "9": "Bantajinak chi ronojel waʼ, e cäminak qʼui mil winak chque ri quieb juchʼob riʼ, ri aj Nefitas y ri aj Lamanitas.",
                "10": "Xcʼulmataj cʼu riʼ, ocʼowinak chi ri junab trescientos sesenta y seis. Cʼäte riʼ xepe chic ri aj Lamanitas chquij ri aj Nefitas y xquiban chʼoʼj cucʼ. Tzare man xquiqʼuex tä qui cʼux che ri etzelal qui banom. Are cʼut xak xquitakej u banic ri itzel tak qui chac.",
                "11": "Y man cʼo tä u beyal chi cäkʼalajisax na rumal ri akʼaj o chi cätzʼibax na rumal jun achi jas ri u banic ri cʼäx rilic, ri quiqʼuel, y ri tiojil socotajinak chquixol ri winak, ri aj Nefitas y ri aj Lamanitas. Sibalaj xequicotic chuturuwisaxic quiqʼuel, laʼ rumal chi cowirinak conojel ri canimaʼ.",
                "12": "Y mawi jumul ojer canok bantajinak jun nimalaj etzelal je jas waʼ, chquixol conojel ri acʼalab re ri Lehi, mawi xukujeʼ chquixol conojel e aj uwo rachoch Israel. Waʼ je jas ri cubij ri u tzij ri Ajawaxel ri cʼo chquixol we winak riʼ.",
                "13": "Xcʼulmataj cʼu riʼ chi ri aj Lamanitas xquichʼeco ri tinimit Tzʼinowil. Xquiban waʼ rumal quech ri ajchʼoʼjab are qʼui na chquiwäch ri aj Nefitas.",
                "14": "Y xebec apan xukujeʼ y xquiban chʼoʼj chquij ri e aj ri tinimit Teancum, y kas xequiqʼuiak bic chilaʼ pa ri tinimit, conojel ri e cʼo chupam. Y xequichap y xequicʼam bic sibalaj winak, ri ixokib y ri acʼalab. Y xequicämisaj che tabal qui tokʼob ri alaʼs tak qui tiox.",
                "15": "Xopan cʼut ri junab trescientos sesenta y siete. Y pa ri junab riʼ, xcʼulmataj chi yacom coyowal ri aj Nefitas rumal ri qui cämisaxic ri quixokib y calcʼualab cumal ri aj Lamanitas. Rumal cʼu laʼ xebec apan chquij ri aj Lamanitas, y cʼo jun nimalaj oyowal pa canimaʼ. Y jewaʼ cʼut xequichʼec ri aj Lamanitas jumul chic y xequitak apan pa tak culew.",
                "16": "Cʼu ri aj Lamanitas xqueyej cʼä pa ri junab trescientos setenta cinco, rech xebec chic jumul chquij ri aj Nefitas.",
                "17": "Y pa ri jun junab riʼ xepe kajok chquij ri aj Nefitas. Xechʼoʼjin rucʼ ronojel qui chukʼab. Man xebajilataj tä cʼut rumal e qʼui winak riʼ.",
                "18": "Cʼäte cʼu banom chi waʼ, ri aj Nefitas man xequichʼec tä chic ri aj Lamanitas. Xchaplex cʼu riʼ u sachic qui wäch cumal, je ri cäjaric ri sak tew chuwäch ri kʼij.",
                "19": "Xcʼulmataj cʼu riʼ xepe kajok ri aj Lamanitas chrij ri tinimit u biʼ Tzʼinowil. Xbantaj cʼu riʼ jun nim cʼäxalaj chʼoʼj pa ri jun ulew u biʼ Tzʼinowil, y xequichʼec ri aj Nefitas pa ri chʼoʼj riʼ.",
                "20": "Y xebanimajic bic chic jumul chquiwäch, y xebopan cʼut pa ri jun tinimit u biʼ Boaz. Chilaʼ cʼut, utz xetaqʼuiʼc chquiwäch ri aj Lamanitas, rucʼ jun mayalaj cowil. Y jewaʼ cʼut ri aj Lamanitas man xequichʼec taj cʼä pa ri u camul qui kajibal chquij.",
                "21": "Kajinak ri e areʼ chquij, pa ri u camul, xequijach apan ri aj Nefitas, y xequicämisaj. Are sibalaj nim ri cämisabal xquiban chque. Y xecämisax chi jumul ri quixokib y calcʼual che tabal qui tokʼob ri alaʼs tak qui tiox.",
                "22": "Y xcʼulmataj chi ri aj Nefitas xebanimajic jumul chic chquiwäch, xequicʼam juntir ri qui winakil, ri e cʼo pa ri nim tinimit, y ri chʼutin tinimit.",
                "23": "In cʼu ri Mormón xinchʼobo chi ri aj Lamanitas chanim queboc na takanelab paquiwiʼ ri e cʼo pa ri ulew riʼ. Rumal cʼu laʼ xinbe pa ri jun juyub u biʼ Shim, xincʼam ronojel tak ri tzʼib ri u cʼuʼm canok ri Ammarón che ri tak u beyal ri Ajawaxel."
            },
            "5": {},
            "6": {
                "1": "Are cʼu wachanim quinqʼuis u banic waʼ nu tzʼib, ri cätzijon che ri sachibal qui wäch nu winak ri aj Nefitas. Xcʼulmataj cʼut chi xujtzelejic apan cʼä chquiwäch ri aj Lamanitas.",
                "2": "Ri in, ri Mormón, in xintzʼibaj jun wuj che ri ajawinel ri cʼo paquiwiʼ ri aj Lamanitas. Y xintaʼ che ri areʼ chi cuyaʼ chke rech quekamulij ka winak cʼä pa ri ulew u biʼ Cumorah, chilaʼ chuxcut jun juyub u biʼ Cumorah. Jelaʼ cʼut rech cäkaban chʼoʼj cucʼ.",
                "3": "Xcʼulmataj cʼu riʼ chi ri ajawanel ri cʼo paquiwiʼ ri aj Lamanitas are xuyaʼ cʼolibal chwe chubanic jas ri xintaʼ che.",
                "4": "Xcʼulmataj cʼu riʼ chi xujbec apan cʼä pa ri ulew u biʼ Cumorah, y xkacoj ri ka panibal pa ri ulew. Y xkasutij chrij ri jun juyub u biʼ Cumorah. Y pa we ulew riʼ e cʼo qʼui tak chʼutin jaʼ, tak nimaʼ, tak u cʼux jaʼ. Y chilaʼ xkeyej chi we ne cäkachʼec na ri aj Lamanitas.",
                "5": "Y ocʼowinak chic trescientos ochenta y cuatro junab, cʼäte riʼ e ka mulim chic conojel ri nicʼaj chi ka winak chilaʼ pa ri ulew u biʼ Cumorah.",
                "6": "Y xcʼulmataj cʼu riʼ chi xekamulij conojel ka winak cʼä chi uj tzʼakat pa ri jun ulew u biʼ Cumorah. Chiwilampeʼ cʼut, in ri Mormón, xinriʼjobic y in wetaʼm chi are riʼ ri qʼuisbal chʼoʼj ri cäban cumal nu winak. Y ri Ajawaxel u takom chwe chi man quinyaʼ tä can ri tzʼib che kʼaxtaj pa qui kʼab ri aj Lamanitas. Ri tzʼib riʼ are sibalaj lokʼ qui banic, ri kʼaxem pa qui kʼab ri ka tataʼib. Rumal cʼu laʼ, xinban we jun tzʼib riʼ rumal u camulixic ri u tzʼibaxic ri tzij ri cʼo chuwäch ri xaxalaj tak u xak chʼichʼ re ri Nefi. Conojel tak ri tzʼib ri jachatal can pa nu kʼab rumal ri Ajawaxel xebinmuku pa ri juyub u biʼ Cumorah. Y xak cʼo jujun xaxalaj tak u xak chʼichʼ ri man xebinmuk taj, y waʼ xebinjach pa u kʼab ri nu cʼojol, Moroni.",
                "7": "Xcʼulmataj cʼut chi ri nu winak xequicaʼyej ri aj Lamanitas, cätajin quepetic cʼä chquiwäch. Are cʼo pa canimaʼ, ri jun cʼäxalaj xen ib ri cänojisan ri canimaʼ conojel ri itzel winak. Areʼ cʼut xqueyej cʼä xebopanic.",
                "8": "Xcʼulmataj cʼu riʼ, xquichap u banic qui chʼoʼj chkij. Y ronojel winak chke uj xnoj ranimaʼ che jun xen ib, rumal chi e qʼui winak quecʼulen chkij.",
                "9": "Xcʼulmataj cʼu riʼ xepe kajok chquij ri nu winak. Xquiban chʼoʼj chque rumal ri machet, y ri chʼab, y ri icʼaj, y che ronojel u wäch tak chacubal re chʼoʼj.",
                "10": "Xcʼulmataj cʼu riʼ xekasax riʼ ri wachijab. Kas jeʼ, xekasax riʼ ri lajuj mil achijab ri xecʼojiʼ wucʼ. Y xinsocotajic, xinkaj ulok chquixol. Xekʼax cʼu riʼ ri aj Lamanitas cʼä jawi kajinak wi in. Y man xinquil taj y man xinquichʼob taj, je cʼu riʼ, man xquiqʼuis tä nu wäch.",
                "11": "E kʼaxinak chic chkaxol. Y xequikasaj conojel nu winak pa ri ulew. Xak xuwi juwinak cajib chke uj ri man xekasax taj. Ri nu cʼojol, ri Moroni, are jun chke uj ri cʼä cʼaslic y man xsach tä ka cʼaslemal, man je tä jas ri nicʼaj chic ri xecämic. Y pa nim akʼab, xebel bic ri aj Lamanitas pa ri juyub Cumorah, y are tzelejinak pa ri qui cʼolibal, xekacaʼyej ri lajuj mil nu winak ri xekajic. In nu cʼamom qui be chquiwäch ri nicʼaj chic.",
                "12": "Y xekacaʼyej xukujeʼ ri lajuj mil nu winak ri cʼamom qui be ri nu cʼojol, ri Moroni.",
                "13": "Y xukujeʼ, e kajinak ri lajuj mil winak re ri Gidgiddona, y ri areʼ xukujeʼ xkaj wi chquixol.",
                "14": "E kajinak wi xukujeʼ ri Lámah cucʼ ri lajuj mil u winak. Y ri Gilgal are xkaj cucʼ ri lajuj mil u winak. Y ri Limhah xkaj cucʼ ri lajuj mil u winak. Ri Joneam xkaj cucʼ ri lajuj mil u winak. Junam riʼ e kajinak ri Camenihah y ri Moronihah y ri Antonium y ri Shiblom y ri Shem y ri Josh. Chiquijujun ri areʼ e kajinak cucʼ ri lajuj mil qui winak.",
                "15": "Xcʼulmataj baʼ riʼ, e cʼo na lajuj achijab chic ri xekajic che ri machet, chquijujun cʼo lajuj mil qui winak ri xekaj cucʼ. Kas jeʼ, xekaj conojel nu winak. Xak xuwi cʼo jujun ri xecʼasiʼc. Ri nicʼaj juwinak cajib ri xecʼojiʼ wucʼ, uj cʼaslic. Xukujeʼ cʼo jujun ri xebel bic cʼä pa tak ri tinimit ri e cʼo pa ri u wiquikʼab ri relbal kʼij. Xukujeʼ cʼo jujun ri xekʼax cucʼ ri aj Lamanitas. Y ri qui tiojil y qui bakil y qui quiqʼuel, ronojel riʼ e popoj cho ri u wäch ri ulew. Xyaʼ can riʼ rumal ri qui kʼab ri winak ri xequicämisaj. Y xyaʼ canok chi cächuwiric cho ri ulew, y cäkʼayic cʼut chi cätzelej can riʼ cho ri uwächulew.",
                "16": "Y xpax ri nu cʼux che ri nu bis, chquij ri nu winak ri xecämisaxic. Xinrak nu chiʼ, y xinbij:",
                "17": "¡Ix ri jeʼlalaj tak winak, ma tä xijechʼebaʼ iwib pa tak u beyal ri Ajawaxel! ¡O Ix ri jeʼlalaj winak, ma tä xixutuj ri Jesús, ri xtaqʼuiʼc rech xixcʼamic rucʼ ri u kʼab licʼanic!",
                "18": "Kastzij, we tä ma tä i banom jewaʼ, man xixtzak tä cʼut. Chiwilampeʼ cʼut, ix, ix tzakinak, y quinbisonic chi ix sachinak.",
                "19": "¡O ix ri jeʼlalaj tak cʼojolaxel y mialaxel, ix ri tataʼib y ri nanaʼib, ix ri jeʼlalaj, jasche xixtzakic!",
                "20": "Kastzij cʼu riʼ, ix benak chic, y man quixtzeletajic rumal tak nu bis.",
                "21": "Chanim cʼu cäpe chi ri kʼij, are ri i tiojil ri cäcämic cäqʼuex na rech man cäcäm tä chic. Wachanim cäkʼayiʼ ri i tiojil pa ri etzelal. Chanim cʼut cux na jun tiojil ri man cätzelex taj. Cʼäte cʼu riʼ, quixtaqʼuiʼ na chuwäch ri kʼatbal u tzij ri Cristo rech cäkʼat na tzij piwiʼ che tak u beyal ri i banom. Y we tä sucʼ ri i banom, cʼäte riʼ, quixtewichix na cucʼ ri i tataʼib, ri e petinak can chiwäch ix.",
                "22": "¡O we tä i qʼuexom i cʼux nabe chuwäch ri u petic we nimalaj sachibal i wäch! Chiwilampeʼ cʼut, ix benak chic, y ri Tataxel, kas jeʼ ri Junalic Tataxel aj upa caj, areʼ retaʼm jas u beyal ri i suqʼuilal, y cuban na chiwe je ri u tokʼobisam wächaj y ri u kʼatbal tzij."
            },
            "7": {
                "1": "Chiwilampeʼ cʼu riʼ, cʼo nu rayibal quintzijon na jubikʼ chque ri nicʼaj chi we winak ri xyaʼ chque chi man xecäm taj. We tä ri Ajawaxel cuyaʼ ri nu tzij chque rech cʼu jewaʼ cäquetamaj na jas ri cʼulmam can chquixol ri qui tataʼib. Kas jeʼ quintzijon chiwe ix, ix ri nicʼaj winak ri cʼä e cʼaslic, elinak bic pa rachoch ri Israel. Are cʼu waʼ nu tzij ri quinbij chiwe:",
                "2": "Chichʼoboʼ chi ri ix elinak bic pa rachoch ri Israel.",
                "3": "Chichʼoboʼ chi rajwaxic chi quiban ri qʼuexbal i cʼux, o man quixcolotaj tä na.",
                "4": "Chichʼoboʼ chi rajwaxic quiyaʼ canok ronojel tak i banbal chʼoʼj. Y rajwaxic chi man quixquicot tä chic chrij ri u turuwisaxic quiqʼuel. Y rajwaxic chi man quichap tä chic ri i banbal chʼoʼj, xaʼ quixcuinic we cutak ri Dios chiwe che u chapic.",
                "5": "Chichʼoboʼ chi rajwaxic ri retamaxic jas u beyal qui banom ri i tataʼib. Rajwaxic quiqʼuex i cʼux. Rajwaxic quixcojon che ri Jesucristo, chi ri areʼ kas ri u Cʼojol ri Dios, y chi kas xcämisax cumal ri aj Judeyib. Y areʼ walajinak chic jumul rumal ri u cuinem ri Tataxel. Jewaʼ cʼut ri areʼ u chʼecom ri mukubal. Xumuchʼu ri cʼäxcʼolil re ri cämical.",
                "6": "Y cucʼulmatajisaj ri qui cʼastajisaxic ri cäminakib. Rumal riʼ, quecʼastaj na ri winak rech quebec y quetaqʼuiʼc chuwäch ri cʼolibal re ri kʼatbal u tzij.",
                "7": "Ri areʼ cʼut u cʼulmatajisam ri esabal macaj re ri winak ri e cʼo cho ri uwächulew. Apachin cʼut ri cäkʼalajisax chi man cʼo tä u mac, chilaʼ pa ri lokʼalaj kʼij re ri kʼatbal tzij, ri areʼ cʼut yatal na che u cʼolibal rucʼ ri Dios pa ri rajawibal. Chilaʼ cubixoj na junalic tak nimarisabal kʼijal chquixol ri mulaj tak bixonelab chilaʼ chicaj. Cubixoj na tak nimarisabal qui kʼij ri Tataxel, y ri Cʼojolaxel y ri Uxlabixel, e xaʼ jun Dios. Cʼo na pa jun quicotemal ri man cʼo tä u qʼuisic.",
                "8": "Rumal cʼu waʼ, chiqʼuexaʼ i cʼux, chibanaʼ ri kasabal xeʼ jaʼ pa ri u biʼ ri Jesús. Y chichapaʼ ri lokʼalaj u tzijobal ri Cristo, ri cäyataj na chiwäch. Man xak tä pa we tzʼib riʼ, xane xukujeʼ cäyataj na chiwäch ri jun tzʼib ri cäjach na chque ri qui kʼab ri aj Gentilib cumal ri aj Judeyib. Y cäpe na pa i kʼab ix cumal ri aj Gentilib.",
                "9": "Chiwilampeʼ cʼut, xtzʼibax waʼ rumal rech quixcojon che riʼ. Y we tä quixcojon che cʼu riʼ, quixcojon cʼu na che waʼ xukujeʼ. Y we tä quixcojon che cʼu waʼ quiwetamaj cʼu na ri qui cʼulmam ri i tataʼib. Y quiwetamaj na xukujeʼ ri mayalaj tak jastak banom can chquixol rumal ri u cuinem ri Dios.",
                "10": "Y quiwetamaj na xukujeʼ chi ri ix jun nicʼajil re ri rijaʼlil ri Jacob. Rumal cʼu waʼ, ix quixajilax cucʼ ri winak re ri nabe yabal tzij re ri Dios. Y quirik na utzilal pa ri kʼij re ri kʼatbal tzij. Waʼ we tä kas quixcojon che ri Cristo, y we tä quiban ri kasabal, nabe ri kasabal xeʼ jaʼ, cʼäte riʼ ri kasabal re kʼakʼ y re ri Uxlabixel. Waʼ chubanic je jas ri u banom ri Colonel, jas ri u beyal ri u takom ulok chke. Amen."
            },
            "8": {
                "1": "Chiwilampeʼ, in, Moroni kas quinqʼuis u banic ri u tzʼib ri in tat, ri Mormón. Chiwilampeʼ, xak cʼo jujun tak tzij ri quintzʼibaj na. Xak quintzʼibaj na jas ri u takbal ri in tat.",
                "2": "Xcʼulmataj cʼu riʼ, xbantaj jun nimalaj mayalaj chʼoʼj pa ri Cumorah. Cʼäte cʼu riʼ, kas jeʼ ri aj Lamanitas xequiterenej ri aj Nefitas ri xebel bic cʼä pa ri nim tinimit ri cʼo pa ri u wiquiakʼab ri relbal kʼij. Are riʼ xetzucux cumal ri aj Lamanitas, cʼä xetzelax qui wäch conojel.",
                "3": "Ri in tat xukujeʼ xcämisax cumal ri e areʼ. Y ri in cʼut xak xu ri in quincanaj canok nu tuquiel rech quintzʼibaj cʼut ri bisonalaj tzijobal chrij ri u sachic qui wäch nu winak. Chiwilampeʼ, cʼut, e benak chic, y xak quintzʼakatisaj ri u takom can ri in tat. Y man wetaʼm taj we tä quinquicämisaj o we tä man quinquicämisaj taj.",
                "4": "Rumal cʼu laʼ, quintzʼibaj na y quinmuk na ri tak tzʼib riʼ chupam ri ulew. Y xak junam chwe jawi quinbec na wi.",
                "5": "Chiwilampeʼ, ri in tat u banom we jun tzʼib, y ri areʼ u tzʼibam chrij jas ri u sucʼumal ri tzʼib. Chiwilampeʼ, in xukujeʼ xintzʼibaj waʼ chrij ri xaxalaj tak u xak chʼichʼ, xaʼ man cʼo tä jun cʼolbal chrij jawi quintzʼibaj wi. Y man cʼo tä chʼichʼ wucʼ, rumal rech cʼu in xaʼ nu tuquiel. Cäminak chic in tat pa ri nimalaj chʼoʼj, xukujeʼ conojel ri walaxic e cäminak chic. Y man cʼo tä majun wachil, mawi cʼo tä jawijeʼ quinbec wi. Y man wetaʼm tä joropa kʼij cuyaʼ na ulok ri Ajawaxel chwe.",
                "6": "Chiwilampeʼ, ocʼowinak chi cajib cien junab tzpa ri u petibal ri Kajawal, ri ka Colonel.",
                "7": "Chiwilampeʼ cʼut, ri aj Lamanitas e qui tzucum nu winak, ri aj Nefitas, pa conojel tak tinimit y pa conojel tak cʼolibal. Y man cäcanaj tä jun chic. Y nim e tzakinak wi. Kas jeʼ, bantajinak jun nimalaj y mayalaj sachibal qui wäch nu winak, ri aj Nefitas.",
                "8": "Chiwilampeʼ, bantajinak ronojel waʼ rumal ri u kʼab ri Ajawaxel. Chiwilampeʼ cʼut, xukujeʼ ri aj Lamanitas cätajin quechʼoʼjinic cachbil quib. Y man cʼo tä u qʼuisic ri qui cämisabal quib, y ri u turuwisabal qui quiqʼuel cho ronojel u wäch ri ulew. Y man cʼo tä jun ri retaʼm jampa cäqʼuis na u banic ri chʼoʼj.",
                "9": "Chiwilampeʼ cʼut, wachanim cʼu riʼ, man cʼo tä chic ri quinbij chquij ri e areʼ. Xak xuwi e cʼo aj Lamanitas y elakʼomab cho ri u wäch we ulew. Man cʼo tä juleʼ winak chic.",
                "10": "Are cʼu riʼ, man e cʼo taj ri quechʼobow ri u wäch ri Dios re kastzij. Xak xuwi ri u tijoxelab ri Jesús quechʼobowic. Areʼ cʼut xecanaj canok waral pa we tinimit cʼä xban sibalaj nim ri itzel tak qui chac ri winak. Cʼäte cʼu riʼ, ri Ajawaxel man xuyaʼ tä cʼolibal rech quecʼojiʼ chquixol ri winak. Y man cʼo tä jun ri retaʼm we tä e cʼolic cho ri uwächulew, o we tä man e cʼo taj.",
                "11": "Chiwilampeʼ cʼut, uj, ri in tat y ri in, uj e kilom wi. Areʼ qui banom lokʼalaj qui chac chkaxol.",
                "12": "Apachin cʼut ri cäcʼamow we tzʼib, are cächʼobow na ri jastak nim na qui banic. Are riʼ, we tä man cubij tä etzelanic che rumal man sucʼum tä ri u banic. Chiwilampeʼ, in ri Moroni, y ri in quinkʼalajisaj tä na ronojel ri jastak chiwe, we tä yatalic chwe.",
                "13": "Chiwilampeʼ, quinqʼuis u banic nu tzijonic chquij we winak. In ri u cʼojol ri Mormón, y ri in tat ri rijaʼlil ri Nefi.",
                "14": "In cʼu riʼ, quincʼuʼ wi we tzʼib che tak u beyal ri Ajawaxel. We chʼichʼ riʼ man cʼo tä rajil rumal rech ri u takbal ri Ajawaxel. Ri areʼ kas u bim chi man cʼo tä jun ri cäcʼojiʼ na we chʼichʼ rucʼ chuchʼequic ri u puak. Are cʼu riʼ ri jun tzijobal ri cäjuchʼ chrij we xaxalaj tak chʼichʼ, are ri sibalaj nim u patan. Y ri Ajawaxel cutewichij na ri jun ri quesaj na chi sak.",
                "15": "Man cʼo tä cʼu jun cʼo ri u cuinem rucʼ chresaxic chi sak we tä ma tä yatal che rumal ri Dios. Are riʼ ri u rayibal ri Dios, chi quesax na chi sak xak xuwi chunimarisaxic u kʼij ri Dios, y che ri u banic utzil paquiwiʼ ri u tinimit ri Ajawaxel ri u yaʼom u tzij chque areʼ. Areʼ riʼ jun ojer tinimit, ri e jabuninak apan najtir canok.",
                "16": "Y tewichital baʼ ri jun ri quesaj na waʼ chi sak. Are cʼut quesax na chupam ri kʼekum chi sak. Jewaʼ cʼut cubij ri u tzij ri Dios. Kas jeriʼ, cäcʼamtaj na bic riʼ chupam ri ulew, y cäjuluw na apan pa ri kʼekum. Y cächʼobtaj na cumal ri winak. Y cäban na ronojel waʼ rumal ri u cuinem ri Dios.",
                "17": "Y we tä cʼo jun tzij ri man sucʼ tä u banic, are riʼ ri u banom jun achi. Kas cʼu riʼ, we tä cʼo jun tzij ri man sucʼ tä u banic, kastzij man ka chʼobom taj. Pune Dios cʼut are retaʼm ronojel. Rumal cʼu riʼ, apachin ri cubij etzelanic puwiʼ waʼ, rilaʼ baʼ rib. Are riʼ cʼo chunakaj ri retzelaxic u wäch pa ri kʼakʼ re ri xibalba.",
                "18": "Y ri jun ri cubij: Chacʼutuʼ baʼ chnuwäch, y we man caban tä jewaʼ catinsoco. Apachin cʼu ri cubij jewaʼ, rilaʼ baʼ rib, rumal we ne cuban jun takbal awas ri man utz taj u bim ri Ajawaxel.",
                "19": "Chiwilampeʼ cʼut, we tä jun winak cukʼat na tzij puwiʼ jun chic rucʼ chʼuʼjilal, areʼ junam riʼ, are cäkʼat na puwiʼ ri areʼ, rucʼ jun etzelal. Are cʼut cätoj areʼ je ri u beyal ri u banom. Te cʼu riʼ, apachin ri cäsoconic, areʼ riʼ cäsoc na ri u wäch jumul chic rumal ri Ajawaxel.",
                "20": "Chiwilampeʼ cʼut, jas cubij ri jun lokʼalaj tzʼibatalic: Ri achi man cusoc taj, mawi man cukʼat tä tzij. Xak xuwi ri in quinkʼatow tzij, cächa ri Ajawaxel. Y xak xuwi ri in quintzelej u qʼuexel ri cʼäx paquiwiʼ ri xebanow cʼäx, y ri in quintoj na u qʼuexel ri qui banom.",
                "21": "Y cʼo jujun ri cäquibij na tak tzij re oyowal y re chʼoʼj. Quechʼachʼatic chrij ri lokʼalaj u chac ri Ajawaxel. Quechʼachʼatic chquij ri u tinimit ri Ajawaxel ri qui yaʼom qui tzij che, are ri rachoch ri Israel. Cäquibij na jewaʼ riʼ: Uj cäketzelaj na ri lokʼalaj u chac ri Ajawaxel. Y ri Ajawaxel man cunatajisaj tä na ri lokʼalaj tzij u yaʼom ulok chque ri e aj rachoch ri Israel. Apachin cʼut ri cubij jewaʼ riʼ, areʼ cuyaʼ rib rech cätʼoyic y che u qʼuiakic pa ri kʼakʼ.",
                "22": "Are cʼut cätakex na u banic ri lokʼalaj u chac ri Ajawaxel cʼä pa ri tzʼakatisabal ronojel yabal u tzij.",
                "23": "Chinicʼoj cʼut ri kʼalajisabal che ri cäpe na ri xubij ri Isaías. Chiwilampeʼ man quincuin tä che qui tzʼibaxic. Kas jeʼ quinbij chiwe chi e cʼo sibalaj tak chʼajchʼojaxelab ri e benak nabe chnuwäch in, y ri e areʼ cʼut xquechbej we ulew riʼ. Are cʼut tzpa ri cʼajcʼaj ulew cäquichʼabej ri Ajawaxel. Y kastzij ri e areʼ cäquinatajisaj na ri tzij ri xuyaʼ chque. Kastzij riʼ xak junam chi kastzij cʼaslic ri Ajawaxel.",
                "24": "Ri areʼ cʼut retaʼm jas u sucʼ ri tak qui chʼawem che, retaʼm chi qui banom tabal rumal quech ri cachalal. Ri areʼ cʼut retaʼm jas u sucʼ ri cojobal, rumal rech chi xecuin che qui slabaxic tak juyub pa ri u biʼ. Y pa ri u biʼ, xquibirbatisaj ri uwächulew. Y pa ri u chukʼab ri tzij ri areʼ xquitzak tak cheʼ pa ulew. Mawi ri tuj ri man xcuin taj xuban cʼäx che qui cʼatisaxic chque. Man xetzelex tä qui wäch cumal itzel tak awaj re juyub, mawi xukujeʼ cumal tak ri cumätz ri cʼo ri u qui. Ronojel waʼ rumal ri u cuinem ri u tzij.",
                "25": "Chiwilampeʼ, xquiban tak qui chʼawem che ri Ajawaxel. Xquitaʼ tokʼob che ri Ajawaxel puwiʼ ri jun ri cuyaʼ na che chresaxic ronojel waʼ chi sak.",
                "26": "Y man cʼo tä jun ri cubij na chi man quepe tä na ulok we jastak. Kastzij quepe na ulok, rumal chi jewaʼ u bim ri Kajawal. Y quebel na ulok chupam ri ulew, rumal ri u kʼab ri Ajawaxel, y man cʼo tä jun ri cutanabaʼ. Y cäcʼulmax na waʼ pa jun kʼij ri cäbix chi man cäban tä chi tak mayibal. Y cäcʼulmax na waʼ je jun cäminak cätzijonic.",
                "27": "Cäcʼulmax na waʼ pa jun kʼij are ri chʼajchʼojoxelab e cäminakib cäquisiqʼuij ri Ajawaxel rumal ri qui quiqʼuel xturuwisax y cumal ri itzel tak jastak chi cʼuyal, y ri itzel tak qui chac re kʼekumal.",
                "28": "Kas jeʼ, cäcʼulmax na waʼ pa ri jun kʼij are cäbix na chi man cʼo tä u chukʼab ri Dios. Y conojel ri e cʼo pa ri nicʼaj iglesias chic quetzʼilox na, y cäquinimarisaj na quib pa canimaʼ. Kas jeʼ, cäcʼulmax na waʼ pa ri jun kʼij ri cʼamal tak qui be ri iglesias chic y ri ajtijab xukujeʼ are cäquinimarisaj na quib pa canimaʼ cʼä itzel quil wi ronojel ri quetanic cucʼ ri nicʼaj iglesias chic.",
                "29": "Kas cäcʼulmax na waʼ pa ri jun kʼij ri cätatabex na ri u bixical tak cʼatinic y tak cakuljaʼ, y cätatabex na u bixical chi cʼo ri ruxlab ri sib pa juleʼ ulew chic, e naj e cʼo wi.",
                "30": "Y cätatabex na chi cʼo tak chʼoʼj. Cätatabex na u bixical tak chʼoʼj. Cätatabex na chi cʼo tak cabrakän pa tak juleʼ cʼolibal.",
                "31": "Kas jeʼ cäcʼulmax na pa ri jun kʼij ri nim tak tzʼilol ri cäbantaj na cho ri ulew, ri kʼij re cämisanic, re elakʼ, re banow tzij, ri kʼij re subunic, re joxonic, y re ronojel u wäch itzel tak chac. Cäcʼulmax na pa ri jun kʼij ri e qʼui winak cäquibij na: Chabanaʼ waʼ, chabanaʼ laʼ, y man cʼo tä a mac chubanic. Ri Ajawaxel man cuchʼob tä waʼ pa ri qʼuisbal kʼij. Xane tokʼob qui wäch riʼ, e kas cʼo pa ri u cʼayil ri cʼäxcʼol, e yutʼum che ri etzelal.",
                "32": "Kas jeʼ, cäcʼulmax na waʼ pa ri kʼij are quemulitaj na qʼui tak iglesias chic, y cäquibij na: Tisaj ulok wucʼ, y cäcuyutaj na i mac che u qʼuexel i puak.",
                "33": "Ix, ix jun itzelalaj y jechʼelaj winak, ¿Jasche e i mulim tak winakil iwachbil iwib rech quichʼic i puak? ¿Jasche i qʼuexom u banic ri u tzij ri Dios, rech jewaʼ quicʼam ulok ri cʼajisabal wächaj pa iwanimaʼ? Chiwilampeʼ ri tak u cʼutatajic ri Dios. Chanim cʼut cäpe ri kʼij re ri u tzʼakatisaxic u banic ronojel waʼ.",
                "34": "Chiwilampeʼ, ri Ajawaxel u cʼutum nimalaj y mayalaj jastak chwe. U cʼutum jas ri cäpe na chanim chic, ri cäpe na pa ri u kʼij ri cäcʼulmataj ronojel waʼ chixol.",
                "35": "Chiwilampeʼ, täjin quinchʼaw chiwe je tä ne ix cʼo chnuwäch. Xane man ix cʼo taj. Tzare ri Jesucristo ix u cʼutum chnuwäch, je cʼu riʼ wetaʼm jas ri quibano.",
                "36": "Wetaʼm cʼut chi ri ix xak quixbinic, quinimarisaj iwib pa iwanimaʼ. Y xaʼ cʼo jujun ri man cunimarisaj tä rib pa ranimaʼ. Xak cʼo jujun ri man cäquinimarisaj tä quib, xane cäquicoj ri pakalic tak catzʼiak, cäquirayij ri jastak re jun winak chic. Cʼo chʼoʼj ri cäban chquixol, cʼo noʼj pa canimaʼ chubanic ri etzelal chrij jun chic. Queyokʼon chquij ri nicʼaj winak chic, y cäquiban ronojel u wäch ri itzel tak qui chac. E tzʼilom ri tak i iglesias chquijujunal. Waʼ rumal ri nimarisam ib pa ri iwanimaʼ.",
                "37": "Chiwilampeʼ, kas quilokʼokʼej ri i puak, y ri i jastak, y ri pakal tak iwatzʼiak. Y quilokʼokʼej u wikobal ri tak ja re mulim ib. Nim na u banic ri i lokʼokʼenic che ronojel waʼ chuwäch ri i lokʼokʼenic chque ri mebayib y ri winak ri man cʼo tä qui jastak, y chque ri yawabib y ri winak ri qui rikom cʼäx.",
                "38": "Ixʼix tzʼilalaj winak, ix ri banel quieb i wäch, ix ajtijonelab. Quicʼayij i cʼaslemal chucʼamic ri jastak ri cäquichuluj quib. ¿Jasche i tzʼilom ri u winakil ri Dios? ¿Jasche quixej iwib chucʼamic ri u biʼ ri Cristo piwiʼ? Ri junalic quicotemal are nim na u banic chuwäch ri jun bis ri man cäqʼuis taj. ¿Jas u beyal ri i chomanic che? Man quicoj tä waʼ rumal ri u nimarisaxic i kʼij ri cäbanic cumal ri winak cho ri uwächulew. ¿Jasche quichomaj jewaʼ?",
                "39": "¿Jasche quixwikonic che tak ri jastak? Are riʼ man e cʼas taj. Are cʼu riʼ, quebiyaʼ can ri winak ri quenumic, y ri winak ri man cʼo tä cucʼ jas rajwaxic chque, y ri e chʼanalic. Y quebiyaʼ can ri e yawabib y ri winak ri qui rikom cʼäx. ¿Jasche quekʼax chiwäch y man quebiwil tä apanok?",
                "40": "Kas jewaʼ, ¿jasche quiwalajisaj ri itzel tak jastak chi cʼuyal rech quicʼam i chʼecoj? ¿Jasche quiban etzelal rech cʼu jewaʼ quebokʼ ri malcaʼn ixokib chuwäch ri Ajawaxel? Quebokʼ chuwäch ri Ajawaxel ri acʼalab ri man cʼo tä qui nan qui tat, y xukujeʼ ri qui quiqʼuel ri cachajil y qui tat cusiqʼuij apan chupam ri ulew che ri Ajawaxel chi cutzelej u qʼuexel ri cʼäx piwiʼ?",
                "41": "Chiwilampeʼ, ri machet rech kʼatbal tzij cäraj cuban cʼäx piwiʼ. Chanim cäpe ri jun kʼij ri cutzelej na ri cʼäx piwiʼ rumal ri qui quiqʼuel turuwisam ri i banom chque ri chʼajchʼojoxelab. Man cukʼiʼ tä chic ri u pa qui chiʼ re tabal tokʼob."
            },
            "9": {
                "1": "Wachanim quintzijon chque ri man quecojon tä che ri Cristo.",
                "2": "Chiwilampeʼ ¿la quixcojon na pa ri jun kʼij ri cäpe ri Ajawaxel che rilic i wäch? Kas jeʼ, ¿la quixcojon na pa ri jun kʼij cäbotot na ri u wächulew je ri jun bolobic wuj, y cäjaʼric na ronojel rumal jun nimalaj kʼakʼ? ¿La quixcojon na pa ri jun nimalaj kʼij ri quixtacʼabax na chuwäch ri alaj u Chij ri Dios? Cʼäte riʼ, ¿la quibij na chi man cʼo tä jun Dios?",
                "3": "¿La quibij na chi man cʼo tä ri Cristo, are quixcuinic na chucaʼyexic ri alaj u Chij ri Dios? ¿La quichomaj chi quixcʼojiʼ na rucʼ ri areʼ we tä quichʼobo ri man utz taj i banom? ¿La quichomaj chi cäpe tä ne jun quicotemal pa iwanimaʼ we tä quixcʼojiʼ rucʼ ri jun Lokʼalaxel, we quichʼob ri man utz tä i banom, chi junalic i xalkʼatim ri u takbal?",
                "4": "Chiwilampeʼ, quinbij chiwe chi ri itzel quirik na we quixbec chuwäch ri chʼajchʼojalaj tzʼakat Dios rucʼ iwetamabal chi ix tzʼil chuwäch. Waʼ cubij chi mas utz chiwe we quixbec cucʼ ri nicʼaj cʼokoninak winak pa xibalba.",
                "5": "Chiwilampeʼ, cäban na chiwe rech quiwil chi ix chʼanalic chuwäch ri Dios. Y cäban na chiwe rech quiwil na ri u juluwem ri Dios, y ri u chʼajchʼojil ri Jesucristo. Cʼäte riʼ, cäcʼatisax na jun u rep kʼakʼ pa iwanimaʼ ri man cächup taj.",
                "6": "O ri ix ri man ix cojonelab chitzolkʼomij iwib che ri Ajawaxel. Chicojoʼ i chukʼab che u siqʼuixic ri Tataxel pa ri u biʼ ri Jesús, rech cʼu jewaʼ we ne quixilataj na chʼajchʼoj, sucʼ, jeʼlic, y sak, pa ri nimalaj qʼuisbal kʼij. Y ix chʼajchʼojarisam rumal ri u quiqʼuel ri Alaj Chij, pa ri nimalaj qʼuisbal kʼij.",
                "7": "Y jumul chic quintzijon chiwe ix, ri quibij chi man cʼo taj u kʼalajisanem ri Dios, ri quibij chi qʼuisinak chic, y chi man cʼo tä chic kʼalajisanem, ix ri quibij chi man cʼo tä kʼalajisabal che ri cäpe na, y chi man cʼo tä ri u sipanic ri Dios, mawi tak ri cunanem, mawi ri qui tzijobal tak chʼabal, mawi ri qui kʼaxabal tak chʼabal;",
                "8": "Kastzij quinbij chiwe, apachin ri cäxutuj waʼ, are man cuchʼob tä ri lokʼalaj u tzijobal ri Cristo. Y xukujeʼ man u siqʼuim tä qui wäch ri lokʼalaj tak wuj. Y we tä kas u siqʼuim qui wäch, man cuchʼob tä ri tzij cʼo chquipam.",
                "9": "Y ketaʼm chi ri Dios are xaʼ junam iwir, camic, y cäbe kʼij sak. ¿La ma tä cäkil waʼ chquipam ri lokʼalaj tak wuj? ¿La ma tä cäkachʼob tä chi ri areʼ man quieb tä u wäch, mawi xaʼ jun mujal re u qʼuexic?",
                "10": "Are cʼu riʼ, we i chomam pa i cʼux jun Dios quieb u wäch ri cʼo pa ranimaʼ, jun ri mawi jubikʼ cäqʼuexowic, are cʼu ri we i chomam jeriʼ pa i cʼux, quichomaj chi Dios man cuban tä mayibal;",
                "11": "Chiwilampeʼ, cʼut, quincʼut na chiwe jun Dios banal tak mayibal. Are riʼ ri Dios re Abraham, areʼ ri Dios re Isaac, areʼ ri Dios re Jacob. Are riʼ kas ri jun Dios ri xuban ri caj y ri ulew, y ronojel jas ri e cʼo chquiwäch.",
                "12": "Kastzij xuwinakirisaj ri Adán. Rumal ri Adán, xpe ri u kajic ri achi. Y rumal ri qui kajic ri winak, xpe ulok cʼu ri Jesucristo, are riʼ ri Tataxel y ri Cʼojolaxel. Y rumal ri Jesucristo, bantajinak ulok ri esabal macaj que ri winak.",
                "13": "Y rumal rech ri esabal macaj, ri banom rumal ri Jesucristo, quetzeletaj ulok ri winak chuwäch ri Ajawaxel. Kas jewaʼ u banic ri esabal macaj que conojel ri winak, rumal ri cʼastijabal bantajinak rumal ri u cämical ri Cristo. Rumal cʼu ri cʼastajibal chquixol ri cäminakib, bantajinak ri qui colotajic ri winak chupam jun junalic qui waram. Conojel winak quecʼastaj na chupam we waram riʼ rumal ri u cuinem ri Dios, are cʼut cokʼesaxic ri suʼ y quel na ulok, chi e chʼutik chi e nimak, y conojel riʼ quetaqʼuiʼ na chuwäch ri lokʼalaj kʼatbal u tzij. E colotajinak, e tzokopital chrij ri junalic u ximabal ri cämical. Ri cämical riʼ, are cʼut ri jun cämical man naj tä riʼ.",
                "14": "Cäte cʼu riʼ, cäpe ri kʼatbal tzij re ri jun Lokʼalaxel paquiwiʼ. Cʼäte ri, cäpe ri jun kʼijal ri tzʼilalaj winak are cutakej u banic ri tzʼilol, y ri sucʼumalaj winak cutakej u banic sucʼumalaj winak. Ri quequicotic pa ri kʼij riʼ, cʼä quequicot na. Ri quebisonic pa ri kʼij riʼ, cʼä quebison na.",
                "15": "Wachanim cʼut, ix i chomam pa i cʼux iwachbil tak iwib jun i Dios ri man cäcuin tä chubanic tak mayibal, quintaʼ chiwe: ¿La ocʼowinak ronojel tak waʼ ri nu bim? ¿La petinak wi ri qʼuisbal kʼij? Kastzij quinbij chiwe: Man are taj. Ri Dios cʼut man qʼuextajinak u banic. Areʼ cʼä jun Dios banal tak mayibal.",
                "16": "Chiwilampeʼ, ri jastak ri u banom ri Dios, ¿la ma tä mayibal ri jastak ri u banom ri Dios chkawäch? Kas jeʼ, ¿jachin cäcuinic cuchʼobic ri mayalaj jastak re ri Dios?",
                "17": "Rumal ri tzij, xecʼojiʼ ri u pa caj y ri uwächulew. Y rumal ri u cuinem u tzij, xuwinakirisaj ri achi che ri cʼajcʼaj ulew. Y rumal ri u cuinem ri u tzij, e bantajinak tak mayibal. ¿Jachin cubij na chi man mayibal tä laʼ?",
                "18": "¿Jachin cʼut cubij na chi ri Jesucristo man xuban tä nimalaj tak mayibal? Xukujeʼ e cʼo qʼui nimalaj tak mayibal ri xebantaj che ri qui kʼab ri apostolib.",
                "19": "Xebantaj cʼu ri tak mayibal pa tak ri kʼij riʼ. Are cʼu riʼ, ¿jasche ri Dios man cuban tä chi jun Dios ri cäbanow tak mayibal? Are cʼut, we man cuban tä chic tak mayibal, ¿jas u banic cäbix chi ri areʼ man cʼo tä u qʼuexic? Chiwilampeʼ cʼut, quinbij chiwe chi ri areʼ kas man cuqʼuex tä rib. Y we tä cuqʼuex rib, are cʼut man areʼ tä ri Dios. Are baʼ cʼä cuban Dios, y ri areʼ jun Dios ri cuban tak mayibal.",
                "20": "¿Y jasche man cuban tä qʼui tak ri u mayibal chquixol ri calcʼual que ri winak? Are cʼu riʼ rumal ri qui kajic pa ri man cojonic taj. Cäquijechʼbaʼ quib pa ri sucʼumalaj beyal. Rajwaxic quecojon na che ri Dios, y man cäquichʼob tä ri u wäch.",
                "21": "Kastzij quinbij chiwe chi we quixcojon che ri Cristo, y we man quiban tä quieb i cʼux, cʼäte cʼu riʼ, apasach ri quitaʼ che ri Tataxel pa ri u biʼ ri Cristo, are riʼ cäyataj na chiwe. Y xbantaj we yabal tzij chque conojel cʼä pa tak ri cʼulbat re ri uwächulew.",
                "22": "Chiwilampeʼ, xel ri u tzij ri Jesucristo, ri u Cʼojol ri Dios chque ri u tijoxelab, y xukujeʼ xubij ri u tzij chque conojel ri u tijoxelab ri quecʼojiʼ na. Y cʼo sibalaj winak qui mulim quib. Areʼ xukujeʼ xquitaʼ ri u tzij ri Jesucristo, y xubij: Jix cho ronojel ri uwächulew. Chitzijoj ri lokʼalaj tzijobal chque conojel ri winak.",
                "23": "Apachin ri cäcojonic y cuban u kasabal xeʼ jaʼ cäcolotaj na, tzare apachin cʼu ri man cäcojon taj, are cäcʼajisaj na u wäch.",
                "24": "Ri areʼ ri quecojonic, cäquiban na we etal riʼ: Pa ri nu biʼ, quequesaj na itzel tak uxlabal, y quetzijon na pa cʼacʼ tak chʼabal. Quequichap na cumätz, y we cäquitij jastak ri quecämisanic, man cuban tä na cʼäx chque. Cäquiyaʼ na ri qui kʼab paquiwiʼ ri yawabib, y quebutzir cʼu na.",
                "25": "Apachin cʼu ri cäcojon na che ri nu biʼ, ri man cuban tä quie u cʼux, quintzʼakatisaj na ronojel ri nu tzij che, cʼä pa tak ri u cʼulbat ri uwächulew.",
                "26": "Chiwilampeʼ, ¿jachin cucʼululaj na ri u chac ri Ajawaxel? ¿Jachin cäcuinic chuxutuxic ri u tzij? ¿Jachin cäwalij na chrij ri mayalaj u cuinem ri Ajawaxel? ¿Jachin cäril na u chac ri Ajawaxel chi itzel? Chiwilampeʼ, iwonojel ix ri quixutuj ri u chac ri Ajawaxel, ix quixmayin na, y quixcämic.",
                "27": "Rumal cʼu riʼ, man itzel tä quiwilo. Mixmayinic. Chitatabej cʼu ri u tzij ri Ajawaxel. Chitzʼonoj che ri Tataxel pa ri u biʼ ri Jesús che apasach ri rajwaxic chiwe. Miban quieb i cʼux, xane chixcojonok cʼut, y chichaplej chi ronojel je jas najtir canok. Chixkebok che ri Ajawaxel rucʼ ronojel iwanimaʼ. Chisucʼumaj ri i colotajibal rucʼ i xen ib y i birbitem chuwäch.",
                "28": "Chichomaj jas ri quibano pa ri kʼij ri quiltajic jas ri quiban na. Chichʼajabaʼ iwib che ronojel ri tzʼilol ri cʼo chiwij. Mitzʼonoj jun tabal chuyaʼic jas curayij ri i tiojil. Tzare chitzʼonoj rucʼ jun utzalaj iwanimaʼ ri man salabam taj, rech cʼu jewaʼ man cʼo tä jun takchibal che mac ri quijach iwib chrij. Jewaʼ cʼut, quipatanij ri cʼaslic Dios ri cʼo ronojel ri kastzij rucʼ.",
                "29": "Chiwilaʼ baʼ iwib chi man cäban tä i kasabal xeʼ jaʼ we ix man xucʼ taj. Chiwilaʼ baʼ chi man quitij tä ri lokʼalaj jaʼ y ri lokʼalaj cäxlan wa we ix tzʼil. Chisucʼumaj iwib rech quiban ronojel rucʼ jun suqʼuilal. Chibanaʼ pa ri u biʼ ri Jesucristo, ri u Cʼojol ri cʼaslic Dios. Y we tä quiban jewaʼ riʼ, y we tä quikʼiʼo cʼä pa ri qʼuisbal, ix cʼu man cʼo tä u beyal quixqʼuiak taj apanok.",
                "30": "Chiwilampeʼ, quinbij chiwe je jas u beyal jun ri cätzijon chquixol ri cäminakib. Ri in cʼu wetaʼm chi quita na ri nu tzij.",
                "31": "Mikʼat itzel tzij panuwiʼ rumal rech ri man sucʼ taj quinbano. Mikʼat itzel tzij puwiʼ ri in tat rumal rech ri man sucʼ taj ri cuban ri areʼ. Xukujeʼ mikʼat tzij paquiwiʼ ri e tzʼibaninak nabe chuwäch ri in tat. Xane chimaltioxij che ri Dios rumal u cʼutunic chiwe chi man sucʼ taj ka banom. Jewaʼ quixcuinic quitijoj iwib rech quixux nim na i noʼj chkawäch uj.",
                "32": "Chiwilampeʼ cʼu riʼ, ka tzʼibam we tzijobal je jas u beyal ri ketamabal. Ka cojom chʼutin tak retal chutzʼibaxic. Chkaxol uj cäcojtajic u biʼ ri qʼuexatal chʼabal ri aj Egipto che we retal tzʼib riʼ. Jachatal can pa ka kʼab u banic we tak retal tzʼib riʼ. Ka jalom u banic che ri u beyal ri ka chʼabal uj.",
                "33": "Xkaj xkatzʼibaj che ri chʼabal aj Hebreo, tzare man kas tä nim qui wäch ri xaxalaj tak chʼichʼ chucojic ronojel ri tzij chuwäch. Je cʼu riʼ, ka jalom xukujeʼ u tzʼibaxic ri chʼabal aj Hebreo. Y we tä xujcuinic chutzʼibaxic che ri chʼabal aj Hebreo, cʼäte cʼu riʼ, man xriktaj tä mawi jun tzʼib ri man sucʼ tä u banic.",
                "34": "Tzare ri Ajawaxel cʼu retaʼm jas ri ka tzʼibam. Xukujeʼ retaʼm chi man cʼo tä jun winak chic ri cächʼoban ri ka chʼabal. Rumal cʼu riʼ, areʼ u sucʼumam jun beyal che ri u chʼobic.",
                "35": "Y xtzʼibatajic we tak tzij riʼ rech cächʼajtajic ri katzʼiak che ri quiqʼuel que ri kachalal, ri e kajinak pa ri man cojonic taj.",
                "36": "Chiwilampeʼ cʼut, cʼojinak jun rayibal pa ka cʼux chi cäbantaj na waʼ chque ri kachalal. Kas jeʼ, ka rayim chi quetzeletaj na pa ri etamabal re ri Cristo. Are waʼ ri ka rayim, are junam cucʼ ri tak qui chʼawem rucʼ ri Dios ri chʼajchʼojoxelab ri e cʼojinak waral cho waʼ ulew.",
                "37": "Cäkatzʼonoj chi ri Ajawaxel Jesucristo cutzelej na ulok u yaʼic jas ri qui tzʼonom che ri u beyal ri qui cojobal, y chi ri Tataxel cunatajisaj ri yabal u tzij ri xuban cucʼ ri e aj uwo rachoch ri Israel. Chi junalic quebutewichij, rumal ri qui cojobal che ri u biʼ ri Jesucristo. Amen."
            }
        }
    },
    "ether": {
        "meta": {
            "slug": "ether",
            "name": "ether",
            "chapterWord": "U tas"
        },
        "chapters": {
            "1": {},
            "2": {},
            "3": {},
            "4": {},
            "5": {},
            "6": {},
            "7": {},
            "8": {},
            "9": {},
            "10": {},
            "11": {},
            "12": {},
            "13": {},
            "14": {},
            "15": {}
        }
    },
    "moro": {
        "meta": {
            "slug": "moro",
            "name": "Ri Wuj Rech Ri Moroni",
            "chapterWord": "U tas"
        },
        "chapters": {
            "1": {
                "1": "Are cʼu ri in, Moroni, xinqʼuis u chʼutinirisaxic u cholaj che ri u tzʼibaxic ri tzijol que ri aj Jareditas, man xinchomaj taj chi quintzʼiban chic na. Tzare majaʼ in cäminak. Y man quincʼut tä wib chquiwäch ri aj Lamanitas, cäraj ne cäquisäch na nu wäch.",
                "2": "Kas jeʼ cäquiban cʼanalaj tak chʼoʼj chquixol. Rumal ri itzel qui rayibal, cäquicämisaj ronojel aj Nefita ri man cuxutuj taj ri Cristo.",
                "3": "Are cʼu ri in, Moroni, man quinxutuj tä na ri Cristo. Rumal waʼ, quinbinic apawije cuyaʼ wi chuchajixic ri nu cʼaslemal.",
                "4": "Jeʼ baʼ, nabe canok xinbij pa nu cʼux chi man quintzʼibaj tä na. Wachanim cʼut quintzʼibaj jujun tak tzij chque ri wachalal, are ri aj Lamanitas. Quinban waʼ rech chi we ne cʼo qui patan chquiwäch pa jun kʼij ri cäpe na, je jas u beyal ri u rayibal ri Ajawaxel."
            },
            "2": {
                "1": "Ri Cristo xebutzijobej ri cablajuj u tijoxelab ri xuchaʼ canok. Xuyaʼ ri u kʼab paquiwiʼ, y are waʼ ri tak tzij ri xubij chque.",
                "2": "Xebusiqʼuij che qui biʼ y xubij: Chibanaʼ chʼawem rucʼ ri Tataxel pa nu biʼ. Jeʼ cʼut, chibanalaʼ nimalaj chʼawem. Cʼäte banom chi waʼ, cäpe na i cuinem chukʼaxaxic ri Uxlabixel chque ronojel winak ri quiyaʼ wi i kʼab paquiwiʼ. Chibanaʼ we kʼaxaxic riʼ pa nu biʼ, rumal chi are junam cäquiban ri nu apostolib.",
                "3": "Are we tak tzij riʼ ri xubij ri Cristo chque pa ri jun kʼij are nabe xucʼut rib chquiwäch. Are cʼu ri qʼui winak ri qui mulim quib man xquita taj we jun tzij, tzare ri tijoxelab cʼut kas jeʼ xquito, y che apachin ri xquiyaʼ qui kʼab pa u jolom, are xkaj ri Uxlabixel puwiʼ."
            },
            "3": {
                "1": "Are waʼ ri u beyal ri tijoxelab xquiyaʼ ri lokʼalaj cuinem chque ri tewichinelab y tijonelab.",
                "2": "Xquiban chʼawem che ri Tataxel pa ri u biʼ ri Cristo. Banom chi laʼ, xquiyaʼ qui kʼab paquiwiʼ, y xquibij:",
                "3": "Pa ri u biʼ ri Jesucristo, catinwoquisaj che ri u chac jun tewichinel, (o we tä ri areʼ jun tijonel), catinwoquisaj che ri u chac jun tijonel, rech catzijoj ri qʼuexbal cʼuxaj che ri mac y ri esabal macaj rumal ri Jesucristo, rumal u kʼiʼic ri a cojobal che ri u biʼ cʼä pa ri qʼuisbal kʼij. Amen.",
                "4": "Jewaʼ cʼut, xecoquisaj che ri lokʼalaj qui chac ri tewichinelab y ri tijonelab. Xquiban we oquisanic riʼ je jas u beyal ri tak u sipanic y ri u siqʼuinic ri Dios chque ri achijab. Ri e reʼ xecoquisaj canok rumal ri chukʼabil re ri Uxlabixel ri xcʼojiʼ cucʼ."
            },
            "4": {
                "1": "Jeriʼ xquitewichij ri élderes y ri tewichinelab ri u tiojil y ri u quiqʼuel ri Cristo, y xquijacho chque ri winakil re ri iglesia. Y xepatanin pa ri lokʼalaj waʼim je jas ri u sucʼ ri u takbal ri Cristo. Rumal waʼ, ketaʼm chi sucʼ ri u patanixic. Y ri élder y ri tewichinel kas xquipatanij.",
                "2": "Y xexuquiʼc cucʼ conojel ri winakil re ri iglesia, y xquiban chʼawem rucʼ ri Dios pa ri u biʼ ri Cristo, y xquibij:",
                "3": "O Dios, Junalic Tataxel, pa ri u biʼ ri Cʼojol la, ri Jesucristo, cäkatzʼonoj che la chi cätewichij la y cächʼajchʼojarisaj la we cäxlan wa che ri canimaʼ conojel ri quecʼamowic, rech cäquitijo che u natabal ri u tiojil ri Cʼojol la, y cäquikʼalajisaj chwäch la, O Dios, Junalic Tataxel, chi cäcaj cäquicʼam ri u biʼ ri Cʼojol la paquiwiʼ, y amakʼel cäquinatajisaj, y quequinimaj ri u takbal ri u yaʼom chque, rech amakʼel cäcʼojiʼ ri Ruxlabal cucʼ. Amen."
            },
            "5": {
                "1": "Jewaʼ cätewichixic ri u waʼl uvas. Je cʼu riʼ xquichap ri kumbal, y xquibij:",
                "2": "O Dios, Junalic Tataxel, pa ri u biʼ ri Cʼojol la, ri Jesucristo, cäkatzʼonoj che la chi cätewichij la y cächʼajchʼojarisaj la we u waʼl uvas che ri canimaʼ conojel ri quekumunic, rech cäquibano che u natabal ri u quiqʼuel ri Cʼojol la, ri xturuw rumal quech, rech cäquikʼalajisaj chwäch la, O Dios, Junalic Tataxel, chi amakʼel cäquinatajisaj, rech cäcʼojiʼ ri Ruxlabal cucʼ. Amen."
            },
            "6": {
                "1": "Wachanim cʼut, quintzijon na chrij ri kasbal xeʼ jaʼ. Chiwilampeʼ, xbantajic ri kasbal xeʼ jaʼ chque ri élderes, y chque ri tewichinelab y ri tijonelab. Y xak xuwi xekasax xeʼ jaʼ we kastzij xquicʼut nabe u wäch ri utzalaj qui banom rech cäquicʼutu chi takal chque cäquicʼulaj ri kasbal xeʼ jaʼ.",
                "2": "Xukujeʼ man xequicʼulaj tä i winak che ri kasbal xeʼ jaʼ, we tä ma tä xbison ri canimaʼ che ri Dios y xniman qui cʼux che, y chi xquikʼalajisaj chuwäch ri winakil chi kas jeʼ qui qʼuexom qui cʼux che ronojel ri qui mac.",
                "3": "Y man xequicʼulaj tä mawi jun ri winak che ri kasbal xeʼ jaʼ, we tä ma tä xquicʼam ri u biʼ ri Cristo paquiwiʼ, y xquichomaj cäquipatanij baʼ cʼä pa ri qʼuisbal kʼij.",
                "4": "Cʼäte xecʼulaxic che ri kasbal xeʼ jaʼ, xpe cucʼ ri u chukʼab ri Uxlabixel, y xechʼajchʼojarisaxic rumal. Banom chic waʼ, xeriktaj ri e areʼ chquixol ri u Winakil ri Cristo. Y xtzʼibax can ri qui biʼ, rech cʼo natabal quech, y xukujeʼ rech cäyaʼic chukʼab chque rumal ri utzalaj u tzij ri Dios. Y jelaʼ quecʼojiʼ na pa ri sucʼumalaj be. Y jelaʼ quecʼolic chi junalic rech cänataj chque cäquiban ri qui chʼawem rucʼ ri Ajawaxel, rech cäquicojo xak xuwi che ri rutzil ri Cristo, ri jun banel y tzʼakatisanel re ri qui cojobal.",
                "5": "Cʼu amakʼel xquimulij quib ri winakil chubanic ri jun kʼij re majwaʼim y chubanic ri chʼawem che ri Dios. Y xquimulij quib rech chi cäquitzijoj chbil quib chrij ri rutzil ri canimaʼ.",
                "6": "Y amakʼel xquimulij quib chucʼamowaxic ri cäxlan wa y xukujeʼ ri u waʼl uvas che ri u natabal ri Ajawaxel Jesucristo.",
                "7": "Y xquilij chbil quib rucʼ sucʼumal che rilic chi man cʼo tä etzelal chquixol. Y apachinak ri xbanow itzel, xkʼat tzij puwiʼ chquiwäch ri élderes cumal oxib kʼalajisanelab re ri winakil, y we man xuban tä kʼalaj ri u mac y man xuqʼuex tä u cʼux che ri u mac, kastzij xchuptaj ri u biʼ cho tak ri wuj, y man xriktaj tä chic chquixol ri u winak ri Cristo.",
                "8": "Tzare we tä xuqʼuex u cʼux che ri u mac, y xutaʼ ri cuyubal u mac rucʼ sucʼalaj u rayibal, xcuyic ri u mac.",
                "9": "Y ri tak kʼalajisanem re ri Uxlabixel xcʼam u be che ri mulim ib ri u winakil ri Jesucristo, y rumal ri u chukʼab ri lokʼalaj Uxlabixel. Rumal kastzij, jachaʼ ri xubij ri Uxlabixel chque, we tä che u tzijobexic ri u tzij ri Dios, o che qui pixabaxic ri winak, o chubanic chʼawem rucʼ ri Dios, o che u taʼic jun jasäch, o che u bixoxic tak bix, jeriʼ xbanowic."
            },
            "7": {
                "1": "Are cʼu ri in, Moroni, quintzʼibaj jujun chque ri tzij ri xubij ri in tat, Mormón, chrij ri cojobal, y chrij ri eyenic pa animaʼ, y chrij ri lokʼokʼebal cʼuxaj. Areʼ cʼut xtzijon chque ri winak ri tajin quebutijoj che ri u tzij aretak e cʼo pa ri ja jawi cäquitijoj wi quib. Y qui yacom we jun ja rech cʼo jawi cäquinimarisaj u kʼij ri Dios.",
                "2": "Cʼu ri in, Mormón, quintzijoj we tzij chiwe ix, lokʼalaj wachalal. Y quinbano rumal ri u tokʼob ri Dios Tataxel, y rumal ri u tokʼob ri Kajawal Jesucristo, y ri lokʼalaj u rayibal, rumal cʼut chi xusipaj ri u siqʼuinem chwe. Y rumal laʼ, yatal chwe quintzijon chiwe wachanim.",
                "3": "Rumal cʼu waʼ, quinwaj quintzijon chiwe ri ix, ri u winakil ri Cristo. Ix ri camelalaj tak terenelab che ri Cristo. Ix i cʼamom jun utzalaj eyenic pa iwanimaʼ. Rumal riʼ, quixcuinic quixoquic pa ri lokʼalaj uxlanem re ri Kajawal. Tzpa camic, cäcanaj na we jun eyenic pa iwanimaʼ cʼä pa ri kʼij ri quixuxlan na rucʼ ri areʼ chilaʼ chicaj.",
                "4": "Y wachanim wachalal, pa nu cʼux quinbij waʼ rumal ri in wilom ri camelelaj i binem ri quiban ix chque ri calcʼual ri winak.",
                "5": "In quinnatajisaj ri u tzij Dios, ri cubij chi rumal ri qui banom ri achijab, quiwetamaj na jas ri qui cholaj. We tä utz ri qui banom, areʼ e utz xuku jeʼ.",
                "6": "Chiwilampeʼ cʼut, ri Dios u bim canok chi jun itzel achi man cäcuin tä cuban utzil. We tä cuchiʼj jun u sipanic, o we tä cuban chʼawem che ri Dios, are we man kastzij tä u rayibal, waʼ xak junam we tä man u banom taj.",
                "7": "Kastzij, man quilitaj tä riʼ che u sucʼumaxic ri jun achi.",
                "8": "Chiwilampeʼ, we tä jun itzel achi cuyaʼ jun sipanic, cusipaj rucʼ u xuʼyal ri ranimaʼ. Are quil riʼ junam we man u yaʼom taj ri jun sipanic. Rumal laʼ, itzel quil wi ri jun achi riʼ chuwäch ri Dios.",
                "9": "Xukujeʼ xaʼ itzel quilic we jun winak cuban chʼawem rucʼ ri Dios, y man cuban tä rucʼ jun sucʼumalaj ranimaʼ. Kastzij, man cʼo tä u patan che, rumal ri Dios itzel cäril riʼ.",
                "10": "Rumal cʼu riʼ, jun itzel winak man cäcuin tä chubanic ri utzil. Xukujeʼ man cuyaʼ taj utzalaj u sipanic.",
                "11": "Chiwilampeʼ, jun u cʼux ri cʼayilaj jaʼ man cuyaʼ tä ri utzalaj joron. Are xukujeʼ jun u cʼux ri utzalaj jaʼ man cuyaʼ tä ri cʼayilaj joron. Are cʼut we jun achi cuban pataninel che ri itzel, areʼ man cäcuin tä chuterenexic ri Cristo. Junam riʼ, we jun achi cunimaj ri Cristo, are man cäcuin tä cuban pataninel che ri itzel.",
                "12": "Kastzij, ronojel ri utzilal cäpe ulok chuwäch ri Dios. Y ronojel ri etzelal cäpe ulok chuwäch ri jun itzel. Are cʼu ri itzel jun cʼulel chrij ri Dios, y amakʼel cuban chʼoʼj rucʼ. Amakʼel cuchiʼj chke, y cujutakchij che ri mac y che ri u banic ri etzelal.",
                "13": "Tzare kastzij, ronojel rech ri Dios amakʼel cuchiʼj chke y cujutak chubanic ri utzil. Rumal cʼu riʼ, ronojel ri cuchiʼj chke y cujutak chubanic ri utzil, y chulokʼoʼkʼexic ri Dios, y chupatanixic, are cäpe ulok chuwäch ri Dios.",
                "14": "Chiwilaʼ cʼu iwib, lokʼalaj wachalal, michomaj chi ri etzelal cäpe ulok chuwäch ri Dios. Xukujeʼ michomaj chi ri rutzil ri Dios cäpe ulok chuwäch ri itzel.",
                "15": "Chiwilampeʼ wachalal, yatal chiwe quikʼat tzij. Jewaʼ cʼut quixcuinic quichʼobo jas ri utz chuwäch ri man utz taj. Kastzij kʼalaj ri u beyal chukʼatic tzij, je jas kʼalaj ri sakil pa ri kʼij chuwäch ri kʼekum re ri chakʼab, are waʼ rech quixcuinic quichʼob rucʼ jun tzʼakatalaj etamabal.",
                "16": "Chiwilampeʼ cʼut, cäyaʼic ri Ruxlabal ri Cristo chquijujunal achi rech cäcuinic cuchʼobo ri utz y ri man utz taj. Rumal cʼu waʼ, quincʼut chiwe ri u beyal ri quikʼat tzij. Ronojel ri cuchiʼj chiwe ri utzil, y chi quiban ronojel ri quixutakchij che u cojobal che ri Cristo, cäpe ulok rumal ri u cuinem y ri u sipanic ri Cristo. Jewaʼ cʼut quixcuinic quichʼobo rucʼ jun sakalaj etamabal chi are laʼ re ri Dios.",
                "17": "Tzare apasach ri quebutakchij ri winak chubanic ri etzelal, y chi man quecojon tä che ri Cristo, y chi cäquixutuj ri areʼ, y chi man cäquipatanij tä ri Dios, are laʼ re ri itzel. Y quixcuinic quichʼobo rucʼ ri jun sakalaj etamabal chi ronojel laʼ re ri itzel. Rumal jewaʼ riʼ cächacunic ri itzel. Man cutakchij tä mawi jun achi chubanic ri utzil, kastzij man cutakchij tä ma jun chubanic laʼ. Xukujeʼ ri rangelib y ri winak ri queboc chuxeʼ ri u takanic, are man cäquitakchij tä mawi jun winak chubanic ri utzil.",
                "18": "Wachanim cʼut wachalal, quinwilo chi iwetaʼm ri sakil ri cäyaʼ chiwe rech chi quikʼat tzij. Ri sakil riʼ are ri u sakil ri Cristo. Rumal laʼ, quiwil iwib, mikʼat tzij man sucʼ taj. Are cäkʼat na tzij piwiʼ je ri quiban ri ix.",
                "19": "Rumal waʼ, quixinboʼchiʼj wachalal, chitzucuj rucʼ säcʼajil chupam ri u sakil ri Cristo. Y jewaʼ quichʼob na jas ri utz y ri man utz taj. Y we quixcojon che ronojel utzil, y we man quiqʼuiak tä waʼ pa itzel, kastzij quixux na alcʼualaxelab rech ri Cristo.",
                "20": "Are cʼut wachalal, ¿jas modo quixcuinic quixcojonic che ronojel utzil?",
                "21": "Wacamic cʼut quintzijonic chrij ri jun cojobal ri xinbij chic chiwe chi quintzijon na che riʼ. Y quincʼut na chiwe jas ri u beyal quixcuinic quixcojonic che ronojel utzil.",
                "22": "Chiwilampeʼ, ri Dios retaʼm ronojel, y areʼ kas cʼaslic che junalic. Chiwilampeʼ, xebutak ulok ri angelib chquipatanixic ri alcʼualaxelab que ri winak. Y xquikʼalajisaj ri u petibal ri Cristo, y xquikʼalajisaj chi cäpe na ronojel utzil rumal ri Cristo.",
                "23": "Y pa ri u chiʼ ri Dios, xkʼalajisax chquiwäch ri kʼalajisanelab che ri cäpe na chi kas cäpe na ri Cristo.",
                "24": "Y kastzij cʼo qʼui tak u beyal ri xuyaʼ kʼalajisanem ri e utz chquiwäch ri alcʼualaxelab que ri winak. Y ronojel tak ri jastak ri e utz cäpe ulok chuwäch ri Cristo. We tä ma tä jewaʼ riʼ, e tzakinak baʼ ri winak, y man cuyaʼ taj cäpe jun utzil paquiwiʼ.",
                "25": "Are cʼu ri winak xquijek ri qui cojobal che ri Cristo rumal ri angelib xequipatanij, y rumal ronojel tak tzij ri xel ulok pa u chiʼ ri Dios. Y jewaʼ cʼut, xeketic rucʼ ronojel ri utzil, rumal ri qui cojobal. Y xbantaj jelaʼ cʼä pa ri u petibal ri Cristo.",
                "26": "Cʼäte petinak chic ri areʼ, xukujeʼ xecolotaj ri winak rumal qui cojobal che ri u biʼ. Y rumal ri qui cojobal, xebux ri u cʼojol ri Dios. Y kastzij cʼaslic ri Cristo. Junam riʼ, kastzij xubij we tak tzij chque ri ka tat ka mam: Apasäch ri quitaʼ na che ri Tataxel pa nu biʼ, are cʼut cäbantaj na chiwe, we utz u banic ri tabal, y we quitaʼ rucʼ cojobal, y we quicojo chi kas jeʼ quicʼam na.",
                "27": "Rumal cʼu riʼ, lokʼalaj wachalal, ¿la e qʼuisinak chic ri tak mayibal xak xu rumal benak chic ri Cristo chicaj, y cätʼuyic pa ri u wiquiakʼab ri Dios, chucʼamic pa u kʼab ri Tataxel ri tokʼobisam wächaj ri yatal ulok chque ri calcʼual ri achijab?",
                "28": "Ri areʼ u tzʼakatisam ri u taʼic ri pixab y cucoj u chukʼab chquicʼamic conojel ri quicojon che. Y ri e areʼ ri quecojon che xukujeʼ quecojon che ronojel utzil. Rumal laʼ, ri areʼ quebutoʼ ri alcʼualaxelab que ri winak. Y cʼasal chi junalic chicaj.",
                "29": "Je cʼu riʼ lokʼalaj wachalal, ¿la e qʼuisinak chic ri tak mayibal xak xuwi rumal ri areʼ u banom laʼ? Chiwilampeʼ, quinbij chiwe chi man e qʼuisinak taj. Ri angelib xukujeʼ man qui qʼuisom taj ri qui patanixic ri alcʼualaxelab re ri Dios.",
                "30": "Chiwilampeʼ cʼut, ri areʼ e cʼo chuxeʼ ri u takanic, rech quepatanin je jas ri u beyal ri cätanic. Cäquicʼut quib chquiwäch ri winak ri cʼo nim, y utz ri qui chomabal pa ronojel u wäch ri suqʼuilal.",
                "31": "Y ri jasche re ri qui patanixic, are tak waʼ: Cäquisiqʼuij ri winak che ri qʼuexbal qui cʼux. Y cäquitzʼakatisaj y cäquibano ri chac re ri yabal tak u tzij ri Tataxel, ri u yaʼom ulok chque ri alcʼualaxelab que ri winak. Y chi cäquisucʼumaj ri u beyal chquixol ri alcʼualaxelab que ri winak rumal ri u kʼalajisaxic ri u tzij ri Cristo chquiwäch ri chaʼom tak winak re ri Dios, rech chi jewaʼ cäquibij ri qui kʼalajisabal chrij.",
                "32": "Y jewaʼ ri Ajawaxel Dios cusucʼumaj u beyal chque ri nicʼaj chic winak rech quecuinic quecojon che ri Cristo, rech chi cʼo u cʼolbal ri Uxlabixel pa canimaʼ, je jas u beyal ri u cuinem. Y jewaʼ cutzʼakatisaj ri Tataxel ri yabal tak tzij ri u yaʼom ulok chque ri alcʼualaxelab que ri winak.",
                "33": "Y ri Cristo u bim canok: We tä quixcojon chwe, cʼo na i cuinem chubanic apachique jasäch ri utz quilitaj wumal in.",
                "34": "Xukujeʼ u bim: Chiqʼuexaʼ i cʼux iwonojel ix cʼo pa tak u cʼulbat ri uwächulew. Tisaj, y chibanaʼ ri kasbal xeʼ jaʼ pa ri nu biʼ. Y chixcojon chwe, rech quixcuinic quixcolotajic.",
                "35": "Y wachanim lokʼalaj wachalal, we quichomaj chi kastzij ronojel ri nu tzijom chiwe, y ri Dios cucʼut na chiwe chi kastzij ronojel waʼ, jeʼ, cucʼutu rucʼ ri u chukʼab y rucʼ ri nimalaj u kʼij, y we kastzij ronojel waʼ, ¿la e qʼuisinak ne lo ri kʼijal re tak mayibal?",
                "36": "¿La xqʼuis cʼu lo waʼ ri qui cʼutbal quib ri angelib chquiwäch ri alcʼualaxelab que ri winak? ¿La u qʼuisom ne lo u yaʼic ri cuinem re ri Uxlabixel chque? ¿La kas cuban lo riʼ cʼä pa ri u cʼolic ri kʼij y ri uwächulew? ¿La kas cuban ne lo riʼ cʼä pa ri u takem ri kʼij, o cʼä pa ri u tacʼalem ri uwächulew? ¿La kas cuban ne lo ri we tä xaʼ cʼo jun winak cho ri uwächulew ri cäcolotajic.",
                "37": "Kastzij quinbij chiwe: Man are tä riʼ. Kastzij rumal ri cojobal cäcʼulmatajisax ri tak mayibal. Y rumal ri cojobal cäquicʼut quib ri angelib chquiwäch ri winak, quequipatanij. We tä kastzij e qʼuisinak chic ronojel waʼ, tokʼob qui wäch ri alcʼualaxelab que ri winak rumal chi man cʼo tä chic qui cojobal, y man cʼo tä u patan ronojel chquiwäch.",
                "38": "Ri u tzij ri Cristo cubij chi majun winak cäcuinic cäcolotajic we tä man cäcojon tä che ri u biʼ. Rumal waʼ, we qʼuisinak lo riʼ, qʼuisinak chic xukujeʼ ri cojobal, y cʼäx ri u cʼolem ri achi rumal ri e areʼ quecanaj can chrij ri tojbal macaj jas tä man banom taj.",
                "39": "Tzare, lokʼalaj wachalal, utz na ri quinchʼob chiwij. Quinchʼobo chi cʼo ri i cojobal che ri Cristo rumal ri camelal cʼo pa iwanimaʼ. Y we man quixcojon che ri areʼ, ix cʼut man takal tä chiwe chi quixrikitaj na chquixol ri u winakil.",
                "40": "Y xukujeʼ lokʼalaj wachalal, quinwaj quintzijon iwucʼ chrij ri eyenic pa animaʼ. ¿Jas u banic cʼo na i cojobal we tä man cʼo tä ri eyenic pa iwanimaʼ?",
                "41": "Y jas ri quiweyej na pa iwanimaʼ? Kastzij quinbij chiwe, cʼo na ri eyenic pa iwanimaʼ rumal rech ri tojbal macaj ri xuban ri Cristo, y rumal rech ri cuinem re ri cʼastajibal u wäch. Jewaʼ quixakʼan na cʼä pa ri junalic cʼaslemal rumal rech ri i cojobal che ri areʼ jas ri u beyal ri yabal u tzij.",
                "42": "Rumal riʼ, we jun achi cʼo u cojobal, cʼo na xukujeʼ ri eyenic pa ranimaʼ. Rumal we man cʼo tä u cojobal, xukujeʼ man cʼo tä ri eyenic pa ranimaʼ.",
                "43": "Y xukujeʼ quinbij chiwe chi man cäcuin tä churikic ri cojobal, mawi ri eyenic pa ranimaʼ, we tä ma tä jun camel winak, y we man cʼo tä machʼachʼem pa ranimaʼ.",
                "44": "We tä ma tä jewaʼ riʼ, man cʼo tä qui patan ri u cojobal ri eyenic pa ranimaʼ. Majun winak cäcʼulaxic rumal ri Dios, we man camel tä ri areʼ y we man cʼo tä machʼachʼem pa ranimaʼ. Tzare, we jun winak cʼo ri u camelal y cʼo ri machʼachʼem pa ranimaʼ, y cukʼalajisaj rumal ri u cuinem ri Uxlabixel chi ri Jesús are ri Cristo, rajwaxic baʼ cʼo na ri lokʼokʼebal u cʼux. Ri areʼ cʼut man cʼo tä u patan we man cʼo tä ri lokʼokʼebal u cʼux. Rumal waʼ, rajwaxic chi cʼo ri lokʼokʼebal u cʼux.",
                "45": "Ri lokʼokʼebal cʼuxaj curik cʼäx rumal are sibalaj camel. Man itzel tä cäril jun chic, man cunimarisaj tä rib, man xak xuwi tä cärilij rib ri re, man cäpe tä royowal, man cächoman tä chrij ri itzel. Man cäquicot tä chrij ri etzelal, xane cäquicot che ri sakalaj tzij. Cukʼiʼ ronojel, cäcojon che ronojel, curayij ronojel, cuchʼij ronojel.",
                "46": "Rumal riʼ, lokʼalaj wachalal, we man cʼo tä ri lokʼokʼebal i cʼux, man cʼo tä cʼu i patan, rumal chi man cʼo tä u qʼuisic ri lokʼokʼebal cʼuxaj. Chixkebok na rucʼ ri lokʼokʼebal cʼuxaj. Are riʼ ri mas nim na u banic, rumal ronojel ri jastak cäqʼuis na u wäch.",
                "47": "Ri lokʼokʼebal cʼuxaj are laʼ ri chʼajchʼojalaj lokʼokʼebal re ri Cristo, y cäcanajic chbe kʼij sak. Y apachin ri cʼo lokʼokʼebal u cʼux cʼä ri qʼuisbal kʼij, are riʼ cäpe na jun utzil rucʼ.",
                "48": "Rumal cʼu laʼ, lokʼalaj wachalal, chibanaʼ chʼawem che ri Tataxel rucʼ ronojel ri chukʼab re ri i cʼux. Chibanaʼ waʼ rech quixnojisax na che we jun lokʼokʼebal cʼuxaj, ri u yaʼom ulok ri Tataxel chque conojel ri sakalaj cojonelab che ri u Cʼojol, ri Jesucristo. Chibanaʼ waʼ rech chi quixux na ri cʼojolaxelab rech ri Dios, rech chi cujcaʼy na junam rucʼ are cucʼut rib chkawäch. Kastzij cäkil na u wäch je jas cäcaʼyic. Chcʼojiʼ na we jun eyenic pa kanimaʼ, chujchʼajchʼojok je jas chʼajchʼoj ri areʼ."
            },
            "8": {
                "1": "Are waʼ jun wuj ri xutzʼibaj in tat, ri Mormón, chwe in, ri Moroni. Xutzʼibaj chwe we wuj riʼ cʼäte xinsiqʼuixic che ri lokʼalaj chac. Y jewaʼ riʼ u beyal ri xutzʼibaj chwe, xubij:",
                "2": "Moroni, at ri lokʼalaj nu cʼojol, y sibalaj quinquicotic chi ri Awajawal Jesucristo at u natajisam, at u siqʼuim che ri lokʼalaj u pataninem, che ri chʼajchʼojalaj u chac.",
                "3": "Tza at natal chwe pa ri nu chʼawem rucʼ ri Dios. Amakʼel quinbanalaʼ chʼawem che ri Dios Tataxel pa ri u biʼ ri Lokʼalaj Ralcʼual, ri Jesús. Quintzʼonoj che ri areʼ chi catutoʼo rumal ri rutzil y ri u tokʼob ri man cʼo tä qui qʼuisic, rech jewaʼ cʼu cakʼiʼ na cʼä pa ri qʼuisbal kʼij rumal ri a cojobal che ri u biʼ.",
                "4": "Wachanim cʼut, nu cʼojol, catintzijobej che jas ri sibalaj quinbisoj. Quinbison che ri oyowal yacatajinak chixol.",
                "5": "We tä kastzij ri nu chʼobom, are cʼo tak oyowal yacatajinak chixol chrij ri kasbal xeʼ jaʼ ri cäban lo chque ri alaj tak iwalcʼual.",
                "6": "Wacamic, nu cʼojol, quinrayij chi sacʼaj catchacunic, rech quesax bi na we jun nimalaj itzel chixol. Rumal cʼu waʼ, nu tzʼibam we wuj chawe.",
                "7": "Aretak nu chʼobom chi laʼ, chanim cʼut xintaʼ u noʼj ri Ajawaxel chrij. Xpe cʼu ri u tzij ri Ajawaxel chwe rumal ri u cuinem ri Uxlabixel, xubij:",
                "8": "Chatatabej ri u tzij ri Cristo, ri Tojol a mac, ri Awajawal, y ri a Dios. Chawilampeʼ, man xinpe tä ulok cho ri ulew chquisiqʼuixic ri sucʼumalaj tak winak che qʼuexbal quib, xane cʼu ri ajmaquib. Ri winak ri man cʼo tä qui yabil, man cächacun tä ri ajcun chque, xak xuwi ri e yawabib. Are cʼut sibalaj sucʼ ri alaj tak acʼalab, y areʼ man quecuin taj quemacunic. Rumal cʼu laʼ, ri cʼokonic ri xkaj puwiʼ ri Adán quesax bic paquiwiʼ wumal ri in, y man cʼo tä u cuinem paquiwiʼ. Xukujeʼ quesax bic ri pixab rech cojbal retal che ri qui cowil ri achijab.",
                "9": "Y jewaʼ cʼut xkʼalajisax chwe ri u tzij ri Dios rumal ri Uxlabixel. Rumal cʼu laʼ, lokʼalaj nu cʼojol, wetaʼm chi are jun nimalaj tzeʼben u wäch ri Dios we caban ri kasbal xeʼ jaʼ chque ri alaj tak acʼalab.",
                "10": "Chawilampeʼ, quinbij chawe, chatijoj na waʼ: Chquiqʼuexaʼ qui cʼux y chquibanaʼ ri kasbal xeʼ jaʼ conojel ri winak ri yatal chque chi quechʼobanic y ri quecuinic chubanic ri qui mac. Kas jeʼ chebatijoj ri nan tat chi rajwaxic cäquiqʼuex na ri qui cʼux, y cäquiban ri qui kasbal xeʼ jaʼ, chi cäquimachʼachʼej quib je ri alaj tak calcʼual. Je cʼu riʼ, quecolotaj na cucʼ ri alaj tak calcʼual.",
                "11": "Y man rajwaxic tä chque ri alaj tak calcʼual ri qʼuexbal cʼuxaj, mawi ri kasbal xeʼ jaʼ. Chawilampeʼ, cäban ri kasbal xeʼ jaʼ che ri qʼuexbal u cʼux jun chutzʼakatisaxic ri takbal rech quesataj na ri u mac.",
                "12": "Tzare ri alaj acʼalab e cʼaslic rumal ri Cristo, tzpa ri u tiquiribal ri uwächulew. We tä ma tä jewaʼ riʼ, ri Dios xak cuyaʼ u toʼbanel chque jujun winak, y cäqʼuex ri u chomanic ri Dios, y xukujeʼ man junam taj queril conojel ri winak. ¡Are cʼut, janipaʼ tak ri acʼalab e cäminak y man xban tä ri kasbal xeʼ jaʼ chque!",
                "13": "Rumal laʼ, we tä rajwaxic ri kasbal xeʼ jaʼ che qui colotajic ri alaj acʼalab, e benak chic we alaj acʼalab riʼ pa jun xibalba ri man cʼo tä u qʼuisic.",
                "14": "Kastzij, cʼo ri quinbij chawe. Ri winak ri cuchomaj chi rajwaxic ri kasbal xeʼ jaʼ chque ri alaj acʼalab, are riʼ cʼo jun nimalaj cʼayil rrucʼ, y ximatalic che ri etzelal. Areʼ man cʼo tä ri u cojobal, mawi ri eyenic pa ranimaʼ, mawi ri lokʼokʼebal u cʼux. Rumal laʼ, we tä cäcäm na rucʼ ri u chomanic, jewaʼ, kastzij kʼalaj cäbe pa ri xibalba.",
                "15": "Are jun cʼäqxalaj etzelal we cuchomaj jun chi ri Dios cucol na jun acʼal ri u banom ri kasbal xeʼ jaʼ, y cuyaʼ chi cäsach na u wäch jun acʼal chic rumal man u banom tä kasbal xeʼ jaʼ.",
                "16": "Cʼa cäban chque ri quejechʼbenic ri tak u beyal ri Kajawal je jas waʼ. Kstzij cäsach na qui wäch we man cäquiqʼuex tä qui cʼux. Chawilampeʼ, quintzijonic rucʼ u chukʼab nu cʼux rumal chi cʼo takanic yatal pa nu kʼab rumal ri Dios. Man quinxej tä wib cho ri quecuinic cäquiban ri achijab, rumal ri tzʼakatalaj lokʼokʼenic cuqʼuiäk apan ronojel ri xen ib.",
                "17": "In cʼut quinnojisax che ri lokʼokʼebal cʼuxaj, are ri junalic lokʼokʼenic. Y rumal laʼ, conojel ri acʼalab e junam pa nu cʼux in. Y rumal laʼ, quebinlokʼokʼej ri alaj acʼalab rucʼ jun tzʼakatalaj lokʼokʼenic. Conojel e areʼ junam qui banic, y conojel cäquirik ri qui colotajic.",
                "18": "In cʼut wetaʼm chi ri Dios man xak xuwi quebutoʼo jujun winak. Areʼ man cuqʼuex tä u banic. Ri areʼ man cuqʼuex taj tzpa ronojel junalic cʼä pa ronojel junalic.",
                "19": "Ri alaj acʼalab man quecuin tä cäquiqʼuex qui cʼux che ri mac. Rumal laʼ, are jun cʼäxalaj etzalal we cäxutux chque ri sakalaj tak u tokʼob ri Dios. Conojel areʼ e cʼaslic pa ri areʼ rumal ri tokʼobisan wächaj cubano.",
                "20": "Y apachin ri cubij chi rajwaxic cäban ri kasbal xeʼ jaʼ chque ri alaj acʼalab cuxutuj ri tokʼobisan wächaj ri cuban ri Cristo. Xukujeʼ cuxutuj ri tojbal macaj ri xubano ri Cristo y ri u cuinem ri resabal macaj.",
                "21": "Tokʼob qui wäch ri quebanow jewaʼ. Are riʼ cäquijach quib che ri cämical, che ri xibalba y che jun cʼäxcʼolil ri man cʼo tä u qʼuisic. Quinbij waʼ, man quinxej tä wib. Ri Dios u yaʼom u takbal chwe. Chitatabej we tak tzij y chinimaj. We tä man quiban tä jewaʼ, cäkʼalajisax cʼu na we tak tzij chiwij ix pa ri tʼuyubal jawi cäkʼat wi tzij rumal ri Cristo.",
                "22": "Kastzij, conojel ri alaj tak acʼalab e cʼaslic pa ri Cristo, are xukujeʼ conojel ri man cʼo tä ri takbal cucʼ. Rumal chi ri cuinem re ri esabal macaj cäkaj paquiwiʼ conojel ri man cʼo tä ri takbal cucʼ. Rumal laʼ, are riʼ man quecuin tä chuqʼuexic qui cʼux we man cʼokonic taj, o we man e cʼo tä chuxeʼ ri etzebal, man cʼo tä u patan ri kasbal xeʼ jaʼ chque ri winak riʼ.",
                "23": "Are cʼu riʼ jun tzeʼben u wäch ri Dios. Are riʼ jun xutubal re ri tokʼobisan wächaj ri cuban ri Cristo, y re ri u cuinem ri lokʼalaj Ruxlabal. Are riʼ u cuʼbisaxic u cʼux jun che ri cäminak tak chac.",
                "24": "Chawilampeʼ, nu cʼojol, are man utz taj cäban jewaʼ riʼ. Ri qʼuexbal cʼuxaj takal chque ri winak ri e cʼo chuxeʼ ri etzelatajic, ri e cʼo chuxeʼ ri cʼok re jun takbal xalkʼaltim canok.",
                "25": "Y ri nabe u wächinic ri qʼuexbal cʼuxaj are ri kasbal xeʼ jaʼ. Ri kasbal xeʼ jaʼ cäpetic we cʼo cojobal che u nimaxic ri takbal. Y ri u nimaxic ri takbal cucʼam ulok ri esabal macaj.",
                "26": "Ri esabal macaj cucʼam ulok ri camelal y ri machʼachʼem pa animaʼ. Cʼu rumal chi cʼo camelal y machʼachʼem pa animaʼ, cusolij ri Uxlabixel. Are riʼ ri cuʼbisanel cʼuxaj, y cunojisaj ri cʼuxaj che jun eyenic, y che jun tzʼakatalaj lokʼokʼenic. We lokʼokʼenic riʼ man cäqʼuis taj we jun cäsacʼajin pa ri chʼawem rucʼ ri Dios, cʼä cäpe ri qʼuisbal kʼij aretak conojel ri chʼajchʼojoxelab quecʼojiʼ na rucʼ ri Dios.",
                "27": "Chawilampeʼ, nu cʼojol, quintzʼibaj chi na jun wuj chawe we man quinel tä bi chanim chubanic chʼoʼj chquij ri aj Lamanitas. Kastzij, we tinimit riʼ, ri aj Nefitas, are kas qui nimarisam quib. Rumal cʼu laʼ, are kʼalaj cäsachtaj na qui wäch we tä man cäquiqʼuex tä qui cʼux.",
                "28": "Nu cʼojol, chatzʼonoj che ri Dios rumal quech chquicʼulmaxic na jun qʼuexbal qui cʼux. Tzare cʼut kas quinoc il chque rumal we ne ri Uxlabixel man cächacun tä chi cucʼ. Y waral pa waʼ jun chʼakap ri ulew, cäquicoj qui chukʼab chusachic apan ronojel cuinem y takanic ri petinak ulok chuwäch ri Dios. Y xukujeʼ cäquixutuj ri Uxlabixel.",
                "29": "Are riʼ, nu cʼojol, qui xutum jun mayilaj quetamabal. Rumal laʼ, chanim cäsachtaj na ri qui wäch chutzʼakatisaxic ri kʼalajisabal ri bim canok cumal ri kʼaljisanelab che ri äpe na. Are waʼ xukujeʼ cutzʼakatisaj ri tak u tzij ri ka Colonel.",
                "30": "Chʼabej chic, nu cʼojol, cʼä pa ri kʼij quintzʼibaj chi jun wuj chawe, o quinwil chic ri a wäch. Amen."
            },
            "9": {
                "intro": "Are waʼ ri ucab wuj ri xutzʼibaj ri Mormón che ri u cʼojol, ri Moroni.",
                "1": "Lokʼalaj nu cʼojol, quintzʼibaj jun chi wuj chawe, rech cachʼobo chi cʼä ri in cʼaslic. Tzare cʼut quintzʼibaj ri jas cäyow cʼäx chwe.",
                "2": "Chawilampeʼ, ka banom jun cʼäxalaj chʼoʼj chquij ri aj Lamanitas, y man xekachʼec taj. Ri Arcanteo xcämisax che jun chʼichʼ, y xukujeʼ ri Luram y ri Emrón. Kas jeʼ e sachom qʼui achijab ri e utz chke.",
                "3": "Chawilampeʼ cʼut, nu cʼojol, quinoc il chque we tinimit rumal cäraj ne ri aj Lamanitas cäquisach na qui wäch. Man cäquiqʼuex tä qui cʼux we winak, y ri Satanás amakʼel cunim rib pa canimaʼ rech cäpe coyowal chbil quib.",
                "4": "Chawilampeʼ, amakʼel quebinpixabaj. Aretak quinkʼalajisaj chquiwäch ri u tzij ri Dios rucʼ nu chukʼab, cäpe coyowal chwij y quebirbatic. Y we man quincoj tä nu chukʼab che nu tzij, te cʼu riʼ cäquicowirisaj ri canimaʼ chrij. Rumal laʼ quinoc il chque, rumal chi we ne man cächacun tä chic ri Ruxlabal ri Ajawaxel chquixol.",
                "5": "Are sibalaj nim na ri coyowal, y quinchʼob ri in chi man cäquixej tä quib cho ri cämical. Sachinak ri qui lokʼokʼenic chbil quib. Amakʼel cächakiʼj qui chiʼ che ri quicʼ y cäquirayij riʼ.",
                "6": "Je cʼu riʼ, lokʼalaj nu cʼojol, chujchacunok rucʼ sacʼajil, pune sibalaj co ri canimaʼ. We cäkayaʼ canok ri ka chac, cujkaj chuxeʼ jun cʼokenic. Rumal cʼo jun ka chac cäkabano aretak cʼä cʼo ri uj pa ri ka tiojil je ri u banic jun ja banom che xokʼol. Rajwaxic cäkachʼec na ri u cʼulel ronojel ri suqʼuilal, y jewaʼ cäkayaʼ na uxlanem che ri kanimaʼ pa ri rajawibal ri Dios.",
                "7": "Y wachanim quintzʼibaj jujun tak tzij chrij ri cʼäx ri qui rikom we winak. Chawilampeʼ, ri aj Lamanitas xquichʼec qʼui tak winak, pa ri tzʼak ja u biʼ Sherriza. Xequicʼam bic tak achijab, ixokib y acʼalab. Quinbij waʼ je jas u beyal ri xubij ri Amorón chwe.",
                "8": "Y areʼ qui cämisam ri cachajil y qui tat ri ixokib y acʼalab riʼ. Cäquiyaʼ chi quib ri ixokib rucʼ ri tiʼj que ri cachajil, y quequitzak ri acʼalab rucʼ ri tiʼj que ri qui tat. Y man cäquiyaʼ tä joron, xaʼ jubikʼ cäquiyaʼ chque.",
                "9": "Pune tä sibalaj itzel ri qui banom ri aj Lamanitas, man nim tä na cho ri itzel ri cäquibano ri ka winak ri e cʼo pa ri Moriántum. Chawilampeʼ, qui chapom sibalaj tak qui mial ri aj Lamanitas, xemacun cucʼ, y jeriʼ xquesaj ri qui chʼajchʼojil we alitom riʼ. Cʼu ri chʼajchʼojil are kastzij nim na chquiwäch ronojel jastak.",
                "10": "Te cʼu riʼ, xequicämisaj che jun itzelalaj u beyal, xquiban cʼäx che qui tiojil cʼä ri xecämic na. Cʼäte qui banom chi waʼ, xequiwak qui pam ri qui tiojil je jas u banic jun awaj re ri juyub. Cäquiban waʼ rumal chi sibalaj co ri canimaʼ. Cäquibano che retal ri u chukʼab ri canimaʼ.",
                "11": "O lokʼalaj nu cʼojol, we tinimit riʼ man cʼo tä u sucʼumal ri cäquibano.",
                "12": "(Xak xu jujun junab ocʼowinak chi aretak ri e areʼ jun jeʼlicalaj tinimit y cʼo ri u sucʼumal ri cäquibano.)",
                "13": "Tzare, O nu cʼojol, we tinimit riʼ xak xuwi quequicotic che ri itzel tak qui banom.",
                "14": "¿Jas u banic cujcuinic cäkachomaj chi ri Dios man cuyuk tä na ri u kʼab chubanic jun kʼatan tzij pakawiʼ.",
                "15": "Chawilampeʼ, ri rokʼej ri wanimaʼ cubij: ¡Tokʼob qui wäch we winak! ¡Chel la ulok lokʼalaj Dios, banaʼ la kʼatow tzij! Cʼuʼuʼ la ri tak qui mac, ri quetzelal, y ri itzel tak qui banom cho ri wäch la.",
                "16": "Y xukujeʼ, nu cʼojol, cʼo qʼui ixokib malcaʼnib cucʼ ri qui mial ri xecanaj can pa Sherriza. Y ri rajchʼoʼjab ri Zenefí qui cʼamom bic ri qui wa ri man xcʼam tä bi cumal ri aj Lamanitas. Rumal cʼu riʼ, quebinic apawijeʼ quecuinic cäquirik ri qui wa. Are cʼo qʼui riʼjalaj chichuʼib ri xetukaric chuchiʼ ri be, y quecämic cʼut.",
                "17": "Are man qʼui taj ri ajchʼoʼjab ri cʼo wucʼ. Y ri tak cajchʼoʼjab ri aj Lamanitas cʼo chkaxol uj y ri tinimit Sherriza. Y conojel ri e elinak ulok chque ri rajchʼoʼjab ri Aarón e kajinak pa qui kʼab. Y xquiban ri xibinalaj cʼäx y itzel chque.",
                "18": "¡Sibalaj itzel ri canimaʼ ri nu winak! Man cʼo tä u sucʼumal ri cäquibano, y man cʼo tä tokʼobisan wächaj chquixol. Chawilampeʼ, in xak jun achi. Y nu chukʼab xak ri chukʼabil re jun achi. Y man quincuin tä chic quintak chque chi cäquinimaj ri nu takanic.",
                "19": "Xux nim na ri etzelal ri cʼo pa canimaʼ. Conojel areʼ xak junam ri itzelalaj qui banom. Man cäquiyaʼ tä can jun pa ri utzil, chi riʼjab chi acʼalab. Y quequicotic chrij ronojel ri man utz taj. Ri kixokilal y ri kalcʼual qui rikom cʼäx cho ronojel u wäch we ulew riʼ. Ri cʼäx riʼ, are nim na chuwäch apachique cʼäx ri bantajinak canok. Kas jeʼ, man cuyaʼ tä u bixic, mawi ri u tzʼibaxic.",
                "20": "Are cʼu riʼ, nu cʼojol, man quintzijon tä chic chrij we xibinalaj cʼäx ri bantajinak. Chawilampeʼ, at awetaʼm ri etzelal ri cäban cumal we winak. Awetaʼm chi man cʼo tä utzalaj tak qui noʼj, mawi ri qui naʼic pa canimaʼ. Ri etzelal ri cäquibano, are nim na chuwäch ri etzelal ri cäban cumal aj Lamanitas.",
                "21": "Kastzij, nu cʼojol, man cuyaʼ taj quintaʼ che ri Dios chebucʼamaʼ. Quinxej wib chi we ne cucʼajisaj nu wäch.",
                "22": "Tzare kastzij nu cʼojol, quintaʼ che ri Dios chatucʼamaʼ, y cʼul nu cʼux che ri Cristo, chi ri areʼ catucol na. Y quintzʼonoj che ri Dios chi ri areʼ catrilij na rech man catcäm taj cʼä cawilo chi cäquiqʼuex qui cʼux we winak, o chi cäsach qui wäch conojel. Ri in cʼut wetaʼm chi cäsach na qui wäch we tä man cäquiqʼuex tä qui cʼux y quetzelej rucʼ.",
                "23": "Y we tä cäsach na qui wäch, are xak junam rucʼ ri sachibal qui wäch ri aj Jareditas. Cäsach na qui wäch rumal ri itzel tak noʼj ri cʼo pa canimaʼ, y rumal ri qui rayibal che quicʼ, y che ri u tzelexic cʼäx paquiwiʼ ri nicʼaj winak chic.",
                "24": "Y we tä jewaʼ ri cäcʼulmataj chi cäsach na ri qui wäch, ketaʼm chi qʼui chque ri kachalal e kʼaxinak chi cucʼ ri aj Lamanitas. Y ketaʼm chi qʼui winak quekʼax na chi cucʼ. Rumal laʼ, chatzʼibaj baʼ jujun tak tzij, we cuyaʼ chawe chi man catcäm taj. Ri in cʼut, in quincäm na, y man quinwil tä na ri a wäch. Tzare cʼut cʼul nu cʼux chi chanim quinwil na a wäch. Cʼo jujun lokʼalaj tak wuj wucʼ ri quinwaj quinjach na pa ri a kʼab.",
                "25": "Nu cʼojol, chabanaʼ xuqʼuilal chuwäch ri Cristo. Mabisonic rumal ri tzij nu tzʼibam chawe. Man rumal tä we bis catcämic. Xane chuyaʼaʼ ri Cristo a chukʼab. Areʼ xurik cʼäx, xcämic, xucʼut ri u tiojil chquiwäch ri ka tataʼib. Chutokʼobisaj a wäch, sibalaj cuyaʼ ri utzilal chiwe cʼä pa ri cʼäxcʼol, y chcʼojiʼ ri eyenic pa awanimaʼ che qui rikic ri u juluwem y ri junalic cʼaslemal. Chcanaj can ronojel laʼ che junalic awucʼ.",
                "26": "Dios ri Tataxel, cʼo ri u tʼulibal nim akʼanok chilaʼ chicaj. Y ri Kajawal Jesucristo cätʼuyiʼc chuwiquiakʼab ri u cuinem, cʼä coc na ronojel chuxeʼ ri u takanic. Quinrayij chi cäcʼojiʼ na qui tokʼob awucʼ che junalic. Amen."
            },
            "10": {
                "1": "In cʼu riʼ, Moroni. Quintzʼibaj jujun tak tzij ri utz quinwilo. Quintzʼibaj we tzij chque ri wachalal, are ri aj Lamanitas. Y quinwaj chi cäquichʼob na chi ocʼowinak chic ri junab cuatrocientos veinte chuwäch ri kʼij ri xyaʼ retal u petibal ri Cristo.",
                "2": "Y are nu tzijom chi jujun tak tzij chiwe, rumal jun nu pixab, te cʼu riʼ quintzʼapij canok we tak tzʼib.",
                "3": "Chiwilampeʼ, quinwaj quixinpixabaj chi aretak quisiqʼuij u wäch waʼ, we tä jewaʼ riʼ cubij u noʼjibal ri Dios chi quisiqʼuij u wäch, chinatajisaj ri nimalaj tokʼobisanic ri u banom ri Ajawaxel chquiwäch ri calcʼual ri winak. Are u banom waʼ tzpa ri u tiquiribal ri Adán cʼä pa ri jun kʼij ri quicʼam we tzij, y quichomaj pa iwanimaʼ.",
                "4": "Y aretak cʼut quicʼam we tzij, quinwaj quixinpixabaj chi quitaʼ che ri Dios, ri junalic Tataxel, pa ri u biʼ ri Cristo, we tä man kastzij tä waʼ. Y we quitaʼ rucʼ jun sucʼalaj iwanimaʼ, y rucʼ jun kastzijalaj i rayibal, y we chi cʼo i cojobal che ri Cristo, ri areʼ cukʼalajisaj na ri kastzij chiwäch rumal ri u cuinem ri Uxlabixel.",
                "5": "Y rumal ri u cuinem ri Uxlabixel, quixcuinic quiwetamaj ronojel ri kastzij.",
                "6": "Y apachique jasäch ri utz, xukujeʼ are sibalaj sucʼ, sibalaj sak u banic. Rumal laʼ, man cʼo tä jun utzil ri cuxutuj ri Cristo. Xane ronojel utzil cucʼutu chi cʼaslic ri areʼ.",
                "7": "Cʼu ri ix quixcuinic quichʼob chi cʼaslic ri areʼ rumal ri u cuinem ri Uxlabixel. Rumal cʼu laʼ, quixinpixabaj chi man quixutuj tä ri u cuinem ri Dios. Ri areʼ cʼut cächacunic rucʼ ri u cuinem je jas u beyal ri qui cojobal ri calcʼual ri winak. Jewaʼ riʼ cächacunic camic, chuek, y che junalic.",
                "8": "Y xukujeʼ, wachalal, quixinpixabaj chi man quixutuj tä ri tak u sipanic ri Dios, rumal e qʼui, y kas quepe ulok chuwäch ri areʼ, ri Dios. Cʼo jalajoj tak u beyal rech queyaʼic tak we sipanic riʼ. Are cʼu riʼ kas ri areʼ, ri Dios, ri cächacun pa ronojel. Yatal cʼut we sipanic rumal ri cʼutwächinic ri Ruxlabal ri Dios chquiwäch ri winak. Y jewaʼ riʼ cuban utzil chque ri e areʼ.",
                "9": "Chiwilampeʼ, yatal ulok che jun cucʼut ri tzij re noʼjibal rumal ri Ruxlabal ri Dios.",
                "10": "Y che jun chic, yatal ulok cucʼut ri tzij re etamabal, xaʼ junam rumal ri jun Uxlabal riʼ.",
                "11": "Y che jun chic, yatal ulok jun nimalaj cojobal. Are che jun chic, yatal ulok ri tak sipanic re ri cunanem, are xaʼ junam rumal ri jun Uxlabal riʼ.",
                "12": "Are cʼu riʼ, yatal ulok che jun chic cuban nimalaj tak mayibal.",
                "13": "Are cʼu riʼ, yatal ulok che jun chic cukʼalajisaj ri cäpe na chrij ronojel ri jastak.",
                "14": "Je cʼu riʼ, yatal ulok che jun chic queril ri angelib y ri tak uxlabal ri quepataninic.",
                "15": "Je cʼu riʼ, yatal ulok che jun chic cätzijon pa juleʼ tak tzijobal chic.",
                "16": "Je cʼu riʼ, yatal ulok che jun chic cukʼaxaj tak tzijobal y cukʼaxaj juleʼ tak chʼabal.",
                "17": "Y quepe ulok ronojel tak we sipanic riʼ rumal ri Ruxlabal ri Cristo. Y quepe ulok je jas u beyal ri u rayibal chquijujunal achijab.",
                "18": "Are cʼut quixinpixabaj wachalal, chi cänataj chiwe chi ronojel utzalaj sipanic cäpe ulok chuwäch ri Cristo.",
                "19": "Quixinpixabaj cʼut lokʼalaj wachalal, chi quinatajisaj waʼ: Ri areʼ xak junam u banic iwir, camic, y che junalic. Y conojel tak we sipanic riʼ, ri nu tzijom chic, are e aj ri uxlabal, y mawi jumul quesax bi na, are cäcʼojiʼ ri uwächulew. Xak xuwi quesax bi na we man cʼo tä qui cojonic ri calcʼual ri winak.",
                "20": "Rumal waʼ, rajwaxic chi cʼo na ri cojobal, y we rajwaxic chi ri cojobal riʼ, xukujeʼ rajwaxic chi cʼo na ri eyenic pa animaʼ. Y we rajwaxic chi cʼo na eyenic pa animaʼ, xukujeʼ rajwaxic chi cʼo na ri lokʼokʼebal cʼuxaj.",
                "21": "Y man quixcuin tä quixcolotajic pa ri rajawibal ri Dios we man cʼo tä ri lokʼokʼebal i cʼux. Mawi xukujeʼ quixcuinic quixcolotajic pa ri rajawibal ri Dios, we man cʼo tä ri i cojobal, mawi xukujeʼ we man cʼo tä eyenic pa iwanimaʼ.",
                "22": "Y we man cʼo tä eyenic pa iwanimaʼ, kʼalaj chi cätʼujuw ri iwanimaʼ rumal rech ri etzelal.",
                "23": "Y ri Cristo xebutzijobej ri ka tataʼib, y kastzij xubij jewaʼ riʼ: We quixcojon chwe, te cʼu riʼ quixcuinic chubanic ronojel jastak ri utz quilic wumal.",
                "24": "Y wachanim, quebintzijobej conojel ri winak cʼä pa ri tak u cʼulbat ri uwächulew. Quinbij chi we tä cäpe ri kʼij ri quesataj bic chiwäch ix ri u cuinem u ri u sipanic ri Dios, are cʼut cäbanic rumal chi man cʼo tä i cojobal.",
                "25": "Y we tä kas jeʼ u banic, ¡tokʼob cʼu qui wäch ri calcʼual ri winak! Are cʼut man cʼo tä na mawi jun chiwe ri cäbanow utzil, kastzij, man cʼo tä na majun. Rumal we tä cʼo jun chiwe ri cäbanow utzil, are riʼ cäbanowic na cumal ri u cuinem y ri tak u sipanic ri Dios.",
                "26": "Y ¡tokʼob qui wäch ri queqʼuisow u banic ronojel waʼ y quecämic! Areʼ cʼut quecämic pa ri qui mac. Y jewaʼ cʼut man cuyaʼ taj quecolotajic pa ri rajawibal ri Dios. Y quintzijon je jas ri u beyal ri tak u tzij ri Cristo, y man quinban tä tzij.",
                "27": "Quixinpixabaj cʼut, chinatajisaj ronojel tak waʼ. Chanim cʼut cäjetet ri kʼij ri quichʼob na chi man quinban tä tzij. Ix cʼut quiwil na nu wäch chilaʼ chuwäch ri kʼatbal u tzij ri Dios. Y ri Ajawaxel Dios cubij na chiwe: ¿La man xintzijoj tä nu tzij chiwe rumal ri xutzʼibaj we achi, jacha jun ri xsiqʼuinic chquixol ri cäminakib, kastzij riʼ, jacha jun ri cätzijonic ulok tzpa ri cʼajcʼaj ulew?",
                "28": "Y quinkʼalajisaj waʼ che u tzʼakatisaxic ri tak u tzij ri Dios ri u kʼalajisam canok chi cäpe na. Chiwilampeʼ cʼut, quel bi na we tzij pa u chiʼ ri junalic Tataxel. Ri u tzij cʼut cäxuban na apanok che jun ijaʼlil cʼä che jun ijaʼlil chic.",
                "29": "Y ri Dios cucʼut na chiwäch chi kastzij riʼ ronojel ri nu tzʼibam.",
                "30": "Y jumul chic quixinpixabaj, chixkebok rucʼ ri Cristo. Chixcojon che ronojel utzalaj sipanic, y michap ri itzelalaj sipanic, mawi ri jasäch ri man sak tä u banic.",
                "31": "Chatcʼastajok lokʼalaj Jerusalén, y chatwalijok chupam ri cʼajcʼaj ulew. Jeʼ, chacojoʼ ri jeʼlalaj tak awatzʼiak, lokʼalaj u mial ri Sión. Chachʼicʼa ri a cheʼ, ri awocʼowibal, y chi junalic chanimarisaj u wäch ri tak a cʼulbat, rech man cäsach tä chic ri a cʼux. Y jewaʼ rech quetzʼakatisax na ri yabal tak u tzij ri junalic Tataxel ri u banom ulok chiwe, lokʼalaj tinimit re Israel.",
                "32": "Jeʼ, tisaj rucʼ ri Cristo, chixtzʼakatisaxok rumal ri areʼ. Chixutuj ronojel ri man rech tä ri Dios. We quixutuj ri man sucʼ taj, y we quilokʼokʼej ri Dios rucʼ ronojel i cuinem, ronojel i chomanic, y ronojel i chukʼab, ri u tokʼob cuban na chi quixux tzʼakat pa ri Cristo. Y we tä rumal ri u tokʼob ri Dios ix tzʼakat pa ri Cristo, man quixcuin taj quixutuj ri u cuinem ri Dios.",
                "33": "Y jumul chic, we rumal ri u tokʼob ri Dios quixux tzʼakat pa ri Cristo, y man quixutuj tä ri u cuinem, te cʼu riʼ ix quixchʼajchʼojarisaxic pa ri Cristo, rumal cʼut chi xturuw u quiqʼuel ri Cristo. Are riʼ cʼo pa ri u beyal ri yabal tak u tzij ri Tataxel. Y jewaʼ quesax na ronojel i mac, rech chi quixux na chʼajchʼoj, y man quil tä na jun tzʼilol chiwäch.",
                "34": "Wachanim, quinbij chiwe ix iwonojel, quinbe na. Chanim quinuxlan na chilaʼ pa ri lokʼalaj cʼolbal re ri Dios. Quinuxlan na chilaʼ cʼä pa ri kʼij aretak cäquicʼam na quib ri wuxlabal y nu tiojil. Y quincʼam na bic pa cakʼikʼare in chʼecanil. Cäkarik na kib chuwäch ri utzalaj kʼatbal tzij re ri nimalaj Jehová, ri Junalic Kʼatal Tzij paquiwiʼ ri e cʼaslic y ri e cäminak. Amen."
            }
        }
    }
}