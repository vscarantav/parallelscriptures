{
    "1-ne": {
        "meta": {
            "slug": "1-ne",
            "name": "O Le Tusi Muamua a Nifae",
            "chapterWord": "Mataupu"
        },
        "chapters": {
            "1": {
                "intro": "O se tala ia Liae ma lana ava o Sarai, ma ona atalii e toafa, e igoa (e amata mai i le ulumatua) ia Lamana, Lemuelu, Sama, ma Nifae. Ua lapataia Liae e le Alii ia alu ese atu mai le laueleele o Ierusalema, ona sa vavalo atu o ia i tagata e uiga i lo latou amioletonu ma ua latou saili ai e faaumatia lona ola. Ua malaga atu o ia i le vao i aso e tolu faatasi ma lona aiga. Ua ave e Nifae ona uso ma foi atu i le laueleele o Ierusalema ina ia maua mai le talafaamaumau o tagata Iutaia. O le tala i o latou mafatiaga. Ua latou ave afafine o Isamaeli ma faiavā i ai. Ua latou ave o latou aiga ma o ese atu i le vao. O o latou mafatiaga ma puapuaga i le vao. O le ala na ui ai la latou malaga. Ua latou tau atu i vai tetele. Ua fouvale uso o Nifae ia te ia. Ua ia faafememeaiina i laua, ma fausia se vaa. Ua latou faaigoaina le nofoaga o Nuumau. Ua latou sopo atu i vai tetele i le laueleele na folafolaina, ma isi mea. O lenei ua tusa ai ma le tala a Nifae; po o i ni isi upu, o a’u, o Nifae, na tusia lenei tala.",
                "1": "O a’u, o Nifae, na fanaua e matua lelei, o lea na aoaoina ai lava a’u i le poto uma o lo’u tamā; ma ona ua ou vaai i puapuaga e tele i le gasologa o o’u aso, ae ui i lea, sa alofagia tele a’u e le Alii i o’u aso uma; ioe, ona ua ou maua se malamalama tele o le agalelei ma mealilo a le Atua, o lea ou te faia ai se talafaamaumau o a’u taualumaga i o’u aso.",
                "2": "Ioe, ou te faia se talafaamaumau i le gagana a lo’u tamā, ua faia i le poto o tagata Iutaia ma le gagana a tagata Aikupito.",
                "3": "Ma ua ou iloa ua moni le talafaamaumau ua ou faia; ma ua ou tusia i lo’u lava lima; ma ua ou faia e tusa ma lo’u iloa.",
                "4": "Ma sa oo i le amataga o le tausaga muamua o le nofoaiga a Setekaia, le tupu o Iuta, (sa nofo lo’u tamā, o Liae, i Ierusalema i ona aso uma); ma o lena lava tausaga na o mai ai perofeta e toatele, ma vavalo atu i tagata e faapea e ao ina latou salamo, po ua faaumatia le aai tele o Ierusalema.",
                "5": "O le mea lea, sa oo ina ua alu atu lo’u tamā, o Liae, sa tatalo atu o ia i le Alii, ioe, ma lona loto atoa lava, mo ona tagata.",
                "6": "Ma sa oo ina a’o tatalo atu o ia i le Alii, sa oo mai se afi faaniutu ma ua nofo i luga o se papa i ona luma; ma sa vaaia ma faalogoina e ia mea e tele; ma ona o mea sa ia vaaia ma faalogoina, sa galulu ma gatete tele ai o ia.",
                "7": "Ma sa oo ina toe foi atu o ia i lona lava fale i Ierusalema; ma sa ia faapa’ū ifo ia lava i lona moega, ona ua lofituina o ia i le Agaga ma mea na ia vaaia.",
                "8": "Ma a’o faapea ona lofituina o ia i le Agaga, sa segia o ia i se faaaliga vaaia, sa vaai ai lava o ia ua avanoa le lagi, ma sa manatu o ia sa vaai o ia i le Atua o afio i lona nofoalii, ua siosiomia i ’au agelu e lē mafaitaulia e foliga mai o pepese ma vivii atu i lo latou Atua.",
                "9": "Ma sa oo ina vaai atu o ia i se Toatasi ua afio ifo mai le taulotoaiga o le lagi, ma sa vaai o ia ua sili atu lona pupula nai lo le la i le aoauli.",
                "10": "Ma sa vaaia foi e ia ni isi e toasefululua o mulimuli atu ia te ia, ma o lo latou pupula sa sili atu i lo fetu o le vanimonimo.",
                "11": "Ma sa latou afifio ifo ma aga’i atu i luga o le fogaeleele; ma sa afio mai lē na muamua ma tulai i luma o lo’u tamā, ma tuu mai ia te ia se tusi, ma fetalai mai ia te ia e tatau ona ia faitau i ai.",
                "12": "Ma sa oo ina a’o ia faitau, sa tumu o ia i le Agaga o le Alii.",
                "13": "Ma sa faitau o ia, fai mai: Oi talofa, oi talofa, ia Ierusalema, aua ua Ou vaai i au mea inosia! Ioe, ma e tele mea sa faitau i ai lo’u tamā e uiga ia Ierusalema—e faapea o le a faaumatia, ma e o nonofo ai; e toatele o le a fano i le pelu, ma e toatele foi o le a ave faatagataotaua i Papelonia.",
                "14": "Ma sa oo ina ua uma ona faitau ma vaai lo’u tamā i le tele o mea tetele ma le ofoofogia, e tele mea sa alaga atu e ia i le Alii; e pei o le: Ua silisili ma ofoofogia au galuega, Le Alii e, le Atua Malosi Aoao! Ua maualugā i le lagi lou nofoalii, ma o lou mana, ma lou agalelei, ma lou alofa mutimutivale ua i ai i luga o e uma o nonofo i le lalolagi; ma, ona e te alofa mutimutivale, e te lē tuua i latou o e e o mai ia te oe ia fano i latou!",
                "15": "Ma sa faapea le ituaiga o gagana a lo’u tamā i le viiga o lona Atua; ona sa olioli lona agaga, ma sa tumu lona loto atoa, ona o mea sa vaaia e ia, ioe, na faaali mai e le Alii ia te ia.",
                "16": "Ma o lenei, o a’u, o Nifae, ou te lē faia se tala atoa o mea ua tusia e lo’u tamā, ona ua tusia e ia le tele o mea sa ia vaaia i faaaliga ma miti; ma ua tusia foi e ia le tele o mea sa ia vavalo ma tautala atu ai i ana fanau, o le a ou lē faia i ai se tala atoa.",
                "17": "Ae o le a ou faia se tala i a’u taualumaga i o’u aso. Faauta, ou te faia se otootoga o le talafaamaumau a lo’u tamā, i luga o papatusi na ou faia i o’u lava lima; o le mea lea, a uma ona ou otooto o le talafaamaumau a lo’u tamā ona ou faia lea o se tala o lo’u lava olaga.",
                "18": "O lea, ou te manao ia outou iloa, ina ua uma ona faaali mai e le Alii i lo’u tamā, o Liae, le tele na’uā o mea ofoofogia, ioe, e uiga i le faaumatiaga o Ierusalema, faauta, sa alu atu o ia i tagata, ma amata ona vavalo ma tautino atu ia te i latou e uiga i mea sa ia vaaia ma faalogoina.",
                "19": "Ma sa oo ina faatauemu tagata Iutaia ia te ia ona o mea sa molimau atu ai o ia e uiga ia te i latou; ona sa moni ona molimau atu o ia i lo latou amioleaga ma a latou mea inosia; ma sa molimau atu o ia o mea sa ia vaaia ma faalogoina, ma mea foi sa ia faitauina i le tusi, ua faaali manino mai ai le afio mai o se Mesia, ma le togiolaina foi o le lalolagi.",
                "20": "Ma ina ua faalogo tagata Iutaia i nei mea sa latou feita ia te ia; ioe, e pei lava ona sa latou faia i perofeta anamua, o e na latou tutuliesea, ma fetogi i maa, ma fasioti; ma sa latou saili foi lona ola, ina ia latou aveeseina. Ae faauta, o a’u, o Nifae, o le a ou faaali atu ia te outou le i ai o le alofa mutimutivale agamalu o le Alii i luga o i latou uma o e ua ia filifilia, ona o lo latou faatuatua, e faamalolosi tele ai i latou e oo lava i le mana e laveaiina ai."
            },
            "2": {
                "1": "Aua faauta, sa oo ina fetalai mai le Alii i lo’u tamā, ioe, i se miti lava, ma fetalai mai ia te ia: Amuia oe, Liae, ona o mea ua e faia; ma ona sa e faamaoni ma tautino atu i lenei nuu mea na Ou poloaiina ai oe, faauta, ua latou saili e aveese lou ola.",
                "2": "Ma sa oo ina poloaiina e le Alii lo’u tamā, i se miti lava, e tatau ia te ia ona ave lona aiga ma o ese atu i le vao.",
                "3": "Ma sa oo ina usitai o ia i le afioga a le Alii, o le mea lea na faia ai e ia e pei ona poloaiina ai o ia e le Alii.",
                "4": "Ma sa oo ina alu ese atu o ia i le vao. Ma sa tuua e ia lona fale, ma le fanua o lona tofi, ma ana auro, ma ana ario, ma ana mea taua, ma sa lē avea e ia se mea, vagana ai lona aiga, ma mea manaomia, ma faleie, ma o ese atu i le vao.",
                "5": "Ma sa alu ifo o ia i lalo i tafatafa o tuaoi e latalata i le matafaga o le Sami Ulaula; ma sa malaga o ia i le vao i tuaoi e latalata lava i le Sami Ulaula; ma sa malaga o ia i le vao faatasi ma lona aiga, sa i ai lo’u tinā, o Sarai, ma o’u uso matutua, o Lamana, Lemuelu, ma Sama.",
                "6": "Ma sa oo ina ua mavae aso e tolu talu ona malaga o ia i le vao, sa faatu e ia lona faleie i se vanu i tafatafa o se vaitafe.",
                "7": "Ma sa oo ina faia e ia se fatafaitaulaga i maa, ma osi ai se taulaga i le Alii, ma avatu le faafetai i le Alii lo matou Atua.",
                "8": "Ma sa oo ina faaigoa e ia le vaitafe, o Lamana, ma sa tafe atu i le Sami Ulaula; ma o le vanu sa i tuaoi latalata i lona mulivai.",
                "9": "Ma ina ua vaai atu lo’u tamā ua tafe atu vai o le vaitafe i le punavai o le Sami Ulaula, sa tautala atu o ia ia Lamana, e faapea: E, ma’umau e pe a na mafai ona pei oe o lenei vaitafe, e tafe atu pea i le punavai o le amiotonu uma!",
                "10": "Ma sa tautala atu foi o ia ia Lemuelu: E, ma’umau e pe a na mafai ona pei oe o lenei vanu, e tumau ma mausali, ma lē maluelue i le tausiga o poloaiga a le Alii!",
                "11": "O lenei sa tautala atu o ia i nei mea ona o le ua maaa o Lamana ma Lemuelu; aua faauta sa muimui i laua i lo laua tamā i mea e tele, ona o ia o se tagata mau faaaliga, ma ua taitai ese e ia i latou mai le laueleele o Ierusalema, ae tuu le fanua o lo latou tofi, ma a latou auro, ma a latou ario, ma a latou mea taua, ia fano i le vao. Ma sa fai mai i laua ua faia e ia lenei mea ona o mafaufauga valea o lona loto.",
                "12": "Ma sa faapea ona muimui o Lamana ma Lemuelu, o e ua matutua, i lo laua tamā. Ma sa muimui i laua ona sa laua lē iloa le finagalo o lena Atua o lē na foafoaina i laua.",
                "13": "E lei talitonu foi i laua e mafai ona faaumatia lena aai tele, o Ierusalema, e tusa ma upu a perofeta. Ma sa pei i laua o tagata Iutaia o e sa i Ierusalema, o e na saili e aveese le ola o lo’u tamā.",
                "14": "Ma sa oo ina tautala atu lo’u tamā ia te i laua i le vanu o Lemuelu, ma le mana, ona sa tumu o ia i le Agaga, seia oo ina gatete o laua tino i ona luma. Ma sa ia faafememea’iina i laua, ua le mafai ai e i laua ona tautatala mai ia te ia; o le mea lea, sa laua faia ai e pei ona sa poloaiina ai i laua e ia.",
                "15": "Ma sa nofo lo’u tamā i se faleie.",
                "16": "Ma sa oo ina o a’u, o Nifae, ona sa ou talavou lava, ae ui i lea sa ou tino ese, ma sa ia te a’u foi le naunau tele e fia iloa mealilo a le Atua, o le mea lea, na ou tagi atu ai i le Alii; ma faauta sa asiasi mai o ia ia te a’u, ma faamalūlūina lo’u loto, o le mea lea na ou talitonu ai i upu uma na tautalaina e lo’u tamā; o le mea lea na ou lē fouvale ai e faasaga ia te ia e pei o o’u uso.",
                "17": "Ma sa ou tautala atu ia Sama, ma faailoa atu ia te ia mea na faaali mai e le Alii ia te a’u e ala mai i lona Agaga Paia. Ma sa oo ina talitonu o ia i a’u upu.",
                "18": "Ae, faauta, sa lē fia faalogo mai Lamana ma Lemuelu i a’u upu; ma ona o lo’u faanoanoa ona o le maaa o o laua loto, sa ou tagi atu ai i le Alii mo i laua.",
                "19": "Ma sa oo ina fetalai mai le Alii ia te a’u, ua faapea mai: Amuia lava oe, Nifae, ona o lou faatuatua, ona ua e saili mai ia te a’u ma le filiga, ma le maualalo o le loto.",
                "20": "Ma e tusa ai ma lou tausia o a’u poloaiga, o le a e manuia, ma o le a taitai atu oe i se laueleele o le folafolaga; ioe, o se laueleele lava ua Ou saunia mo oe; ioe, o se laueleele ua silisili atu i isi laueleele uma.",
                "21": "Ma e tusa ai ma le fouvale o ou uso ia te oe, o le a vavae ese i laua mai luma o le Alii.",
                "22": "Ma e tusa ai ma lau tausiga o a’u poloaiga, o le a fai oe o se pule ma se aoao i ou uso.",
                "23": "Aua faauta, i lena aso la te fouvale faasaga mai ai ia te a’u, Ou te fetuu ai i laua i se fetuu tiga, ma o le a leai sa laua pule i au fanau vagana ai ua latou fouvale mai foi ia te a’u.",
                "24": "Ma afai e oo ina faapea ona latou fouvale mai ia te a’u, o le a fai i laua ma sasa i au fanau, e faaoso ai i latou i ala o le manatuaga."
            },
            "3": {
                "1": "Ma sa oo ina o a’u, o Nifae, ua toe foi mai le talatalagama le Alii, i le faleie o lo’u tamā.",
                "2": "Ma sa oo ina tautala mai o ia ia te a’u, fai mai: Faauta, sa ou miti se miti, na poloaiina ai a’u e le Alii, ia e foi atu ma ou uso i Ierusalema.",
                "3": "Aua faauta, o loo i ai ia Lapana talafaamaumau o tagata Iutaia ma le gafa foi o tuaa o o’u tuaa, ma ua togitogia i luga o papatusi apamemea.",
                "4": "O le mea lea, ua poloaiina ai a’u e le Alii, e tatau ia te oe ma ou uso ona o atu i le fale o Lapana, ma saili talafaamaumau, ma aumai i latou i lalo iinei i le vao.",
                "5": "Ma o lenei, faauta ua muimui ou uso, fai mai o se mea faigata ua ou faatonuina ai i laua, ae faauta ou te lei faatonuina ai i laua, ae o se poloaiga mai le Alii.",
                "6": "O lea ia e alu ai, lo’u atalii e, ma o le a alofagia oe e le Alii, ona ua e lē muimui.",
                "7": "Ma sa oo ina fai atu a’u, o Nifae, i lo’u tamā: O le a ou alu ma fai mea ua poloaiina e le Alii, aua ua ou iloa e lē tuuina mai e le Alii ni poloaiga i le fanauga a tagata, vagana o le a saunia e ia se ala mo i latou ina ia mafai ai ona latou faataunuuina o le mea ua ia poloaiina ai i latou.",
                "8": "Ma sa oo ina ua faalogo mai lo’u tamā i nei upu sa fiafia tele o ia, ona sa iloa e ia ua faamanuiaina a’u e le Alii.",
                "9": "Ma o a’u, o Nifae, ma o’u uso, sa alu la matou malaga i le vao ma o matou faleie, matou te o a’e i le laueleele o Ierusalema.",
                "10": "Ma sa oo ina ua matou o a’e i le laueleele o Ierusalema, o a’u ma o’u uso, sa matou talatalanoa o le tasi i le isi.",
                "11": "Ma sa matou faia se vili—po o ai o i matou e tatau ona alu atu i totonu o le fale o Lapana. Ma sa oo ina pa’ū le vili ia Lamana; ma sa alu atu Lamana i totonu o le fale o Lapana, ma talanoa o ia ma ia a’o nofo o ia i lona fale.",
                "12": "Ma sa manaomia e ia mai ia Lapana talafaamaumau sa togitogia i luga o papatusi apamemea, sa i ai le gafa o lo’u tamā.",
                "13": "Ma faauta, sa oo ina ita Lapana, ma tuli ese o ia mai ona luma; ma sa lē manao o ia e tuu atu ia te ia talafaamaumau. O le mea lea, sa fai mai o ia ia te ia: Faauta o oe o se faomea, ma o le a ou fasioti ia te oe.",
                "14": "Peitai sa sola ese Lamana mai ona luma, ma ta’u mai ia te i matou mea na faia e Lapana. Ma sa amata ona matou faanoanoa tele, ma o o’u uso sa fai o le a toe foi atu i lo’u tamā i le vao.",
                "15": "Ae faauta sa ou fai atu ia te i latou: E pei ona soifua le Alii, ma e pei foi ona tatou ola, tatou te lē o ifo lava i lo tatou tamā i le vao seiloga ua uma ona tatou faataunuuina o le mea na poloaiina ai i tatou e le Alii.",
                "16": "O le mea lea, ia tatou faamaoni i le tausiga o poloaiga a le Alii; o lea ia tatou o ifo i le fanua o le tofi o lo tatou tamā, aua faauta ua tuua e ia o auro ma ario, ma ituaiga uma o oloa eseese. Ma o nei mea uma sa faia e ia ona o poloaiga a le Alii.",
                "17": "Ona sa iloa e ia o le a faaumatia Ierusalema, ona o le amioleaga o tagata.",
                "18": "Aua faauta, ua latou teena upu a perofeta. O le mea lea, afai e nofo lo’u tamā i le laueleele ina ua uma ona poloaiina o ia e sola ese mai le laueleele, faauta, e fano foi o ia. O le mea lea, ua tatau ai ona sola ese o ia mai le laueleele.",
                "19": "Ma faauta, o le poto o i le Atua ua tatau ai ona tatou maua o ia talafaamaumau, ia mafai ai ona tatou faasaoina mo a tatou fanau le gagana a o tatou tamā;",
                "20": "Ma ia mafai ai foi ona tatou faasaoina mo i latou upu na tulei mai fofoga o perofeta paia uma, na tuu mai ia te i latou e le Agaga ma le mana o le Atua, talu mai le amataga o le lalolagi, e oo mai lava i le taimi lenei.",
                "21": "Ma sa oo ina tusa ai ma le ituaiga o gagana sa ou faatauanauina ai o’u uso, ina ia laua faamaoni i le tausiga o poloaiga a le Atua.",
                "22": "Ma sa oo ina matou o ifo i le fanua o lo matou tofi, ma matou faaputuputu faatasi a matou auro, ma a matou ario, ma a matou mea taua.",
                "23": "Ma ina ua uma ona matou faaputuputu faatasi o ia mea, sa matou toe o a’e i luga i le fale o Lapana.",
                "24": "Ma sa oo ina matou o atu i totonu ia Lapana, ma mananao ia te ia ia tuu mai e ia ia te i matou talafaamaumau ua togitogia i luga o papatusi apamemea, ae matou avatu ia te ia a matou auro, ma a matou ario, ma a matou mea taua uma.",
                "25": "Ma sa oo ina ua vaai mai Lapana ia matou meatotino, ma sa tele lava, sa tuinanau i ai o ia, sa oo ina ia tutuli ese i matou i fafo, ma auina mai ana auauna e fasioti i matou, ina ia mafai ona ia maua o a matou meatotino.",
                "26": "Ma sa oo ina matou sosola ese mai luma o auauna a Lapana, ma sa faamalosia i matou e tuu a matou meatotino, ma pa’u’ū atu ai i lima o Lapana.",
                "27": "Ma sa oo ina matou sosola i le vao, ma sa lē maua mai i matou e auauna a Lapana, ma sa matou lalafi i le ava o se papa.",
                "28": "Ma sa oo ina ita Lamana ia te a’u, ma faapea foi i lo’u tamā; ma sa faapea foi Lemuelu, ona sa faalogo o ia i upu a Lamana. O le mea lea na fai mai ai e Lamana ma Lemuelu ’upu faatiga e tele ia te i ma’ua, o laua uso laiti, ma sa laua sasa lava foi i ma’ua i se tootoo.",
                "29": "Ma sa oo ina a o la sasaina i ma’ua i se tootoo, faauta, sa afio mai se agelu a le Alii ma tulai i o laua luma, ma sa fetalai mai o ia ia te i laua, e faapea: Aisea ua oulua sasa ai lo oulua uso laitiiti i se tootoo? Lua te lē iloa ea ua filifilia o ia e le Alii e avea ma pule ia te oulua, ma o lenei ona o a oulua amioletonu? Faauta ia outou toe o a’e i Ierusalema, ma o le a tuu atu Lapana e le Alii i o outou lima.",
                "30": "Ma ina ua uma ona fetalai mai o le agelu ia te i matou, sa afio ese atu o ia.",
                "31": "Ma ina ua mavae ona afio ese atu o le agelu, sa toe amata ona muimui o Lamana ma Lemuelu, fai mai: E mafai faapefea e le Alii ona tuu mai Lapana i o tatou lima? Faauta, o ia o se tagata malosi, ma e mafai e ia ona faatonu le toalimagafulu, ioe, e mafai e ia ona fasioti le toalimagafulu; aisea la e lē mafai ai i tatou?"
            },
            "4": {
                "1": "Ma sa oo ina ou tautala atu i o’u uso, e faapea: Inā tatou toe o a’e ia i Ierusalema, ma ia tatou faamaoni i le tausiga o poloaiga a le Alii; aua faauta ua silisili atu lona malosi i le lalolagi atoa, ona lē sili ea la i se alona malosi nai lo o Lapana ma lana toalimagafulu, ioe, po o ana sefulu o afe?",
                "2": "O lea ia tatou o a’e; ia tatou faamalolosi e pei o Mose; ona e moni sa fetalai atu o ia i vai o le Sami Ulaula ona vaeluaina ai lea i le tasi itu ma le isi itu, ma o mai ai o tatou tamā i fafo, mai le faatagataotauaina, i le ilititai matutu, ma mulimuli atu ai ‘au a Farao, ma malelemo ai i vai o le Sami Ulaula.",
                "3": "O lenei faauta ua oulua iloa ua moni lenei mea; ma ua oulua iloa foi na fetalai mai se agelu ia te oulua; o le mea lea e mafai ea faapefea ona oulua masalosalo? Inā tatou o a’e ia; e mafai e le Alii ona laveai i tatou, e pei lava o o tatou tamā, ma faaumatia Lapana, e pei lava o tagata Aikupito.",
                "4": "O lenei ina ua uma ona ou tautala atu o nei upu, sa laua feita pea, ma sa muimui pea; ae ui i lea sa laua mulimuli mai ia te a’u sei oo ina matou taunuu i tuapa o Ierusalema.",
                "5": "Ma o le po na faia ai; ma sa ou faatonu atu ia latou lalafi i tuapa. Ma ina ua uma ona latou lalafi, o a’u, o Nifae, sa ou tolotolo atu i le aai ma ou alu atu agai i le fale o Lapana.",
                "6": "Ma sa taitai a’u e le Agaga, sa ou lē mua’i iloa muamua mea e tatau ona ou faia.",
                "7": "Ae ui i lea sa ou alu atu, ma ina ua ou latalata atu i le fale o Lapana sa ou vaaia se tagata, ma sa pa’ū o ia i le eleele i o’u luma, ona ua ’onā o ia i le uaina.",
                "8": "Ma ina ua ou oo atu ia te ia sa ou iloaina o ia o Lapana.",
                "9": "Ma sa ou vaai atu i lana pelu, ma sa ou se’ia i fafo mai lona faamoega; ma o lona ’au sa faia i le auro mao’i, ma o lona gaosiga sa matua matagofie lava; ma sa ou vaai o lona lau o le sila ua sili ona lelei.",
                "10": "Ma sa oo ina uunaia a’u e le Agaga ia ou fasioti ia Lapana; ae sa ou fai ifo i lo’u loto: E lei i ai lava se taimi na ou faamasaaina ai le toto o se tagata. Ma sa ou musu ma manao ia ou lē fasioti ia te ia.",
                "11": "Ma sa toe fetalai mai le Agaga ia te a’u: Faauta ua tuu mai o ia e le Alii i ou lima. Ioe, ma sa ou iloa foi sa taumafai o ia e aveese lo’u lava ola; ioe, ma sa lē fia faalogo o ia i poloaiga a le Alii; ma sa ave foi e ia a matou meatotino.",
                "12": "Ma sa oo ina toe fetalai mai le Agaga ia te a’u: Fasioti ia te ia, ona ua tuu mai o ia e le Alii i ou lima;",
                "13": "Faauta e faaumatia e le Alii e amioleaga e faataunuu ai ona faamoemoega amiotonu. E sili le fano o le tagata e toatasi nai lo le faaitiitia ma fano se atunuu i le lē talitonu.",
                "14": "Ma o lenei, ina ua uma ona faalogo atu o a’u, o Nifae, i nei upu, sa ou manatua fetalaiga a le Alii na fetalai mai ai o ia ia te a’u i le vao, e faapea: E tusa ai ma le tausia e au fanau o a’u poloaiga, o le a latou manuia i le laueleele o le folafolaga.",
                "15": "Ioe, ma sa ou manatu foi e le mafai ona latou tausia poloaiga a le Alii e tusa ma le tulafono a Mose, vagana ua ia te i latou le tulafono.",
                "16": "Ma sa ou iloa foi ua togitogia le tulafono i luga o papatusi apamemea.",
                "17": "Ma o lenei foi, sa ou iloa ua tuu mai Lapana e le Alii i o’u lima mo le pogai lenei—ina ia ou maua talafaamaumau e tusa ma ana poloaiga.",
                "18": "O lea na ou usiusitai ai i le siufofoga o le Agaga, ma tago atu ia Lapana i lauulu o le ulu, ma ou vavae ese lona ulu i lana lava pelu.",
                "19": "Ma ina ua uma ona ou vavae ese o lona ulu i lana lava pelu, sa ou ave ofu o Lapana ma ou ofuina i lo’u lava tino; ioe, i ofu uma lava; ma sa ou fusi lona ofutau i o’u sulugatiti.",
                "20": "Ma ina ua uma ona ou faia o lenei mea, sa ou alu atu i luma i le mea sa teu ai ’oa a Lapana. Ma a’o ou alu atu i luma agai i le mea sa teu ai ’oa a Lapana, faauta, sa ou vaai atu i le auauna a Lapana o lē sa i ai ki o le mea sa teu ai ’oa. Ma sa ou faatonuina o ia i le leo o Lapana, e tatau ona alu o ia faatasi ma a’u i le mea ua teu ai ’oa.",
                "21": "Ma sa manatu o ia o a’u o lona matai, o Lapana, ona sa vaai mai o ia i ofu ma le pelu foi sa fusi i o’u sulugatiti.",
                "22": "Ma sa talanoa mai o ia ia te a’u e uiga i toeaina o Iutaia, i lona iloa o lona matai, o Lapana, sa i ai i fafo faatasi ma i latou i le po.",
                "23": "Ma sa ou tautala atu ia te ia e peiseai o Lapana.",
                "24": "Ma sa ou fai atu foi ia te ia e tatau ona ou ave togitogiga sa i luga o papatusi apamemea, i o’u uso matutua, o e sa i tua o le pa.",
                "25": "Ma sa ou faatonuina foi o ia ia mulimuli mai ia te a’u.",
                "26": "Ma o ia, i le manatu ua ou tautala atu e uiga i uso o le ekalesia, ma o a’u moni o Lapana lena o lē na ou fasiotia, o le mea lea na mulimuli mai ai o ia ia te a’u.",
                "27": "Ma sa talanoa mai o ia ia te a’u i taimi e tele e uiga i toeaina o Iutaia, a’o ou alu atu i o’u uso, o e sa i tuapa.",
                "28": "Ma sa oo ina ua vaai mai Lamana ia te a’u sa fefe tele o ia, ma faapea foi Lemuelu ma Sama. Ma sa latou sosola mai o’u luma; ona sa latou manatu o Lapana, ma ua ia fasiotia a’u ma ua saili foi e aveese o latou ola.",
                "29": "Ma sa oo ina ou valaau atu ia te i latou, ma sa latou lagona mai a’u; o le mea lea na latou lē toe sosola ai mai o’u luma.",
                "30": "Ma sa oo ina ua vaai atu le auauna a Lapana i o’u uso sa amata ona gatete o ia, ma sa fai o le a sola ese mai o’u luma ma foi atu i le aai o Ierusalema.",
                "31": "Ma o lenei, o a’u, o Nifae, ona o a’u o se tagata tino ese, ma sa ou maua foi le malosi tele mai le Alii, o lea na ou tago atu ai i le auauna a Lapana, ma taofi o ia, ina ia le sola o ia.",
                "32": "Ma sa oo ina ou fai atu ia te ia, afai e faalogo mai o ia i a’u upu, e pei ona soifua le Alii, ma e pei foi ona ou ola, e faapea lava pe afai e faalogo mai o ia ia matou upu, matou te faasaoina lona ola.",
                "33": "Ma sa ou fai atu ia te ia, i se tautoga lava, e le tatau ona fefe o ia; e avea o ia ma tagata saoloto e pei o i matou pe afai e alu ifo o ia i le vao faatasi ma i matou.",
                "34": "Ma sa ou fai atu foi ia te ia, ua faapea atu: E moni lava na poloaiina i matou e le Alii e fai lenei mea; ma pe le tatau ea ona matou filiga i le tausiga o poloaiga a le Alii? O lea, afai e te alu ifo i le vao i lo’u tamā o le a maua sou nofoaga faatasi ma i matou.",
                "35": "Ma sa oo ina lototele Sorama i upu na ou fai atu ai. O lenei o Sorama o le igoa lea o le auauna; ma sa ia folafola mai o le a alu ifo o ia i le vao i lo matou tamā. Ioe, sa fai mai foi e ia se tautoga ia te i matou o le a nofo o ia faatasi ma i matou e mai lena taimi ma agai atu i le lumanai.",
                "36": "O lenei sa matou mananao ia nofo o ia faatasi ma i matou mo le pogai lenei, ina ia lē iloa e tagata Iutaia e uiga i la matou solaaga i le vao, ne’i latou tuliloa mai i matou ma faaumatia i matou.",
                "37": "Ma sa oo ina ua uma ona fai mai e Sorama se tautoga ia te i matou, sa uma lo matou popole e uiga ia te ia.",
                "38": "Ma sa oo ina matou ave papatusi apamemea ma le auauna a Lapana, ma o atu i le vao, ma malaga atu i le faleie o lo matou tamā."
            },
            "5": {
                "1": "Ma sa oo ina ua matou o ifo i le vao i lo matou tamā, faauta, sa tumu o ia i le olioli, ma o lo’u tinā foi, o Sarai, sa fiafia tele, ona sa faanoanoa tele lava o ia ona o i matou.",
                "2": "Ona fa te ia ua fano i matou i le vao; ma sa muimui foi o ia e faasaga i lo’u tamā, ua fai atu ia te ia o ia o se tagata mau faaaliga; fai mai: Faauta ua e taitaieseina i matou mai le fanua o lo tatou tofi, ma ua lē toe i ai a’u tama tane, ma o le a tatou fano i le vao.",
                "3": "Ma sa faapea le ituaiga o gagana na muimui ai lo’u tinā i lo’u tamā.",
                "4": "Ma sa oo ina fai atu lo’u tamā ia te ia, e faapea: Ua ou iloa o a’u o se tagata mau faaaliga; aua a na ou lē vaai i mea a le Atua i se faaaliga vaaia po ua ou lē iloa le agalelei o le Atua, ae ua ou nofo pea i Ierusalema, ma fano ai faatasi ma o’u uso.",
                "5": "Ae faauta, ua ou maua se laueleele o le folafolaga, o mea ia ua ou olioli ai; ioe, ma ua ou iloa o le a laveaiina e le Alii o’u atalii mai lima o Lapana, ma toe aumai i latou ia te i ta’ua i le vao.",
                "6": "Ma sa faapea le ituaiga o gagana sa faamafanafana atu ai lo’u tamā, o Liae, i lo’u tinā, o Sarai, e uiga ia i matou, a’o matou malaga i le vao e o a’e i le laueleele o Ierusalema, ina ia maua mai le talafaamaumau o tagata Iutaia.",
                "7": "Ma ina ua matou foi mai i le faleie o lo’u tamā, faauta, sa atoatoa lo laua olioli, ma sa faamafanafanaina lo’u tinā.",
                "8": "Ma sa fai mai o ia, e faapea: Ua ou iloa nei ma le mautinoa sa poloaiina e le Alii la’u tane ia sola i le vao; ioe, ma ua ’ou iloa foi ma le mautinoa sa puipuia e le Alii a’u tama tane, ma laveai i latou mai lima o Lapana, ma tuu mai ia te i latou le mana e mafai ai ona latou faia o le mea na poloaiina ai i latou e le Alii. Ma sa faapea le ituaiga o gagana sa tautala ai o ia.",
                "9": "Ma sa oo ina matua’i olioli lava i laua, ma osi atu taulaga ma taulaga mu i le Alii; ma sa laua avatu le faafetai i le Atua o Isaraelu.",
                "10": "Ma ina ua uma ona laua tuuina atu o le faafetai i le Atua o Isaraelu, sa ave e lo’u tamā, o Liae, talafaamaumau sa togitogia i luga o papatusi apamemea, ma suesue i ai o ia mai i le amataga.",
                "11": "Ma sa vaai o ia, ua i ai tusi e lima a Mose, sa tuu mai ai se tala o le foafoaga o le lalolagi, faapea foi ma Atamu ma Eva, o e o o tatou uluai matua;",
                "12": "Ma se talafaamaumau foi o tagata Iutaia mai le amataga, e oo ifo lava i le amataga o le nofoaiga a Setekaia, le tupu o Iuta;",
                "13": "Ma valoaga foi a perofeta paia, mai le amataga, seia oo ifo i le amataga o le nofoaiga a Setekaia; ma le tele foi o valoaga na fetalai i ai le fofoga o Ieremia.",
                "14": "Ma sa oo ina maua foi e lo’u tamā, o Liae, i luga o papatusi apamemea se gafa o ona tamā; o le mea lea na ia iloa ai o ia o se e tupuga mai ia Iosefa; ioe, o Iosefa lava lea le atalii o Iakopo, o lē na faatau atu i Aikupito, ma o lē na faasaoina e le aao o le Alii, ina ia mafai ona faasaoina e ia lona tamā, o Iakopo, ma lona aiga uma mai le fano i le oge.",
                "15": "Ma sa taitaieseina foi i latou mai le faatagataotauaina ma mai le laueleele o Aikupito, e lena lava Atua o lē na faasaoina i latou.",
                "16": "Ma sa faapea ona iloa ai e lo’u tamā, o Liae, le gafa o ona tamā. Ma o Lapana foi o se e tupuga mai ia Iosefa, o le mea lea na tausi ai e ia ma ona tamā talafaamaumau.",
                "17": "Ma o lenei ina ua vaai lo’u tamā i nei mea uma, sa tumu o ia i le Agaga, ma amata ona vavalo e uiga i ana fanau—",
                "18": "E faapea o nei papatusi apamemea o le a oo atu i atunuu uma, ituaiga, gagana, ma nuu, o e e tupuga mai i ana fanau.",
                "19": "O le mea lea, na fai mai ai o ia o nei papatusi apamemea o le a lē faaumatiaina lava; pe toe faanenefuina foi e le taimi. Ma e tele mea sa valoia e ia e uiga i ana fanau.",
                "20": "Ma sa oo ina e oo mai i lea lava taimi o tausia pea e a’u ma lo’u tamā poloaiga sa poloaiina ai i ma’ua e le Alii.",
                "21": "Ma ua matou maua talafaamaumau sa poloaiina ai i matou e le Alii, ma matou suesueina i latou ma matou iloa ai ua manaomia i latou; ioe, ua aoga tele lava ia te i matou, ina ia mafai ai ona matou faasaoina o poloaiga a le Alii mo a matou fanau.",
                "22": "O le mea lea, o le poto sa i le Alii sa tatau ai ona matou ave o nei papatusi faatasi ma i matou, a o matou malaga i le vao agai i le laueleele o le folafolaga."
            },
            "6": {
                "1": "Ma o lenei, o a’u, o Nifae, ou te lē tuuina atu le gafa o o’u tamā i le vaega lenei o la’u talafaamaumau; pe ou te tuuina atu i soo se taimi o mulimuli mai i luga o nei papatusi o loo ou tusia; ona ua tuuina atu i le talafaamaumau sa tausia e lo’u tamā; o le mea lea, ou te lē tusia ai i lenei tusi.",
                "2": "Ona ua faamalieina a’u e fai atu o i matou o ni isi e tupuga mai ia Iosefa.",
                "3": "Ma e le afaina ia te a’u pe faapitoa ona ou tuu atu o se tala atoa o mea uma a lo’u tamā, ona e le mafai ona tusia ia mea i luga o papatusi nei, ona ou te manaomia le avanoa e mafai ona ou tusia ai mea a le Atua.",
                "4": "Ona o le atoatoa o lo’u faamoemoe ia mafai ona ou faatauanauina tagata ia o mai i le Atua o Aperaamo, ma le Atua o Isaako, ma le Atua o Iakopo, ma faaolaina ai.",
                "5": "O le mea lea, o mea e fiafia i ai le lalolagi ou te lē tusia, ae o mea e fiafia i ai le Atua ma i latou o e e lē o ni o le lalolagi.",
                "6": "O le mea lea, ou te tuu atu ai se poloaiga i a’u fanau, ia latou lē faatumuina nei papatusi i mea e lē aoga i le fanauga a tagata."
            },
            "7": {
                "1": "Ma o lenei ou te manao ia outou iloa, ina ua uma ona faai’u e lo’u tamā, o Liae, le vavalo mai e uiga i ana fanau, sa oo ina toe fetalai mai le Alii ia te ia, ua faapea mai, ua lē tatau ia te ia, o Liae, ona ia ave na o lona auaiga i le vao; ae e tatau i ona atalii ona ave ni afafine e faiavā i ai, ina ia mafai ona latou fanauina ni fanau mo le Alii i le laueleele o le folafolaga.",
                "2": "Ma sa oo ina poloaiina o ia e le Alii e tatau ia te a’u, o Nifae, ma o’u uso, ona toe foi atu i le laueleele o Ierusalema ma aumai Isamaeli ma lona aiga i le vao.",
                "3": "Ma sa oo ina o a’u, o Nifae, ua toe foi atu, faatasi ma o’u uso, i le vao matou te o a’e i Ierusalema.",
                "4": "Ma sa oo ina matou o a’e i le fale o Isamaeli, ma sa talileleia i matou i luma o Isamaeli, ua fai ma mea na matou fai atu ai ia te ia afioga a le Alii.",
                "5": "Ma sa oo ina faamalūlūina e le Alii le loto o Isamaeli, ma lona auaiga foi, ua fai ma mea ua latou malaga ifo ai faatasi ma i matou i le vao i le faleie o lo matou tamā.",
                "6": "Ma sa oo ina a’o matou malaga atu i le vao, faauta o Lamana ma Lemuelu, ma afafine e toalua o Isamaeli, ma atalii e toalua o Isamaeli ma o la’ua aiga, ua fouvale ia te i matou; ioe, ia te a’u, o Nifae, ma Sama, ma lo latou tamā, o Isamaeli, ma lana avā, ma isi ona afafine e toatolu.",
                "7": "Ma sa oo o lea fouvalega, sa latou mananao ai e toe foi atu i le laueleele o Ierusalema.",
                "8": "Ma o lenei, o a’u, o Nifae, ona o lo’u faanoanoa talu ai le maaa o o latou loto, o lea na ou tautala atu ai ia te i latou, e faapea, ioe, e oo lava ia Lamana ma ia Lemuelu: Faauta, o oulua o o’u uso matutua, ma ua faapefea ona oulua maaa tele i o oulua loto, ma tauaso tele i o oulua mafaufau, ua oulua manaomia ai a’u, lo oulua uso laitiiti, ona tatau ona tautala atu ia te oulua, ioe, ma fai se faataitaiga mo oulua?",
                "9": "Pe ua faapefea ea ona oulua lē faalogo i le afioga a le Alii?",
                "10": "Pe ua faapefea ea ona galo ia te oulua sa oulua vaai i se agelu a le Alii?",
                "11": "Ioe, ma ua faapefea ea ona galo ia te oulua mea sili na faia e le Alii mo i tatou, i le laveaiina o i tatou mai lima o Lapana, ma ina ia tatou maua ai foi talafaamaumau?",
                "12": "Ioe, ma ua faapefea ona galo ia te oulua e mafai e le Alii ona fai mea uma e tusa ai ma lona finagalo, mo le fanauga a tagata, pe afai latou te faatino le faatuatua ia te ia? O le mea lea, ia tatou faamaoni ia te ia.",
                "13": "Ma afai tatou te faamaoni ia te ia, tatou te maua le laueleele o le folafolaga; ma o le a outou iloa i se taimi o i lumanai o le a faataunuuina lava le afioga a le Alii e uiga i le faaumatiaga o Ierusalema; ona e ao ina faataunuuina mea uma na fetalai mai ai le Alii e uiga i le faaumatiaga o Ierusalema.",
                "14": "Aua faauta, ua lata ona lē toe finau le Agaga o le Alii ma i latou; aua faauta, ua latou teena perofeta, ma ua latou lafoina Ieremia i le falepuipui. Ma sa latou saili e aveese le ola o lo’u tamā, ua oo ai ina latou tuli ese o ia mai le laueleele.",
                "15": "O lenei faauta, ou te fai atu ia te outou afai tou te foi atu i Ierusalema o le a outou fano foi faatasi ma i latou. Ma o lenei, afai tou te filifili i ai, o a’e i le laueleele, ma ia manatua upu ua ou tautala atu ai ia te outou, afai tou te o atu o le a outou fano foi; ona ua faapea ona uunaia o a’u e le Agaga o le Alii e tatau ona ou tautala atu ai.",
                "16": "Ma sa oo ina ua uma ona tautala atu o a’u, o Nifae, i nei upu, i o’u uso, sa laua feita ia te a’u. Ma sa oo ina oo mai o laua lima ia te a’u, aua faauta, sa laua feita tele lava, ma laua noatia a’u i maea, aua sa laua saili e aveese lo’u ola, ina ia latou tuu a’u i le vao ia ’aina e manu feai.",
                "17": "Peitai sa oo ina ou tatalo atu i le Alii, ua ou faapea atu: Le Alii e, e tusa ma lo’u faatuatua ia te oe, sei e laveaiina a’u mai lima o o’u uso; ioe, foai mai ia te a’u le malosi ia mafai ai ona ou motusia o nei maea ua noatia ai a’u.",
                "18": "Ma sa oo ina ua ou fai atu ia upu, faauta, sa matala ese maea mai o’u lima ma o’u vae, ma sa ou tulai i luma o o’u uso, ma ou toe tautala atu ia i laua.",
                "19": "Ma sa oo ina la toe feita mai foi ia te a’u, ma taumafai e oo mai o laua lima ia te a’u, ae faauta o se tasi o afafine o Isamaeli, ioe, ma lona tinā foi, ma se tasi o atalii o Isamaeli, sa aioi atu i o’u uso ma sa oo ina latou faamalūlūina o laua loto; ma sa la tuu ai lo laua taumafai e aveese lo’u ola.",
                "20": "Ma sa oo ina laua faanoanoa ona o lo laua amioleaga, sa oo ina laua ifo mai i o’u luma, ma aioi mai ia te a’u ia ou faamagalo atu ia te i laua mo mea na laua faia e faasaga mai ia te a’u.",
                "21": "Ma sa oo ina ou faamagalo ma le alofa ia te i laua i mea uma sa la faia, ma sa ou apoapoai atu ia te i laua ia la tatalo atu i le Alii lo laua Atua mo se faamagaloga. Ma sa oo ina faapea ona la faia. Ma ina ua uma ona la tatalo atu i le Alii sa toe alu la matou malaga agai atu i le faleie o lo matou tamā.",
                "22": "Ma sa oo ina matou o ifo i le faleie o lo matou tamā. Ma ina ua mavae ona o ifo o a’u ma o’u uso ma le ’auaiga uma o Isamaeli i le faleie o lou tamā, sa latou ava’e le faafetai i le Alii lo latou Atua; ma sa latou osi atu taulaga ma taulaga mu ia te ia."
            },
            "8": {
                "1": "Ma sa oo ina matou faaputuputu faatasi ituaiga uma o fatu eseese, o saito o ituaiga eseese, ma fatu foi o laau ’aina o ituaiga uma.",
                "2": "Ma sa oo ina a’o nofo lo’u tamā i le vao, sa tautala mai o ia ia te i matou, e faapea: Faauta, sa ou miti se miti; pe, i ni isi upu, sa ou vaai i se faaaliga.",
                "3": "Ma faauta, ona o le mea sa ou vaai i ai, ua ia te a’u se mafuaaga ou te olioli ai i le Alii ona o Nifae ma Sama foi; ona ua ia te a’u se mafuaaga ua ou manatu ai o i laua, ma le toatele o a laua fanau, o le a faaolaina.",
                "4": "Ae faauta, Lamana ma Lemuelu, ua ou fefe tele ona o oulua; aua faauta, ua ou manatua sa ou vaaia i la’u miti, se vao pouliuli ma le pagatia.",
                "5": "Ma sa oo ina ou vaai i se tagata, ma sa ofu o ia i se ofu talaloa pa’epa’e; ma sa afio mai o ia ma tu i o’u luma.",
                "6": "Ma sa oo ina fetalai mai o ia ia te a’u, ma finagalo ou te mulimuli atu ia te ia.",
                "7": "Ma sa oo ina a’o ou mulimuli atu ia te ia sa ou vaai ia te au lava ua ou i ai i totonu o se laolao pogisa ma pagatia.",
                "8": "Ma ina ua uma ona ou malaga i ni itula e tele i le pogisa, sa amata ona ou tatalo atu i le Alii ia alofa mutimutivale mai ia te a’u, e tusa ma le tele o lona alofa mutimutivale agamalu.",
                "9": "Ma sa oo ina ua uma ona ou tatalo atu i le Alii, sa ou vaaia se fanua tele ma le laolao.",
                "10": "Ma sa oo ina ou vaaia se laau, o ona fua sa manaomia lava e maua ai e le tagata le fiafia.",
                "11": "Ma sa oo ina ou alu atu ma ’ai i lona fua; ma sa ou iloa ua sili ona suamalie, nai lo o mea uma sa ou tofo muamua i ai. Ioe, ma sa ou vaai o le fua o le laau ua pa’epa’e, ua sili atu nai lo mea papa’e uma ua ou vaai i ai.",
                "12": "Ma a’o ou ’ai le fua o le laau, sa faatumulia lo’u agaga i le olioli tele; o le mea lea, sa amata ai ona ou manao ia aai ai foi lo’u aiga; ona ua ou iloa ua sili atu ona manaomia nai lo isi fua uma.",
                "13": "Ma a’o ou vaavaai solo faataamilo, pe atonu e mafai ona ou iloa atu foi lo’u aiga, sa ou vaaia se vaitafe; ma sa tafe ane, ma sa latalata i le laau lea sa ou ’aia lona fua.",
                "14": "Ma sa ou tilotilo e vaai atu po o fea e tafe mai ai; ma sa ou vaai i lona mata sa mamao teisi atu; ma i lona mata sa ou vaaia ai lo outou tinā, o Sarai, ma Sama, ma Nifae; ma sa latou tutu mai e peiseai sa latou lē iloa le mea e tatau ona latou o i ai.",
                "15": "Ma sa oo ina ou talo atu ia te i latou; ma sa ou fai atu foi ia te i latou ma se leo tele ia latou o mai ia te a’u, ma aai i le fua, ua sili ona manaomia nai lo isi fua uma lava.",
                "16": "Ma sa oo ina latou o mai ia te a’u ma aai foi i le fua.",
                "17": "Ma sa oo ina ou manao ia Lamana ma Lemuelu ia o mai ma aai foi i le fua; o le mea lea, na taulai atu lau vaai i le mata o le vai, atonu pe mafai ona ou iloa atu i laua.",
                "18": "Ma sa oo ina ou vaai atu ia te i laua, peitai sa laua lē fia o mai ia te a’u ma aai i le fua.",
                "19": "Ma sa ou vaai i se āi u’amea, ma sa faaauau faasolo ane i le auvai o le vaitafe, ma sa tau mai i le laau lea sa ou tu ai i ona tafatafa.",
                "20": "Ma sa ou vaai foi i se ala lauitiiti ma le vaapiapi, sa sau mai autafa o le āi u’amea, e oo mai lava i le laau lea sa ou tu ai i ona tafatafa; ma sa alu atu foi i tafatafa o le mata o le vaipuna, i se fanua tele ma le laolao, e peiseai o se lalolagi.",
                "21": "Ma sa ou vaai i motu o tagata e lē masino, o le toatele o i latou sa fetaomi mai i luma, ina ia latou maua le ala e tau mai i le laau lea sa ou tu ai i ona tafatafa.",
                "22": "Ma sa oo ina latou o mai i luma ma amata ona savavali i le ala e tau mai i le laau.",
                "23": "Ma sa oo ina alu a’e se puao o le pogisa; ioe, o se puao tele lava o le pogisa, sa oo ina lē iloa ai e i latou o e na amata ona savavali i le ala, lo latou ala, ma latou fesesea’i ai, ma sa leiloloa.",
                "24": "Ma sa oo ina ou vaai i isi o fetaomi mai i luma, ma sa latou o mai ma fepiiti i le pito o le āi u’amea; ma sa latou fetaomi mai i luma e ala mai i le puao o le pogisa, ma fepiiti i le āi u’amea, seia oo lava ina latou oo mai ma aai i le fua o le laau.",
                "25": "Ma ina ua uma ona latou aai i le fua o le laau sa autilo solo o latou mata e peiseai ua latou maasiasi.",
                "26": "Ma sa autilo solo foi o’u mata, ma ou iloa ai, i le isi itu o le vaitafe, se fale tele ma le laolao; ma sa tu mai e peiseai ua tu i le ea, maualuga i luga a’e o le eleele.",
                "27": "Ma sa tumu i tagata, o e matutua ma e laiti, o tane atoa ma fafine; ma o o latou ituaiga ofu sa matua matagofie lava; ma sa peiseai o latou faatauemu ma tusitusi mai o latou tamatamailima i e na o mai ma aai i le fua.",
                "28": "Ma ina ua uma ona latou tofo i le fua sa latou maasiasi, ona o i latou o e sa faatauemu mai ia te i latou; ma sa latou pa’u’ū ese atu ai i ala faasaina ma ua leiloloa.",
                "29": "Ma o lenei, o a’u o Nifae, ou te le tautala atu upu uma a lo’u tamā.",
                "30": "Ae, ina ia tusia faapuupuu, faauta, sa vaai o ia i isi motu o tagata o fetaomi mai i luma; ma sa latou o mai ma pipiimau i le pito o le āi u’amea; ma sa latou fetaomi mai i luma i lo latou ala, ma pipiimau pea i le āi u’amea, seia oo ina latou o mai i luma ma faapa’u’ū i lalo ma aai i le fua o le laau.",
                "31": "Ma sa vaai foi o ia i isi motu o tagata o tautagotago atu lo latou ala agai i le fale tele ma le laolao.",
                "32": "Ma sa oo ina malelemo le toatele i mea loloto o le punavai; ma e toatele sa lē iloa atu i lana vaai, ua feseseta’i i ala ese.",
                "33": "Ma sa toatele le motu o tagata sa ulufale atu i totonu o lena fale uiga ese. Ma ina ua uma ona latou ulufale atu i totonu o lena fale sa latou tusitusi mai le tamatamailima o le faatauemu ia te a’u ma i latou foi o e na aai i le fua o le laau; peitai sa matou lē amanaiaina i latou.",
                "34": "O upu nei a lo’u tamā: E tusa o le toatele lava na amanaiaina i latou, na pa’u’ū ese.",
                "35": "Ma o Lamana ma Lemuelu, sa lei aai i le fua, sa fai mai ai lo’u tamā.",
                "36": "Ma sa oo ina ua uma ona tauina mai e lo’u tamā upu uma o lana miti po o le faaaliga vaaia, ma e sa tele naua, sa fai mai o ia ia te i matou, ona o nei mea sa vaai i ai o ia i se faaaliga vaaia, sa popole tele ai o ia e uiga ia Lamana ma Lemuelu; ioe, sa popole o ia ne’i lafoai ese i laua mai luma o le Alii.",
                "37": "Ma sa apoapoai atu o ia ia te i laua i le taimi lena ma lagona uma o se matua alofa, ia laua faalogo mai i ana upu, atonu e alofa mutimutivale ai le Alii ia te i laua, ma lē lafoai ese ai i laua; ioe, sa lauga atu lo’u tamā ia te i laua.",
                "38": "Ma ina ua uma ona lauga atu o ia ia te i laua, ma vavalo atu foi ia te i laua i mea e tele, sa ia poloaiina i laua ia tausi i poloaiga a le Alii; ma sa faai’u e ia le tautala atu ia te i laua."
            },
            "9": {
                "1": "Ma o mea uma nei sa vaai, ma faalogo, ma tautala i ai lo’u tamā, a’o nofo o ia i se faleie, i le vanu o Lemuelu, ma le tele atu foi o nisi mea, e le mafai ona tusia i luga o papatusi nei.",
                "2": "Ma o lenei, e pei ona ou tautala atu e uiga i papatusi nei, faauta e le o papatusi nei ua ou faia ai se tala atoa o le talafaasolopito o lo’u nuu; ona o papatusi ua ou faia ai se tala atoa o lo’u nuu ua ou faaigoaina o Nifae; o le mea lea, ua ta’ua ai o papatusi a Nifae, ua faaigoaina i lo’u lava igoa; ma o papatusi nei ua ta’ua foi o papatusi a Nifae.",
                "3": "Ae ui i lea, ua ou maua se poloaiga mai le Alii e tatau ona ou faia papatusi nei, mo le faamoemoega faapitoa ia i ai se tala e togitogia o le auaunaga a lo’u nuu.",
                "4": "I luga o isi papatusi e tatau ona togitogia ai se tala o nofoaiga a tupu, ma taua ma finauga a lo’u nuu; o le mea lea o papatusi nei o le vaega tele ua faatatau i le auaunaga a lo’u nuu; ma o isi papatusi o le vaega tele ua faatatau i nofoaiga a tupu ma taua ma finauga a lo’u nuu.",
                "5": "O le mea lea, na poloaiina ai a’u e le Alii ia ou faia nei papatusi mo se faamoemoega poto o ia te ia, o se faamoemoega ou te lē iloa.",
                "6": "Ae ua silafia e le Alii mea uma mai le amataga; o le mea lea, ua saunia ai e ia se ala e faataunuu ai ana galuega uma i totonu o le fanauga a tagata; aua faauta, ua ia te ia le mana uma e faataunuu ai ana fetalaiga uma. Ma ua faapea lava. Amene."
            },
            "10": {
                "1": "Ma o lenei, o a’u, o Nifae, ou te faaauau ona faia i papatusi nei se tala o a’u taualumaga, ma la’u nofoaiga ma la’u auaunaga; o le mea lea, ina ia faaauau la’u tala, e ao ina ou tautala lava e uiga i mea a lo’u tamā, ma a o’u uso foi.",
                "2": "Aua faauta, sa oo ina ua uma ona faaiu e lo’u tamā le tautala mai o upu o lana miti, ma le apoapoaiina foi o i la’ua ia filiga atoatoa, sa tautala atu o ia ia te i laua e uiga i tagata Iutaia—",
                "3": "E faapea a uma ona faaumatia o i latou, e oo i lena lava aai tele o Ierusalema, ma ave faatagataotauaina le toatele i Papelonia, e tusa ma le taimi faatulagaina a le Alii, o le a toe foi mai i latou, ioe, e toe aumai lava i latou mai le faatagataotauaina; ma a uma ona toe aumai o i latou mai le faatagataotauaina o le a toe maua e i latou le laueleele o lo latou tofi.",
                "4": "Ioe, i le ono selau tausaga mai le taimi na tuua ai e lo’u tamā Ierusalema, o le a faatu mai ai e le Alii le Atua se perofeta i totonu o tagata Iutaia—o se Mesia lava, po o, i ni isi upu, o le Faaola o le lalolagi.",
                "5": "Ma sa tautala foi o ia e uiga i perofeta, le toatele na’uā o se aofai o i latou na molimau mai e uiga i nei mea, e uiga i lenei Mesia, o lē na tautala i ai o ia, po o lenei Togiola o le lalolagi.",
                "6": "O le mea lea, sa leiloloa tagata uma ma i ai i se tulaga pa’ū, ma o le a le faaolaina vagana ai ua latou faalagolago i lenei Togiola.",
                "7": "Ma sa tautala foi o ia e uiga i se perofeta o lē o le a sau muamua mai i le Mesia, e teuteu le ala o le Alii—",
                "8": "Ioe, o le a alu atu lava o ia ma alaga i le vao: Inā teuteu ia e outou le ala o le Alii, ma ia faasa’osa’o ona ala; ona ua i ai se tasi ua tu mai ia te outou o lē ua outou lē iloaina; ma o ia ua malosi silisili atu ia te a’u, o lē ou te lē agavaa e tatala le nonoa o lona seevae. Ma e tele mea sa tautala mai ai lo’u tamā e uiga i lenei mea.",
                "9": "Ma sa fai mai lo’u tamā o le a ia papatiso i Petapara, i tala atu o Ioritana; ma sa fai mai foi o ia o le a ia papatiso i le vai; o le a papatisoina lava e ia le Mesia i le vai.",
                "10": "Ma a uma ona papatisoina e ia le Mesia i le vai, o le a iloa e ia ma molimau atu ua ia papatisoina le Tamai Mamoe a le Atua, o lē o le a aveesea agasala a le lalolagi.",
                "11": "Ma sa oo ina ua uma ona tauina mai e lo’u tamā ia upu, sa tautala atu o ia i o’u uso e uiga i le talalelei o le a tala’i atu i totonu o tagata Iutaia, ma e uiga foi i le faaitiitia o tagata Iutaia i le lē talitonu. Ma a uma ona latou fasioti o le Mesia, o lē o le a afio mai, ma a uma ona fasiotia o ia, o le a toetu mai o ia mai le oti, ma o le a ia faaali atu o ia lava i Nuuese, e ala i le Agaga Paia.",
                "12": "Ioe, sa tele mea sa tautala mai ai lo’u tamā e uiga i Nuuese, ma e uiga foi i le aiga o Isaraelu, e faatusaina i latou i se laau olive, o le a fa’i ese ona lala ma o le a faataapeapeina i luga o le lalolagi atoa.",
                "13": "O le mea lea, sa fai mai ai o ia ua tatau ai ona taitai atu o i matou ma le lotogatasi i le laueleele o le folafolaga, e faataunuu ai le afioga a le Alii, ia faataapeapeina i matou i luga o le lalolagi atoa.",
                "14": "Ma a mavae ona faataapeape le aiga o Isaraelu o le a toe faapotopoto faatasi i latou; po o i lona aotelega, pe a mavae ona maua e Nuuese le atoatoaga o le Talalelei, o lala moni o le laau olive, po o vaega o totoe o le aiga o Isaraelu, o le a sulu i totonu, pe o le a o mai i le malamalama o le Mesia moni, lo latou Alii ma lo latou Togiola.",
                "15": "Ma sa faapea le ituaiga o gagana sa vavalo ma tautala atu ai lo’u tamā i o’u uso, ma le tele foi o isi mea ou te lē tusia i lenei tusi; ona ua ou tusia le tele o i latou ua tatau ai ia te a’u i le isi a’u tusi.",
                "16": "Ma o nei mea uma, ua ou tautala atu ai, sa faia a’o nofo lo’u tamā i se faleie, i le vanu o Lemuelu.",
                "17": "Ma sa oo ina ua uma ona faalogo atu o a’u, o Nifae, i upu uma a lo’u tamā, e uiga i mea sa vaai i ai o ia i se faaaliga vaaia, ma mea foi sa tautala mai ai o ia i le mana o le Agaga Paia, o le mana lea sa maua e ia i le faatuatua i le Alo o le Atua—ma o le Alo o le Atua o le Mesia o lē o le a afio mai—o a’u, o Nifae, sa ou manao foi ia mafai ona ou vaai, ma faalogo, ma iloa e uiga i ia mea, i le mana o le Agaga Paia, le meaalofa lea a le Atua ia i latou uma o e e saili ma le filigā ia te ia, e pei o taimi anamua faapea foi i le taimi o le a faaali mai ai o ia lava i le fanauga a tagata.",
                "18": "Aua e tutusa lava o ia ananafi, i le asō, ma le faavavau; ma ua saunia le ala mo tagata uma mai le faavaega o le lalolagi, pe afai latou te salamo ma o mai ia te ia.",
                "19": "Aua o ia o lē e saili ma le filiga o le a maua e ia; ma o le a faaali ia te i latou mealilo a le Atua, e ala i le mana o le Agaga Paia, e faapei taimi nei o taimi anamua, ma e faapei foi taimi anamua o taimi o le a oo mai; o le mea lea, o le ala o le Alii o se taamilosaga faavavau e tasi.",
                "20": "O le mea lea ia manatua ai, le tagata e, o le a aumai oe i le faamasinoga mo au mea uma na fai.",
                "21": "O le mea lea, afai na e saili e fai le amioleaga i aso o loo e nofo vaavaaia ai, o le a maua oe i le lē mamā i luma o le nofoa-faamasino o le Atua; ma e leai se mea e lē mamā e mafai ona nofo faatasi ma le Atua; o le mea lea, e tatau ai ona lafoaiina ese oe e faavavau.",
                "22": "Ma ua tuu mai e le Agaga Paia le pule ou te tautala atu ai nei mea, ma lē faafitia i latou."
            },
            "11": {
                "1": "Ona sa oo ina ua uma ona ou fia iloa o mea sa vaai i ai lo’u tamā, ma lo’u talitonu e mafai e le Alii ona faailoa mai ia te a’u, a’o ou nofo ma mafaufau loloto i lo’u loto, sa segia ese a’u i le Agaga o le Alii, ioe, i se mauga maualuga lava, ou te lei vaai muamua i ai, ma e lei tu muamua ai foi i luga lo’u vae.",
                "2": "Ma sa fetalai mai le Agaga ia te a’u: Faauta, o le a le mea ua e manao i ai?",
                "3": "Ma sa ou fai atu: ou te fia vaai i mea sa vaai i ai lo’u tamā.",
                "4": "Ma sa fetalai mai le Agaga ia te a’u: E te talitonu ea sa vaai lou tamā i le laau lea sa tautala atu ai o ia?",
                "5": "Ma sa ou fai atu: Ioe, ua e silafia ua ou talitonu i upu uma a lo’u tamā.",
                "6": "Ma ina ua uma ona ou ta’uina atu o ia upu, sa alaga le Agaga ma le leo tele, fai mai: Osana ia i le Alii, le Atua silisili ese; ona o ia o le Atua i luga o le lalolagi atoa, ioe, i luga o mea uma lava. Ma amuia lava oe, Nifae, ona ua e talitonu i le Alo o le Atua silisili ese; o le mea lea, o le a e vaai ai i mea ua e manao i ai.",
                "7": "Ma faauta o le a tuu atu ia te oe lenei mea mo se faailoga, e faapea a uma ona e vaai i le laau sa fua mai ai le fua sa tofo i ai lou tamā, o le a e vaai foi i se tagata ua afio ifo mai le lagi, ma o ia o le a e vaai i ai; ma a uma ona e vaai ia te ia o le a e molimauina o ia o le Alo o le Atua.",
                "8": "Ma sa oo ina fetalai mai le Agaga ia te a’u: Vaai ia! Ma sa ou vaai ma iloa atu se laau; ma sa pei o le laau sa vaai i ai lo’u tamā; ma o lona matagofie sa sili mamao atu, ioe, silisili atu i matagofie uma; ma o lona pa’epa’e sa sili atu i le pa’epa’e o le kiona lelea i le matagi.",
                "9": "Ma sa oo ina ua uma ona ou vaai i le laau, sa ou faapea atu i le Agaga: Ua ou vaai ua e faaali mai ia te a’u le laau ua pele i mea uma.",
                "10": "Ma sa fetalai mai o ia ia te a’u: O le a le mea ua e manao i ai?",
                "11": "Ma sa ou fai atu ia te ia: Ina ia iloa lona uiga—ona sa ou tautala atu ia te ia e pei ona tautala se tagata; ona sa ou vaai atu sa tino mai o ia i se tagata; ae e ui i lea, sa ou iloa o ia o le Agaga o le Alii; ma sa fetalai mai o ia ia te a’u e pei ona fetautalatalaai se tasi tagata ma se isi.",
                "12": "Ma sa oo ina fetalai mai o ia ia te a’u: Vaai ia! Ma sa ou tepa atu e peiseai ou te vaai atu ia te ia, ae sa ou lē iloa atu o ia; ona ua maliu ese atu o ia mai o’u luma.",
                "13": "Ma sa oo ina ou vaai ma iloa atu le aai tele o Ierusalema, ma isi foi aai. Ma sa ou iloa atu le aai o Nasareta; ma i totonu o le aai o Nasareta sa ou vaaia ai se taupou, ma sa matua’i silisili ona lalelei ma pa’epa’e o ia.",
                "14": "Ma sa oo ina ou vaai atu ua avanoa le lagi; ma sa afio ifo se agelu ma ua tu i o’u luma; ma sa fetalai mai o ia ia te a’u: Nifae, o le a le mea ua e iloa atu?",
                "15": "Ma sa ou fai atu ia te ia: O se taupou, ua silisili ona aulelei ma lalelei i isi taupou uma.",
                "16": "Ma sa fetalai mai o ia ia te a’u: Pe ua e iloa ea le faamaualalo o le Atua?",
                "17": "Ma sa ou fai atu ia te ia: Ua ou iloa e alofa o ia i ana fanau; ae ui i lea, ou te le iloa le uiga o mea uma.",
                "18": "Ma sa fetalai mai o ia ia te a’u: Faauta, o le taupou ua e vaai atu i ai o le tinā lea o le Alo o le Atua, e tusa ma la le tino.",
                "19": "Ma sa oo ina ou vaai atu ua segia ese atu o ia i le Agaga; ma ina ua mavae ona segia atu o ia i le Agaga mo le va o se taimi, sa fetalai mai le agelu ia te a’u, e faapea: Vaai ia!",
                "20": "Ma sa ou vaai ma toe iloa atu le taupou, ua sapasapaia e ia se tamameamea i ona lima.",
                "21": "Ma sa fetalai mai le agelu ia te a’u: Faauta i le Tamai Mamoe a le Atua, ioe, o le Alo lava o le Tamā Faavavau! Ua e iloa ea le uiga o le laau sa vaai i ai lou tamā?",
                "22": "Ma sa ou tali atu ia te ia, ua faapea atu: Ioe, o le alofa lea o le Atua, ua faasafua faalauaitele ifo o ia lava i loto o le fanauga a tagata; o lea, o le mea lea ua silisili atu ona manaomia i mea uma.",
                "23": "Ma sa fetalai mai o ia ia te a’u, e faapea: Ioe, ma le silisili ona olioli i le agaga.",
                "24": "Ma ina ua uma ona fetalai mai e ia o nei upu, sa fetalai mai o ia ia te a’u: Vaai ia! Ma sa ou vaai, ma sa ou iloa atu le Alo o le Atua ua femaliuai i totonu o le fanauga a tagata; ma sa ou vaai i le toatele ua faapa’u’ū ifo i ona aao ma tapuai atu ia te ia.",
                "25": "Ma sa oo ina ou iloa o le āi uamea, lea sa vaai i ai lo’u tamā, o le afioga lea a le Atua, lea sa tau atu i le punavai o vai ola, po o i le laau o le ola; o vai ia o se faatusa o le alofa o le Atua; ma sa ou iloa foi o le laau o le ola o se faatusa o le alofa o le Atua.",
                "26": "Ma sa toe fetalai mai le agelu ia te a’u: Vaai ia ma faauta i le faamaualalo o le Atua!",
                "27": "Ma sa ou vaai ma iloa atu le Togiola o le lalolagi, o lē sa tautala i ai lo’u tamā; ma sa ou vaai foi i le perofeta o lē o le a teuteuina le ala i ona luma. Ma sa afio atu le Tamai Mamoe a le Atua ma ua papatisoina e ia; ma ina ua uma ona papatisoina o ia, sa ou iloa atu ua avanoa le lagi, ma ua afio ifo le Agaga Paia mai le lagi ma ua afio i luga o ia e peiseai o se lupe.",
                "28": "Ma sa ou iloa atu ua afio atu o ia ma auauna atu i tagata, i le mana ma le mamalu tele; ma sa faapotopoto motu o tagata e faalogologo ia te ia; ma sa ou uloa atu ua latou tuli ese o ia i fafo mai totonu o i latou.",
                "29": "Ma sa ou iloa atu foi isi e toasefululua o mulimuli atu ia te ia. Ma sa oo ina segia ese atu i latou i le Agaga mai luma o o’u mata, ma sa ou lē vaai atu ia te i latou.",
                "30": "Ma sa oo ina toe fetalai mai le agelu ia te a’u, e faapea: Vaai ia! Ma sa ou vaai, ma ou iloa atu ua toe avanoa le lagi, ma sa ou vaai atu ua afifio ifo agelu i luga o le fanauga a tagata; ma ua latou auauna atu ia te i latou.",
                "31": "Ma sa toe fetalai mai o ia ia te a’u, e faapea: Vaai ia! Ma sa ou vaai, ma ou iloa atu ai le Tamai Mamoe a le Atua ua afio atu i totonu o le fanauga a tagata. Ma sa ou iloa atu le motu o tagata o e sa mama’i, ma e sa puapuagatia i ituaiga uma o faama’i eseese, ma tiapolo ma agaga lē mamā; ma sa fetalai ma faaali mai e le agelu nei mea uma ia te a’u. Ma sa faamaloloina i latou i le mana o le Tamai Mamoe a le Atua; ma sa tutuli ese tiapolo ma agaga lē mamā.",
                "32": "Ma sa oo ina toe fetalai mai le agelu ia te a’u, e faapea: Vaai ia! Ma sa ou vaai ma iloa atu ai le Tamai Mamoe a le Atua, ua ave o ia e le nuu; ioe, o le Alo o le Atua tumau e faavavau ua faamasinoina e le lalolagi; ma sa ou vaaia ma molimauina.",
                "33": "Ma o a’u, o Nifae, sa ou vaai ua siitia a’e o ia i luga o le satauro ma fasiotia mo agasala a le lalolagi.",
                "34": "Ma ina ua uma ona fasiotia o ia sa ou vaaia motu o tagata o le lalolagi, ua latou faapotopoto faatasi e faasagatau i aposetolo a le Tamai Mamoe; aua sa faapea ona ta’ua ai le toasefululua e le agelu a le Alii.",
                "35": "Ma sa faapotopoto faatasi le motu o tagata o le lalolagi; ma sa ou vaai ua latou i ai i totonu o se fale tele ma le laolao, e pei o le fale sa vaai i ai lo’u tamā. Ma sa toe fetalai mai le agelu a le Alii ia te a’u, e faapea: Faauta i le lalolagi ma lona poto; ioe, faauta ua faapotopoto faatasi le aiga o Isaraelu e faasagatau i aposetolo e toasefululua a le Tamai Mamoe.",
                "36": "Ma sa oo ina ou vaaia ma molimauina, o le fale tele ma le laolao o le faamaualuga lea o le lalolagi; ma sa pa’ū, ma o lona pa’ū sa matuā tele lava. Ma sa toe fetalai mai le agelu a le Alii ia te a’u, e faapea: O le a faapea lava le faaumatiaga o atunuu uma, ituaiga, gagana, ma tagata, o e e faasagatau i aposetolo e toasefululua a le Tamai Mamoe."
            },
            "12": {
                "1": "Ma sa oo ina fetalai mai le agelu ia te a’u: Vaai ia, ma tagai i au fanau, ma fanau foi a ou uso. Ma sa ou vaai ma iloa atu le laueleele o le folafolaga; ma sa ou iloa atu motu o tagata, ioe, e peiseai ua tusa lo latou toatele ma oneone o le sami.",
                "2": "Ma sa oo ina ou iloa atu ua faapotopoto faatasi motu o tagata e tau, o le tasi e faasaga i le isi; ma sa ou vaai i taua, ma tala o taua, ma faasauaga tele i le pelu i totonu o o’u tagata.",
                "3": "Ma sa oo ina ou vaai ua mavae atu tupulaga e tele, e tusa ai ma taua ma finauga i le laueleele; ma sa ou vaai i aai e tele, ioe, sa matuai tele lava, sa ou lē mafai ona faitaulia i latou.",
                "4": "Ma sa oo ina ou vaai i se puao o le pogisa i luga o le laueleele o le folafolaga; ma sa ou vaai i uila, ma sa ou faalogo i faititili, ma mafuie, ma ituaiga uma o gogolo eseese; ma sa ou vaai i le eleele ma papa, ua mavaevae i latou; ma sa ou vaai i mauga ua solo ma ua nutililii; ma sa ou vaai i fanua laugatasi o le eleele, ua mavaevae i latou; ma sa ou vaai i aai e tele ua gogoto ifo; ma sa ou vaai i le tele ua mu i le afi; ma sa ou vaai i le tele ua solo ifo i le eleele, ona o lona galulu tele.",
                "5": "Ma sa oo ina ua uma ona ou vaai i nei mea, sa ou vaaia le puao o le pogisa, ua alu ese atu mai luga o le lalolagi; ma faauta, sa ou vaaia motu o tagata o e sa le’i pa’u’ū i le tetele ma le mata’utia o faamasinoga a le Alii.",
                "6": "Ma sa ou vaai ua avanoa le lagi, ma le Tamai Mamoe a le Atua ua afio ifo mai le lagi; ma sa afio ifo o ia i lalo ma faaali mai o ia lava ia te i latou.",
                "7": "Ma sa ou vaai foi ma molimauina sa afio ifo le Agaga Paia i luga o isi e toasefululua; ma sa faauuina i latou e le Atua, ma filifilia.",
                "8": "Ma sa fetalai mai le agelu ia te a’u, e faapea: Faauta i soo e toasefululua a le Tamai Mamoe, o e ua filifilia e auauna atu i au fanau.",
                "9": "Ma sa fetalai mai o ia ia te a’u: E te manatua aposetolo e toasefululua a le Tamai Mamoe? Faauta o i latou ia o e o le a latou faamasinoina ituaiga e sefululua o Isaraelu; o le mea lea, o auauna e toasefululua o au fanau o le a faamasinoina e i latou; ona o outou o le aiga o Isaraelu.",
                "10": "Ma o auauna nei e toasefululua o e o loo e vaai atu i ai o le a faamasinoina au fanau. Ma, faauta, ua amiotonu i latou e faavavau; ma ona o lo latou faatuatua i le Tamai Mamoe a le Atua ua faasinasina ai o latou ofu i lona toto.",
                "11": "Ma sa fetalai mai le agelu ia te a’u: Vaai ia! Ma sa ou vaai, ma iloa atu tupulaga e tolu ua mavae atu i le amiotonu; ma sa papa’e o latou ofu e pei lava o le Tamai Mamoe a le Atua. Ma sa fetalai mai le agelu ia te a’u: Ua faasinasinaina i latou nei i le toto o le Tamai Mamoe, ona o lo latou faatuatua ia te ia.",
                "12": "Ma o a’u, o Nifae, sa ou vaai foi i le toatele o le tupulaga lona fa o e na mavae atu i le amiotonu.",
                "13": "Ma sa oo ina ou vaai i motu o tagata o le lalolagi ua faapotopoto faatasi.",
                "14": "Ma sa fetalai mai le agelu ia te a’u: Faauta i au fanau, ma fanau foi a ou uso.",
                "15": "Ma sa oo ina ou vaai ma iloa atu tagata o a’u fanau ua faapotopoto faatasi i motu o tagata e faasaga i fanau a o’u uso; ma sa latou faapotopoto faatasi e tau.",
                "16": "Ma sa fetalai mai le agelu ia te a’u, e faapea: Faauta i le punavai o vai eleelea sa vaai i ai lou tamā; ioe, le vaitafe lava lea sa ia tautala i ai; ma o ona loloto, o loloto ia o seoli.",
                "17": "Ma o puao o le pogisa o faaosoosoga ia a le tiapolo, ia e faatauaso ai mata, ma faamaaa ai loto o le fanauga a tagata, ma taitai ese atu ai i latou i ala lautetele, latou te fano ma sē ai.",
                "18": "Ma o le fale tele ma le laolao, lea sa vaai i ai lou tamā, o mafaufauga lē aoga ma le faamaualuluga o le fanauga a tagata. Ma ua vavae ese i latou i se vanu tele ma le mata’utia; ioe, o le afioga lava lea o le faamasinotonu o le Atua Faavavau, ma le Mesia o lē o le Tamai Mamoe a le Atua, o lē ua molimau i ai le Agaga Paia, mai le amataga o le lalolagi seia oo mai i le taimi nei, ma mai i le taimi nei e oo i le faavavau.",
                "19": "Ma a’o fetalai mai e le agelu nei upu, sa ou vaai ma iloa atu fanau a o’u uso ua faasagatau mai i a’u fanau, e tusa ma le fetalaiga a le agelu; ma ona o le faamaualuluga o a’u fanau, ma faaosoosoga a le tiapolo, na ou vaai ua manumalo ai le fanau a o’u uso ia i latou o a’u fanau.",
                "20": "Ma sa oo ina ou vaai, ma iloa atu tagata o le fanau a o’u uso ua latou faatoilalo i a’u fanau; ma ua latou o atu o ni motu o tagata i luga o le laueleele.",
                "21": "Ma sa ou vaai atu ia te i latou ua faapotopoto faatasi i motu o tagata; ma sa ou vaai i taua ma tala o taua i totonu o i latou; ma sa ou vaai i le tele o tupulaga ua mavae atu mai taua ma tala o taua.",
                "22": "Ma sa fetalai mai le agelu ia te a’u: Faauta o i latou nei o le a faaitiitia i le lē talitonu.",
                "23": "Ma sa oo ina ou iloa atu, ina ua mavae ona faaitiitia o i latou i le lē talitonu, ua avea i latou ma tagata uli, ma inosia, ma eleelea, ua tutumu i le paie ma ituaiga uma o mea inosia."
            },
            "13": {
                "1": "Ma sa oo ina fetalai mai le agelu ia te a’u, e faapea: Vaai ia! Ma sa ou vaai ma iloa atu atunuu ma malo e tele.",
                "2": "Ma sa fetalai mai le agelu ia te a’u: O le a le mea ua e iloa atu? Ma sa ou fai atu: Ua ou iloa atu atunuu ma malo e tele.",
                "3": "Ma sa fetalai mai o ia ia te a’u: O atunuu ma malo ia o Nuuese.",
                "4": "Ma sa oo ina ou vaaia i totonu o atunuu o Nuuese le faavaeina o se ekalesia tele.",
                "5": "Ma sa fetalai mai le agelu ia te a’u: Faauta i le faavaeina o se ekalesia ua sili ona inosia i isi ekalesia uma, lea ua faaumatia le au paia a le Atua, ioe, ma faataugā ia te i latou ma noatia i latou i lalo, ma fusia i latou i se amo u’amea, ma faatoilaloina i latou faatagataotaua.",
                "6": "Ma sa oo ina ou iloa atu lenei ekalesia tele ma le inosia; ma sa ou vaai o le tiapolo o ia lea na faavaeina.",
                "7": "Ma sa ou vaai foi i auro, ma ario, ma silika, ma ’ie mūmū, ma ’ie lino miloa lelei, ma ituaiga uma o ofu taugata; ma sa ou vaai i fafine talitane e toatele.",
                "8": "Ma sa fetalai mai le agelu ia te a’u, e faapea: Faauta i le auro, ma le ario, ma silika, ma ’ie mūmū, ma ’ie lino miloa lelei, ma ofu taugata, ma fafine talitane, o naunautaiga ia o lenei ekalesia tele ma le inosia.",
                "9": "Ma o viiga foi o le lalolagi ua latou faaumatia ai le au paia a le Atua, ma faatoilaloina i latou faatagataotaua.",
                "10": "Ma sa oo ina ou vaai ma iloa atu vai e tele; ma sa vavaeese ai Nuuese mai fanau a o’u uso.",
                "11": "Ma sa oo ina fetalai mai le agelu ia te a’u: Faauta ua i luga o fanau a ou uso le toasa o le Atua.",
                "12": "Ma sa ou vaai ma iloa atu se tagata i totonu o Nuuese, o lē sa vavaeeseina mai le fanau a o’u uso e vai e tele; ma sa ou vaai i le Agaga o le Atua, ua afio ifo ma ua galue i luga o lea tagata; ma sa alu atu o ia i luga o vai e tele, seia oo atu lava i le fanau a o’u uso, o e sa i le laueleele na folafolaina.",
                "13": "Ma sa oo ina ou vaai i le Agaga o le Atua, ua galue o ia i luga o isi tagata o Nuuese; ma sa latou o ese mai le faatagataotauaina, i luga o vai e tele.",
                "14": "Ma sa oo ina ou vaaia motu e tele o tagata o Nuuese i luga o le laueleele o le folafolaga; ma sa ou vaaia le toasa o le Atua, ua i luga o le fanau a o’u uso; ma sa faataapeapeina i latou i luma o Nuuese ma sa fasia.",
                "15": "Ma sa ou vaai i le Agaga o le Alii, ua i luga o Nuuese; ma ua latou manuia ma ua fai le laueleele ma o latou tofi; ma sa ou vaai ua papa’e i latou, ma ua sili ona lalelei ma aulelei, e pei lava o o’u tagata ae le’i fasiotia i latou.",
                "16": "Ma sa oo ina vaaia e a’u, o Nifae, Nuuese o e na o ese mai le faatagataotauaina, sa latou faamaualaloina i latou lava i luma o le Alii; ma sa faatasi le mana o le Alii ma i latou.",
                "17": "Ma sa ou vaai ua faapotopoto faatasi o latou tinā o Nuuese i luga o vai, ma luga foi o le laueleele, e tau faasaga ia te i latou.",
                "18": "Ma sa ou vaai ua faatasi le mana o le Atua ma i latou, ma ua i luga foi o i latou uma o e sa faapotopoto faatasi e faasagatau mai ia te i latou, le toasa o le Atua.",
                "19": "Ma o a’u, o Nifae, sa ou vaai atu i Nuuese ia sa o ese mai le faatagataotauaina, ua laveaiina e le mana o le Atua mai lima o isi atunuu uma.",
                "20": "Ma sa oo ina vaai atu a’u, o Nifae, ua latou manuia i le laueleele; ma sa ou vaaia se tusi, ma sa auina atu i totonu ia te i latou.",
                "21": "Ma sa fetalai mai le agelu ia te a’u: E te iloa le uiga o le tusi?",
                "22": "Ma sa ou fai atu ia te ia: Ou te lē iloa.",
                "23": "Ma sa fetalai mai o ia: Faauta ua sau le tusi mai le fofoga o se tagata Iutaia. Ma o a’u, o Nifae, sa ou vaai i ai; ma sa fetalai mai o ia ia te a’u: O le tusi ua e vaai atu i ai o se talafaamaumau lea o tagata Iutaia, ua i ai i totonu feagaiga a le Alii, na ia faia i le aiga o Isaraelu; ma ua i ai foi i totonu le tele o valoaga a perofeta paia; ma o se talafaamaumau e pei o togitogiga ua i ai i luga o papatusi apamemea, ae ua lē tele naua; ae ui i lea, ua i ai i totonu o i latou feagaiga a le Alii, ia na ia faia i le aiga o Isaraelu; o le mea lea, ua aoga tele ai i latou i Nuuese.",
                "24": "Ma sa fetalai mai le agelu a le Alii ia te a’u: Sa e vaai o lena tusi sa sau mai le fofoga o se tagata Iutaia; ma ina ua sau mai le fofoga o se tagata Iutaia, sa i ai le atoatoa o le talalelei a le Alii, o lē ua molimau i ai le au aposetolo e toasefululua; ma ua latou molimau e tusa ma le upumoni o loo i ai i le Tamai Mamoe a le Atua.",
                "25": "O le mea lea, ua auina atu ai nei mea mai tagata Iutaia i le mamā i Nuuese, e tusa ma le upumoni o loo i le Atua.",
                "26": "Ma ina ua uma ona auina atu o ia mea e ala i le lima o le au aposetolo e toasefululua a le Tamai Mamoe, mai tagata Iutaia i Nuuese, sa e vaai i le faavaega o lena ekalesia tele ma le inosia, lea ua silisili ona inosia i lo isi ekalesia uma; aua faauta, ua latou aveese mai le talalelei a le Tamai Mamoe le tele o vaega ia ua manino ma sili ona pele; ma e tele foi feagaiga a le Alii ua latou aveese.",
                "27": "Ma ua latou faia lenei mea uma ina ia latou faasese ai ala sa’o o le Alii, ina ia latou faatauaso ai mata ma faamaaa ai loto o le fanauga a tagata.",
                "28": "O le mea lea, ua e vaai ina ua uma ona tuuina atu le tusi e auala atu i lima o le ekalesia tele ma le inosia, e tele mea manino ma pele ua aveesea mai le tusi, o le tusi lea e uiga i le Tamai Mamoe a le Atua.",
                "29": "Ma ina ua uma ona aveesea o ia mea manino ma pele, ua alu atu le tusi i atunuu uma o Nuuese; ma ina ua uma ona alu atu o le tusi i atunuu uma o Nuuese, ioe, e oo lava i tala atu o vai e tele sa e vaai i ai faatasi ma Nuuese o e sa o ese atu mai le faatagataotauaina, sa e vaai—ona o le tele o mea manino ma pele ua aveesea mai le tusi, ia sa manino i le malamalamaaga o le fanauga a tagata, e tusa ma le manino lea o loo i le Tamai Mamoe a le Atua—ona o ia mea ua aveesea mai le talalelei a le Tamai Mamoe, ua matua toatele lava ua tautevateva, ioe, ua oo ina maua ai e Satani le mana tele i luga o i latou.",
                "30": "Ae ui i lea, sa e vaai o Nuuese o e na o ese atu mai le faatagataotauaina, ma ua sii a’e e le mana o le Atua i luga o isi atunuu uma, i luga o le fogaeleele lea ua silisili ona lelei i isi laueleele uma, o le laueleele lea sa osifeagaiga ai le Alii le Atua ma lou tamā o le a fai e ana fanau ma laueleele o lo latou tofi; o le mea lea, ua e vaai e lē tuuina e le Alii le Atua ia matua faaumatia lava e Nuuese au fanau toto-filogia, ua i ai i totonu o ou uso.",
                "31": "E le tuua foi e ia ia faaumatia e Nuuese le fanau a ou uso.",
                "32": "E le tuua foi e le Alii le Atua ia tumau pea e faavavau Nuuese i lena tulaga leaga tele o le tauaso, lea ua e vaai ua latou i ai, ona o vaega manino ma sili ona pele o le talalelei a le Tamai Mamoe ua taofia i tua e lena ekalesia inosia, o lona faavaega sa e vaai i ai.",
                "33": "O le mea lea ua fetalai mai ai le Tamai Mamoe a le Atua: O le a Ou alofa mutimutivale i Nuuese, i le asia o le vaega o totoe o le aiga o Isaraelu i le faamasinoga tele.",
                "34": "Ma sa oo ina fetalai mai le agelu a le Alii ia te a’u, e faapea: Faauta, ua fetalai mai le Tamai Mamoe a le Atua, a uma ona Ou asiasi atu i le vaega o totoe o le aiga o Isaraelu—ma o lenei vaega o e ua Ou tautala i ai o le fanau lea a lou tamā—o le mea lea, a uma ona Ou asiasi atu ia te i latou i le faamasinoga, ma taia i latou i le lima o Nuuese, ma a mavae ona tautevateva tele o Nuuese, ona o vaega sili ona manino ma pele o le talalelei a le Tamai Mamoe sa taofia i tua e lena ekalesia inosia, le tinā lea o fafine talitane, ua fetalai mai ai le Tamai Mamoe—o le a Ou alofa mutimutivale i Nuuese i lena aso, e oo lava ina o le a Ou aumai ia te i latou, i lo’u lava mana, le tele o la’u talalelei, lea o le a manino ma pele, ua fetalai mai ai le Tamai Mamoe.",
                "35": "Aua, faauta, ua fetalai mai le Tamai Mamoe: O le a Ou faaali atu a’u lava i au fanau, ma o le a latou tusia le tele o mea o le a Ou aoao atu ia te i latou, ia o le a manino ma pele; ma a uma ona faaumatia o au fanau, ma faaitiitia i le lē talitonu, ma fanau foi a ou uso, faauta, o le a natia nei mea, ia oo mai i Nuuese, e ala mai i le meaalofa ma le mana o le Tamai Mamoe.",
                "36": "Ma o le a tusia i totonu o i latou la’u talalelei, ua fetalai mai ai le Tamai Mamoe, ma la’u papa ma la’u olataga.",
                "37": "Ma amuia lava i latou o e e saili e aumai la’u Siona i lena aso, ona o le a latou maua le meaalofa ma le mana o le Agaga Paia; ma afai latou te tumau e oo i le iuga o le a siitia a’e i latou i luga i le aso gataaga, ma o le a faaolaina i le malo tumau e faavavau o le Tamai Mamoe; ma o ai se tasi o le a folafola atu le filemu, ioe, o tala o le olioli tele, o le a matagofie naua i latou i luga o mauga.",
                "38": "Ma sa oo ina ou vaai i le vaega o totoe o le fanau a o’u uso, ma le tusi foi e uiga i le Tamai Mamoe a le Atua, lea na sau mai le fofoga o le Iutaia, ua sau mai Nuuese i le vaega o totoe o le fanau a o’u uso.",
                "39": "Ma ina ua uma ona oo mai o le tusi ia te i latou sa ou vaaia isi tusi, na oo mai e ala mai i le mana o le Tamai Mamoe, mai Nuuese ia te i latou, mo le faatalitonuina o Nuuese ma le vaega o totoe o le fanau a o’u uso, ma tagata Iutaia foi o e ua faataapeapeina i luga o le fogaeleele, e faapea ua moni talafaamaumau a perofeta ma aposetolo e toasefululua a le Tamai Mamoe.",
                "40": "Ma sa fetalai mai le agelu ia te a’u, e faapea: O talafaamaumau mulimuli nei, na e vaai atu i ai i totonu o Nuuese, o le a faamaonia ai le moni o talafaamaumau muamua, ia e mai aposetolo e toasefululua a le Tamai Mamoe, ma o le a faailoa mai ai mea manino ma pele na aveesea mai ia i latou; ma o le a faailoa atu ai i ituaiga, gagana, ma tagata uma, o le Tamai Mamoe a le Atua o le Alo lea o le Tamā Faavavau, ma o le Faaola o le lalolagi; ma e ao i tagata uma ona o mai ia te ia, pe e lē mafai ona faaolaina i latou.",
                "41": "Ma e tatau ona latou o mai e tusa ma afioga o le a faatuina e le fofoga o le Tamai Mamoe; ma o afioga a le Tamai Mamoe o le a faaali mai i talafaamaumau a au fanau, faapea foi i talafaamaumau a aposetolo e toasefululua a le Tamai Mamoe; o le mea lea o le a faatuina i la’ua uma ua tasi; ona e tasi le Atua ma e tasi le Leoleo Mamoe i luga o le lalolagi atoa.",
                "42": "Ma e oo mai le taimi o le a faaali atu ai e ia o ia lava i atunuu uma, i Iutaia ma i Nuuese foi; ma a uma ona faaali atu e ia o ia lava i Iutaia ma i Nuuese foi, ona ia faaali atu lea o ia lava i Nuuese ma i Iutaia foi, ma o lē e mulimuli o le a muamua, ma o lē e muamua o le a mulimuli."
            },
            "14": {
                "1": "Ma o le a oo mai, pe afai e faalogo Nuuese i le Tamai Mamoe a le Atua i lena aso o le a ia faaali mai ai o ia lava ia te i latou i le upu, ma i le mana foi, ma i galuega lava, i le aveesea o o latou maa tu’ia—",
                "2": "Ma lē faamaaaina o latou loto e faasaga i le Tamai Mamoe a le Atua, o le a faitauina i latou i totonu o fanau a lou tamā; ioe, o le a faitauina i latou i totonu o le aiga o Isaraelu; ma o le a avea i latou ma tagata faamanuiaina e faavavau i luga o le laueleele na folafolaina; o le a lē toe aumaia i latou i le faatagataotauaina; ma o le a lē toe lē mautonu ai le aiga o Isaraelu.",
                "3": "Ma o lena lua tele, lea sa eli mo i latou e lena ekalesia tele ma le inosia, lea sa faavae e le tiapolo ma ana fanau, ina ia mafai ona taitai ese e ia agaga o tagata i lalo i seoli—ioe, lena lua tele lea na eli mo le faaumatiaina o tagata, o le a faatumuina ia te i latou lava o e na elia, mo lo latou faaumatiaga atoa, ua fetalai mai ai le Tamai Mamoe a le Atua; e lē o le faaumatiaga o le agaga, ae o lona lafoina lea i totonu o lena seoli lea ua leai se iuga.",
                "4": "Aua faauta, ua tusa lenei ma le faatagataotauaina a le tiapolo, ma tusa foi ma le faamasinotonu o le Atua, i luga o i latou uma o e e faia amioleaga ma mea inosia i ona luma.",
                "5": "Ma sa oo ina fetalai mai le agelu ia te a’u, o Nifae, e faapea: Ua e iloa atu afai e salamo Nuuese o le a lelei ia te i latou; ma ua e iloa foi e uiga i feagaiga a le Alii i le aiga o Isaraelu; ma sa e faalogo foi ’ai se e lē salamo o le a fano o ia.",
                "6": "O lea, oi talofa i Nuuese pe afai latou te faamaaa o latou loto e faasaga i le Tamai Mamoe a le Atua.",
                "7": "Aua e oo mai le taimi, ua fetalai mai ai le Tamai Mamoe a le Atua, o le a Ou faia ai se galuega tele ma le ofoofogia i totonu o le fanauga a tagata; o se galuega o le a tumau e faavavau, a lē i le tasi itu o le isi itu—a lē mo le faatalitonuina o i latou i le filemu ma le ola e faavavau, o le tuuina atu lea o i latou i le maaa o o latou loto ma le tauaso o o latou mafaufau e aumai ai i latou i le faatagataotauaina, ma le faafanoga foi, faaletino ma faaleagaga, e tusa ma le faatagataotauaina a le tiapolo, lea sa Ou tautala atu ai.",
                "8": "Ma sa oo ina ua uma ona fofogaina e le agelu nei upu, sa fetalai mai o ia ia te a’u: E te manatua feagaiga a le Tamā i le aiga o Isaraelu? Sa ou fai atu ia te ia, Ioe.",
                "9": "Ma sa oo ina fetalai mai o ia ia te a’u: Vaai ia, ma tagai i lena ekalesia tele ma le inosia, le faatinā lea o mea inosia, o lona faavae o le tiapolo.",
                "10": "Ma sa fetalai mai o ia ia te a’u: Faauta, ua na o le lua lava ekalesia; o le tasi o le ekalesia a le Tamai Mamoe a le Atua, ma le tasi o le ekalesia a le tiapolo; o le mea lea, ’ai se ua lē i ai i le ekalesia a le Tamai Mamoe a le Atua, ua i ai o ia i lena ekalesia tele, le tinā lea o mea inosia; ma o ia lea o le fafine talitane o le lalolagi atoa.",
                "11": "Ma sa oo ina ou vaai ma iloa atu le fafine talitane o le lalolagi atoa, ma sa nofo o ia i luga o vai e tele; ma sa ia te ia le pule i luga o le lalolagi atoa, i totonu o atunuu uma, ituaiga, gagana, ma nuu.",
                "12": "Ma sa oo ina ou vaai atu i le ekalesia a le Tamai Mamoe a le Atua, ma sa toaitiiti lona aofai, ona o le amioleaga ma mea inosia a le fafine talitane o lē sa nofo i luga o vai e tele; ae ui i lea, sa ou vaai o le ekalesia a le Tamai Mamoe, o i latou ia o le au paia a le Atua, ua i ai foi i latou i luga o le fogaeleele atoa; ma sa itiiti a latou pule’aga i luga o le fogaeleele, ona o le amioleaga tele o le fafine talitane o lē sa ou vaai i ai.",
                "13": "Ma sa oo ina ou vaai atu ua faapotopoto faatasi e le tinā tele o mea inosia, motu o tagata i luga o le fogaeleele atoa, i totonu o atunuu uma o Nuuese, e tau faasaga i le Tamai Mamoe a le Atua.",
                "14": "Ma sa oo ina o a’u, o Nifae, sa vaai i le mana o le Tamai Mamoe a le Atua, ua alu ifo i luga o le au paia o le ekalesia a le Tamai Mamoe, ma luga o le nuu o le feagaiga a le Alii, o e sa faataapeapeina i luga o le fogaeleele atoa; ma sa faaauupegaina i latou i le amiotonu ma le mana o le Atua i le mamalu tele.",
                "15": "Ma sa oo ina ou vaai ua faatetele le toasa o le Atua i luga o lena ekalesia tele ma le inosia, ua fai ma mea ua i ai taua ma tala o taua i totonu o atunuu ma ituaiga uma o le lalolagi.",
                "16": "Ma ina ua amata ona i ai o taua ma tala o taua i totonu o atunuu uma e o le tinā o mea inosia, sa fetalai mai le agelu ia te a’u, e faapea: Faauta, ua i ai i luga o le tinā o fafine talitane le toasa o le Atua; ma faauta, ua e vaai i nei mea uma—",
                "17": "Ma a oo mai le aso e sasaa ifo ai le toasa o le Atua i luga o le tinā o fafine talitane, le ekalesia tele ma le inosia lea o le lalolagi atoa, o lona faavae o le tiapolo, ona, amata ai lea, i lena aso, le galuega a le Tamā, i le sauniaina o le ala mo le faataunuuina o ana feagaiga, ia na ia faia i lona nuu o e o le aiga o Isaraelu.",
                "18": "Ma sa oo ina fetalai mai le agelu ia te a’u, e faapea: Vaai ia!",
                "19": "Ma sa ou vaai ma iloa atu se tagata, ma sa ofu o ia i se ofu talaloa pa’epa’e.",
                "20": "Ma sa fetalai mai le agelu ia te a’u: Faauta i se tasi o aposetolo e toasefululua a le Tamai Mamoe.",
                "21": "Faauta, o ia o le a vaai ma tusia le vaega o totoe o nei mea; ioe, ma le tele foi o mea sa i ai.",
                "22": "Ma o le a tusi foi o ia e uiga i le iuga o le lalolagi.",
                "23": "O le mea lea, o mea o le a tusia e ia ua tonu ma moni; ma faauta, ua tusia ia mea i le tusi sa e vaai ua sau mai le fofoga o le Iutaia; ma i le taimi na o mai ai ia mea mai le fofoga o le Iutaia, po o, i le taimi na oo mai ai le tusi mai le fofoga o le Iutaia, o mea sa tusia ai sa malamalama ma manino, ma sili ona pele ma faigofie i le malamalamaaga o tagata uma.",
                "24": "Ma faauta, o mea o le a tusia e lenei aposetolo a le Tamai Mamoe o le tele ia o mea na e vaai i ai; ma faauta, o mea o totoe o le a e vaai i ai.",
                "25": "Ae o mea o le a e vaai i ai pe a mavae le taimi nei aua ne’i e tusia; ona ua faauuina e le Alii le Atua le aposetolo a le Tamai Mamoe a le Atua e tatau ona tusia i latou e ia.",
                "26": "Ma o isi foi o e sa i ai, sa faaali atu i ai e ia ia te i latou mea uma, ma ua latou tusia i latou; ma ua faamauina i latou ina ia oo mai i lo latou manino, e tusa ma le upumoni o loo i ai i le Tamai Mamoe, i le taimi tatau ai a le Alii lava ia, i le aiga o Isaraelu.",
                "27": "Ma o a’u, o Nifae, sa ou faalogo ma ou molimauina, o le igoa o le aposetolo a le Tamai Mamoe, o Ioane, e tusa ma le upu a le agelu.",
                "28": "Ma faauta, o a’u, o Nifae, ua faasa ona ou tusia o mea ua totoe o mea sa ou vaai i ai ma faalogoina; o le mea lea o mea ua ou tusia ua lava ia te a’u; ma ua ou tusia na o se vaega itiiti o mea sa ou vaai i ai.",
                "29": "Ma ou te molimau atu sa ou vaai i mea sa vaai i ai lo’u tamā, ma o le agelu a le Alii na ia faailoa mai i latou ia te a’u.",
                "30": "Ma o lenei ou te faaiu le tautala atu e faatatau i mea na ou vaai i ai a’o segia ese atu a’u i le Agaga; ma afai ua lē tusia mea uma na ou vaai i ai, o mea ua ou tusia ua moni. Ma ua faapea lava. Amene."
            },
            "15": {
                "1": "Ma sa oo ina ua mavae ona segia ese atu o a’u, o Nifae, i le Agaga, ma ou vaai i nei mea uma, sa ou toe foi mai i le faleie o lo’u tamā.",
                "2": "Ma sa oo ina ou vaai atu i o’u uso, ma sa latou fefinaua’i o le tasi ma le isi, e uiga i mea sa tautala atu ai lo’u tamā ia te i latou.",
                "3": "Ona e moni e tele mea sili sa tautala atu ai o ia ia te i latou, ia sa faigata ona malamalama i ai, vagana ai ua ole atu le tagata i le Alii; ma ona o lo latou maaa i o latou loto, o lea na latou lē vaai atu ai i le Alii e pei ona sa tatau ai ia te i latou.",
                "4": "Ma o lenei o a’u, o Nifae, sa ou faanoanoa ona o le maaa o o latou loto, o lenei foi, ona o mea sa ou vaaia, ma lo’u iloa o le a lē maalofia lo latou faataunuuina ona o le amioleaga tele o le fanauga a tagata.",
                "5": "Ma sa oo ina lofituina a’u ona o o’u puapuaga, ona sa ou manatu ua sili atu ona matuia o’u puapuaga i mea uma, talu ai le faafanoga o o’u tagata, ona sa ou vaai i lo latou pa’ū.",
                "6": "Ma sa oo ina ua mavae ona ou maua o le malosi sa ou fai atu i o’u uso, ou te fia iloa mai ia te i latou le pogai o a latou finauga.",
                "7": "Ma sa latou fai mai: Faauta, ua lē mafai ona matou malamalama i upu na fai mai ai lo tatou tamā e faatatau i lala moni o le laau olive, ma e uiga foi i Nuuese.",
                "8": "Ma sa ou fai atu ia te i latou: Ua outou ole atu ea i le Alii?",
                "9": "Ma sa latou fai mai ia te a’u: Matou te lei ole atu; ona e lē faailoa maia e le Alii ia te i matou se mea faapena.",
                "10": "Faauta, sa ou fai atu ia te i latou: E faapefea ona outou lē tausia o poloaiga a le Alii? E faapefea ona outou fano, ona o le maaa o o outou loto?",
                "11": "Tou te lē manatua ea mea na fetalai mai ai le Alii?—Afai tou te lē faamaaa o outou loto, ma ole mai ia te a’u i le faatuatua, ma le talitonu o le a outou maua, faatasi ma le filiga i le tausiga o a’u poloaiga, e moni o le a faailoa mai nei mea ia te outou.",
                "12": "Faauta, ou te fai atu ia te outou, sa faatusaina le aiga o Isaraelu i se laau olive, e le Agaga o le Alii lea sa i lo tatou tamā; ma faauta pe lei fa’iesea ea i tatou mai le aiga o Isaraelu, ma pe lē o i tatou ea o se lala o le aiga o Isaraelu?",
                "13": "Ma o lenei, o le uiga o le mea na fai mai ai lo tatou tamā e faatatau i le suluina o lala moni e ala i le atoatoaga o Nuuese, e faapea, i aso e gata ai, pe a mavae ona faaitiitia a tatou fanau i le lē talitonu, ioe, mo ni tausaga e tele, ma tupulaga e tele pe a mavae ona faaali mai o le Mesia i la le tino i le fanauga a tagata, ona oo atu ai lea o le atoatoaga o le talalelei a le Mesia i Nuuese, ma mai Nuuese i le vaega o totoe o a tatou fanau—",
                "14": "Ma i lena aso o le a iloa ai e le vaega o totoe o a tatou fanau, o i latou o lo le aiga o Isaraelu, ma o i latou o le nuu o le feagaiga a le Alii; ma ona latou iloa ai lea ma o mai i le malamalama e uiga i tua’ā o o latou tua’ā, ma i le malamalama foi o le talalelei a lo latou Togiola, lea sa ofoina atu e ia i o latou tamā; o le mea lea, o le a latou malamalama ai i lo latou Togiola ma aoaoga tonu lava o Lana mataupu faavae, ina ia mafai ona latou iloa le ala e o mai ai ia te ia ma faaolaina.",
                "15": "Ma ona oo lea, i lena lava aso, pe o le a latou lē olioli ea ma avatu le viiga i lo latou Atua tumau e faavavau, o lo latou papa ma lo latou olataga? Ioe, i lena aso, pe o le a latou lē maua ea le malosi ma le tausiga mai le vine moni? Ioe, pe o le a latou lē o mai ea i le lotoa moni a le Atua?",
                "16": "Faauta, ou te fai atu ia te outou, Ioe; o le a toe manatua i latou i totonu o le aiga o Isaraelu; o le a sulu i latou i totonu, ona o se lala moni o le laau olive, i totonu o le laau olive moni.",
                "17": "Ma o le uiga lenei o le tala a lo tatou tamā; ma o le uiga o lana tala o le a lē oo mai seia mavae ona faataapeapeina o i latou e Nuuese; ma o le uiga o lana tala o le a oo mai e ala mai i Nuuese, ina ia mafai ona faaalia e le Alii lona mana i Nuuese, o le pogai tonu ona o le a teena o ia e tagata Iutaia, po o le aiga o Isaraelu.",
                "18": "O le mea lea, e lē na o a tatou fanau sa tautala i ai lo tatou tamā, ae o le aiga uma foi o Isaraelu, e faasino i le feagaiga lea o le a faataunuuina i aso e gata ai; o le feagaiga lea na faia e le Alii i lo tatou tamā o Aperaamo, e faapea: O lau fanau o le a manuia ai aiga uma o le lalolagi.",
                "19": "Ma sa oo ina tele ona ou tautala atu o a’u, o Nifae ia te i latou e uiga i nei mea; ioe, sa ou tautala atu ia te i latou e uiga i le toefuataiga o tagata Iutaia i aso e gata ai.",
                "20": "Ma sa ou faamatala atu ia te i latou upu a Isaia, o lē sa tautala mai e uiga i le toefuataiga o tagata Iutaia, po o le aiga o Isaraelu; ma a uma ona toefuataiina o i latou o le a lē toe lē mautonu po o ai i latou, pe toe faataapeapeina i latou. Ma sa oo ina tele upu sa ou tautala atu ai i o’u uso, ma sa faamalilieina i latou ma latou faamaualalaloina i latou lava i luma o le Alii.",
                "21": "Ma sa oo ina latou toe fai mai ia te a’u, e faapea: O le a le uiga o lenei mea sa vaai i ai lo tatou tamā i se miti? O le a le uiga o le laau sa vaai i ai o ia?",
                "22": "Ma sa ou fai atu ia te i latou: O se faatusa lea o le laau o le ola.",
                "23": "Ma sa latou fai mai ia te a’u: O le a le uiga o le ai u’amea lea sa vaai i ai lo tatou tamā, lea sa tau atu i le laau?",
                "24": "Ma sa ou fai atu ia te i latou o le afioga lea a le Atua; ma ai se e faalogo i le afioga a le Atua, ma pipiimau i ai, e lē fano lava i latou; pe mafai foi e faaosoosoga ma ufanafana mu a le fili ona faatoilaloina i latou i le faatauasoina, e taitai ese atu ai i latou i le faafanoga.",
                "25": "O le mea lea, o a’u, o Nifae, sa ou apoapoai atu ia te i latou ia ua’i atu i le afioga a le Alii; ioe, sa ou apoapoai atu ia te i latou ma le malosi uma o lo’u agaga, ma le mafaufau uma sa ia te a’u, ia latou ua’i atu i le afioga a le Atua ma manatua ia tausi pea i ana poloaiga i mea uma.",
                "26": "Ma sa latou fai mai ia te a’u: O le a le uiga o le vaitafe sa vaai i ai lo tatou tamā?",
                "27": "Ma sa ou fai atu ia te i latou o le vai lea sa vaai i ai lo’u tamā o le eleelea lea; ma sa matua tele lava mea sa popona i ai lona mafaufau sa lē iloa ai e ia le eleelea o le vai.",
                "28": "Ma sa ou fai atu ia te i latou o se to leaga mata’utia lea, ua vavae ese ai e amioleaga mai le laau o le ola, ma mai le au paia foi a le Atua.",
                "29": "Ma sa ou fai atu ia te i latou o se faatusa lea o lena seoli mata’utia, lea sa fetalai mai ai le agelu ia te a’u ua saunia mo e amioleaga.",
                "30": "Ma sa ou fai atu ia te i latou sa vaai foi lo tatou tamā ua vavae ese foi e le faamasinotonu a le Atua e amioleaga mai e amiotonu; ma o lona susulu ua pei o le susulu o se afi mumū, lea e sasao a’e i le Atua e faavavau faavavau lava, ma ua leai se iuga.",
                "31": "Ma sa latou fai mai ia te a’u: O le uiga ea o lenei mea o le mafatia lea o le tino i aso o loo nofo vaavaaia ai, po o lona uiga o le tulaga mulimuli lea o le agaga pe a mavae le oti o le tino faaletino, pe o tautala e uiga i mea faaletino?",
                "32": "Ma sa oo ina ou fai atu ia te i latou o se faatusa lea o mea faaletino atoa ma mea faaleagaga; ona e oo mai le aso e faamasino ai i latou ia latou galuega, ioe, galuega lava ia sa faia e le tino faaletino i o latou aso o loo nofo vaavaaia ai.",
                "33": "O le mea lea, afai latou te oti a’o latou i ai i lo latou amioleaga o le a tutuli ese foi i latou, e faatatau i mea faaleagaga, ia ua faatatau i le amiotonu; o le mea lea, e ao ai lava ina aumai o i latou e tutulai i luma o le Atua, ia faamasinoina mo a latou galuega; ma afai sa eleelea a latou galuega ua tatau foi ona latou eleelea; ma afai ua latou eleelea e tatau ona lē mafai ona latou nonofo i le malo o le Atua; afai o lea, po ua tatau foi ona eleelea le malo o le Atua.",
                "34": "Ae faauta, ou te fai atu ia te outou, ua le eleelea le malo o le Atua, ma e le mafai e se mea eleelea ona ulu atu i le malo o le Atua; o le mea lea e tatau ai ona i ai o se nofoaga eleelea ua saunia mo mea ua eleelea.",
                "35": "Ma ua i ai se nofoaga ua saunia, ioe, o le seoli mata’utia lava lena sa ou tautala atu ai, ma o le tiapolo o ia lea ua na sauniaina; o le mea lea o le tulaga mulimuli o agaga o tagata o le nonofo lea i le malo o le Atua, po o le tutuli ese i fafo ona o lena faamasinotonu sa ou tautala atu ai.",
                "36": "O le mea lea, e tutuli ese e amioleaga mai e amiotonu, ma mai le laau foi lena o le ola, lea o ona fua ua silisili ona pele ma silisili ona manaomia i lo o isi fua uma lava; ioe, ma o le aupito silisili lea o meaalofa uma a le Atua. Ma sa faapea ona ou tautala atu i o’u uso. Amene."
            },
            "16": {
                "1": "Ma o lenei sa oo ina ua uma ona faaiu e a’u, o Nifae, le tautala atu i o’u uso, faauta sa latou fai mai ia te a’u: Ua e ta’u mai ia te i matou ni mea faigata, ua sili atu nai lo mea e mafai ona matou gafatia.",
                "2": "Ma sa oo ina ou fai atu ia te i latou, ua ou iloa ua ou tautala atu i mea faigata e faasaga i e amioleaga, e tusa ma le upumoni; ma ua ou taumamāina e amiotonu, ma molimau atu o le a sii a’e i latou i luga i le aso gataaga; o le mea lea, e manatu tagata ua sala o le upumoni o se mea faigata, ona e tuia ai i latou i le totonugalemu lava.",
                "3": "Ma o lenei o’u uso e, a na fai ua outou amiotonu ma fia faalogo i le upumoni, ma ua’i atu i ai, ina ia mafai ona outou savavali tonu i luma o le Atua, po ua outou lē muimui ona o le upumoni, ma fai mai: Ua e tautala mai mea faigata e faasaga ia te i matou.",
                "4": "Ma sa oo ina apoapoai atu a’u, o Nifae, i o’u uso, ma le filiga atoa, ia tausi i poloaiga a le Alii.",
                "5": "Ma sa oo ina latou faamaualalaloina i latou lava i luma o le Alii; ua fai ma mea ua ou maua ai le olioli ma faamoemoega tetele mo i latou, o le a latou savavali i ala o le amiotonu.",
                "6": "O lenei, o nei mea uma sa tautalagia ma faia a’o nofo lo’u tamā i se faleie i le vanu na ia faaigoaina o Lemuelu.",
                "7": "Ma sa oo ina ave e a’u, o Nifae, se tasi o afafine o Isamaeli e fai ma a’u ava; o lenei foi, sa ave e o’u uso ni isi o afafine o Isamaeli e fai ma a latou ava; ma sa ave foi e Sorama le afafine ulumatua o Isamaeli e fai ma ana ava.",
                "8": "Ma sa faapea ona faataunuuina e lo’u tamā poloaiga uma a le Alii sa tuu mai ia te ia. Ma o a’u foi, o Nifae, sa faamanuiaina tele lava e le Alii.",
                "9": "Ma sa oo ina fetalai mai le siufofoga o le Alii i lo’u tamā i le po, ma poloaiina o ia e tatau ia te ia ona alu lana malaga i le vao i le aso na sosoo ai.",
                "10": "Ma sa oo ina ua tulai lo’u tamā i le taeao, ma alu atu i le faitotoa o le faleie, sa vaaia e ia i luga o le eleele, ma lona ofo tele, se polo lapotopoto sa uiga ese lava lona gaosiga; ma sa gaosia lea polo i le apamemea sili ona lelei. Ma i totonu o le polo sa i ai ni nila faasino se lua; ma o le tasi sa faasino mai ai le ala e tatau ona matou o ai i le vao.",
                "11": "Ma sa oo ina matou faaputuputu faatasi soo se mea sa tatau ona matou ave i le vao, ma le vaega uma na totoe o a matou meatotino na foai mai e le Alii ia te i matou; ma sa matou ave fatulaau o ituaiga eseese uma ina ia mafai ona matou avea i le vao.",
                "12": "Ma sa oo ina matou ave o matou faleie ma malaga atu i le vao, e sopo atu i le vaitafe o Lamana.",
                "13": "Ma sa oo ina matou malaga mo le va o aso e fa, toeitiiti ane lava agai atu i le itu i saute-saute i sasa’e, ma sa matou toe faatutu o matou faleie; ma sa matou ta’ua le igoa o le nofoaga o Sasera.",
                "14": "Ma sa oo ina matou ave a matou aufana ma a matou ufanafana, ma o atu i le vao e fasi mai ni mea e ’ai mo o matou aiga; ma ina ua uma ona matou fasi o mea e ai mo o matou aiga sa matou toe foi mai i o matou aiga i le vao, i le nofoaga o Sasera. Ma sa matou toe o atu i le vao, e mulimuli agai i le itu lava e tasi, ma tausisi i vaega aupito sili ona lafulemu o le vao, sa i tuaoi lata ane i le Sami Ulaula.",
                "15": "Ma sa oo ina matou malaga mo le va o aso e tele, ma fasi mea e ai i le ala, ia matou aufana ma a matou ufanafana ma a matou maa ma a matou maatā.",
                "16": "Ma sa matou mulimuli i faasinoga a le polo, ia sa taitaia ai i matou i vaega aupito sili ona lafulemu o le vao.",
                "17": "Ma ina ua mavae ona matou malaga mo le va o aso e tele, sa matou faatutu o matou faleie mo se vaitaimi, ina ia mafai ona matou toe malolo ma maua mai ni meaai mo o matou aiga.",
                "18": "Ma sa oo a’o alu atu a’u, o Nifae, e fasi ni mea e ai, faauta, sa gau la’u aufana, lea sa gaosia i le sila e sili ona lelei; ma ina ua mavae ona gau o la’u aufana, faauta, sa feita o’u uso ia te a’u ona ua lē aoga la’u aufana, ona sa matou lē maua se meaai.",
                "19": "Ma sa oo ina matou foi mai i o matou aiga e aunoa ma ni meaai, ma ona sa vaivai tele, ona o la latou malaga, sa mafatia tele i latou i le fia aai.",
                "20": "Ma sa oo ina amata ona muimui tele Lamana ma Lemuelu ma atalii o Isamaeli, ona o o latou mafatiaga ma puapuaga i le vao; ma sa amata foi ona muimui lo’u tamā e faasaga i le Alii lona Atua; ioe, ma sa faanoanoa tele i latou uma, sa oo lava ina latou muimui e faasaga i le Alii.",
                "21": "O lenei sa oo ina puapuagatia a’u, o Nifae, faatasi ma o’u uso ona ua gau la’u aufana, ma sa vaivai foi a latou aufana, sa amata ona matua faigata tele, ioe, ua fai ma mea ua lē mafai ai ona matou maua o se meaai.",
                "22": "Ma sa oo ina, sa tele ona tautala atu a’u o Nifae, i o’u uso, ona ua latou toe faamaaa o latou loto, na oo lava ina faasea faasaga i le Alii lo latou Atua.",
                "23": "Ma sa oo ina faia e a’u, o Nifae, mai se laau se aufana, ma mai i se laau sa’o, se ufanafana; o le mea lea, sa ou faaauupegaina ai a’u lava i se aufana ma se ufanafana, faatasi ma se maata ma ni maa. Ma sa ou fai atu i lo’u tamā: O fea ou te alu i ai e maua mai ai ni meaai?",
                "24": "Ma sa oo ina ole atu o ia i le Alii, ona ua latou faamaualalaloina i latou lava ona o a’u upu; ona e tele mea sa ou fai atu ai ia te i latou i le malosi o lo’u agaga.",
                "25": "Ma sa oo ina tulei mai le siufofoga o le Alii i lo’u tamā; ma sa matua aoaiina lava o ia ona o lona muimui e faasaga i le Alii, ua fai ma mea ua tuuina ifo ai o ia i le loloto o le faanoanoa.",
                "26": "Ma sa oo ina fetalai mai le siufofoga o le Alii ia te ia: Inā vaai ia i le polo, ma vaai i mea ua tusia ai.",
                "27": "Ma sa oo ina ua vaai atu lo’u tamā i mea na tusia i le polo, sa fefe o ia ma gatete tele lava, ma sa faapea foi o’u uso ma atalii o Isamaeli ma a matou avā.",
                "28": "Ma sa oo ina vaai atu a’u, o Nifae, i pine faasino sa i totonu o le polo, ua ola ia e tusa ma le faatuatua ma le filiga ma le gaua’i sa matou tuu atu i ai.",
                "29": "Ma sa tusia foi i o laua luga se tusitusiga fou, lea na manino i le faitau, lea na tuu mai ai ia te i matou le malamalama e uiga i ala o le Alii; ma sa tusia ma suia ia tusitusiga mai lea taimi i lea taimi, e tusa ma le faatuatua ma le filiga sa matou tuu atu i ai. Ma ua faapea ona tatou vaai ai e mafai e le Alii ona faataunuu mea tetele i ala faatauvaa.",
                "30": "Ma sa oo ina alu atu a’u, o Nifae, i luga i le tumutumu o le mauga, e tusa ma faatonuga sa tuuina mai i le polo.",
                "31": "Ma sa oo ina ou fasi manu ’aivao, ua fai ma mea ua ou maua ai meaai mo o matou aiga.",
                "32": "Ma sa oo ina ou foi mai i o matou faleie, ma faafuata mai manu na ou fasia; ma o lenei ina ua latou vaai mai ua ou maua ni meaai, sa latou olioli lava! Ma sa oo ina latou faamaualalalo i latou lava i luma o le Alii, ma avatu le faafetai ia te ia.",
                "33": "Ma sa oo ina toe alu la matou malaga, ma agai atu toetoe o le ala e tasi e pei o le amataga; ma ina ua mavae ona matou malaga mo le va o aso e tele sa matou toe faatutu o matou faleie, ina ia mafai ona matou malolo mo se vaitaimi.",
                "34": "Ma sa oo ina maliu Isamaeli, ma sa lagomau o ia i le nofoaga sa ta’ua o Naoma.",
                "35": "Ma sa oo ina faanoanoa tele lava afafine o Isamaeli, ona o le maliu o lo latou tamā, ma ona o o latou puapuaga i le vao; ma sa latou muimui faasaga i lo’u tamā, ona ua ia aumai i latou mai le laueleele o Ierusalema, fai mai: Ua oti lo matou tamā; ioe, ma ua tele ona matou feoa’i solo i le vao, ma ua matou mafatia i le tele o puapuaga, le fia aai, le fia inu, ma le vaivai; ma a mavae atu nei mafatiaga uma o le a matou fano lava i le vao i le fia aai.",
                "36": "Ma sa faapea ona latou muimui faasaga i lo’u tamā, ma faasaga mai foi ia te a’u; ma sa latou mananao e toe foi atu i Ierusalema.",
                "37": "Ma sa fai atu Lamana ia Lemuelu ma atalii foi o Isamaeli: Faauta, ia tatou fasioti lo matou tamā, ma lo matou uso foi o Nifae, o lē ua ia ave i ona luga e fai ma o tatou pule ma o tatou aoao, o e o ona uso matutua.",
                "38": "O lenei, ua fai mai o ia na fetautalaai o ia ma le Alii, ma na auauna mai foi agelu ia te ia. Ae faauta, ua tatou iloa ua pepelo o ia ia te i tatou; ma ua ia ta’u mai nei mea ia te i tatou, ma ua ia faia le tele o mea i lona poto faitogafiti, ina ia mafai ona ia faasese la tatou vaai, manatu, atonu, ina ia mafai ai ona ia taitai ese atu i tatou i se vao uiga ese; ma a uma ona ia taitai ese atu o i tatou, ua manatu o ia e fai o ia ma tupu ma pule ia i tatou, ina ia mafai ona ia faia ia te i tatou e tusa ma lona loto ma lona manao. Ma sa faapea le ala na faaoso a’e ai e lo’u uso o Lamana o latou loto i le ita.",
                "39": "Ma sa oo ina faatasi mai le Alii ia te i matou, ioe, e oo lava i le siufofoga o le Alii ma sa fetalai mai upu e tele ia te i latou, ma sa aoaiina malosi lava i latou; ma ina ua uma ona aoaiina o i latou e le siufofoga o le Alii, sa latou liliu ese lo latou ita, ma salamo ia latou agasala, ma ua fai ma mea ua toe faamanuiaina ai i matou e le Alii i meaai, na matou lē fano ai."
            },
            "17": {
                "1": "Ma sa oo ina toe alu la matou malaga i le vao; ma sa matou malaga toeitiiti ane agai i le itu i sasae mai lena taimi ma agai atu i le lumanai. Ma sa matou malaga ma asa atu i puapuaga e tele i le vao; ma sa fanauina e o matou fafine fanau i le vao.",
                "2": "Ma sa matua tele lava faamanuiaga a le Alii i luga o i matou, e ui ina sa matou ola i aano mata o manu i le vao, sa lava le suasusu o o matou fafine mo a latou fanau, ma sa malolosi, ioe, e pei lava o tane; ma sa amata ona latou faia pea a latou malaga e aunoa ma le muimui.",
                "3": "Ma ua faapea ona tatou vaai le tatau ona faataunuuina o poloaiga a le Atua. Ma afai e tausi e le fanauga a tagata poloaiga a le Atua, e tausi o ia ia te i latou, ma faamalolosi i latou, ma fai ala e mafai ai ona latou faataunuuina o le mea ua ia poloaiina ai i latou; o le mea lea, sa faia ai e ia ala mo i matou a’o matou aumau i le vao.",
                "4": "Ma sa matou aumau mo le va o tausaga e tele, ioe, i le valu lava o tausaga i le vao.",
                "5": "Ma sa matou oo mai i le laueleele sa matou ta’ua o Nuumau, ona o le tele o ona fualaau ’aina ma le meli vao foi; ma o ia mea uma sa saunia e le Alii ina ia matou lē fano. Ma sa matou vaai i le sami, lea sa matou ta’ua o Ireanetuma, lea o lona uiga, pe a faamatalaina, o vai e tele.",
                "6": "Ma sa oo ina matou faatutu o matou faleie i tafatafa o le matafaga; ma e ui lava ina sa matou mafatia i puapuaga e tele ma faigata e tele, ioe, sa matua tele lava ua le mafai ai ona matou tusia uma i latou, sa matou matua fiafia lava ina ua matou oo mai i le matafaga; ma sa matou ta’ua le nofoaga o Nuumau, ona o le tele o ona fualaau ’aina.",
                "7": "Ma sa oo, ina ua mavae ona i ai o a’u, o Nifae, i le laueleele o Nuumau, mo le va o aso e tele, sa oo mai le siufofoga o le Alii ia te a’u, ua fetalai mai: Tulai ia, ma ia e alu a’e i le mauga. Ma sa oo ina ou tulai ma alu a’e i luga i le mauga, ma tagi atu i le Alii.",
                "8": "Ma sa oo ina fetalai mai le Alii ia te a’u, e faapea: Ia e fausia se vaa, e tusa ma le ala o le a ou faaali atu ia te oe, ina ia mafai ona Ou aveina atu ou tagata i le isi itu o nei vai.",
                "9": "Ma sa ou fai atu: Le Alii e, o fea ou te alu i ai e mafai ona ou maua mai ai minerale u’amea e faaliusuavai, ina ia mafai ona ou faia mai ai ni meafaigaluega e fau ai le vaa e tusa ai ma le ala ua e faaali mai ia te a’u?",
                "10": "Ma sa oo ina ta’u mai e le Alii ia te a’u le mea ou te alu i ai e maua ai minerale u’amea, ina ia mafai ona ou faia ai o ni meafaigaluega.",
                "11": "Ma sa oo ina fai e a’u, o Nifae, se pamu i pa’u o manu, e tapili ai le afi; ma ina ua uma ona ou faia o se pamu, ina ia ou maua se mea e tapili ai le afi, sa ou faafeto’aia ni maa se lua ina ia mafai ona ou faia ai se afi.",
                "12": "Ona sa lei tuu maia e le Alii e oo mai i le taimi lea, ia matou faia ni afi e tele, a’o matou malaga i le vao; ona sa fetalai mai o ia: O le a Ou faia au meaai ia suamalie, ina ia outou lē faavelaina;",
                "13": "Ma o le a avea foi A’u ma o outou sulu i le vao; ma o le a Ou saunia le ala i o outou luma, e tusa ma le tou tausiga o a’u poloaiga; o le mea lea, e tusa ai ma le tou tausia o a’u poloaiga, o le a taitaia outou agai atu i le laueleele na folafolaina; ma o le a outou iloa ai o a’u lava ua taitaia outou.",
                "14": "Ioe, ma sa fetalai mai foi le Alii: A mavae ona outou taunuu i le laueleele na folafolaina, o le a outou iloa o A’u, o le Alii, o le Atua; ma o A’u o le Alii, na lavea’ia outou mai le faafanoga; ioe, ma o A’u na aumaia outou mai le laueleele o Ierusalema.",
                "15": "O le mea lea, o a’u, o Nifae, sa ou taumafai ai e tausi poloaiga a le Alii, ma sa ou apoapoai atu i o’u uso i le faamaoni ma le filiga.",
                "16": "Ma sa oo ina ou faia ni meafaigaluega mai minerale u’amea na ou faaliusuavaia mai le papa.",
                "17": "Ma ina ua vaai mai o’u uso o le a ou fauina se vaa, sa amata ona laua muimui faasaga mai ia te a’u, fai mai: O lo tatou uso o se vale, ona ua ia manatu e mafai ona ia fauina se vaa; ioe, ma ua manatu foi o ia e mafai ona ia sopoia nei vai e tele.",
                "18": "Ma sa faapea ona tomumumu o’u uso ia te a’u, ma sa mananao ia laua lē galulue, ona sa laua lē talitonu e mafai ona ou fauina se vaa; pe la te fia talitonu foi sa faatonuina ai a’u e le Alii.",
                "19": "Ma o lenei sa oo, o a’u, o Nifae, sa ou faanoanoa tele ona o le maaa o o laua loto; ma o lenei, ina ua laua vaai mai ua amata ona ou faanoanoa sa laua fiafia i o laua loto, sa oo ina laua olioli i o’u luga, fai mai: Sa matou iloa lava e lē mafai ona e fauina se vaa, ona ua matou iloa ua leai se faautaga poto o ia te oe; o le mea lea, e lē mafai ai ona e faia o se galuega tele faapena.",
                "20": "Ma ua pei oe o lo tatou tamā, ua taitai seseina e mafaufauga valea o lona loto; ioe, ua ia taitai ese i tatou mai le laueleele o Ierusalema, ma ua tatou feoa’i ai i le vao i nei tausaga e tele; ma galulue o tatou fafine, a’o maitaga i latou i fanau; ma ua latou fanauina fanau i le vao ma mafatia i mea uma, vagana ai le oti; ma sa sili ona lelei pe ana latou feoti ae latou te lei o ese mai Ierusalema nai lo le mafatia i nei puapuaga.",
                "21": "Faauta, ua tatou mafatia i le vao i nei tausaga e tele, o se taimi lea e le taumate sa tatou olioli ai ia tatou mea ua maua ma le laueleele o lo tatou tofi; ioe, ma pe sa tatou fiafia lava.",
                "22": "Ma ua matou iloa o tagata sa i le laueleele o Ierusalema o ni tagata amiotonu; ona sa latou tausia tulafono ma faamasinoga a le Alii, ma ana poloaiga uma, e tusa ma le tulafono a Mose; o le mea lea, ua matou iloa ai o i latou o ni tagata amiotonu; ma ua faamasino lo tatou tamā ia te i latou, ma ua ia taitai ese i tatou ona ua tatou faalogo i ana upu; ioe, ma ua faapei lo tatou uso o ia. Ma sa faapea le ituaiga o gagana sa muimui ma tomumumu ai o’u uso faasaga mai ia te i ma’ua.",
                "23": "Ma sa oo ina tautala atu a’u, o Nifae, ia te i laua, e faapea: Tou te talitonu ea o o tatou tamā, o e o le fanauga a Isaraelu, e mafai ona taitai ese mai lima o tagata Aikupito, pe a na latou lē faalogo i fetalaiga a le Alii?",
                "24": "Ioe, tou te manatu ea e mafai ona taitai ese i latou mai le nofopologa, pe a na lē poloaiina Mose e le Alii e tatau ona ia taitai ese i latou mai le nofopologa?",
                "25": "O lenei ua outou iloa sa i ai le fanauga a Isaraelu i le pologa; ma ua outou iloa foi sa mafatia i latou i galuega, sa faigata ona tauaveina; o le mea lea, ua outou iloa le tatau ai ona avea ma mea lelei mo i latou, le mafai ona aveesea o i latou mai le nofopologa.",
                "26": "O lenei ua outou iloa sa poloaiina Mose e le Alii e faia lena galuega tele; ma ua outou iloa o lana upu, na vaelua ai vai o le Sami Ulaula i lea itu ma lena itu, ma latou ui atu ai i luga o le eleele matutu.",
                "27": "Ae ua outou iloa sa malelemo i le Sami Ulaula tagata Aikupito, o e o ’au a Farao.",
                "28": "Ma ua outou iloa foi sa fafaga i latou i le manai i le vao.",
                "29": "Ioe, ma ua outou iloa foi sa ta e Mose le papa e ala i lana upu, e tusa ma le mana o le Atua sa ia te ia, ma puna mai ai le vai, ina ia mafai e le fanauga a Isaraelu ona faamalieina lo latou galala.",
                "30": "Ma e ui lava ina sa taitaia i latou, o le Alii lo latou Atua, lo latou Togiola, i o latou luma, ma taitai i latou i le ao ma tuuina atu le malamalama ia te i latou i le po, ma faia mo i latou mea uma sa tatau mo tagata ona maua, sa latou faamaaa o latou loto ma faatauaso o latou mafaufau, ma faifai faasaga ia Mose ma faasaga i le Atua moni ma o loo soifua.",
                "31": "Ma sa oo ina faaumatia i latou e ia e tusa ma lana afioga; ma sa ia taitaia i latou e tusa ma lana afioga; ma sa ia faia mea uma mo i latou e tusa ma lana afioga; ma sa leai se mea e tasi na faia vagana ai na faia i lana afioga.",
                "32": "Ma ina ua mavae ona latou sopoia o le vaitafe o Ioritana sa faia e ia ia latou malolosi tele i le tutulieseina o fanau o le laueleele, ioe, i le faataapeapeina o i latou i le faafanoga.",
                "33": "Ma o lenei, tou te manatu ea o fanau o lenei laueleele, o e sa i le laueleele o le folafolaga, o e na tutuli ese mai e o tatou tamā, pe tou te manatu ea sa amiotonu i latou? Faauta, ou te fai atu ia te outou, E leai.",
                "34": "Tou te manatu ea e sili atu ona lelei o tatou tamā nai lo i latou pe a na latou amiotonu? ’Ou te fai atu ia te outou, E leai.",
                "35": "Faauta, ua tasi tagata uma i le finagalo o le Alii; o lē ua amiotonu ua faapitoa e le Atua. Ae faauta, sa teena e ia tagata afioga uma a le Atua, ma sa matua i latou i le agasala; ma sa i ai i o latou luga le atoatoa o le toasa o le Atua; ma sa fetuu e le Alii le laueleele e faasaga ia te i latou, ma faamanuiaina mo o tatou tamā; ioe, sa fetuu e ia e faasaga ia te i latou mo lo latou faafanoga, ma sa faamanuia e ia mo o tatou tamā i lo latou mauaina o le pule i luga o lea laueleele.",
                "36": "Faauta, ua foafoa e le Alii le lalolagi ina ia ’ainā; ma ua ia foafoaina ana fanau ina ia fai mo i latou.",
                "37": "Ma e faatu mai e ia se atunuu amiotonu, ma faaumatia atunuu o e ua amioleaga.",
                "38": "Ma e taitai ese atu e ia e amiotonu i laueleele peleina, ma o e amioleaga e faaumatia e ia, ma fetuu le laueleele ia te i latou ona o i latou.",
                "39": "Ua pule maualuga o ia i le lagi, ona o lona nofoalii lea, ma o le lalolagi lenei o lona tuugaaao.",
                "40": "Ma e alofa o ia ia te i latou o e e mananao e avea o ia ma o latou Atua. Faauta, sa alofa o ia i o tatou tamā, ma sa osifeagaiga o ia ma i latou, ioe, o Aperaamo lava, Isaako, ma Iakopo; ma sa manatua e ia feagaiga na ia faia; o le mea lea, na aumai ai e ia i latou mai le laueleele o Aikupito.",
                "41": "Ma sa faasa’osa’oina e ia i latou i le vao i lona tootoo; ona sa latou faamaaa o latou loto, e pei lava o outou; ma sa faasa’osa’oina i latou e le Alii ona o lo latou amioletonu. Sa auina mai e ia ia i latou gata lele mumū; ma ina ua mavae ona utia o i latou sa saunia e ia se ala e mafai ai ona faamaloloina i latou; ma o le galuega sa ia te i latou e fai, o le vaai lea; ma ona o le faatauvaa o le ala, po o lona faigofie tele, sa i ai le toatele o e na fano.",
                "42": "Ma sa latou faamaaa o latou loto mai lea taimi i lea taimi, ma sa latou faifai faasaga ia Mose, ma faasaga foi i le Atua; ae ui i lea, ua outou iloa sa taitai atu i latou i luma e lona mana lē mafaatusalia i le laueleele o le folafolaga.",
                "43": "Ma o lenei, pe a mavae nei mea uma, ua oo mai le taimi ua avea ai i latou ma e amioleaga, ioe, ua toeitiiti matutua i le agasala; ma ou te lē iloa ae atonu ua lata ona faaumatia o i latou i le aso nei; ona ua ou iloa e oo mai lava le aso e faaumatia ai i latou, vagana ai nao se toaitiiti, o e o le a taitai ese atu e faatagataotauaina.",
                "44": "O le mea lea, na poloaiina ai e le Alii lo’u tamā e tatau ona alu ese atu o ia i le vao; ma sa saili foi tagata Iutaia e aveese lona ola; ioe, sa oulua saili foi e aveese lona ola; o le mea lea, o oulua o ni tagata fasioti tagata i o oulua loto ma ua pei oulua o i latou.",
                "45": "Ua vave ona oulua fai o le amioletonu ae gese ona oulua manatua o le Alii lo oulua Atua. Ua oulua vaai i se agelu, ma sa fetalai mai o ia ia te oulua; ioe, sa oulua faalogo i lona siufofoga mai lea taimi i lea taimi; ma sa fetalai mai foi o ia ia te oulua i se leo filemu ma le itiiti, peitai ua oulua le toe lagonaina, na oulua lē mafafai ai ona lagona ana fetalaiga; o le mea lea, na fetalai mai ai o ia ia te oulua e pei o le leo o le faititili, lea na mafua ona luluina ai o le eleele e pei a vaeluaina.",
                "46": "Ma ua oulua iloa foi e mafai e ala i le mana o lana fetalaiga mamana aoao ona faia e ia ia mavae atu le lalolagi; ioe, ma ua oulua iloa e mafai i lana fetalaiga ona ia faia o mea gaoā ia laugatasi, ma mea laugatasi ia vetevete. O lea, la, aisea ea, ua mafai ai ona oulua maaa tele faapea i o oulua loto?",
                "47": "Faauta, ua faamanualia lo’u agaga i le mafatia ona o oulua, ma ua tiga lo’u loto; ou te fefe ne’i lafoaiina ese oulua e faavavau. Faauta, ua tumu a’u i le Agaga o le Atua, ua oo ina leai se malosi i lo’u tino.",
                "48": "Ma o lenei, sa oo ina ua uma ona ou tautala atu o ia upu sa laua feita mai ia te a’u, ma mananao e lafo a’u i le loloto o le sami; ma a’o laua o mai i luma e fetagofi mai o laua lima ia te a’u sa ou tautala atu ia te i laua, e faapea: I le suafa o le Atua Malosi Aoao, ou te faatonu atu ia te oulua ia aua lua te pa’i mai ia te a’u, ona ua tumu a’u i le mana o le Atua, e oo lava i le faaumatiaina o lo’u tino; ma ai se tasi e pa’i mai ona lima ia te a’u o le a mamae e pei lava o se vaoutuutu mago; ma o le a tusa o ia o se meanoa i luma o le mana o le Atua, ona o le a taia o ia e le Atua.",
                "49": "Ma sa oo ina fai atu o a’u, o Nifae, ia te i laua e lē tatau ona laua toe muimui e faasaga i lo laua tamā; pe tatau foi ona taofia la laua galuega mai ia te a’u, ona ua poloaiina a’u e le Atua ia ou fausia se vaa.",
                "50": "Ma sa ou fai atu ia te i laua: Afai na poloaiina a’u e le Atua ou te faia mea uma, e mafai ona ou faia. Afai na te poloaiina a’u ia ou fai atu i lenei vai, ia liu eleele oe, e eleele lava; ma afai ou te fai atu ai, o le a faia lava.",
                "51": "Ma o lenei, afai ua i ai i le Alii se mana tele faapea, ma e tele vavega ua faia e ia i totonu o le fanauga a tagata, e faapefea la ona lē mafai ona ia a’oa’oina o a’u, ia ’ou fausia se vaa?",
                "52": "Ma sa oo ina o a’u, o Nifae, sa tele mea sa ou fai atu ai i o’u uso, ma fai ma mea na maasiasi ai i laua, ma lē mafai ai ona finau faasaga mai ia te a’u; pe na totoa e oo mai o laua lima ia te a’u pe pa’i mai ia te a’u i o laua tamatamailima, mo le va o aso e tele. O lenei sa fefefe i laua e fai lenei mea ne’i o laua mamae i o’u luma, ona o le malosi tele o le Agaga o le Atua; ma sa faapea ona galue i luga o i laua.",
                "53": "Ma sa oo ina fetalai mai le Alii ia te a’u: Ia toe faaloaloa atu lou lima i ou uso, ma o le a laua lē mamae ai i ou luma, ae o le a Ou luluina i laua, ua fetalai mai ai le Alii, ma o le a Ou faia lenei mea, ina ia iloa ai o A’u o le Alii o lo laua Atua lea.",
                "54": "Ma sa oo ina ou faaloaloa atu lo’u lima i o’u uso, ma sa lei mamae i laua ai i o’u luma, ae sa luluina i laua e le Alii, e tusa lava ma le fetalaiga na fetalai mai ai o ia.",
                "55": "Ma o lenei, sa fai mai i laua: Ua ma iloa ma le mautinoa ua faatasi le Alii ma oe, ona ua ma iloa o le mana o le Alii na luluina i maua. Ma sa la faapa’u’ū i lalo i o’u luma, ma fai o le a ifo mai ia te a’u, peitai sa ou lē tuua i laua, ua ou fai atu: O a’u o lo oulua uso, ioe, o lo oulua lava uso laitiiti; o le mea lea, ifo atu i le Alii lo oulua Atua, ma ava i lo oulua tamā ma lo oulua tinā, ina ia faalevaleva ai o oulua aso i le laueleele o le a foaiina mai e le Alii lo oulua Atua ia te oulua."
            },
            "18": {
                "1": "Ma sa oo ina laua ifo atu i le Alii, ma o atu faatasi ma a’u; ma sa matou galuea’iina laau i gaosiga uiga ese. Ma sa faaali mai e le Alii ia te a’u i lea taimi ma lea taimi le ala e tatau ona ou galueaina ai laau o le vaa.",
                "2": "O lenei, o a’u o Nifae, sa ou lē taina laau i le ala sa a’oa’oina e tagata, pe sa ou fauina le vaa i ala a tagata; ae sa ou fauina i le ala na faaali mai e le Alii ia te a’u; o le mea lea, sa lei tusa ai ma le ala a tagata.",
                "3": "Ma o a’u, o Nifae, sa ou alu soo i le mauga, ma sa ou tatalo soo atu i le Alii; o le mea lea na faaali mai ai e le Alii ia te a’u mea sili.",
                "4": "Ma sa oo ina ua uma ona ou fausia le vaa, e tusa ma le afioga a le Alii, sa vaai o’u uso ua lelei, ma o lona gaosiga sa matagofie tele lava; o le mea lea, sa laua toe faamaualalalo ai i laua lava i luma o le Alii.",
                "5": "Ma sa oo ina oo mai le siufofoga o le Alii i lo’u tamā, ia matou tutulai ma o ifo i totonu o le vaa.",
                "6": "Ma sa oo i le aso na sosoo ai, ina ua uma ona matou saunia o mea uma, o fualaau ’aina e tele ma aano o manu mai le vao, ma le meli e tele, ma mea manaomia e tusa ma mea na poloaiina ai i matou e le Alii, sa matou o ifo i le vaa, ma a matou uta uma ma a matou fatulaau, ma mea uma na matou aumai faatasi ma i matou, e taitoatasi e tusa ma lona tausaga; o le mea lea, sa matou o ifo uma i totonu o le vaa, faatasi ma a matou ava ma a matou fanau.",
                "7": "Ma o lenei, sa fanaua e lo’u tamā i le vao ni atalii e toalua; o le matua sa faaigoa o Iakopo a’o le itiiti o Iosefa.",
                "8": "Ma sa oo ina ua uma ona matou o ifo uma i totonu o le vaa, ma ua ave faatasi ma i matou a matou mea manaomia ma mea sa poloaiina ai i matou, sa matou tuuvaa atu loa i le sami ma tulei atu i luma o le matagi agai i le laueleele na folafolaina.",
                "9": "Ma ina ua mavae ona tuleia o i matou i le ala o le matagi mo aso e tele, faauta, sa amata e o’u uso ma atalii o Isamaeli ma a latou avā foi ona faafiafia i latou lava, sa oo ina amata ona latou sisiva, ma pepese, ma tautatala ma le lē migao tele, ioe, sa oo lava ina galo ia te i latou le mana na aumai ai i latou iina; ioe, sa faaosofia lava i latou i luga o le lē migao tele.",
                "10": "Ma o a’u, o Nifae, sa amata ona ou mata’u tele ne’i toatamai le Alii ia te i matou, ma taia ai i matou ona o lo matou amioletonu, ma tofatumoanaina ai i matou i le loloto o le sami; o le mea lea, o a’u, o Nifae, sa amata ona ou tautala atu ia te i latou ma le faamamalu tele; ae faauta sa latou feita mai ia te a’u, ua faapea mai: Matou te lē mananao ia avea lo ma uso laitiiti o se pule ia i matou.",
                "11": "Ma sa oo ina ave a’u e Lamana ma Lemuelu ma saisai a’u i maea, ma sa la faia ia te a’u ma le saua tele; ae ui i lea, sa tuu lava e le Alii ina ia mafai ona ia faaali mai ai lona mana, e faataunuu ai lana fetalaiga na ia fetalai mai ai e uiga i e amioleaga.",
                "12": "Ma sa oo ina ua uma ona laua noatia o a’u seia lē mafai ona ou gaoioi, o le tapasā, lea sa saunia e le Alii, ua le ola.",
                "13": "O le mea lea, sa latou le iloa ai le mea e uli i ai le vaa, sa oo ina oso mai se timuga tele, ioe, o se afa tele lava ma mata’utia, ma sa toe tuleia ai i matou i tua i luga o le vasa i le va o aso e tolu; ma sa amata ona latou matata’u tele ne’i o latou malelemo i le sami; ae ui i lea sa latou le tatalaina lava a’u.",
                "14": "Ma i le aso lona fa, lea na toe tuleia ai i matou i tua, sa amata ona matua faateteleina o le afa.",
                "15": "Ma sa oo ina toetoe a tofatumoanaina i matou i le loloto o le sami. Ma ina ua mavae ona toe tuleia o i matou i tua i luga o le vasa mo le va o aso e fa, sa amata ona vaai o’u uso ua oo mai i o latou luga le faamasinoga a le Atua, ma o le a latou fano vagana ai ua latou salamo ia latou amioletonu; o le mea lea, na la o mai ai ia te a’u, ma tatala fusi sa fusifusia ai o’u tapulima, ma faauta, sa fulafula tele lava; ma sa faapea foi ona fulafula tele o o’u tapuvae, ma sa matua tiga tele lava.",
                "16": "Ae ui i lea, sa ou tepa taulai a’e i lo’u Atua, ma sa ou viia o ia i le aso atoa; ma sa ou lē faaseā e faasaga i le Alii ona o o’u puapuaga.",
                "17": "O lenei o lo’u tamā, o Liae, sa tele mea sa ia fai atu ia te i laua, ma i atalii foi o Isamaeli; peitai, faauta, sa laua manava mai le taufaamata’u tele e faasaga i soo se tasi e tautala atu mo a’u; ma o o’u matua, ona sa mafatia i le tele o o laua tausaga, ma ona sa mafatia foi i le faanoanoa tele ona o a laua fanau, sa ave ifo i laua, ioe, e faapea lava i luga o o laua tofaga-gasegase.",
                "18": "Ona o lo laua faavauvau ma le faanoanoa tele, ma le amioletonu o o’u uso, sa toetoe ina a aumai i laua e auina atu i lea lava taimi e fetaia’i ma lo laua Atua; ioe, sa toetoe ina a tuuina ifo i lalo o laua lauulu sinasina e faataooto maualalo ifo i le eleele; ioe, sa toetoe lava foi a lafoaiina i laua ma le faanoanoa i totonu o se tuugamau e le elia.",
                "19": "Ma o Iakopo ma Iosefa foi, ona sa laiti, ma ona sa laua mananaomia se tausiga tele, sa faanoanoa i puapuaga o lo laua tinā; ma o la’u ava foi ma ona loimata ma ana talosaga, ma la’u fanau foi, sa le faamaluluina ai lava loto o o’u uso ina ia la tatalaina a’u.",
                "20": "Ma sa leai se mea vagana ai le mana o le Atua, lea sa faamata’uina ai i laua i le faafanoga, sa mafai ona faamaluluina ai o laua loto; o le mea lea, ina ua laua vaai ua tauau ina tofatumoanaina i latou i le loloto o le sami, sa la salamo ai i le mea na laua faia, sa oo ina laua tatalaina a’u.",
                "21": "Ma sa oo ina ua uma ona laua tatalaina o a’u, faauta, sa ou ave le tapasā, ma sa ola e pei ona ou manao i ai. Ma sa oo ina ou tatalo atu i le Alii; ma ina ua uma ona ou tatalo atu sa pe le matagi, ma sa tea atu afā, ma sa oo mai se malū tele.",
                "22": "Ma sa oo ina o a’u, o Nifae, sa faatautaia le vaa, sa oo ina matou toe folau agai atu i le laueleele na folafolaina.",
                "23": "Ma sa oo ina ua mavae ona matou folau mo le va o aso e tele, sa matou taunuu i le laueleele na folafolaina; ma sa matou o atu i luga o le laueleele, ma faatutu o matou faleie; ma sa matou ta’ua lea, o le laueleele na folafolaina.",
                "24": "Ma sa oo ina amata ona matou galueaiina le eleele, ma amata ona matou totō fatulaau; ioe, sa matou tuuina i le eleele a matou fatulaau uma, ia sa matou aumai mai le laueleele o Ierusalema. Ma sa oo ina tutupu tetele i latou; o le mea lea, sa faamanuiaina ai i matou i le mau tele.",
                "25": "Ma sa oo ina matou maua i luga o le laueleele o le folafolaga, a’o matou malaga i le vao, sa i ai i le vao ituaiga o manu eseese, o le povi fafine ma le povi poa, ma le asini ma le solofanua, o le ’oti ma le ’oti vao, ma ituaiga uma o manu aivao, ia sa i ai mo le faaaogaina e tagata. Ma sa matou maua ituaiga uma o minerale u’amea, o le auro, ma le ario, ma le apamemea."
            },
            "19": {
                "1": "Ma sa oo ina poloaiina a’u e le Alii, o le mea lea na ou faia ai papatusi mai le minerale u’amea ina ia mafai ona ou togitogia ai i luga o i latou le talafaamaumau o o’u tagata. Ma o luga o papatusi na ou faia ua ou togitogia ai le talafaamaumau o lo’u tamā, ma a matou malaga foi i le vao, ma valoaga a lo’u tamā; ma o le tele foi o a’u lava valoaga ua ou togitogia i o latou luga.",
                "2": "Ma sa ou le iloa i le taimi na ou faia ai ia papatusi o le a poloaiina a’u e le Alii ia faia papatusi nei; o le mea lea, o le talafaamaumau a lo’u tamā, ma le gafa o ona tamā, ma le vaega tele o a matou taualumaga i le vao, ua togitogia i luga o papatusi muamua ia sa ou tautala atu ai; o le mea lea, o mea na tutupu ae ou te lei faia papatusi nei, o le mea moni lava, ua faapitoa ona ta’ua i luga o papatusi muamua.",
                "3": "Ma ina ua uma ona ou faia o papatusi nei e ala i le poloaiga, o a’u o Nifae, sa ou maua se poloaiga e faapea o le auaunaga ma valoaga, o vaega silisili ona manino ma pele o i latou, e tatau ona tusia i luga o papatusi nei; ma o mea ua tusia e tatau ona tausia mo le aoaoga o o’u tagata, o e o le a fai mo i latou le laueleele, ma mo isi foi faamoemoega poto, o faamoemoega ia ua silafia e le Alii.",
                "4": "O le mea lea, o a’u o Nifae, na ou faia ai se talafaamaumau i luga o isi papatusi, ia ua tuuina atu ai se tala, po o ia ua tuuina atu ai se tala tele atu o taua ma finauga ma faafanoga o o’u tagata. Ma ua ou faia lenei mea, ma poloaiina o’u tagata i le mea e tatau ona latou faia pe a mavae ona ou alu ese atu; ma ia tuulima faasolo ifo nei papatusi mai le tasi tupulaga i le isi, pe mai le tasi perofeta i le isi, seia toe maua ni isi poloaiga mai i le Alii.",
                "5": "Ma o se tala o lo’u faia o papatusi nei o le a tuu atu i se taimi o mulimuli mai; ma o lea, faauta, oute faaauau e pei ona faia e tusa ai ma le mea ua ou tautala atu ai; ma ua ou faia lenei mea ina ia mafai ai ona tausia o mea silisili ona paia mo le malamalama o o’u tagata.",
                "6": "Ae ui i lea, ou te lē tusia se mea i luga o papatusi vagana ai o se mea ua ou manatu ua paia. Ma o lenei, afai ua ou sese, e faapea foi ona sese i latou anamua; e le faapea ou te aloese mai le tuuaia o a’u lava ia ona o isi tagata, ae ona o le vaivai ua ia te a’u, e tusa ma la le tino, ou te aloese mai le tuuaia o a’u lava ia.",
                "7": "Ona o mea ua manatu ni isi tagata ua taua tele, i la le tino ma la le agaga, ua tuu faameanoa e isi ma soli i lalo o o latou vae. Ioe, e oo i le Atua lava o Isaraelu e tuu i lalo e tagata i o latou vae; ua ou fai atu, e tuu i lalo i o latou vae ae ou te tautala atu i ni isi upu—latou te manatu o ia o se meanoa, ma lē faalogo i le siufofoga o ana fautuaga.",
                "8": "Ma faauta, e afio mai o ia, e tusa ma fetalaiga a le agelu, i le ono selau tausaga mai le taimi na tuua ai e lo’u tamā Ierusalema.",
                "9": "Ma o le lalolagi, ona o lo latou amioletonu, o le a faamasino ia te ia e fai o se meanoa; o le mea lea ua latou sasa ai ia te ia, ma sa onosaia e ia; ma latou taia o ia, ma sa onosaia e ia. Ioe, sa latou tuufeanu ia te ia, ma sa onosaia e ia, ona o lona agalelei alofa ma lona tali-tiga mo le fanauga a tagata.",
                "10": "Ma o le Atua o o tatou tamā, o e na taitai ese mai Aikupito, i fafo mai le nofopologa, ma sa faasaoina foi e ia i le vao, ioe, o le Atua o Aperaamo, ma Isaako, ma le Atua o Iakopo, e tuu atu e ia o ia lava, e tusa ma fetalaiga a le agelu, e pei o se tagata, i lima o e amioleaga, ia sii a’e i luga, e tusa ma upu a Senoka, ma ia faasatauroina, e tusa ma upu a Neuma, ma ia tanumia i se tuugamau, e tusa ma upu a Senosa, ia na fetalaia e ia e uiga i aso e tolu o le pogisa, ia o le a avea o se faailoga o lona maliu ia te i latou o e o le a ’ainā motu o le sami, ua faapitoa lava ona tuuina mai ia te i latou o e o le aiga o Isaraelu.",
                "11": "Ona ua faapea ona fetalai mai o le perofeta: O le a faamaonia lava ona asiasi mai o le Alii le Atua i le aiga uma o Isaraelu i lena aso, o ni isi i lona siufofoga, ona o lo latou amiotonu, mo lo latou olioli tele ma le olataga, a’o isi i faititili ma uila o lona mana, i afā, i le afi, ma le asu, ma le puao o le pogisa, ma i le mavaevae o le eleele, ma i mauga o le a aveina a’e i luga.",
                "12": "Ma o nei mea uma o le a mautinoa lava ona oo mai, ua fai mai ai le perofeta o Senosa. Ma o papa o le eleele o le a mavaevae; ma ona o le oi o le eleele, e toatele tupu o motu o le sami o le a galue i ai i luga le Agaga o le Atua, e alalaga: Ua mafatia le Atua o le natura.",
                "13": "Ma o i latou o e o i Ierusalema, ua fetalai mai le perofeta, o le a faatigaina i latou e tagata uma, ona ua latou faasatauroina le Atua o Isaraelu, ma liliu ese o latou loto, ma teena faailoga ma mea ofoofogia, ma le mana ma le mamalu o le Atua o Isaraelu.",
                "14": "Ma ona ua latou liliu ese o latou loto, ua fetalai mai ai le perofeta, ma faatauvaaina le Paia e Toatasi o Isaraelu, o le a latou maumausolo i la le tino, ma fano, ma avea ma tauemuga ma upufaifai, ma inosia i totonu o atunuu uma.",
                "15": "Ae ui i lea, a oo mai lena aso, ua fetalai mai ai le perofeta, latou te lē toe liliu ese ai o latou loto e faasaga i le Paia e Toatasi o Isaraelu, ona manatua ai lea e ia o feagaiga na ia faia i o latou tamā.",
                "16": "Ioe, ona manatua ai lea e ia o motu o le sami; ioe, ma o tagata uma o e o le aiga o Isaraelu, o le a Ou faapotopoto mai, ua fetalai mai ai le Alii, e tusa ma upu a le perofeta o Senosa, mai i itu e fa o le lalolagi.",
                "17": "Ioe, ma o le a vaai le lalolagi uma i le olataga a le Alii, ua fetalai mai ai le perofeta; o atunuu uma, ituaiga, gagana, ma nuu, o le a faamanuiaina.",
                "18": "Ma o a’u, o Nifae, ua ou tusia nei mea mo o’u tagata, atonu e mafai ai ona ou faatauanauina o i latou ia latou manatua le Alii lo latou Togiola.",
                "19": "O le mea lea, ou te tautala atu ai i le aiga uma o Isaraelu, pe afai latou te maua nei mea.",
                "20": "Aua faauta, ua ia te a’u ni lagona malolosi i le agaga, lea ua ou vaivai ai ua oo lava i o’u soogaivi uma ua vaivai, mo i latou o e o i Ierusalema; ona a na lē alofa mutimutivale le Alii, e faaali mai ia te a’u e uiga ia te i latou, e pei lava ona ia faaalia i perofeta anamua, po ua ou fano foi.",
                "21": "Ma e sa faaalia atu lava e ia i perofeta anamua mea uma e uiga ia te i latou; ma sa faaalia foi e ia i le toatele e uiga ia te i matou; o le mea lea, ua tatau ai ona matou iloa e uiga ia te i latou ona ua tusia ia mea i luga o papatusi apamemea.",
                "22": "O lenei sa oo ina aoao atu e a’u, o Nifae, nei mea i o’u uso; ma sa oo ina ou faitau atu ia te i latou mea e tele, sa togitogia i luga o papatusi apamemea, ina ia mafai ona latou iloa e uiga i galuega a le Alii i isi laueleele, i totonu o tagata anamua.",
                "23": "Ma sa ou faitau atu ia te i latou le tele o mea sa tusia i totonu o tusi a Mose; ae ina ia mafai ona ou faatauanau atili atoatoa i latou ia talitonu i le Alii lo latou Togiola, o lea na ou faitau atu ai ia te i latou mea na tusia e le perofeta o Isaia; ona sa ou faatatauina tusitusiga paia uma ia te i matou, ina ia avea ma o matou manuia ma aoaoga.",
                "24": "O le mea lea na ou tautala atu ai ia te i latou, ua faapea atu: Inā outou faalogo mai ia i upu a le perofeta, outou o e o se vaega o totoe o le aiga o Isaraelu, o se lala o e ua fa’iesea; inā outou faalogo mai ia i upu a le perofeta, ia ua tusia i le aiga uma o Isaraelu, ma faatatau ia te outou lava, ina ia mafai ona outou maua le faamoemoe e pei o outou uso o e na fa’i ese mai ai outou; ona o le ala lenei ua faapea ona tusia ai e le perofeta."
            },
            "20": {
                "1": "Inā faalogo mai ia ma faafofoga mai i le mea lenei, le aiga e o Iakopo, o e ua ta’ua i le igoa o Isaraelu, ma ua o ese mai vai o Iuta, po o le o a’e mai vai o le papatisoga, o e ua tauto i le suafa o le Alii, ma ta’uta’u atu le Atua o Isaraelu, a ua latou lē tauto i le faamaoni po o le amiotonu.",
                "2": "Ae ui i lea, ua latou ta’ua i latou lava o le aai paia, ae ua latou lē faalagolago i le Atua o Isaraelu, o lē o le Alii o ’Au; ioe, o le Alii o ’Au o lona suafa lea.",
                "3": "Faauta, ua Ou tautino atu mea sa i ai muamua mai le amataga; ma sa alu atu ia mea mai lo’u gutu, ma sa Ou faailoa atu i latou. Sa faafuasei ona Ou faailoa atu o i latou.",
                "4": "Ma sa Ou faia lenei mea ona sa Ou iloa ua e finauvale ma o lou ua o se uaua u’amea, ma o lou muaulu o se apamemea;",
                "5": "Ma sa Ou ta’u atu lava ia te oe mai le amataga; ae lei oo mai ia mea sa Ou faailoa atu lava i latou ia te oe; ma sa Ou faailoa atu i latou i le fefe ne’i e fai ane: O lo’u tupua na faia i latou, ma o lo’u tupua ta, ma lo’u tupua gaosi na poloaiina i latou.",
                "6": "Sa e vaai ma faalogo i nei mea uma; ma e te lē tauina atu ea i latou? Ma sa Ou faaali atu foi ia te oe mea fou mai le taimi lea, o mea natia lava, ae sa e lē iloaina i latou.",
                "7": "Ua foafoaina nei i latou, ma ua lē mai i le amataga, ae sa ta’u atu lava i latou ia te oe ae lei oo i le aso na e lē faalogo ai ia te i latou, ne’i e fai ane—Faauta sa Ou iloaina i latou.",
                "8": "Ioe, ma sa e lē faalogo lava; ioe, sa e lē iloaina lava; ioe, mai lena taimi sa lē ua’i mai ou taliga; ona sa Ou iloa o le a e fai mea faalata tele, ma sa ta’ua ‘oe o se tagata solitulafono a o lei fanau mai.",
                "9": "Ae ui i lea, o le a Ou faatelegese ea lo’u ita ona o lo’u igoa, ma mo lo’u viiga o le a Ou taofi ai a’u mai ia te oe, ina ia Ou lē vavaeeseina oe.",
                "10": "Aua faauta, ua Ou faamamāina oe, ua Ou filifilia oe mai i le ogaumu o puapuaga.",
                "11": "Ona o a’u lava, ioe, ona o a’u lava o le a Ou faia ai lenei mea, ona o le a Ou lē tuua lo’u igoa ia faaeleeleaina, ma o le a Ou lē tuu atu lo’u mamalu i se tasi.",
                "12": "Faalogo mai ia ia te a’u, Iakopo e, ma Isaraelu i la’u valaaulia, ona o A’u o ia; o A’u o lē e muamua, ma o A’u foi o lē e mulimuli.",
                "13": "O lo’u lima foi na faataotoina le faavae o le lalolagi, ma o lo’u lima taumatau na folasia le lagi. Ou te valaau atu ia te i latou ma ua latou tutu faatasi mai i luga.",
                "14": "Outou uma, ia outou faapotopoto outou lava, ma faalogo mai; o ai se o i totonu ia te i latou na ia ta’u atu nei mea ia te i latou? Sa alofa le Alii ia te ia; ioe, ma o le a faataunuuina e ia lana fetalaiga na ia ta’u mai e ala mai ia te i latou; ma o le a fai e ia lona finagalo i luga o Papelonia, ma o le a oo ifo lona aao i luga o Kaletaia.",
                "15": "O lenei foi, ua fetalai mai le Alii: O A’u o le Alii, ioe, ua Ou tautala atu; ioe, ua Ou valaaulia o ia e ta’u atu, ua Ou aumai o ia, ma o le a fai e ia lona ala ia manuia.",
                "16": "Ia outou o mai faalatalata mai ia te a’u; Ou te lei tautala atu faalilolilo; mai lava i le amataga, mai le taimi sa ta’u atu ai lenei mea sa Ou tautala atu ai; ma o le Alii le Atua, ma lona Agaga, na auina mai a’u.",
                "17": "Ma ua faapea ona fetalai mai o le Alii, lou Togiola, le Paia e Toatasi o Isaraelu; ua Ou auina atu o ia, le Alii lou Atua o lē na te aoao ia te oe ia e manuia, o lē e taitai ia te oe i le ala e tatau ona e ola ai, na ia faia lava.",
                "18": "E, pe a na e faalogo mai i a’u poloaiga—manū po ua pei lou filemu o se vaitafe, ma lou amiotonu e pei o galu o le sami;",
                "19": "O lau fanau foi po ua pei o le oneone; o fanau foi a lou manava po ua pei o ona iliili; ma po ua lē vavaeesea pe soloiesea foi lona igoa mai i o’u luma.",
                "20": "Ia outou o ese atu ia mai Papelonia, ia outou sosola ese atu ia mai Kaletaia, ma faatasi ma le leo o pesega ia outou ta’u atu, ta’u atu lenei mea, ia logo atu i tuluiga o le lalolagi; ia outou fai atu: Ua togiolaina e le Alii lana auauna o Iakopo.",
                "21": "Ma sa latou lē fia feinu; sa taitaiina e ia i latou e ala atu i toafa; sa faia e ia ia tafe mai le vai i fafo mai le papa mo i latou; sa vavae foi e ia le papa ma puna mai ai le vai.",
                "22": "Ma e ui ina sa faia e ia nei mea uma, ma mea tetele atu foi, ua leai se filemu, ua fetalai mai ai le Alii, i e ua amioleaga."
            },
            "21": {
                "1": "O lenei foi: Faalogo mai ia, outou e le aiga o Isaraelu, outou uma o e ua fa’iesea ma tutuliesea ona o le amioleaga o faifeau o lo’u nuu; ioe, outou uma o e ua fa’iesea, o e ua faataapeapeina solo, o e o lo’u nuu, le aiga e o Isaraelu. Faalogo mai ia, ia te a’u, outou e motu, ma faalogo mai ia outou e tagata mai nuu mamao; na valaauina a’u e le Alii ma ia ta’u lo’u igoa; ae oute lei fanau mai le manava o lo’u tinā.",
                "2": "Ma ua faia e ia lo’u gutu e pei o se pelu ma’ai; o le paolo o lona aao na natia ai e ia a’u, ma faia a’u o se ufanafana ua faaiilaina, ma natia a’u e ia i lana utu;",
                "3": "Ma sa fetalai mai ia te a’u: O la’u auauna oe, Isaraelu e, o lē o le a faamamaluina ai a’u.",
                "4": "Ona Ou fai atu lea, ua leai se aoga na Ou galue ai, ua Ou faaalu lo’u malosi mo meanoa ma mea lē aoga; e moni lava ua i ai i le Alii lo’u faamasinoga, ma o la’u galuega ua i ai i lo’u Atua.",
                "5": "Ma o lenei, ua fetalai mai le Alii—o lē na faia a’u mai le manava ina ia avea a’u ma ana auauna, e toe aumai Iakopo ia te ia—e ui ina lei faapotopotoina Isaraelu, ae o le a Ou mamalu i fofoga o le Alii, ma o lo’u Atua o le a avea ma o’u malosi.",
                "6": "Ma sa fetalai mai o ia: O se mea māmā le avea o oe ma a’u auauna e faatulai a’e i luga ituaiga o Iakopo, ma toefuatai le faasaoina mai o Isaraelu. O le a Ou tuu atu foi oe mo se malamalama i Nuuese, ina ia mafai ona avea oe ma a’u olataga i tuluiga o le lalolagi.",
                "7": "Ua faapea ona fetalai mai o le Alii, le Togiola o Isaraelu, lana Paia e Toatasi, ia te ia o lē ua itagia e tagata, ia te ia o lē ua inosia e atunuu, i le auauna a e ua pule: O le a vaai tupu ma tutulai, o le a ifo foi aloalii, ona o le Alii o lē ua faamaoni.",
                "8": "Ua faapea ona fetalai mai o le Alii: I se taimi sa tatau ai sa Ou faalogo atu ai ia te oe, motu e o le sami, ma i se aso o le olataga sa Ou fesoasoani atu ai ia te oe; ma o le a Ou faasaoina oe, ma tuu atu ia te oe la’u auauna mo se feagaiga a le nuu, e faatuina ai le eleele, e fai ia avea ma o latou tofi fanua tuufua;",
                "9": "Ina ia mafai ona e fai atu i pagota: O atu ia; ia i latou o e o nonofo i le pouliuli: Faaali atu outou lava. O le a latou aai i le ala, ma o o latou lotoā o le a i ai i mea maualuluga uma.",
                "10": "O le a latou lē fia aai pe fia feinu, pe taia foi i latou i le vevela po o le la; ona o ia o lē ua alofa mutimutivale ia te i latou o le a taitaia i latou, o tafatafa lava o puna o vai o le a taitai atu ai e ia i latou.",
                "11": "Ma o le a Ou faia o’u mauga uma o se auala, ma o le a faaleleia o’u ala tele.",
                "12": "Ona faapea lea, le aiga e o Isaraelu, faauta, o le a o mai i latou mai mea mamao; ma faauta, o i latou mai matu ma mai sisifo; ma i latou mai le laueleele o Sainima.",
                "13": "Ia pepese ia, le lagi e; ma olioli ia, le lalolagi e; ona o le a faatuina vae o i latou o e o i sasa’e; ma alalaga atu i pesega, mauga e, ona o le a lē toe taiaina i latou, ona ua faamafanafanaina e le Alii lona nuu, ma o le a alofa mutimutivale i luga o ona tagata puapuagatia.",
                "14": "Ae faauta, ua fai mai Siona: Ua tuulafoaiina a’u e le Alii, ma ua faagaloina a’u e lo’u Alii; peitai o le a faaali mai e ia sa lei faia e ia.",
                "15": "Aua pe mafai ea ona galo i se fafine lana tama o susu, ina ia lē alofa o ia i le tama a lona manava? Ioe, atonu e galo ia te i latou, ae o le a le galo ea ia te a’u oe, le aiga e o Isaraelu.",
                "16": "Faauta, ua Ou togitogia oe i luga o alofilima o o’u lima; o ou pa ua i ai pea i o’u luma.",
                "17": "O le a faataalise atu au fanau e faasaga i ē e faaumatia oe; ma o i latou na faatafunaina oe o le a o ese atu mai ia te oe.",
                "18": "Tepa a’e ia ou mata ma vaavaai solo ma faauta; ua faapotopoto faatasi uma i latou lava, ma o le a latou o mai ia te oe. Ma a o Ou ola, ua fetalai mai ai le Alii, o le a e faaofuina lava oe faatasi ma i latou uma, e pei o se mea teuteu, ma fusi i latou e pei lava o se faatoanofotane.",
                "19": "Ona o ou nofoaga faaleagaina ma tuufua, ma le laueleele o lou faafanoga, o le a lauitiiti tele lava i le taimi nei ona o e o nonofo ai; ma o le a mamao ese i latou na tofatumoanaina oe.",
                "20": "O fanau o e o le a e maua, ina ua mavae ona toesea mai ia te oe le fanau muamua, o le a toe fai atu i ou taliga: Ua lauitiiti tele le nofoaga mo a’u; tuu mai se nofoaga ia te a’u e mafai ona ou nofo ai.",
                "21": "Ona e faapea ifo lea i lou loto: O ai ea na fanauina i latou nei ia te a’u, talu ai ona ua le maua ni a’u fanau, ma ua ou pa, o se pagota, ma ua fesiitai solo mai lea mea i lea mea? Ma o ai ea na ia tausia i latou nei? Faauta, sa tu’ua toatasi a’u; o i latou nei, sa i fea ea i latou?",
                "22": "Ua faapea ona fetalai mai o le Alii le Atua: Faauta, o le a Ou sii a’e lo’u lima i Nuuese, ma faatu la’u tagavai i le nuu; ma o le a latou aumai ou atalii i o latou lima, ma o ou afafine o le a tauaveina i luga o o latou tau’au.",
                "23": "Ma o le a avea tupu ma ou tamā tausitama, ma a latou masiofo ma ou tinā faafailele; o le a latou ifo ia te oe ma o latou mata e faasaga i le eleele, ma etoeto ese le pefu o ou vae; ma o le a e iloa o A’u o le Alii; ona o le a lē maasiasi i latou o e e faatalitali ia te a’u.",
                "24": "Ona e faoa ea le vete mai lē ua malosi, pe laveaiina i latou ua faatagataotauaina tatau i le tulafono?",
                "25": "Peitai ua faapea ona fetalai mai o le Alii, e oo i e faatagataotauaina a lē ua malosi o le a aveesea, ma o le vete a lē ua mata’utia o le a lavea’ia; ona o le a Ou finau ma ia e finau ma oe, ma o le a Ou faaolaina au fanau.",
                "26": "Ma o le a Ou fafagaina i latou o e e faasaua ia te oe i o latou lava aano; o le a latou onanā i o latou lava toto e pei ona onanā i le uaina suamalie; ma o le a iloa e tagata uma o A’u, o le Alii, o lou Faaola ma lou Togiola, le Malosi e Toatasi o Iakopo."
            },
            "22": {
                "1": "Ma o lenei sa oo ina ua uma ona faitau atu e a’u, o Nifae, nei mea sa togitogia i luga o papatusi apamemea, sa o mai o’u uso ia te a’u ma fai mai ia te a’u: O le a le uiga o nei mea na e faitau mai? Faauta, pe tatau ea ona malamalama i ai e tusa ma mea ua faaleagaga, ia o le a faataunuuina e tusa ma le agaga, ae lē o la le tino?",
                "2": "Ma o a’u, o Nifae, sa ou fai atu ia te i latou: Faauta sa faaali mai ia mea i le perofeta e le siufofoga o le Agaga; ona e ala i le Agaga o le a faaali mai ai o mea uma i perofeta, ia o le a oo mai i luga o le fanauga a tagata e tusa ai ma la le tino.",
                "3": "O le mea lea, o mea na ou faitauina o mea ia e faatatau i mea faaletino ma faaleagaga; ona e foliga mai o le aiga o Isaraelu, o le a faataapeapeina lava, i se taimi, i luga o le fogaeleele uma, ma i totonu foi o atunuu uma.",
                "4": "Ma faauta, e i ai le toatele ua uma ona leiloa mai le malamalama o i latou o e o i Ierusalema. Ioe, o le vaega tele o ituaiga uma ua taitaieseina atu; ma ua faataapeapeina i latou i lea mea ma lea mea i luga o motu o le sami; ma o le mea o latou i ai e leai se tasi o i tatou na te iloa, ae ua tatou iloa ua taitaieseina atu i latou.",
                "5": "Ma talu ai ona ua taitaieseina atu o i latou, o mea nei ua valoia e faatatau ia te i latou, ma e faatatau foi ia te i latou uma o e o le a faataapeapeina ma lē mautonu pe a mavae le taimi nei, ona o le Paia e Toatasi o Isaraelu; ona o le a latou faamaaa o latou loto e faasaga ia te ia; o le mea lea, o le a faataapeapeina ai i latou i totonu o atunuu uma ma o le a itagia e tagata uma.",
                "6": "Ae ui i lea, a uma ona faafaileleina i latou e Nuuese, ma ua siitia a’e e le Alii lona aao i luga o Nuuese ma faatulai i latou i luga e avea ma se tagavai, ma ua tauaveina a latou fanau i o latou lima, ma ua tauaveina o latou afafine i luga o o latou tau’au, faauta o nei mea ua tautalagia ua faaletino; ona ua faapea feagaiga a le Alii ma o tatou tamā; ma ua uiga ia i tatou i aso o le a oo mai, ma o tatou uso uma foi o e o le aiga o Isaraelu.",
                "7": "Ma o lona uiga e oo mai le taimi, pe a uma ona faataapeapeina ma lē mautonu le aiga uma o Isaraelu, o le a faatulai mai e le Alii le Atua se atunuu malosi i totonu o Nuuese, ioe, i luga o lenei lava laueleele; ma o i latou ia o le a faataapeapeina a tatou fanau.",
                "8": "Ma a uma ona faataapeapeina o a tatou fanau o le a alo atu le Alii le Atua e faia se galuega ofoofogia i totonu o Nuuese, lea o le a taua tele ia tatou fanau; o le mea lea, ua faatusaina lenei galuega i le tausia o i latou e Nuuese ma le tauaveina i o latou lima ma luga o o latou tau’au.",
                "9": "Ma o le a taua tele foi lenei galuega i Nuuese; ma e lē nao Nuuese ae o le aiga uma o Isaraelu, e faailoa atu ai feagaiga a le Tamā o le lagi na faia ia Aperaamo, e faapea: O lau fanau o le a manuia ai ituaiga uma o le lalolagi.",
                "10": "Ma ou te manao, o’u uso e, ia outou iloa e lē mafai ona manuia ituaiga uma o le lalolagi sei vagana ai ua faaali e ia lona mana ina ia iloa e atunuu.",
                "11": "O le mea lea, o le a faia lava e le Alii le Atua e faaali atu lona mana ina ia iloa e atunuu uma, ina ia faataunuuina ai ana feagaiga ma lana talalelei ia i latou o e o le aiga o Isaraelu.",
                "12": "O le mea lea, o le a toe aumai ai e ia i latou mai le faatagataotauaina, ma o le a faapotopotoina faatasi i latou i laueleele o o latou tofi; ma o le a aveese mai i latou mai le lē mautonu ma le pogisa; ma o le a latou iloa o le Alii o lo latou Faaola ma lo latou Togiola, le Malosi Silisili e Toatasi o Isaraelu.",
                "13": "Ma o le toto o lena ekalesia tele ma le inosia, le fafine talitane lea o le lalolagi uma, o le a tietie i luga o o latou lava ulu; ona o le a latou fetaua’i i totonu o i latou lava, ma o le pelu a o latou lava lima o le a pa’ū ifo i luga o o latou lava ulu, ma o le a latou onanā i o latou lava toto.",
                "14": "Ma o atunuu uma e tau faasaga mai ia te oe, le aiga e o Isaraelu, o le a toe liliu faasaga le tasi i le isi, ma o le a latou pa’u’ū i totonu o le lua na latou elia e mailei ai tagata o le Alii. Ma o i latou uma o e tau faasaga mai ia Siona o le a faaumatia, ma o lena fafine talitane tele, o lē ua ia faapi’opi’oina ala sa’o o le Alii, ioe, lena ekalesia tele ma le inosia, o le a solo i le efuefu ma o le a tele lava lona pa’ū.",
                "15": "Aua faauta, ua fetalai mai le perofeta, ua vave ona oo mai o le taimi o le a lē toe maua ai e Satani se pule i loto o le fanauga a tagata; ona ua lata ona oo mai o le aso e avea ai e pei o tagutugutu o saito i latou uma o e faamaualuluga ma i latou o e fai amioleaga; ma e oo mai le aso o le a susunuina ai i latou.",
                "16": "Ona ua lata ona oo mai o le taimi e faatetelina ai ona atoatoa o le toasa o le Atua i luga o le fanauga uma a tagata; ona o le a lē tuua e ia ’ia faaumatia e tagata amioleaga e amiotonu.",
                "17": "O le mea lea, o le a faasao ai e ia e ua amiotonu i lona mana, e tusa pe afai o le a tatau ona oo mai ai o le atoatoa o lona toasa, ma faasaoina ai e ua amiotonu, e oo lava i le faaumatiaina o o latou fili i le afi. O le mea lea, e lē tatau ai i e amiotonu ona matatau; ona ua fetalai mai le perofeta, o le a faaolaina i latou, e tusa pe tatau ai ona faia faapea i le afi.",
                "18": "Faauta o’u uso e, ou te fai atu ia te outou, ua vave ona oo mai o nei mea; ioe, e oo i le toto, ma le afi, ma le puao o le asu, o le a oo mai; ma e ao ina oo mai i luga o lenei lalolagi; ma e oo mai i tagata e tusa ai ma la le tino pe afai latou te faamaaa o latou loto e faasaga i le Paia e Toatasi o Isaraelu.",
                "19": "Aua faauta, o le a lē fano e amiotonu; ona o le a oo mai lava le taimi e vavae ese ai i latou uma o e e faasagatau mai ia Siona.",
                "20": "Ma o le a saunia lava e le Alii se ala mo ona tagata, ina ia faataunuuina upu a Mose, ia na fetalai mai e ia, e faapea: O le a faatuina a’e e le Alii lo outou Atua se perofeta mo outou, e pei o a’u; o ia ia outou faalogo i ai i mea uma e fai mai ai o ia ia te outou. Ma o le a oo mai foi, o i latou uma o e e lē faalogo i lena perofeta, o le a vavae ese mai totonu o le nuu.",
                "21": "Ma o lenei, o a’u, o Nifae, ou te ta’u atu ia te outou, o lenei perofeta na tautala i ai Mose o le Paia e Toatasi lea o Isaraelu; o le mea lea, o le a faia e ia faamasinoga i le amiotonu.",
                "22": "Ma o e amiotonu e lē tatau ona matata’u, ona o i latou ia o le a lē faaumatiaina. Ae o le malo o le tiapolo, lea o le a atia’e i totonu o le fanauga a tagata, le malo lea ua faatuina i totonu o i latou o e o i la le tino—",
                "23": "Ona o le a vave ona oo mai o le taimi o ekalesia uma ua atia’e ia maua ai ni tamaoaiga, ma o i latou uma o e ua atia’e ia maua ai le mana i la le tino, ma i latou o e ua atia’e ina ia tausaafia i le vaaaiga a le lalolagi, ma i latou o e ua saili tuinanau o le tino ma mea o le lalolagi, ma fai ituaiga o amioletonu uma; ioe, i lona aotelega, o i latou uma o e ua auai i le malo o le tiapolo, o i latou ia e tatau ona matata’u, ma gatete, ma galulu; o i latou ia e ao ona ave ifo maualalo i le efuefu; o i latou ia e ao ona susunuina e pei o tagutugutu o saito; ma ua tusa lenei ma upu a le perofeta.",
                "24": "Ma ua vave ona oo mai o le taimi e ao ai ina taitai a’e e amiotonu e pei o ni tamaipovi o le lotoā, ma ao ai ina nofotupu le Paia e Toatasi o Isaraelu i le pule aoao, ma le malosi, ma le mana, ma le mamalu tele.",
                "25": "Ma e faapotopoto mai e ia ana fanau mai itu e fa o le lalolagi; ma e faitau e ia ana mamoe, ma ua latou iloa o ia; ma o le a tasi le lafu ma tasi le leoleo mamoe; ma o le a ia fafaga i ana mamoe, ma ia te ia o le a latou maua ai lotoā.",
                "26": "Ma ona o le amiotonu o ona tagata, ua leai ai se mana o Satani; o le mea lea, e lē mafai ai ona tatalaina o ia mo le va o tausaga e tele; ona ua leai se mana e ia te ia i luga o loto o tagata, ona ua latou ola i le amiotonu, ma ua nofotupu le Paia e Toatasi o Isaraelu.",
                "27": "Ma o lenei faauta, o a’u, o Nifae, ou te fai atu ia te outou o nei mea uma o le a oo mai e tusa ma la le tino.",
                "28": "Ae faauta, o le a nonofo saogalemu atunuu, ituaiga, gagana, ma tagata uma i le Paia e Toatasi o Isaraelu, pe afai latou te salamo.",
                "29": "Ma o lenei, o a’u o Nifae, ua faaiu a’u upu; ona oute le toe tautala atili atu lava e uiga i nei mea.",
                "30": "O le mea lea, o’u uso e, ou te manao ia outou iloa o mea ua tusia i luga o papatusi apamemea ua moni; ma ua latou molimau mai e ao i le tagata ona usiusitai i poloaiga a le Atua.",
                "31": "O le mea lea, e lē tatau ona outou manatu faapea ua nao a’u ma lo’u tamā ua molimauina, ma aoao atu foi ia mea. O le mea lea, afai tou te usiusitai i poloaiga, ma tutumau e oo i le iuga, o le a faaolaina outou i le aso gataaga. Ma ua faapea lava. Amene."
            }
        }
    },
    "2-ne": {
        "meta": {
            "slug": "2-ne",
            "name": "O Le Tusi e Lua a Nifae",
            "chapterWord": "Mataupu"
        },
        "chapters": {
            "1": {
                "intro": "O se tala i le maliu o Liae. Ua fouvale uso o Nifae ia te ia. Ua lapataia Nifae e le Alii ia alu ese atu i le vao. O ana malaga i le vao, ma isi mea faapena.",
                "1": "Ma o lenei sa oo ina ua uma ona faaiu e a’u, o Nifae, le aoaoga o o’u uso, sa tautala atu foi lo matou tamā, o Liae, ia te i latou i mea e tele, ma toe faamanatu atu ia te i latou, mea sili na faia e le Alii mo i latou i le aumaia o i latou mai le laueleele o Ierusalema.",
                "2": "Ma sa ia tautala atu ia te i latou e uiga ia latou fouvalega i luga o le vasa, ma le alofa mutimutivale o le Atua i le faasaoina o o latou ola, sa lē tofatumoanaina ai i latou i le sami.",
                "3": "Ma sa ia tautala atu foi ia te i latou e uiga i le laueleele o le folafolaga, lea ua fai mo i latou—i le alofa mutimutivale tele o le Alii i le lapataiina o i matou e tatau ona matou sosola ese mai le laueleele o Ierusalema.",
                "4": "Aua faauta, sa fai mai o ia, sa ou vaai i se faaaliga vaaia, lea ua ou iloa ai ua faaumatia Ierusalema; ma a na tatou nonofo ai pea i Ierusalema po ua tatou fano foi.",
                "5": "Peitai, sa fai mai o ia, e ui i o tatou puapuaga, ua tatou maua se laueleele o le folafolaga, o se laueleele ua sili ona lelei i isi laueleele uma; o se laueleele na osifeagaiga ai le Alii le Atua ma a’u e avea o se laueleele e fai ma tofi o a’u fanau. Ioe, ua osifeagaiga mai e le Alii lenei laueleele ia te a’u, ma a’u fanau e faavavau, ma i latou uma foi o e e ta’ita’i eseina mai isi atunuu e le aao o le Alii.",
                "6": "O le mea lea, o a’u o Liae, ou te vavalo atu e tusa ma galuega a le Agaga ua i totonu ia te a’u, o le a leai se tasi e sau i lenei laueleele vagana ai o le a aumai i ai i latou e le aao o le Alii.",
                "7": "O le mea lea, ua faapaiaina lenei laueleele mo ia o lē e aumai i ai e ia. Ma afai latou te auauna atu ia te ia e tusa ma poloaiga ua ia tuuina mai, o le a avea ma laueleele o le saolotoga ia te i latou; o le mea lea, o le a lē tuuina ifo lava i latou e faatagataotauaina; afai o lea, ona o le amioletonu; ona afai e faateleina le amioletonu o le a fetuuina le laueleele ona o i latou, ae o le a faamanuiaina e faavavau mo e amiotonu.",
                "8": "Ma faauta, o le poto ua tatau ai ona taofia o lenei laueleele mai i le iloa e isi atunuu; aua faauta, a iloa e isi atunuu, o le a faatumulia le laueleele i atunuu e tele, o le a leai ai se mea e fai mo se tofi.",
                "9": "O le mea lea, o a’u, o Liae, ua ou maua se folafolaga, e tusa ai ma le tausiga o ana poloaiga e i latou o e o le a aveese mai le laueleele o Ierusalema e le Alii le Atua, o le a manuia i latou i luga o lenei laueleele; ma o le a taofia i latou mai i le iloa e isi atunuu uma, ina ia latou fai lenei laueleele mo i latou lava. Ma afai o le a latou tausia ana poloaiga o le a faamanuiaina i latou i luga o lenei laueleele, ma o le a leai se tasi e faalavelave ia te i latou, pe aveesea le laueleele o lo latou tofi; ma o le a latou nonofo saogalemu ai e faavavau.",
                "10": "Ae faauta, a oo mai le taimi e faaitiitia ai i latou i le lē talitonu, ina ua uma lea ona latou maua o faamanuiaga tetele na’uā mai le aao o le Alii—i le maua lea o se malamalama e uiga i le foafoaga o le lalolagi, ma tagata uma, ma iloa galuega tetele ma ofoofogia a le Alii mai le foafoaga o le lalolagi; ma le tuuina mai o le mana ia te i latou e fai ai mea uma i le faatuatua; ma le mauaina o poloaiga uma mai le amataga, ma le aumaia o i latou i lenei laueleele peleina o le folafolaga e lona agalelei e lē gata—faauta, ou te fai atu, afai e oo mai le aso latou te teena ai le Paia e Toatasi o Isaraelu, le Mesia moni, lo latou Togiola ma lo latou Atua, faauta, o le a oo mai i o latou luga faamasinoga a ia o lē ua tonu.",
                "11": "Ioe, o le a aumai e ia isi atunuu ia te i latou, ma o le a ia tuu atu ia te i latou le mana, ma o le a ia aveese mai ia te i latou laueleele ua fai mo i latou, ma o le a ia faia ia faataapeapeina i latou ma fasia.",
                "12": "Ioe, a’o faasolo mai le tasi tupulaga i le isi tupulaga, o le a i ai le faamasaa toto, ma asiasiga tetele i totonu ia te i latou; o le mea lea, o’u atalii e, ou te manao ai ia outou manatua; ioe, ou te manao ia outou faalogo mai i a’u upu.",
                "13": "E, pe a na outou ala mai; ala mai i le moe gase, ioe, mai le moe lava o seoli, ma lulu ese filifili leaga matautia ua noatia ai outou, o filifili lava ia e noatia ai le fanauga a tagata, ia ua aveese atu ai faatagataotaua i latou i lalo i le to faavavau o le pagatia ma le malaia.",
                "14": "Ala mai ia! ma tulai mai i le efuefu, ma faalogo mai i upu a se matua gatete, o lē ua lata ona outou tuuina ifo lona tino i totonu o le tuugamau mālūlū ma ligoligoa, e lē mafai ai e se tagata malaga ona toe foi mai ai; e toe o ni nai aso ona ou alu ai lea i le ala e faapei o le lalolagi uma.",
                "15": "Ae faauta, ua togiolaina lo’u agaga mai seoli e le Alii; ua ou vaai i lona mamalu, ma ua siosiomia a’u e faavavau i aao o lona alofa.",
                "16": "Ma ou te manao ia outou manatua e tausi i tulafono ma faamasinoga a le Alii; faauta, o le mea lenei sa sili ona popole i ai lo’u agaga mai le amataga.",
                "17": "Sa mamafa tele lo’u loto i le faanoanoa mai lea taimi i lea taimi, ona sa ou fefe, ne’i afio mai le Alii lo outou Atua i o outou luga i le atoatoa o lona toasa ona o le maaa o o outou loto, ina ia vavae ese outou ma faaumatia e faavavau;",
                "18": "Pe, ne’i oo mai se fetuu i o outou luga mo le va o tupulaga e tele; ma asia ai outou i le pelu, ma i le oge, ma inosia, ma taitaiina ai outou e tusa ma le loto ma le faatagataotauaina a le tiapolo.",
                "19": "E, o’u atalii e, pe a na lē mafai ona oo mai o nei mea i o outou luga, ae ia mafai ona avea o outou ma tagata sili ona lelei ma faapitoa o le Alii. Ae faauta, ia faia lava lona finagalo; ona o ona ala e amiotonu e faavavau.",
                "20": "Ma ua fetalai mai o ia e faapea: E tusa ai ma le tou tausi i a’u poloaiga o le a outou manuia i le laueleele; ae e tusa ai ma le tou lē tausi i a’u poloaiga o le a vavae ese outou mai o’u luma.",
                "21": "Ma o lenei, ina ia olioli lo’u agaga ia te outou, ma ina ia tuua e lo’u loto lenei lalolagi i le fiafia ona o outou, ina ia lē tuuina ifo a’u i le tuugamau i le faavauvau ma le faanoanoa, tulai ia mai i le efuefu, o’u atalii e, ma ia faatamatane, ma tumau i le mafaufau e tasi ma le loto e tasi, ma lotogatasi i mea uma, ina ia lē tuuina ifo outou e faatagataotauaina;",
                "22": "Ina ia lē fetuuina outou i se fetuu tiga; o lenei foi, ina ia outou lē aumai i o outou luga le lē fiafia o le Atua faamasinotonu, e faaumatia ai, ioe, le faaumatiaga lava lea e faavavau o le agaga atoa ma le tino.",
                "23": "Ala mai ia, o’u atalii e; oofu i le ofutau o le amiotonu. L ūlū ese filifili ua noatia ai outou, ma o ese mai i le pouliuli, ma tutulai a’e mai i le efuefu.",
                "24": "’Aua le toe fouvale i lo outou uso; o lē ua maoae lana silasila, ma o lē sa tausia poloaiga mai le taimi na tatou tuua ai Ierusalema; ma o lē ua avea o se auupega i aao o le Atua, i le aumaia o i tatou i le laueleele o le folafolaga; aua a na le seanoa o ia, po ua tatou fano i le fia aai i le vao; ae ui i lea, sa outou saili e aveese lona ola; ioe, sa mafatia o ia i le faanoanoa tele ona o outou.",
                "25": "Ma ua ou fefe tele ma gatete ona o outou, ne’i toe mafatia o ia; aua faauta, ua outou tuua’ia o ia e faapea ua saili e ia le mana ma le pule i luga o outou; peitai ua ou iloa sa lei saili o ia mo le mana po o le pule i luga o outou, ae ua saili e ia le mamalu o le Atua, ma lo outou lava manuia e faavavau.",
                "26": "Ma sa outou muimui ona ua tautino manino atu o ia ia te outou. Ua outou fai mai ua ia faaaoga aoaiga tuusao; ua outou fai mai ua ita o ia ia te outou; ae faauta, o lana aoaiga tuusao o le aoaiga tuusao lea o le mana o le afioga a le Atua, lea sa ia te ia; ma o le mea lea ua outou ta’ua o le ita o le upumoni lea, e tusa ai ma lea ua i ai i le Atua, lea sa lē mafai e ia ona taofi, na faailoa atu ai ma le mautinoa e uiga ia outou amioletonu.",
                "27": "Ma e tatau ona i ai ia te ia le mana o le Atua, e oo i lona poloaiina o outou ia outou usiusitai. Ae faauta, e lē o ia, ae o le Agaga o le Alii lea sa ia te ia, lea sa tatalaina lona gutu e tautala atu ai ma sa lē mafai e ia ona tapunia.",
                "28": "Ma o lenei lo’u atalii e, Lamana, ma Lemuelu foi ma Sama, ma o’u atalii foi o atalii o Isamaeli, faauta, afai tou te faalogo i le leo o Nifae tou te lē fano. Ma afai tou te faalogo ia te ia, ou te tuu atu ia te outou se faamanuiaga, ioe, o la’u mua’i faamanuiaga lava.",
                "29": "Ae afai tou te lē faalogo ia te ia ou te aveese la’u mua’i faamanuiaga, ioe, la’u faamanuiaga lava, ma o le a faamauina i ona luga.",
                "30": "Ma o lenei, Sorama e, ou te tautala atu ia te oe: Faauta, o oe o le auauna a Lapana; ae ui i lea, ua aveese mai oe i le laueleele o Ierusalema, ma ua ou iloa o oe o se uo moni i lo’u atalii, o Nifae, e faavavau.",
                "31": "O le mea lea, ona o lou faamaoni o le a faamanuiaina ai au fanau faatasi ma ana fanau, o le a faafualoa ona latou nonofo i le laueleele lenei i le manuia; ma e leai se mea, vagana ai le amioletonu i totonu o i latou, e lepetia pe faalavelavea ai lo latou manuia i luga o lenei laueleele e faavavau.",
                "32": "O le mea lea, afai e te tausi i poloaiga a le Alii, ua faapaiaina e le Alii le laueleele lenei mo le saogalemu o au fanau faatasi ma fanau a lo’u atalii."
            },
            "2": {
                "1": "Ma o lenei, Iakopo, ou te tautala atu ia te oe: O oe o la’u ulumatua na fanauina i aso o lo’u puapuaga i le vao. Ma faauta, o lou laitiiti lava na e mafatia ai i puapuaga ma le faanoanoa tele, ona o le lē migao o ou uso.",
                "2": "Ae ui i lea, Iakopo e, la’u ulumatua na fanauina i le vao, ua e iloa le silisiliese o le Atua; ma o le a ia faapaiaina ou puapuaga mo lou manuia.",
                "3": "O le mea lea, o le a faamanuiaina lou agaga, ma o le a e nofo saogalemu faatasi ma lou uso, o Nifae; ma o le a faaaoga ou aso i le galuega a lou Atua. O le mea lea, ua ou iloa ua togiolaina oe, ona o le amiotonu o lou Togiola; ona ua e vaai e afio mai o ia i le atoatoaga o taimi e aumai le olataga i tagata.",
                "4": "Ma sa e vaai i lona mamalu i lou talavou; o le mea lea, ua faamanuiaina ai oe e pei lava o i latou o le a auauna atu i ai o ia i la le tino; ona ua tutusa le Agaga, o ananafi, i le asō, ma le faavavau. Ma ua saunia le ala mai le pa’ū o le tagata, ma ua maua fua le olataga.",
                "5": "Ma ua lava le aoaoina o tagata ua latou iloa ai le lelei mai le leaga. Ma ua tuu mai le tulafono i tagata. Ma e tusa ma le tulafono, e leai se tagata e ta’uamiotonuina; ma, e tusa ma le tulafono, ua vavae ese tagata. Ioe, e tusa ma le tulafono faaletino sa vavae ese i latou; o lenei foi, e tusa ma le tulafono faaleagaga, ua fano i latou mai i mea ua lelei, ma ua pagatia e faavavau.",
                "6": "O le mea lea, o le togiola e oo mai ma ala mai i le Mesia Paia; ona ua tumu o ia i le alofa tunoa ma le upumoni.",
                "7": "Faauta, ua ofo atu e ia o ia lava o se taulaga mo agasala, e faamalieina ai faamoemoega o le tulafono, mo i latou uma o e ua i ai le loto momomo ma le agaga salamo; ma ua leai lava se tasi e mafai ona faamalieina ai faamoemoega o le tulafono.",
                "8": "O le mea lea, ua taua tele ai le faailoa atu o nei mea i tagata o le lalolagi, ina ia latou iloa e lē mafai e se tagata ona mau i le afioaga o le Atua, vagana ai ua ala atu i galuega, ma le alofa mutimutivale, ma le alofa tunoa o le Mesia Paia, o lē ua tuuina atu lona soifua e tusa ma la le tino, ma toe ave a’e e ala i le mana o le Agaga, ina ia mafai ona ia faataunuuina le toetutu mai o e ua oti, i le avea ai o ia ma lē e muamua toetu mai.",
                "9": "O le mea lea, o ia o le faapolopolo-muamua i le Atua, talu ai ona o le a faia o ia ma puluvaga mo le fanauga uma a tagata; ma o i latou o e e talitonu ia te ia o le a faaolaina.",
                "10": "Ma ona o le puluvaga mo tagata uma, e o atu tagata uma i le Atua; o le mea lea, latou te laulaututu ai i ona luma, ia faamasinoina e ia e tusa ma le upumoni ma le paia ua ia te ia. O le mea lea, o faamoemoega o le tulafono ua tuuina mai e le Paia e Toatasi, e oo i le faataunuuina o le faasalaga lea ua talafeagai, le faasalaga talafeagai lea e faafeagai ma le fiafia ua talafeagai, e faamalieina ai faamoemoega o le togiola—",
                "11": "Ona e ao lava ina i ai se faafeagai o mea uma. A na lē faapea, o la’u ulumatua-muamua na fanauina i le vao, e lē mafai ona faataunuuina le amiotonu, po o le amioleaga, po o le paia po o le pagatia, po o le lelei po o le leaga. O le mea lea, e tatau ai ona tuufaatasia o mea uma o se mea e tasi; o le mea lea, afai e tatau ona tutasi se mea nao ia lava, e tatau ona tumau i le tulaga ua i ai e pei ua mate, ua leai se ola po o se mate, po o se pala po o se lē pala, fiafia po o le pagatia, po o le lagona po o le lē lagona.",
                "12": "O le mea lea, pe sa tatau ai ona foafoaina o lea mea o se meanoa; a na faapea po ua leai se aoga o le faamoemoe i le iuga o lona foafoaga. O le mea lea, pe ua tatau ai i lenei mea ona faaumatiaina o le poto o le Atua ma ona faamoemoega e faavavau, ma le mana foi, ma le alofa mutimutivale, ma le faamasinotonu o le Atua.",
                "13": "Ma afai tou te fai mai ua leai se tulafono, o le a outou fai mai foi ua leai se agasala. Afai tou te fai mai ua leai se agasala, o le a outou fai mai foi ua leai se amiotonu. Ma afai e leai se amiotonu e leai se fiafia. Ma afai e leai se amiotonu po o se fiafia, ua leai se faasalaga po o se pagatia. Ma afai e leai nei mea, ua leai se Atua. Ma afai ua leai se Atua, ua leai i tatou, po o le lalolagi; ona semanu po ua leai se foafoaga o mea, e leai foi se gaoioi po o le faagaoioi; o le mea lea, semanu po ua mou atu mea uma.",
                "14": "Ma o lenei, o’u atalii e, ua ou tautala atu ia te outou i nei mea mo lo outou lelei ma aoaoga; ona o loo i ai se Atua, ma sa ia foafoaina mea uma, i le lagi ma le lalolagi, ma mea uma o i ai, o mea uma e gaoioi ma mea e faagaoioi.",
                "15": "Ma ina ia faataunuuina ona faamoemoega e faavavau i le iuga o le tagata, ina ua uma ona foafoaina e ia o tatou uluai matua, ma manu vaefa o le fanua, ma manu felelei o le ’ea, ma i sona aotelega, o mea uma ua foafoaina, e tatau ona i ai sona faafeagai; e i ai le fua faasaina e faafeagai ma le laau o le ola; o le tasi e suamalie ma o le isi e oona.",
                "16": "O le mea lea, na tuuina mai ai e le Alii le Atua i le tagata ia tatau ona ia fai mo ia lava. O le mea lea, e lē mafai e le tagata ona ia fai mo ia lava vagana ai ua faatosina o ia e le tasi po o le isi.",
                "17": "Ma o a’u, o Liae, e tusa ma mea na ou faitauina, e ao ona ou manatu ai e i ai se agelu a le Atua, e tusa ma mea ua tusia, na pa’ū ifo mai i le lagi; o le mea lea, na avea ai o ia o se tiapolo, i lona saili o le mea ua leaga i luma o le Atua.",
                "18": "Ma ona ua pa’ū ifo o ia mai le lagi, ma ua pagatia e faavavau, o lea ua saili ai foi e ia le pagatia o tagata uma. O le mea lea, na fai atu ai o ia ia Eva, ioe, le gata tuai lava lena, o lē o le tiapolo lea, o lē o le tamā o pepelo uma, o le mea lea na fai atu ai o ia: ’Ai i le fua o le laau faasaina, ma e te lē oti, ae o le a avea oe e pei o le Atua, i le iloa o le lelei ma le leaga.",
                "19": "Ma ina ua uma ona aai o Atamu ma Eva i le fua o le laau faasaina, sa tutuli ese i laua i fafo o le faatoaga o Etena, e galueaiina le eleele.",
                "20": "Ma ua la fanauina fanau; ioe, le aiga lava o le lalolagi uma.",
                "21": "Ma sa faalevalevaina aso o le fanauga a tagata, e tusa ma le finagalo o le Atua, ina ia mafai ona latou salamo a’o i ai i la le tino; o le mea lea, o lo latou tulaga ua avea ma se tulaga e nofo vaavaaia ai, ma sa faaumiumiina lo latou taimi, e tusa ma poloaiga na tuuina mai e le Alii le Atua i le fanauga a tagata. Ona ua tuuina mai e ia le poloaiga e ao i tagata uma ona salamo; ona ua ia faaali mai i tagata uma ua se i latou, ona o le solitulafono a o latou matua.",
                "22": "Ma o lenei, faauta, ana lē solitulafono Atamu e lē pa’ū o ia, ma tumau pea o ia i le faatoaga o Etena. Ma e tumau pea mea uma na foafoaina i le tulaga e tasi sa i ai ina ua uma ona foafoaina; ma tumau ai pea e faavavau, ma ua leai se iuga.",
                "23": "Ma ua lē maua e i laua ni fanau; o le mea lea semanū e tumau pea i laua i le tulaga o le lē sala, e aunoa ma se olioli, ona sa la lē iloa se pagatia; la te lē faia se mea lelei, ona sa la lē iloa le agasala.",
                "24": "Ae faauta, ua faia mea uma e tusa ma le poto o ia o lē ua silafia mea uma.",
                "25": "Na pa’ū Atamu ina ia i ai tagata; ma ua i ai tagata, ina ia latou maua le olioli.",
                "26": "Ma e afio mai le Mesia i le atoatoaga o taimi, ina ia mafai ona ia togiolaina le fanauga a tagata mai le pa’ū. Ma ona ua togiolaina i latou mai le pa’ū ua latou saoloto ai e faavavau i le iloa o le lelei mai le leaga; e fai mo i latou lava ae lē faamalosia, vagana ai i le faasalaga a le tulafono i le aso tele ma le gataaga, e tusa ma poloaiga ua tuuina mai e le Atua.",
                "27": "O le mea lea, ua saoloto tagata e tusa ma la le tino; ma ua tuuina mai ia te i latou mea uma e tatau ai mo le tagata. Ma ua latou saoloto e filifili le saolotoga ma le ola e faavavau, e ala i le Puluvaga sili o tagata uma, pe filifili le faatagataotauaina ma le oti, e tusa ma le faatagataotauaina ma le mana o le tiapolo; ona ua saili o ia ’ia pagatia tagata uma e pei o ia lava.",
                "28": "Ma o lenei, o’u atalii e, ou te manao ia outou tepa taulai i le Puluvaga sili, ma faalogo i ana poloaiga silisili, ma faamaoni i ana afioga, ma filifili le ola e faavavau, e tusa ma le finagalo o lona Agaga Paia.",
                "29": "Ma aua le filifilia le oti e faavavau, e tusa ma manaoga o le tino ma le leaga o i ai i totonu, lea ua tuu atu ai i le agaga o le tiapolo le mana e faatagataotaua ma aumai ai outou i lalo i seoli, ina ia mafai ona nofotupu o ia i luga o outou i lona lava malo.",
                "30": "Ua ou tautala atu nei upu itiiti ia te outou uma, o’u atalii e, i aso mulimuli o loo o’u nofo vaavaaia ai; ma ua ou filifilia le vaega lelei, e tusa ma upu a le perofeta. Ma ua leai se isi lava o’u faamoemoe vagana ai le manuia tumau e faavavau o o outou agaga. Amene."
            },
            "3": {
                "1": "Ma o lenei, ou te tautala atu ia te oe, Iosefa, la’u uii. Sa fanauina oe i le vao o o’u puapuaga; ioe, o aso o lo’u faanoanoa tele na fanauina ai oe e lou tinā.",
                "2": "Ma talosia ia faapaiaina foi e le Alii lenei laueleele mo oe, lea ua sili ona pele, e fai mou tofi ma tofi o au fanau faatasi ma ou uso, mo lou saogalemu e faavavau, pe afai e te tausi i poloaiga a le Paia e Toatasi o Isaraelu.",
                "3": "Ma o lenei, Iosefa e, la’u uii, o lē na ou aumai le vao o o’u puapuaga, ia faamanuiaina lava oe e le Alii e faavavau, ona o le a lē faaumatiaina lava au fanau.",
                "4": "Aua faauta, o oe o le fua o o’u sulugatiti; ma o a’u o se e tupuga mai ia Iosefa o lē na ave faatagataotaua i Aikupito. Ma sa maoa’e lava feagaiga a le Alii sa faia e ia ia Iosefa.",
                "5": "O le mea lea, sa vaai lava Iosefa i o tatou aso. Ma sa maua e ia se folafolaga mai le Alii, e faapea o le a faatuina a’e e le Alii le Atua mai le fua o ona sulugatiti se lala amiotonu i le aiga o Isaraelu; e lē o le Mesia, ae o se lala o le a fa’i ese, ae ui i lea, ina ia manatua i feagaiga a le Alii e faapea o le a faaali mai le Mesia ia te i latou i aso e gata ai, i le mana o le agaga, e aumai ai i latou mai le pouliuli i le malamalama—ioe, i fafo mai le pouliuli natia ma mai le faatagataotauaina i le saolotoga.",
                "6": "Ona sa molimau mai lava Iosefa, e faapea: O le a faatu mai e le Alii lo’u Atua se tagatavā’ai, o lē o le a avea ma tagatavā’ai filifilia i le fua o o’u sulugatiti.",
                "7": "Ioe, sa fai mai lava Iosefa: Ua faapea ona fetalai mai o le Alii ia te a’u: O le a Ou faatuina a’e se tagatavā’ai filifilia mai le fua o ou sulugatiti; ma o le a taua tele o ia i totonu o le fua o ou sulugatiti. Ma o le a Ou tuu atu ia te ia se poloaiga ia ona faia se galuega mo le fua o ou sulugatiti, o ona uso, lea o le a aoga tele ia te i latou, e oo ina aumai ai i latou i le malamalama e uiga i feagaiga na Ou faia ma ou tamā.",
                "8": "Ma o le a Ou tuu atu ia te ia se poloaiga ia lē faia e ia se isi lava galuega, vagana ai le galuega o le a Ou poloaiina ai o ia. Ma o le a Ou faasilisilia o ia i o’u luma; ona o le a ia faia la’u galuega.",
                "9": "Ma o le a silisili o ia e pei o Mose, o lē sa Ou fai atu o le a Ou faatuina a’e mo outou, e laveai lo’u nuu, E, le aiga e o Isaraelu.",
                "10": "Ma o Mose o le a Ou faatuina a’e, e laveai ou tagata mai le laueleele o Aikupito.",
                "11": "Ae o le a Ou faatuina a’e se tagatavāai mai le fua o ou sulugatiti; ma o ia o le a Ou tuu atu i ai le mana e aumai ai la’u upu i le fanau a ou sulugatiti—ma e lē nao mo le aumaia o la’u upu, ua fetalai mai ai le Alii, ae mo le faatalitonuina foi o i latou i la’u upu, lea o le a tatau ona uma ona tuuina atu muamua i totonu o i latou.",
                "12": "O le mea lea, o le a tusia e le fua o ou sulugatiti; ma o le a tusia foi e le fua o sulugatiti o Iuta; ma o mea o le a tusia e le fua o ou sulugatiti, ma mea o le a tusia foi e le fua o sulugatiti o Iuta, o le a tutupu faatasi, e ta’usese ai i mataupu sese ma faamutaina ai finauga, ma faatuina ai le filemu i totonu o le fua o ou sulugatiti, ma aumai ai i latou i le malamalama e uiga i o latou tamā i aso e gata ai, ma i le malamalama foi o a’u feagaiga, ua fetalai mai ai le Alii.",
                "13": "Ma o le a faamalosia o ia mai le vaivai, i lena aso pe a amata la’u galuega i totonu o o’u tagata uma, i le toefuataiga o oe, le aiga e o Isaraelu, ua fetalai mai ai le Alii.",
                "14": "Ma sa faapea ona vavalo o Iosefa, e faapea: Faauta, o lena tagatavāai o le a faamanuiaina e le Alii; ma o i latou o e e saili e faaumatia o ia o le a faatoilaloina; ona o lenei folafolaga, na ou maua mai i le Alii, e uiga i le fua o o’u sulugatiti, o le a faataunuuina lava. Faauta, ua ou mautinoa e uiga i le faataunuuina o lenei folafolaga.",
                "15": "Ma o lona igoa o le a faaigoa ia te a’u; ma o le a faaigoa i le igoa o lona tamā. Ma o le a faapei o ia o a’u; ona o le mea o le a aumai e le Alii e ala mai i lona aao, e ala i le mana o le Alii, o le a aumai ai o’u tagata i le olataga.",
                "16": "Ioe, sa faapea ona vavalo o Iosefa: Ua ou mautinoa e uiga i lenei mea, e pei ona ou mautinoa e uiga i le folafolaga e faatatau ia Mose; ona na fetalai mai le Alii ia te a’u, o le a Ou faasaoina au fanau e faavavau.",
                "17": "Ma sa fetalai mai le Alii: O le a Ou faatuina a’e se Mose; ma o le a Ou tuu atu ia te ia le mana i se tootoo; ma o le a Ou tuu atu ia te ia le faamasinoga i tusitusiga. Peitai Ou te lē tatalaina lona laulaufaiva, ina ia soona tautala o ia, ona o le a Ou lē faia o ia ia malosi i le tautala. Ae o le a ’Ou tusi atu ia te ia la’u tulafono, i le tamatamailima o lo’u lava lima; ma o le a Ou faia se failauga mo ia.",
                "18": "Ma sa fetalai mai foi le Alii ia te a’u: O le a Ou faatuina a’e i le fua o ou sulugatiti; ma o le a Ou faia se failauga mo ia. Ma o a’u, faauta, o le a Ou tuu atu ia te ia ia tusi e ia le tusitusiga a le fua o ou sulugatiti, mo le fua o ou sulugatiti; ma o le failauga o ou sulugatiti o le a ia folafolaina atu.",
                "19": "Ma o upu o le a tusia e ia o upu ia ua tatau i lo’u poto ona oo atu i le fua o ou sulugatiti. Ma o le a peiseai e alaga mai le fua o ou sulugatiti ia te i latou mai le efuefu; ona ua Ou iloa lo latou faatuatua.",
                "20": "Ma o le a latou alaga mai i le efuefu; ioe, le salamo i o latou uso, e oo lava i le tele o tupulaga e mavae atu mai ia te i latou. Ma o le a oo mai foi, ina o le a alu atu la latou alaga, e tusa lava ma le faigofie o a latou upu.",
                "21": "Ona o lo latou faatuatua o le a o atu ai a latou upu mai lo’u gutu i o latou uso o e o le fua o ou sulugatiti; ma o le vaivai o a latou upu, o le a Ou faamalosia i lo latou faatuatua, e oo i le manatuaina o la’u feagaiga na Ou faia ma ou tamā.",
                "22": "Ma o lenei, faauta, lo’u atalii e Iosefa, sa faapea le ala na vavalo ai lo’u tamā anamua.",
                "23": "O le mea lea, ona o lenei feagaiga, ua faamanuiaina oe; ona o le a lē faaumatiaina au fanau, ona o le a latou faalogo atu i upu o le tusi.",
                "24": "Ma o le a tulai mai i totonu o i latou se tasi ua malosi, o lē o le a ia faia mea lelei e tele, i upu ma galuega, i le avea ma auupega i aao o le Atua, ma le faatuatua tele, e fai ai mea ofoofogia tetele, ma fai ai lena mea ua silisili i le silafaga a le Atua, mo le faataunuuina o le toefuataiga o mea e tele i le aiga o Isaraelu, ma i le fanau a ou uso.",
                "25": "Ma o lenei, amuia oe Iosefa. Faauta, ua e itiiti; o le mea lea ia e faalogo ai i upu a lou uso, o Nifae, ma o le a faapea ona faia ai ia te oe e tusa ma upu ua ou fai atu ai. Ia e manatua upu a lou tamā o le a oti. Amene."
            },
            "4": {
                "1": "Ma o lenei, o a’u, o Nifae, ou te tautala atu e uiga i valoaga sa tautala i ai lo’u tamā, e uiga ia Iosefa, o lē na aveina atu i Aikupito.",
                "2": "Aua faauta, sa vavalo lava o ia e uiga i ana fanau uma. Ma o valoaga na ia tusia, ua lē tele ni valoaga ua sili a’e. Ma sa vavalo o ia e uiga ia te i matou, ma a matou tupulaga i le lumanai; ma ua tusia ia i luga o papatusi apamemea.",
                "3": "O le mea lea, ina ua uma ona tautala mai lo’u tamā e uiga i valoaga a Iosefa, sa ia valaau le fanau a Lamana, o ona atalii, ma ona afafine, ma fai atu ia te i latou: Faauta, o’u atalii e, ma o’u afafine e, o e o atalii ma afafine o la’u ulumatua, ou te manao ia ua’i mai o outou taliga i a’u upu.",
                "4": "Ona ua fetalai mai le Alii le Atua e faapea: E tusa ai ma la outou tausiga o a’u poloaiga o le a outou manuia i le laueleele; ma afai tou te lē tausi i a’u poloaiga o le a vavae ese outou mai o’u luma.",
                "5": "Ae faauta, o’u atalii ma o’u afafine e, e lē mafai ona ou alu ifo i lo’u tuugamau vagana ai ua ou tuu atu se faamanuiaga i o outou luga; aua faauta, ua ou iloa a fai e aoaoina outou i le ala e tatau ona outou savavali ai tou te lē o ese mai ai lava.",
                "6": "O le mea lea, afai e fetuuina outou, faauta, ou te tuu atu la’u faamanuiaga i o outou luga, ina ia mafai ona aveesea le fetuu mai ia te outou ma e pa’ū i luga o ulu o o outou matua.",
                "7": "O le mea lea, ona o la’u faamanuiaga, o le a lē finagalo le Alii le Atua ia fano outou; o le mea lea, o le a alofa mutimutivale o ia ia te outou ma a outou fanau e faavavau.",
                "8": "Ma sa oo ina ua uma ona tautala atu o lo’u tamā i atalii ma afafine o Lamana, sa ia poloaiina atalii ma afafine o Lemuelu ina ia aumai i ona luma.",
                "9": "Ma sa tautala atu o ia ia te i latou, e faapea: Faauta, o’u atalii ma o’u afafine e, o e o atalii ma afafine o lo’u atalii lona lua; faauta ou te tuu atu ia te outou le faamanuiaga lava lea na ou tuu atu i atalii ma afafine o Lamana; o le mea lea, o le a lē faaumatiaina lava oe; ae o le a faamanuiaina au fanau i le iuga.",
                "10": "Ma sa oo ina ua uma ona tautala atu o lo’u tamā ia te i latou, faauta, sa tautala atu o ia i atalii o Isamaeli, ioe, ma e oo lava i lona auaiga atoa.",
                "11": "Ma ina ua uma ona tautala atu o ia ia te i latou, sa tautala atu o ia ia Sama, e faapea: Amuia oe, ma au fanau; ona o le a fai ma ou tofi le laueleele e pei o lou uso o Nifae. Ma o le a faitauina au fanau faatasi ma ana fanau; ma o le a avea oe e pei lava o lou uso, ma o lau fanau e pei o lana fanau; ma o le a faamanuiaina oe i ou aso uma.",
                "12": "Ma sa oo ina ua uma ona tautala atu o lo’u tamā, o Liae, i lona auaiga atoa, e tusa ma lagona o lona loto ma le Agaga o le Alii sa ia te ia, sa faasolo ina matua o ia. Ma sa oo ina oti o ia, ma sa tanumia.",
                "13": "Ma sa oo ina sa lei tele ni aso ina ua mavae lona maliu, ae feita mai Lamana ma Lemuelu ma atalii o Isamaeli ia te a’u ona o a’oa’iga a le Alii.",
                "14": "Ona o a’u, o Nifae, sa uunaia e tautala atu ia te i latou, e tusa ma lana afioga; ona e tele mea sa ou tautala atu ai ia te i latou, ma lo’u tamā foi, ae lei oti o ia; o le tele o ia mea ua tusia i isi a’u papatusi; ona o le tele o le vaega o le talafaasolopito ua tusia i isi a’u papatusi.",
                "15": "Ma o luga o papatusi nei ua ou tusia ai mea o lo’u agaga, ma le tele o tusitusiga paia ua togitogia i luga o papatusi apamemea. Ona ua olioli lo’u agaga i tusitusiga paia, ma ua manatunatu loloto i ai lo’u loto, ma ua ou tusia mo le aoaoga ma le manuia o a’u fanau.",
                "16": "Faauta, ua olioli lo’u agaga i mea a le Alii; ma ua manatunatu loloto pea lo’u loto i mea sa ou vaaia ma faalogoina.",
                "17": "Ae ui i lea, e ui i le agalelei tele o le Alii, i le faaali mai ia te a’u o ana galuega tetele ma le ofoofogia, ua alaga a’e pea lo’u loto: Aue, le tagata noa e ua i ai a’u! Ioe, ua faanoanoa lo’u loto ona o lo’u tino; ua momomo lo’u agaga ona o a’u amioletonu.",
                "18": "Ua siosiomia lava a’u, ona o faaosoosoga ma agasala ua faigofie ona ponatia ai a’u.",
                "19": "Ma pe a ou fia olioli, e oi lo’u loto ona o a’u agasala; ae ui i lea, ua ou iloa lē ua ou faalagolago i ai.",
                "20": "Sa avea lo’u Atua ma o’u toomaga; sa ia taitaia a’u i taimi o o’u puapuaga i le vao; ma sa ia faasaoina a’u i luga o vai o le moana loloto.",
                "21": "Ua ia faatumuina a’u i lona alofa, ua oo lava i le faaumatiaina o lo’u tino.",
                "22": "Sa ia faamaasiasi i o’u fili, e oo i le faagateteina o i latou i o’u luma.",
                "23": "Faauta, ua ia faafofoga mai i la’u tagi atu i le ao, ma ia tuuina mai ia te a’u le malamalama e ala i faaaliga i le taimi o le po.",
                "24": "Ma i le ao, sa oo ina faalototeleina a’u i le tatalo faatauanau atu i ona luma; ioe, ua ou auina atu lo’u leo i lugā; ma sa oo ifo agelu ma auauna mai ia te a’u.",
                "25": "Ma o luga o apaau o lona Agaga na aveina ese atu ai lo’u tino i mauga maualuluga lava. Ma ua vaaia e o’u mata mea sili, ioe, ua silisili atu ona tetele mo le tagata; o le mea lea na poloaiina ai a’u ia aua nei ou tusia ia mea.",
                "26": "E, o lea, afai ua ou vaai i mea sili faapea, afai na asiasi mai le Alii i lona tulaga maualalo i le fanauga a tagata i le alofa mutimutivale tele faapea, aisea ea ua tagi ai lo’u loto ma nofo ai pea lo’u agaga i le vanu o le faanoanoa, ma ua ou tinovale, ma faavaivai ai lo’u malosi, ona o o’u mafatiaga?",
                "27": "Ma aisea ea ou te gaua’i atu ai i le agasala, ona o lo’u tino? Ioe, aisea ea ou te lolo ai i faaosoosoga, ua maua ai e lē ua leaga se nofoaga i totonu o lo’u loto e faaumatia ai lo’u filemu ma faapagatia ai lo’u agaga? Aisea ea ua ou ita ai ona o lo’u fili?",
                "28": "Ala mai ia, lo’u agaga e! Aua le toe faanoanoa ona o le agasala. Olioli ia, lo’u loto e, ma aua le toe faia se nofoaga mo le fili o lo’u agaga.",
                "29": "Aua le toe ita ona o o’u fili. Aua le faavaivaia lo’u malosi ona o o’u puapuaga.",
                "30": "Olioli ia, lo’u loto e, ma tagi atu i le Alii, ma fai atu: Le Alii e, o le a ou viia oe e faavavau; ioe, o le a olioli lo’u agaga ia te oe, lo’u Atua e, ma le papa o lo’u olataga.",
                "31": "Le Alii e, pe e te togiolaina ea lo’u agaga? Pe e te laveaiina ea a’u mai lima o o’u fili? Pe e te faia ea ia te a’u ia ou gatete i le fotuai mai o le agasala?",
                "32": "Ia tapunia pea faitotoa o seoli i o’u luma, ona ua momomo lo’u loto ma ua salamo lo’u agaga! Le Alii e, sei aua ne’i e tapunia faitotoa o lau amiotonu i o’u luma, ina ia mafai ona ou savali i le ala o le vanu maualalo, ina ia mafai ona ou tausisi i le ala laugatasi!",
                "33": "Le Alii e, sei e siomia faataamilo a’u i le ofu talaloa o lau amiotonu! Le Alii e, sei e saunia se ala mo lo’u sola ese mai luma o o’u fili! Sei e faasa’oina lo’u ala i o’u luma! Sei aua ne’i e tuua se maa tu’ia i lo’u ala—ae ia e faalaolao lo’u ala i o’u luma, ma aua le punitia lo’u ala, ae o ala o lo’u fili.",
                "34": "Le Alii e, ua ou faalagolago ia te oe, ma o le a ou faalagolago pea ia te oe e faavavau. O le a ou lē tuu atu lo’u faalagolago i le lima o le tagata; ona ua ou iloa e fetuuina lē e tuu atu lona faalagolago i le lima o le tagata. Ioe, e fetuuina lava lē e faalagolago i tagata pe fai le tagata mo ona lima.",
                "35": "Ioe, ua ou iloa o le a foai tele mai le Atua i lē e ole atu. Ioe, e foai mai lo’u Atua ia te a’u, pe afai e lē sese ona ou ole atu; o le mea lea o le a ou sii a’e ai lo’u leo ia te oe; ioe, o le a ou tagi atu ia te oe, lo’u Atua e, le papa o lo’u amiotonu. Faauta, o le a alu a’e pea i luga e faavavau lo’u leo ia te oe, lo’u papa ma lo’u Atua tumau-favavau. Amene."
            },
            "5": {
                "1": "Faauta, sa oo ina tagi tele atu a’u, o Nifae, i le Alii lo’u Atua, ona o le ita o o’u uso.",
                "2": "Ae faauta, sa faateteleina lo latou ita faasaga mai ia te a’u, sa oo ina latou saili e aveese lo’u ola.",
                "3": "Ioe, sa latou muimui faasaga mai ia te a’u, fai mai: Ua manatu lo tatou uso laitiiti ia pule o ia iā i tatou; ma ua oo mai faalavelave e tele ia te i tatou ona o ia; o le mea lea, ia tatou fasioti nei o ia, ina ia tatou lē toe tigaina ona o ana upu. Aua faauta, tatou te lē avea o ia e fai ma o tatou pule; ona e ā i tatou, o uso matutua, ia pule i luga o lenei nuu.",
                "4": "O lenei ou te lē tusia i papatusi nei upu uma sa latou muimui faasaga mai ai ia te a’u. Ae ua lava ona ou fai atu, sa latou saili e aveese lo’u ola.",
                "5": "Ma sa oo ina lapataiina a’u e le Alii, e tatau ia te a’u, o Nifae, ona ou alu ese mai ia te i latou ma ou sola i le vao, faatasi ma i latou uma o e sa fia o faatasi ma a’u.",
                "6": "O le mea lea, sa oo ina ave e a’u, o Nifae, lo’u aiga, ma Sorama foi ma lona aiga, ma Sama, lo’u uso matua ma lona aiga, ma Iakopo ma Iosefa, o’u uso laiti, ma o’u tuafafine foi, ma i latou uma o e sa fia o faatasi ma a’u. Ma o i latou uma sa fia o faatasi ma a’u o i latou ia o e sa talitonu i lapataiga ma faaaliga a le Atua; o le mea lea, sa latou faalogo ai i a’u upu.",
                "7": "Ma sa matou ave o matou faleie ma mea uma sa mafai ona matou ave, ma malaga i le vao mo le va o aso e tele. Ma ina ua mavae ona matou malaga mo le va o aso e tele sa matou faatutu o matou faleie.",
                "8": "Ma sa mananao o’u tagata ia matou faaigoaina le nofoaga ia Nifae; o le mea lea, na matou faaigoaina ai o Nifae.",
                "9": "Ma o i latou uma o e sa faatasi ma a’u sa latou ave i o latou lava luga ia ta’ua i latou o le nuu o Nifae.",
                "10": "Ma sa matou taumafai e tausi faamasinoga, ma tulafono, ma poloaiga a le Alii i mea uma, e tusa ma le tulafono a Mose.",
                "11": "Ma sa faatasi mai le Alii ia te i matou; ma sa matou manuia tele; ona sa matou totoina fatu o laau, ma sa matou toe selesele mai i le mau tele. Ma sa amata ona matou fafaga o lafu, ma fagaga, ma manu o ituaiga eseese uma.",
                "12": "Ma o a’u, o Nifae, sa ’ou aumai foi talafaamaumau sa togitogia i luga o papatusi apamemea; ma le polo foi, po o le tapasa, lea na saunia e le aao o le Alii mo lo’u tamā, e tusa ma mea ua tusia.",
                "13": "Ma sa oo ina amata ona matou manuia tele, ma uluuluola i le laueleele.",
                "14": "Ma o a’u, o Nifae, sa ou ave le pelu a Lapana, ma faia faatusatusa i lona gaosiga ni isi pelu e tele, ne’i o mai i luga o i matou tagata ua ta’ua nei o sa Lamanā ma faaumatia i matou, ona sa ou iloa lo latou inoino faasaga mai ia te a’u ma la’u fanau ma i latou o e na ta’ua o o’u tagata.",
                "15": "Ma sa ou aoaoina o’u tagata e fau fale, ma galulue i ituaiga o laau eseese, ma le u’amea, ma le kopa, ma le apamemea, ma le sila, ma le auro, ma le ario, ma ’oa taugata, sa matua tele lava.",
                "16": "Ma o a’u, o Nifae, sa ou fauina se malumalu; ma sa ou fauina e pei o le malumalu o Solomona vagana ai sa lei fauina i le tele na’uā o mea taugata; ona sa le maua ia mea i le laueleele, o le mea lea, sa le mafai ai ona fauina e pei o le malumalu o Solomona. Ae o le ala o le faiga sa pei lava o le malumalu o Solomona; ma o lona fausaga sa matua lelei lava.",
                "17": "Ma sa oo ina faia e a’u, o Nifae, ia ma’ele’elegā o’u tagata, ma ia galulue i o latou lava lima.",
                "18": "Ma sa oo ina latou mananao ia avea a’u ma o latou tupu. Peitai o a’u, o Nifae, sa ou manao ia lē i ai so latou tupu; ae ui i lea, sa ou faia mea mo i latou e tusa ai ma lo’u malosi.",
                "19": "Ma faauta, sa faataunuuina lava afioga a le Alii i o’u uso, ia na fetalai mai ai o ia e uiga ia te i latou e faapea, o le a avea a’u ma o latou pule ma o latou aoao. O le mea lea, sa avea lava a’u ma o latou pule ma o latou aoao, e tusa ma poloaiga a le Alii, seia oo i le taimi na latou saili ai e aveese lo’u ola.",
                "20": "O le mea lea, sa faataunuuina lava le afioga a le Alii lea sa ia fetalai mai ia te a’u, e faapea: E tusa ai ma lo latou lē faalogo i au upu o le a vavae ese i latou mai luma o le Alii. Ma faauta, sa vavae ese lava i latou mai ona luma.",
                "21": "Ma sa faia e ia ia oo mai se fetuu i luga o i latou, ioe, o se fetuu tiga lava, ona o lo latou amioletonu. Aua faauta, sa latou faamaaa o latou loto faasaga mai ia te ia, ua avea ai i latou e pei o se maa malō; o le mea lea, ona sa papa’e i latou, ma matua lalelei ma moomia, o lea na faia ai e le Alii le Atua ia oo mai i o latou luga se pa’u uliuli, ina ia lē faatosina i latou i o’u tagata.",
                "22": "Ma ua faapea ona fetalai mai o le Alii le Atua: O le a Ou faia ina ia inosia i latou e ou tagata, vagana ai ua latou salamo ia latou amioletonu.",
                "23": "Ma o le a fetuuina fanau a ia o lē e fefaaipoipoai ma a latou fanau; ona o le a fetuuina i latou i lea lava fetuu e tasi. Ma sa fetalaia e le Alii lenei mea, ma sa faapea lava ona fai.",
                "24": "Ma ona o lo latou fetuu lea sa i luga o i latou, sa avea lava i latou ma tagata paie, ua tumu i le ulavavale ma le faitogafifiti, ma sa latou saili i le vao mo manu ’ai manu.",
                "25": "Ma sa fetalai mai le Alii le Atua ia te a’u: O le a fai i latou ma sasa i au fanau, e faaoso ai i latou ia latou manatua a’u; e tusa ai ma lo latou lē manatuaina o a’u, ma lē faalogo mai i a’u upu, o le a latou saua ia te i latou e oo lava i le faaumatiaina.",
                "26": "Ma sa oo ina faapaia e a’u, o Nifae, ia Iakopo ma Iosefa, e avea ma faitaulaga ma aoao i luga o le laueleele o lo’u nuu.",
                "27": "Ma sa oo ina matou ola e tusa ma le ala o le fiafia.",
                "28": "Ma ua mavae atu le tolu sefulu tausaga talu ona matou tuua o Ierusalema.",
                "29": "Ma o a’u, o Nifae, sa ou tausia talafaamaumau o o’u tagata e oo mai i le taimi lea, i luga o a’u papatusi, ia na ou faia.",
                "30": "Ma sa oo ina fetalai mai le Alii le Atua ia te a’u: Ia faia ni isi papatusi; ma ia e togitogia ai i luga o i latou le tele o mea ua lelei i la’u vaai, mo le manuia o lou nuu.",
                "31": "O le mea lea, o a’u, o Nifae, ina ia usiusitai i poloaiga a le Alii, o lea na ou alu atu ai ma faia papatusi nei ua ou togitogia ai i luga nei mea.",
                "32": "Ma ua ou togitogia mea ua fiafia i ai le Atua. Ma afai e fiafia o’u tagata i mea a le Atua o le a latou fiafia i a’u togitogiga ua i luga o papatusi nei.",
                "33": "Ma afai e fia iloa e o’u tagata le vaega tele faapitoa o le talafaasolopito o lo’u nuu e ao ina latou suesue i isi a’u papatusi.",
                "34": "Ma ua lava ia te a’u ona fai atu e faapea ua fa sefulu tausaga ua mavae atu, ma ua uma ona matou faia o taua ma finauga ma o matou uso."
            },
            "6": {
                "1": "O upu a Iakopo, le uso o Nifae, sa tautala atu e ia i le nuu o Nifae:",
                "2": "Faauta, o’u uso pele e, o a’u, o Iakopo, ona ua valaauina a’u e le Atua, ma ua faauuina e tusa ma lana faatulagaga paia, ma ona ua faapaiaina a’u e lo’u uso o Nifae, o lē ua outou vaai i ai o se tupu po o se ua leoleo ia te outou, o lē ua outou faalagolago i ai mo le saogalemu, faauta, ua outou iloa ua ou tautala atu ia te outou i mea ua sili atu ona tele.",
                "3": "Ae ui i lea, ou te toe tautala atu ia te outou; ona ua ou naunau mo le manuia o o outou agaga. Ioe, ua tele lava lo’u popole mo outou; ma ua outou iloa ua ou faapea lava i taimi uma. Ona sa ou apoapoaia outou ma le filiga atoa; ma sa ou aoao atu ia te outou upu a lo’u tamā; ma sa ou tautala atu ia te outou e uiga i mea uma ua tusia, mai le foafoaga o le lalolagi.",
                "4": "Ma o lenei, faauta, o le a ou tautala atu ia te outou e uiga i mea o i ai nei, ma mea o le a oo mai; o le mea lea, o le a ou faitau atu ai ia te outou upu a Isaia. Ma o upu ia ua manao lo’u uso ou te tautala atu ai ia te outou. Ma ou te tautala atu ia te outou mo lo outou lelei, ina ia outou iloa ma viia le suafa o lo outou Atua.",
                "5": "Ma o lenei, o upu o le a ou faitau atu o upu ia na fetalai i ai Isaia e uiga i le aiga uma o Isaraelu; o le mea lea, e mafai ona faatatauina ia upu ia te outou, ona o outou o e o le aiga o Isaraelu. Ma e tele mea na tautalagia e Isaia e mafai ona faatatau ia te outou, ona o outou o e o le aiga o Isaraelu.",
                "6": "Ma o lenei, o upu nei: Ua faapea ona fetalai mai o le Alii le Atua: Faauta, o le a ou sii atu lo’u lima i Nuuese, ma faatu la’u tagavai i le nuu; ma o le a latou aumai ou atalii i o latou lima, ma o ou afafine o le a latou tauaveina i luga o o latou tau’au.",
                "7": "Ma o le a avea tupu ma ou tamā tausitama, ma o latou masiofo ma ou tinā faafailele; o le a latou ifo ia te oe ma o latou mata e faasaga i le eleele, ma etoeto ese le efuefu o ou vae; ma o le a e iloa o A’u o le Alii; ona o le a lē maasiasi i latou o e e faatalitali ia te a’u.",
                "8": "Ma o lenei, o a’u, o Iakopo, ou te fia tautala lava e uiga i nei upu. Aua faauta, ua faaali mai e le Alii ia te a’u e faapea o i latou o e sa i Ierusalema, le mea na tatou o mai ai, ua fasiotia ma ua ave faatagataotaua.",
                "9": "Ae ui i lea, ua faaali mai e le Alii ia te a’u o le a latou toe foi mai. Ma sa faaali mai foi e ia ia te a’u e faapea o le a faaali mai e le Alii le Atua, le Paia e Toatasi o Isaraelu, o ia lava ia te i latou, i la le tino; ma a mavae ona ia faaali mai o ia lava o le a latou sasa ia te ia ma faasatauro o ia, e tusa ma upu a le agelu o lē na fetalai mai ia mea ia te a’u.",
                "10": "Ma a mavae ona latou faamaaa o latou loto ma faamalōlō o latou ūa e faasaga i le Paia e Toatasi o Isaraelu, faauta, o le a oo mai i luga o i latou faamasinoga a le Paia e Toatasi o Isaraelu. Ma e oo mai le aso o le a taia ma faapuapuagatia ai i latou.",
                "11": "O le mea lea, pe a uma ona fetulina’i o i latou i lea mea ma lea mea, ona sa faapea ona fetalai mai ai o le agelu, e toatele o le a puapuagatia i la le tino, ma o le a lē tuua ia fano, ona o talosaga a e faamaoni; o le a faataapeapeina i latou, ma taia, ma inosia; ae ui i lea, o le a alofa mutimutivale le Alii ia te i latou, pe a oo ina latou o mai i le malamalama o lo latou Togiola, o le a toe faapotopoto faatasi i latou i laueleele o o latou tofi.",
                "12": "Ma amuia lava Nuuese, i latou ia o e ua tusi i ai le perofeta; aua faauta, afai latou te salamo ma lē faasagatau ia Siona, ma lē aufaatasi i latou lava ma lena ekalesia tele ma le ’inosia, o le a faaolaina i latou; ona o le a faataunuu e le Alii le Atua ana feagaiga na faia e ia i ana fanau; ma o le pogai lenei na tusia ai e le perofeta ia mea.",
                "13": "O le mea lea, o i latou o e e tau faasaga ia Siona ma tagata o le feagaiga a le Alii, o le a latou etoeto ese le efuefu o o latou vae; ma o le a lē maasiasi tagata o le Alii. Ona o tagata o le Alii o i latou ia o e e faatalitali ia te ia; ona ua latou faatalitali pea mo le afio mai o le Mesia.",
                "14": "Ma faauta, e tusa ai ma upu a le perofeta, o le a toe faatulaga e le Mesia o ia lava i le taimi lona lua e toe aumaia i latou; o le mea lea, o le a ia faaali mai ai o ia lava ia te i latou i le mana ma le mamalu tele, seia faaumatiaina o latou fili, pe a oo mai lena aso o le a latou talitonu ai ia te ia; ma e leai se tasi e talitonu ia te ia o le a faaumatiaina e ia.",
                "15": "Ma o i latou o e e lē talitonu ia te ia o le a faaumatiaina, i le afi, ma afā, ma mafuie, ma le faamaligi toto, ma faamai, ma le oge. Ma o le a latou iloa o le Alii o le Atua lea, o le Paia e Toatasi o Isaraelu.",
                "16": "Ona pe aveesea ea le vete mai lē ua malosi, pe faasaolotoina lē ua faatagataotauaina faaletulafono?",
                "17": "Peitai ua faapea ona fetalai mai o le Alii: E oo i le faatagataotauaina o lē ua malosi o le a aveesea, ma o le a laveaiina le vete a lē ua matautia; ona o le a laveaiina e le Atua Malosi Silisili ona tagata o le feagaiga. Ona ua faapea ona fetalai mai o le Alii: O le a Ou finau ma i latou o e e finau ma oe—",
                "18": "Ma o le a Ou fafaga i latou o e e faasauā ia te oe, i o latou lava tino; ma o le a latou onanā i o latou lava toto e faapei o le uaina suamalie; ma o le a iloa e tagata uma o A’u o le Alii o lou Faaola ma lou Togiola, o le Malosi Silisili e Toatasi o Iakopo."
            },
            "7": {
                "1": "Ioe, ona ua faapea ona fetalai mai o le Alii: Po ua Ou tuueseina ea oe, po ua Ou lafoaiina ese ea oe e faavavau? Ona ua faapea ona fetalai mai o le Alii: O fea le tusi ’alei o le faateaga o lou tinā? O ai ua Ou tuu ese atu i ai oe, po o le tagata ua Ou aitalafu ai ua Ou faatau atu i ai oe? Ioe, o ai ea ua Ou faatau atu i ai oe? Faauta, ua outou faatau atu outou lava ona o a outou amioletonu, ma ua tuu ese lo outou tinā ona o a outou solitulafono.",
                "2": "O le mea lea, ina ua Ou sau, sa leai se tagata; ina ua Ou valaau atu, ioe, sa leai se tasi e tali mai. E, le aiga e o Isaraelu, pe ua faapuupuu ea lo’u lima ua lē mafai ai ona togiola, ma pe ua leai ea se mana ia te a’u e laveai ai? Faauta, o la’u a’oa’iga Ou te faapa’umātuina ai le sami, ma Ou faia ai o latou vaitafe o se vao ma o latou i’a ia elo ona ua faamatutuina le vai, ma mamate ai i latou ona o le fia feinu.",
                "3": "Ua Ou faaofuina le lagi i le pogisa, ma Ou faia le ie talatala mo o latou ufiufi.",
                "4": "Ua tuuina mai ia te a’u e le Alii le Atua le laulaufaiva o lē ua aoaoina, ina ia Ou iloa le ala e fai atu ai se upu ia te oe i le taimi e tatau ai, E, le aiga e o Isaraelu. Pe a outou vaivai e maleifua mai o ia i lea taeao i lea taeao. E fagua e ia lo’u taliga ia faalogo e pei o lē ua aoaoina.",
                "5": "O le Alii le Atua na tatalaina lo’u taliga, ma sa Ou lē fouvale, pe liliu ese i tua.",
                "6": "Sa Ou tuu atu lo’u tua i lē e sasaina, ma o’u alafau ia i latou o e e futi ese le fulufulu. Sa Ou lē natia o’u mata mai le maasiasi ma le tuufeanu.",
                "7": "Ona o le a fesoasoani mai le Alii le Atua ia te a’u, o le mea lea o le a Ou lē maasiasi ai. O le mea lea ua Ou faia ia tumau ai o’u mata ia pei o se maa malō, ma ua Ou iloa o le a Ou lē maasiasi lava.",
                "8": "Ma ua lata mai le Alii, ma ua ia ta’umamāina a’u. O ai se e finau ma a’u? Inā tatou tutu faatasi ia. O ai ea lo’u fili? Ia tuu o ia e sau faalatalata mai ia te a’u, ma o le a Ou taia o ia i le malosi o a’u upu.",
                "9": "Ona o le a fesoasoani mai le Alii le Atua ia te a’u. Ma o i latou uma o e latou te tausalaina a’u, faauta, o i latou uma o le a faasolo ina pala e pei o se ofu, ma o le a ’aina i latou e mogamoga.",
                "10": "O ai ea o i totonu o outou ua mata’u i le Alii, ua usiusitai i le siufofoga o lana auauna, ua savali i le pouliuli ma ua leai se malamalama?",
                "11": "Faauta outou uma o e ua faamumūina afi, outou ua outou si’o faataamilo outou lava i aloiafi, savavali i le malamalama o a outou afi ma aloiafi ua outou faamumūina. O le mea lenei o le a outou maua mai lo’u lima—o le a outou taooto ifo i le faanoanoa."
            },
            "8": {
                "1": "Faalogo mai ia ia te a’u, outou o e ua mulimuli i le amiotonu. Tepa taulai atu i le papa na foa mai ai outou, ma le pu o le lua o le mea na eli mai ai outou.",
                "2": "Tepa taulai atu ia Aperaamo, lo outou tamā, ma Sara, o lē na fanaua outou; ona sa Ou valaauina o ia nao ia, ma faamanuia ia te ia.",
                "3": "Ona o le a faamafanafanaina Siona e le Alii, o le a ia faamafanafanaina ona nofoaga laolao uma; ma o le a ia faia lona vao ia pei o Etena, ma lona toafa ia pei o le faatoaga a le Alii. O le a maua ai iina le olioli ma le fiafia, le faafetai ma le leo o viiga.",
                "4": "Faalogo mai ia ia te a’u, lo’u nuu e; ma ua’i mai o outou taliga ia te a’u, lo’u atunuu e; ona o le a tuuina atu se tulafono mai ia te a’u, ma o le a Ou faia la’u faamasinoga ia iai o se malamalama mo le nuu.",
                "5": "Ua lata mai la’u amiotonu; ua tuuina atu la’u olataga, ma o le a faamasinoina tagata e lo’u lima. O le a faatalitali motu ia te a’u, ma o lo’u lima o le a latou faalagolago i ai.",
                "6": "Inā tepa a’e ia o outou mata i le lagi, ma vaai ifo i le lalolagi o i lalo; ona o lagi o le a mou ese atu e pei o le asu, ma o le a agai ina pala le lalolagi e pei o se ofu; ma o i latou o e nonofo ai o le a faapea le ala e feoti ai. Ae o lo’u olataga o le a faavavau, ma o la’u amiotonu o le a lē aveesea.",
                "7": "Faalogo mai ia te a’u, outou o e ua iloa le amiotonu, le nuu ua Ou tusia i o latou loto la’u tulafono, aua tou te fefefe i le taufaifai mai o tagata, pe tou te matata’u i lo latou taufaaleaga.",
                "8": "Ona o le a ’aina i latou e mogamoga e pei o se ofu, ma o le a ’aina i latou e ilo e pei o fulufulu mamoe. Ae o la’u amiotonu o le a faavavau, ma o la’u olataga e mai lea tupulaga i lea tupulaga.",
                "9": "Ala mai ia, inā ala mai ia! Ia ofu ia i le malosi, E, le aao e o le Alii; ala mai ia e pei ona i ai i aso anamua. E lē o ia ea lea o lē na faaumatia Raava, ma faamanu’alia le tarako?",
                "10": "E lē o oe ea lea o lē na faamātutuina le sami, o vai o le moana loloto; o lē na faia le loloto o le sami o se auala e ui a’e ai e ua togiolaina?",
                "11": "O le mea lea, o le a toe foi mai e ua togiolaina a le Alii, ma o mai ma pesega i Siona; ma o le a i luga o o latou ulu le olioli ma le paia e tumau e faavavau; ma o le a latou maua le fiafia ma le olioli; o le a sola ese le faanoanoa ma le faavauvau.",
                "12": "O A’u o ia lea; ioe, o A’u o ia o lē ua faamafanafana ia te oe. Faauta, o ai ea oe, ua e fefe ai i le tagata, o lē o le a oti, ma o le atalii o le tagata, o lē o le a faia ia pei o le mutia?",
                "13": "Ma ua faagalo le Alii, o Lē na faia oe, o lē na fofolaina le lagi, ma faataoto le faavae o le lalolagi, ma ua e fefe ai pea i aso uma, ona o le sauā o lē ua faasauā, e peiseai ua sauni o ia e faaumatia? Ma o fea ea le sauā o lē ua faasauā?",
                "14": "Ua faavave le faaaunuua o le tagata faatagataotauaina, ina ia mafai ona tatalaina o ia, ma ina ia lē oti o ia i le lua, pe faamutaina lana meaai.",
                "15": "Peitai o A’u o le Alii lou Atua, o lē o ana galu na gogolo mai; o le Alii o ’Au o lo’u igoa lea.",
                "16": "Ma ua Ou tuu i lou gutu a’u upu, ma faamalumalu oe i le paolo o lo’u lima, ina ia mafai ona Ou faatuina le lagi ma faataatitia faavae o le lalolagi, ma fai atu ia Siona: Faauta, o oe lava o lo’u nuu.",
                "17": "Ala mai ia, inā ala mai ia, tulai ia, E, Ierusalema e, o lē na ia inu mai le aao o le Alii le ipu o lona toasa—ua e inumia ’alu o’ona o le ipu o le gatete ua tatau ifo.",
                "18": "Ma ua leai se tasi e taitaia o ia mai atalii uma na fanaua e ia; po o se tasi na te taitai lona lima, mai atalii uma na tausia e ia.",
                "19": "Ua o mai ia te oe atalii nei e toalua, o e o le a faanoanoa mo oe—i lou faatafunaga ma faafanoga, ma le oge ma le pelu—ma o ai o le a Ou faamafanafanaina ai oe?",
                "20": "Ua matapogia ou atalii, vagana ai i laua ia e toalua; ua taooto i laua i le fetaulaiga o ala; e pei o se povi poa aivao i totonu o se upega, ua tumu i laua i le toasa o le Alii, o le a’oa’iga a lou Atua.",
                "21": "O lea faalogo mai nei i lenei mea, o oe ua puapuagatia, ma ’onā, ae lē i le uaina:",
                "22": "Ua faapea ona fetalai mai o lou Alii, ua ai’oia e le Alii ma lou Atua le tagi a lona nuu; faauta, ua Ou aveesea mai lou lima le ipu o le gatete, o ’alu o le ipu o lo’u toasa; o le a e lē toe inumia lava.",
                "23": "Ae o le a ’Ou tuuina i lima o e e faapuapuagatia ia te oe; o e na fai atu i lou agaga: Ifo maia i lalo, ina ia mafai ona matou ui atu ai i luga—ma sa e faataatia lou tino e pei o le eleele ma e pei o se auala ia te i latou o e na ui atu ai i luga.",
                "24": "Ala mai ia, inā ala mai ia, ofu lou malosi, E, Siona e; laei ou ofu matagofie, E, Ierusalema e, le aai paia; ona e amata atu nei ma le agai i luma ona lē toe o mai ia te oe e ua lē peritomeina ma e ua lē mamā.",
                "25": "Lulu ese ia le efuefu mai ia te oe; tulai ia, alaala i lalo, E, Ierusalema e; tatala ese oe lava mai noataga o lou ūa, E, le afafine faatagataotauaina o Siona."
            },
            "9": {
                "1": "Ma o lenei, o’u uso pele e, ua ou faitau atu nei mea ina ia outou iloa e uiga i feagaiga a le Alii na osifeagaiga ai o ia ma le aiga uma o Isaraelu—",
                "2": "Ia na fetalai atu e ia i tagata Iutaia, e ala i fofoga o ana perofeta paia, mai lava i le amataga e oo mai nei, mai lea tupulaga i lea tupulaga, seia oo i le taimi e toefuatai ai i latou i le ekalesia moni ma le lotoa a le Atua; pe a faapotopotoina i latou i laueleele o o latou tofi, ma faatutumauina i o latou laueleele uma o le folafolaga.",
                "3": "Faauta, o’u uso pele e, ua ou tautala atu nei mea ia te outou ina ia outou olioli, ma faaea i luga o outou ulu e faavavau, ona o faamanuiaga o le a faaee mai e le Alii le Atua i luga o a outou fanau.",
                "4": "Ona ua ou iloa ua outou suesue tele, le toatele o outou, ia outou iloa e uiga i mea o le a oo mai; o le mea lea ua ou iloa ai ua outou iloa, ae iu ina vaivai o tatou tino ma oti; e ui i lea, o le a tatou vaai i le Atua i o tatou tino.",
                "5": "Ioe, ua ou iloa ua outou iloa o le a faaali atu e ia o ia lava i le tino i e o i Ierusalema, le mea na tatou o mai ai; ona e tatau ona faia lena mea i totonu o i latou, ona e tatau i le Foafoa Silisiliese ona ia tuuina atu o ia lava ia pule i ai tagata i la le tino, ma maliu mo tagata uma, ina ia mafai ona pule o ia i tagata uma.",
                "6": "Ona e pei ona oo mai le oti i tagata uma, e faataunuu ai le fuafuaga alofa mutimutivale a le Foafoa Silisiliese, e tatau ona i ai o se mana o le toetu, ma e tatau ona oo mai le toetu i le tagata ona o le pa’ū; ma na oo mai le pa’ū ona o le solitulafono; ma talu ai ona ua pa’u’ū tagata o lea ua vavae ese ai i latou mai luma o le Alii.",
                "7": "O le mea lea, e ao ina i ai se togiola aoao e lē gata—vagana o se togiola aoao e lē gata e lē mafai e lenei tino pala ona ofu i le tino lē pala. O le mea lea, o le faasalaga muamua na oo mai i le tagata o le a tatau ona tumau pea i se umi e lē gata. Ma afai e faapea, po ua taoto ifo lenei tino ia pala ma nuti i lona tinā o le eleele, e lē toetu mai.",
                "8": "E, le poto e o le Atua, lona alofa mutimutivale ma lona alofa tunoa! Aua faauta, afai e lē toetu mai le tino, o le a pulea o tatou agaga e lena agelu na pa’ū ifo mai luma o le Atua Faavavau, ma avea ma tiapolo, e lē toe tutu mai.",
                "9": "Ma po ua avea o tatou agaga e pei o ia, ma avea i tatou ma ni tiapolo, o agelu a le tiapolo, ua tapunia i fafo mai luma o lo tatou Atua, ma mau faatasi ma le tamā o pepelo, i le pagatia, e pei o ia lava; ioe, i lena tagata o lē na faaseseina o tatou uluai matua, o lē na liua o ia lava ia foliga mai o se agelu o le malamalama, ma faaoso le fanauga a tagata i faapotopotoga faalilolilo o le fasioti tagata ma galuega faalilolilo eseese uma o le pouliuli.",
                "10": "E, le silisiliese na’uā o le agalelei o lo tatou Atua, o lē ua saunia se ala mo lo tatou sosola ese mai le ’a’apa mai a lenei sauai leaga matautia; ioe, lena sauai, o le oti ma seoli, lea ou te ta’ua o le oti o le tino, ma le oti foi o le agaga.",
                "11": "Ma ona o le ala laveai a lo tatou Atua, le Paia e Toatasi o Isaraelu, o lenei oti, lea ua ou tautala atu ai, o le oti faaletino lea, o le a laveai mai e ia e ua oti; o le oti lea o le tuugamau.",
                "12": "Ma o lenei oti ua ou tautala atu ai, o le oti faaleagaga lea, o le a tatala mai e ia ona tagata oti; o le oti faaleagaga lea o seoli; o le mea lea, e ao i le oti ma seoli ona tatala mai o laua tagata oti, ma e ao ia seoli ona tatala mai ana agaga faatagataotauaina, ma e ao i le tuugamau ona tatala mai ana tino faatagataotauaina, ma o tino ma agaga o tagata o le a toefuataiina o le tasi i le isi; ma e faia lenei mea i le mana o le toetu mai o le Paia e Toatasi o Isaraelu.",
                "13": "E, le silisiliese na’uā o le fuafuaga a lo tatou Atua! Aua i le tasi itu, e ao i le parataiso a le Atua ona tatala mai agaga o e amiotonu, ma tatala mai e le tuugamau tino o e amiotonu; ma toefuatai le agaga ma le tino ia te ia lava, ma avea ai tagata uma ma tagata tino lē pala, ma tino ola pea, ma o i latou o ni tagata ola, ua i ai le malamalama atoatoa e pei o i tatou i la le tino, vagana ai o le a atoatoa lo tatou malamalama.",
                "14": "O le mea lea, o le a tatou maua se malamalama atoatoa o a tatou sala uma, ma lo tatou eleelea, ma lo tatou lē lavalavā; ma o le a maua e e amiotonu se malamalama atoatoa o lo latou olioli, ma lo latou amiotonu, ua faaoofuina i le mamā, ioe, i le ’ofu talaloa lava o le amiotonu.",
                "15": "Ma o le a oo mai a mavae ona solo atu o tagata uma mai lenei oti muamua i le ola, ona ua avea i latou ma tagata tino ola pea, e ao ina latou o atu i luma o le nofoa-faamasino o le Paia e Toatasi o Isaraelu; ma ona oo mai ai lea o le faamasinoga, ma ona faamasino ai lea o i latou e tusa ma le faamasinoga paia a le Atua.",
                "16": "Ma e moni lava, e pei ona soifua le Alii, ua fetalai mai ai le Alii le Atua, ma o lana fetalaiga lea e faavavau, e lē mafai lava ona mavae atu, o i latou o e amiotonu o le a amiotonu pea, ma o i latou o e ua eleelea o le a eleelea pea; o le mea lea, o i latou o e ua eleelea o le tiapolo lea ma ana agelu; ma o le a latou o ese atu i le afi tumau e faavavau, ua saunia mo i latou; ma o lo latou mafatia e pei o se lepa afi ma le teiō, o lona apeafi mumu e alu a’e pea i luga e faavavau faavavau lava ma ua leai sona iuga.",
                "17": "E, le silisiliese ma le faamasinotonu o lo tatou Atua! Ona e faataunuu e ia ana fetalaiga uma, ua tuuina mai lona fofoga, ma o le a faataunuuina lava lana tulafono.",
                "18": "Ae, faauta, o e amiotonu, o le au paia lea a le Paia e Toatasi o Isaraelu, o i latou ia o e sa talitonu i le Paia e Toatasi o Isaraelu, i latou ia o e na onosaia satauro o le lalolagi, ma inoino i lona maasiasi, o le a fai mo o latou tofi le malo o le Atua, na saunia mo i latou mai le faavaega o le lalolagi, ma o lo latou olioli o le a atoatoa e faavavau.",
                "19": "E, le silisiliese o le alofa mutimutivale o lo tatou Atua, le Paia e Toatasi o Isaraelu! Ona sa ia laveai lana au paia mai lena sauai leaga mata’utia o le tiapolo, ma le oti, ma seoli, ma lena lepa afi ma le teio, o le mafatia lea e lē gata.",
                "20": "E, le silisiliese na’uā o le paia o lo tatou Atua! Ona ua silafia e ia mea uma, ma ua leai se mea ua lē silafia e ia.",
                "21": "Ma e afio mai o ia i le lalolagi ina ia mafai ona faaolaina e ia tagata uma pe afai latou te faalogo i lona siufofoga; aua faauta, e mafatia o ia i tiga o tagata uma, ioe, tiga o tagata ola uma, o tane, o fafine, ma tamaiti, o e ua i ai i le aiga o Atamu.",
                "22": "Ma e sa mafatia o ia i lenei mea ina ia mafai ona oo mai le toetu i tagata uma, ina ia mafai e tagata uma ona tutu i ona luma i lena aso tele o le faamasinoga tele.",
                "23": "Ma ua ia poloaiina tagata uma e ao ina latou salamo, ma papatiso i lona suafa, i le faatuatua atoatoa i le Paia e Toatasi o Isaraelu, po ua lē mafai ona faaolaina i latou i le malo o le Atua.",
                "24": "Ma afai latou te lē salamo ma talitonu i lona suafa, ma papatiso i lona suafa, ma tumau e oo i le iuga, o le a ta’usalaina i latou; ona o le Alii le Atua, le Paia e Toatasi o Isaraelu, ua fetalai mai ai.",
                "25": "O le mea lea, ua tuu mai ai e ia se tulafono; ma o le mea ua leai se tulafono ua tuu mai ai ua leai se faasalaga; ma o le mea ua leai se faasalaga o i ai ua leai se ta’usalaga; ma o le mea ua leai se ta’usalaga o i ai, ua i ai i le alofa mutimutivale o le Paia e Toatasi o Isaraelu le aiā i luga o i latou, ona o le togiola; ona ua laveaiina i latou e lona mana.",
                "26": "Ona ua faamalie e le togiola manaoga o lona faamasinotonu i luga o i latou uma o e sa lei tuuina atu ia te i latou le tulafono, ua laveaiina ai i latou mai lena sauai leaga matautia, o le oti ma seoli, ma le tiapolo, ma le lepa afi ma le teio, o le mafatia lea e lē gata; ma ua toefuatai ai i latou i lena Atua o lē na ia tuuina mai le manava ia te i latou, o le Paia e Toatasi lea o Isaraelu.",
                "27": "Ae oi talofa ia te ia o lē ua tuuina atu i ai le tulafono, ioe, o lē ua i ai poloaiga uma a le Atua, e pei o i tatou, ma le ua solia i latou, ma ia faama’umau aso o lona nofo vaavaaia, ona ua leaga lava lona tulaga!",
                "28": "E, lena fuafuaga faatogafiti a lē ua leaga! E, le fiasili e, ma vaivaiga, ma le valelea o tagata! Pe a aoaoina i latou ua latou manatu ua popoto i latou, ma latou lē faalogo ai i le fautuaga a le Atua, ona ua latou tuueseina, i le manatu ua latou iloa mo i latou lava, o le mea lea, o lo latou poto o le valea lea, ma o le a lē aoga ia te i latou. Ma o le a fano i latou.",
                "29": "Ae o le aoaoina e lelei pe afai latou te faalogo i fautuaga a le Atua.",
                "30": "Ae oi talofa i e mauoa, o e e mauoa i mea o le lalolagi. Auā ona ua latou mauoa ua latou inoino ai i e matitiva, ma ua latou sauaina e ua agamalu, ma ua pupū o latou loto i a latou ’oa; o le mea lea, o a latou ’oa o lo latou atua lea. Ma faauta, o a latou ’oa o le a fano faatasi foi ma i latou.",
                "31": "Ma oi talofa i e ua tutuli e lē fia faalogo; ona o le a fano i latou.",
                "32": "Oi talofa i e ua tauaso e lē fia vaai; ona o le a fano foi i latou.",
                "33": "Oi talofa i e e lei peritomeina i le loto, ona o le a taia i latou i le aso gataaga i se malamalama ia latou amioletonu.",
                "34": "Oi talofa i lē e pepelo, ona o le a lafo o ia i seoli.",
                "35": "Oi talofa i lē e fasioti tagata ma le loto i ai, ona o le a oti o ia.",
                "36": "Oi talofa ia te i latou o e e faitaaga, ona o le a lafo i latou i seoli.",
                "37": "Ioe, oi talofa ia te i latou o e e ifo i tupua, ona o le a fiafia le tiapolo o tiapolo uma ia te i latou.",
                "38": "Ma, i sona aotelega, oi talofa ia te i latou uma o e e oti ia latou agasala; ona o le a toe foi atu i latou i le Atua, ma vaai i ona fofoga, ma tumau ai ia latou agasala.",
                "39": "E, o’u uso pele e, ia manatua le leaga tele o le solitulafono faasaga i le Atua Paia; ma le leaga tele foi o le gaua’i atu i faatosinaga a lena faitogafiti poto. Ia manatua, o le mafaufau-faaletino o le oti lea, ae o le mafaufau-faaleagaga o le ola lea e faavavau.",
                "40": "E, o’u uso pele e, ia ua’i mai o outou taliga i a’u upu. Ia outou manatua le silisiliese o le Paia e Toatasi o Isaraelu. Aua tou te fai mai ua ou tautala atu mea faigata e faasaga ia te outou; aua afai o lea, o le a outou faifai e faasaga i le upumoni; ona ua ou tautala atu afioga a Lē na faia outou. Ua ou iloa ua faigata upu moni e faasaga i mea lē mamā uma; ae o e e amiotonu e lē matata’u i ai, ona ua latou alolofa i le upumoni ma lē gatete ai.",
                "41": "O lea la, o’u uso pele e, inā o mai ia i le Alii, le Paia e Toatasi. Ia outou manatua ua amiotonu ona ala. Faauta, o le ala mo le tagata ua vaapiapi, ae ua taatia tonu i se ala sa’o i ona luma, ma o le leoleo o le faitotoa o le Paia e Toatasi o Isaraelu; ma na te lē faaaogaina se auauna iina; ma ua leai se isi lava auala vagana ai i le faitotoa; ona e lē mafai ona faaseseina o ia, ona o le Alii le Atua o lona suafa lea.",
                "42": "Ma ai se e tuitui atu, o ia e tatala mai i ai e ia; ma o e ua popoto, ma e ua aoaoina, ma i latou o e ua mauoa, o e ua faafefeteina ona o lo latou aoaoina, ma lo latou popoto, ma a latou ’oa—ioe, o i latou ia o e ua inosia e ia; ma vagana ai ua latou lafoai ese ia mea, ma manatu o i latou o ni vale i luma o le Atua, ma o ifo i le loloto o le lotomaualalo, e lē tatala mai e ia ia te i latou.",
                "43": "Ae o mea a e popoto ma e faautauta o le a natia mai ia te i latou e faavavau—ioe, le fiafia lena ua saunia mo le au paia.",
                "44": "E, o’u uso pele e, ia outou manatua a’u upu. Faauta, ou te tatala ese o’u ofu, ma ou luluina i latou i o outou luma; ou te tatalo i le Atua o lo’u olataga ia silasila mai ia te a’u i lona fofoga-ati i mea uma; o le mea lea, o le a outou iloa ai i le aso gataaga, pe a faamasinoina tagata uma ia latou galuega, sa molimauina e le Atua o Isaraelu sa ou lulu ese a outou amioletonu mai lo’u agaga, ma ou tu ma le susulu i ona luma, ua ou mamā mai i o outou toto.",
                "45": "E, o’u uso pele e, liliu ese ia mai ia outou agasala; lulu ese filifili a ia o lē na te vave saisai ia te outou; o mai i le Atua lena o lē o le papa o lo outou olataga.",
                "46": "Ia saunia o outou agaga mo lena aso matagofie pe a faataunuuina le faamasinotonu i e amiotonu, le aso lava lea o le faamasinoga, ina ia outou lē solomuli i le fefefe matau’tia; ina ia outou lē manatua ma le atoatoa la outou amioletonu mata’utia, ma faamalosia ai e alalaga atu: Ua paia, ua paia lava au faamasinoga, E, le Alii e le Atua Malosi Aoao—peitai ua ou iloa la’u amioletonu; sa ou solia lau tulafono, ma o a’u soligatulafono o a a’u lava ia; ma ua saisaitia a’u e le tiapolo, ma ua fai a’u ma mailei i lona pagatia mata’utia.",
                "47": "Ae faauta, o’u uso e, pe tatau ea ona ou fagua outou i le leaga mata’utia moni o nei mea? Pe ou te lāgā ea faaatuatuvale o outou agaga pe afai o mamā o outou mafaufau? Pe ou te tautala manino atu ea ia te outou e tusa ma le manino o le upumoni pe afai ua tuusaloto outou mai i le agasala?",
                "48": "Faauta, a na faapea ua outou paia po ua ou tautala atu ia te outou e uiga i le paia; ae ona ua outou lē paia, ma ua outou vaai mai ia te a’u o se aoao, o lea ua tatau ai ona ou aoao atu ia te outou le taunuuga o le agasala.",
                "49": "Faauta, ua inoino lo’u agaga i le agasala, ma ua fiafia lo’u loto i le amiotonu; ma o le a ou viia le suafa paia o lo’u Atua.",
                "50": "O mai ia, o’u uso e, outou uma o e ua fia feinu, ia outou o mai ia i le vai; ma o ia o lē ua leai se tupe, inā sau ia e faatau ma ’ai; ioe, o mai ia e faatau atu le uaina ma le susu e aunoa ma se tupe ma aunoa ma se tau.",
                "51": "O le mea lea, aua le faaaluina tupe mo mea ua leai se aoga, po o a outou galuega mo mea e lē ma’ona ai. Faalogo mai ia te a’u ma le filiga, ma ia manatua upu ua ou tautala atu ai; ma o mai i le Paia e Toatasi o Isaraelu, ma taumamafa fiafia i mea e lē faaleagaina, pe mafai ona pala, ma tuu mai o outou agaga e fiafia i le manuia o le Atua.",
                "52": "Faauta, o’u uso pele e, ia outou manatua fetalaiga a lo outou Atua; ia outou tatalo atu ia te ia e lē aunoa i le ao, ma avatu le faafetai i lona suafa paia i le po. Ia olioli o outou loto.",
                "53": "Ma faauta i le silisiliese na’uā o feagaiga a le Alii, ma le silisiliese na’uā o lona faamaualalo i le fanauga a tagata; ma ona o lona silisiliese, ma lona alofa tunoa ma lona alofa mutimutivale, ua ia folafola mai ai ia te i tatou o le a lē faaumatiaina lava a tatou fanau, e tusa ma la le tino, ae o le a ia faasaoina i latou; ma o le a avea i latou ma se lala amiotonu i le aiga o Isaraelu i tupulaga o le lumanai.",
                "54": "Ma o lenei, o’u uso e, ou te fia tautala atili atu ia te outou; ae o le aso a taeao o le a ou ta’u atu ai ia te outou le vaega o totoe o a’u upu. Amene."
            },
            "10": {
                "1": "Ma o lenei, o a’u, o Iakopo, ou te toe tautala atu ia te outou, o’u uso pele e, e uiga i lenei lala amiotonu na ou tautala atu ai.",
                "2": "Aua faauta, o folafolaga ua tatou maua o folafolaga ia ia te i tatou e tusa ai ma la le tino; o le mea lea, e pei ona faaali mai ia te a’u, e toatele a tatou fanau o le a fano i la le tino ona o le lē talitonu, ae ui i lea, o le a alofa mutimutivale le Atua i le toatele o i latou; ma o le a toefuatai mai a tatou fanau, ina ia mafai ona latou o mai i le mea o le a tuu mai ai ia te i latou le malamalama moni e uiga i lo latou Togiola.",
                "3": "O le mea lea, e pei ona ou fai atu ia te outou, e tatau ia Keriso—ona o le po anapo na fetalai mai ai le agelu ia te a’u o lona suafa lea—ona afio mai i totonu o tagata Iutaia, i totonu o i latou o e o le vaega amioleaga tele o le lalolagi; ma o le a latou faasatauroina o ia—ona ua faapea ona tatau ai i lo tatou Atua, ma ua leai se isi lava atunuu i luga o le lalolagi latou te faasatauroina lo latou Atua.",
                "4": "Aua a na faapea e faia ni vavega tetele i totonu o isi atunuu po ua latou salamo, ma iloa o ia o lo latou Atua.",
                "5": "Ae ona o faitaulaga pepelo ma amioletonu, o le a faamaaa ai e i latou o i Ierusalema o latou ūa e faasaga ia te ia, ina ia faasatauroina o ia.",
                "6": "O le mea lea, ona o a latou amioletonu, o le a oo mai ai i o latou luga faafanoga, o oge, o faama’i, ma le faamaligiina o le toto; ma o i latou o e o le a lē faaumatiaina, o le a faataapeapeina i totonu o atunuu uma.",
                "7": "Ae faauta, ua faapea ona fetalai mai o le Alii le Atua: A oo mai le aso latou te talitonu ai ia te a’u, o A’u o le Keriso, o le taimi lena na Ou osifeagaiga ai ma o latou tamā o le a toefuatai ai i latou i la le tino, i luga o le lalolagi, i laueleele o o latou tofi.",
                "8": "Ma o le a oo mai foi o le a faapotopotoina i latou mai lo latou faataapeapeina umi, mai motu o le sami, ma mai i itu e fa o le lalolagi; ma o le a sili atunuu o Nuuese i la’u vaai, ua fetalai mai ai le Atua, i le aveina atu o i latou i laueleele o o latou tofi.",
                "9": "Ioe, o le a avea tupu o Nuuese ma tamā tausitama ia te i latou, ma o o latou masiofo o le a avea ma tinā faafailele; o le mea lea, ua taua tele lava folafolaga a le Alii i Nuuese, ona ua fetalai mai ai o ia, ma o ai e mafai ona finau atu i ai?",
                "10": "Ae faauta, o le laueleele lenei, ua fetalai mai ai le Atua, o le a avea ma laueleele o lo outou tofi, ma o le a faamanuiaina Nuuese i luga o le laueleele.",
                "11": "Ma o lenei laueleele o le a avea ma laueleele o le saolotoga i Nuuese, ma o le a leai ni tupu i luga o le laueleele, o e e tutulai mai i Nuuese.",
                "12": "Ma o le a Ou faamalosia lenei laueleele e faasaga i isi atunuu uma.",
                "13": "Ma o ia o lē e faasagatau ia Siona o le a fano, ua fetalai mai ai le Atua.",
                "14": "Ona o ia o lē na te faatu mai se tupu e faasaga mai ia te a’u o le a fano o ia, aua o A’u, o le Alii, le tupu o le lagi, o le a avea ma o latou tupu, ma o le a avea A’u o se malamalama e faavavau ia te i latou, o e e faalogo mai i a’u upu.",
                "15": "O le mea lea, ona o lenei pogai, ina ia mafai ona faataunuuina o a’u feagaiga na Ou faia i le fanauga a tagata, ia o le a Ou faia ia te i latou a’o latou i ai i la le tino, e tatau ai ona Ou faaumatia o galuega faalilolilo a le pouliuli, ma fasioti tagata, ma mea inosia.",
                "16": "O le mea lea, o ia o lē e faasagatau ia Siona, o Iutaia ma Nuuese, o e ua pologa ma e ua saoloto, o tane ma fafine, o le a fano; ona o i latou ia o e o fafine talitane o le lalolagi uma; ona o i latou o e ua lē mo a’u, ua tetee ia te au, ua fetalai mai ai lo tatou Atua.",
                "17": "Ona o le a Ou faataunuuina a’u folafolaga na Ou faia i le fanauga a tagata, ia o le a Ou faia ia te i latou a’o latou i ai i la le tino—",
                "18": "O le mea lea, o’u uso pele e, ua faapea ona fetalai mai o lo tatou Atua: O le a Ou faapuapuagatiaina au fanau i le lima o Nuuese; ae ui i lea, o le a Ou faamalūlūina loto o Nuuese, ina ia avea i latou e pei o se tamā ia te i latou; o le mea lea, o le a faamanuiaina ma faitauina Nuuese i totonu o le aiga o Isaraelu.",
                "19": "O le mea lea, o le a Ou faapaiaina le laueleele lenei mo au fanau, ma i latou o le a faitauina i totonu o au fanau, e faavavau, e avea ma laueleele o lo latou tofi; ona o se laueleele ua sili ona lelei, ua fetalai mai ai le Atua ia te a’u, i luga o isi laueleele uma, o le mea lea Ou te loto ai ia tapua’i mai ia te a’u tagata uma o e e nonofo ai, ua fetalai mai ai le Atua.",
                "20": "Ma o lenei, o’u uso pele e, talu ai ona ua tatou iloa ua tuu mai e lo tatou Atua alofa mutimutivale ia te i tatou se malamalama tele naua e uiga i nei mea, ia tatou manatua o ia, ma tuu ese a tatou agasala, ma aua le faanounou i lalo o tatou ulu, ona ua lē lafoaiina ese i tatou; ae ui i lea, ua tutuli ese i tatou mai le laueleele o lo tatou tofi; peitai ua taitai mai i tatou i se laueleele ua sili atu ona lelei, ona ua faia e le Alii le sami ma o tatou ala, ma ua tatou i ai i luga o se motu o le sami.",
                "21": "Ae ua tetele lava folafolaga a le Alii ia te i latou o e o i luga o motu o le sami; o le mea lea e pei ona fai mai o motu, ua tatau ai ona i ai o ni isi e tele atu nai lo lenei, ma ua ainā foi i latou e o tatou uso.",
                "22": "Aua faauta, sa taitai ese e le Alii le Atua mai lea taimi i lea taimi ni isi mai le aiga o Isaraelu, e tusa ma lona faamoemoega ma lona finagalo. Ma o lenei faauta, e manatua e le Alii i latou uma o e ua fa’i ese, o le mea lea e manatua ai foi e ia i tatou.",
                "23": "O le mea lea, ia fiafia o outou loto, ma ia manatua ua outou saoloto e fai mo outou lava—e filifili le ala o le oti tumau e faavavau, po o le ala o le ola e faavavau.",
                "24": "O le mea lea, o’u uso pele e, ia outou faaleleia outou lava ma le finagalo o le Atua, ae lē ma le loto o le tiapolo faapea ma le tino; ma ia manatua, pe a uma ona outou faalelei ma le Atua, ua nao i le alofa tunoa ma ala i le alofa tunoa o le Atua, e faaolaina ai outou.",
                "25": "O le mea lea, talosia ia faatutu mai outou e le Atua mai le oti e ala i le mana o le toetu, ma mai le oti foi e faavavau e ala i le mana o le togiola, ina ia mafai ona talia o outou i le malo e faavavau o le Atua, ina ia mafai ona outou viia o ia e ala i le alofa tunoa paia. Amene."
            },
            "11": {
                "1": "Ma o lenei, e tele mea sa tautala atu ai Iakopo i lo’u nuu i le taimi lena; ae ui i lea ua nao mea nei sa ou faatonuina ia tusia, ona o mea ua ou tusia ua lava ia te a’u.",
                "2": "Ma o lenei, o a’u, o Nifae, ou te tusia ni isi upu e tele a Isaia, ona ua fiafia lo’u agaga i ana upu. Ona o le a ou faatatauina ana upu i o’u tagata, ma o le a ou auina atu ia upu i a’u fanau uma, ona na vaai moni lava o ia i lo’u Togiola, e pei lava ona ou vaai ia te ia.",
                "3": "Ma o lo’u uso, o Iakopo, sa vaai foi ia te ia e pei ona sa ou vaai ia te ia; o le mea lea, o le a ou auina atu ai a laua upu i a’u fanau e faamaonia ai ia te i latou ua moni a’u upu. O le mea lea, o upu a le toatolu, ua fetalai mai ai le Atua, o le a Ou faamautu ai la’u upu. Ae ui i lea, e auina mai e le Atua ni isi molimau e toatele, ma e faamaonia e ia ana fetalaiga uma.",
                "4": "Faauta, e fiafia lo’u agaga i le faamaonia atu i o’u tagata le moni o le afio mai o Keriso; ona, o le faamoemoega lenei na tuu mai ai le tulafono a Mose; ma o mea uma na tuu mai e le Atua mai le amataga o le lalolagi, i le tagata, o ni faatusatusaga o ia.",
                "5": "Ma e fiafia foi lo’u agaga i feagaiga a le Alii na faia e ia i o matou tamā; ioe, e fiafia lo’u agaga i lona alofa tunoa, ma lana faamasinotonu, ma le mana, ma le alofa mutimutivale i le fuafuaga tele ma faavavau o le laveaiina mai le oti.",
                "6": "Ma e fiafia lo’u agaga e faamaonia atu i o’u tagata e fano tagata uma vagana ai ua afio mai Keriso.",
                "7": "Ona afai ua leai se Keriso ua leai se Atua; ma afai ua leai se Atua ua leai i tatou, ma po ua leai se foafoaga. Peitai ua i ai se Atua, ma o ia o Keriso, ma e afio mai o ia i le atoatoaga o lona lava taimi.",
                "8": "Ma o lenei, ou te tusia ni isi o upu a Isaia, ina ia mafai e soo se tasi o lo’u nuu e vaai i nei upu ona siitia a’e o latou loto ma olioli mo tagata uma. O lea o upu nei, ma e mafai ona outou faatatau ia upu ia te outou ma i tagata uma."
            },
            "12": {
                "1": "O le afioga na vaaia e Isaia, le atalii o Amota, e uiga ia Iuta ma Ierusalema.",
                "2": "Ma o le a oo mai i aso e gata ai, pe a faatuina le mauga o le fale o le Alii i le tumutumu o atu mauga, ma o le a faaeaina i luga o maupu’epu’e, ma o le a gasolo ane i ai atunuu uma.",
                "3": "Ma e toatele tagata o le a o atu ma fai atu, o mai ia, ma sei tatou o a’e i luga i le mauga o le Alii, i le fale o le Atua o Iakopo; ma o le a ia aoao mai ia te i tatou e uiga i ona ala, ma o le a tatou savavali i ona ala; ona e alu atu le tulafono mai Siona, ma le afioga a le Alii mai Ierusalema.",
                "4": "Ma o le a faamasino o ia i totonu o atunuu, ma a’oa’i tagata e toatele: ma o le a latou tu’i a latou pelu e fai ma suotosina, ma a latou tao e fai ma polo-teuvine—e lē toe siia le pelu a le tasi atunuu e faasaga i le isi atunuu, pe latou te toe aoao foi i taua.",
                "5": "E, le aiga e o Iakopo, ia outou o mai ia ma sei tatou savavali i le malamalama o le Alii; ioe, o mai ia, ona ua outou se ese uma, outou uma taitoatasi i ona lava ala amioleaga.",
                "6": "O le mea lea, le Alii e, ua e tuulafoaiina ai lou nuu, le aiga o Iakopo, ona ua faatumuina i latou i tu a tagata mai sasae, ma faalogo i faataulaitu e pei o Filisitia, ma ua latou faafiafia ia te i latou i fanau a tagata ese.",
                "7": "Ua tumu foi lo latou laueleele i le ario ma le auro, pe i ai foi se mutaaga o a latou oloa; ua tumu foi lo latou laueleele i solofanua, pe i ai foi se mutaaga o a latou kariota.",
                "8": "Ua tumu foi lo latou laueleele i tupua; ua latou tapuai i galuega a o latou lava lima, o mea na faia e o latou lava tamatamailima.",
                "9": "Ma ua lē ifo faamaualalo le tagata maulalo, ma ua lē faamaualalo e le tagata maualuga o ia lava, o lea, ua le faamagaloina ai o ia.",
                "10": "E, outou e amioleaga, ulu atu ia i totonu o le papa, ma e lafi ai i le efuefu, ona o le a taia oe i le mata’u i le Alii ma le mamalu o lona silisiliese.",
                "11": "Ma o le a oo mai foi o le vaai maualuga a tagata o le a faamaualaloina, ma o le faasausili o tagata o le a faaifo i lalo, ma ua nao le Alii lava o le a faaeaina i lena aso.",
                "12": "Ona ua lata ona oo mai o le aso o le Alii o ’Au i luga o atunuu uma, ioe, i luga o tagata taitoatasi uma; ioe, i luga o e ua femitai ma faamaualuluga, ma i luga o tagata uma taitoatasi o e ua faafefeteina, ma o le a aveina ifo maualalo o ia.",
                "13": "Ioe, ma o le a oo mai le aso o le Alii i luga o arasi uma o Lepanona, ona ua uumi ma maualuluga; ma i luga o aluna uma o Vasana;",
                "14": "Ma i luga o mauga maualuluga uma, ma luga o maupuepue uma, ma i luga o atunuu uma ua faafefeteina, ma luga o tagata uma;",
                "15": "Ma i luga o olo maualuluga uma, ma luga o pa puipuia uma;",
                "16": "Ma i luga o vaa uma o le sami, ma luga o vaa uma o Tasesa, ma luga o māta’iga matagofie uma.",
                "17": "Ma o le faamaualuga o le tagata o le a faiifo i lalo, ma o le faasausili o tagata o le a faamaualaloina; ma ua nao le Alii lava o le a faaeaina i lena aso.",
                "18": "Ma o le a matuā soloia lava e ia tupua.",
                "19": "Ma o le a latou o atu i totonu o lua o papa, ma totonu o ana o le eleele, ona o le a oo mai i o latou luga le mata’u i le Alii ma o le a taia i latou i le mamalu o lana afioga, pe a tulai o ia e lūlū teleina le lalolagi.",
                "20": "I lena aso o le a lafoai ai e le tagata ana tupua ario, ma ana tupua auro, na faia e ia mo ia lava e tapuai i ai, i afora ma pe’a;",
                "21": "Ina ia o atu i totonu o mavaevae o papa, ma i tumutumu o papa vanuvanu, ona o le a oo mai i o latou luga le mata’u i le Alii, ma o le a taia i latou i le silisiliese o lona mamalu; pe a tulai o ia e galulu teleina le lalolagi.",
                "22": "Ia outou liliu ese ia mai le tagata, o lē o lana mānava ua i ona pogaiisu; aua o le a ea se lelei o le a faitauina ai o ia?"
            },
            "13": {
                "1": "Aua faauta, o le Alii, o le Alii o ’Au, na te aveese mai ia Ierusalema, ma mai ia Iuta, le puna ma le tausia, le tausia atoa o le areto, ma le puna atoa o le vai i le ola—",
                "2": "O le tagata malosi, ma le tagata o taua, o le faamasino, ma le perofeta, ma le tagata faautauta, ma lē ua faafualoa lona soifua;",
                "3": "O le kapeteni o le limagafulu, ma le tagata mamalu, ma le faipule, ma le tufuga tomai, ma le failauga poto.",
                "4": "Ma o le a Ou tuu atu tamaiti ia te i latou e fai ma o latou aloalii, ma o le a pule tamameamea i a i latou.",
                "5": "Ma o le a sauaina le nuu, o tagata taitoatasi e le isi, ma tagata taitoatasi e lona tuaoi; o le a amio faamaualuga le tamaitiiti e faasaga i le tagata matua, ma le amio mataga i lē ua faamamaluina.",
                "6": "Pe a tago atu se tagata i lona uso i le aiga o lona tamā, ma fai atu: Ua ia te oe ofu, ia fai oe ma o matou pule, ma aua le tuua lenei malaia ia oo ifo i lou lima—",
                "7": "I lena aso o le a tauto ai o ia, fai mai: O le a lē avea a’u ma se fofō; ona ua lē o i ai i lo’u fale se areto po o ni lavalava; aua le faia a’u ma se pule o le nuu.",
                "8": "Ona ua faatafunaina Ierusalema, ma ua pa’ū Iuta, ona o o latou laulaufaiva ma a latou mea na fai na tetee faasaga i le Alii, e faaonoono i fofoga o lona mamalu.",
                "9": "O le pupula o o latou mata ua molimau faasaga ia te i latou, ma ta’u mai ai o la latou agasala ua pei lava o Sotoma, ma ua lē mafai ona latou natiaina. Oi talofa i o latou agaga, ona ua latou tauia i latou lava i le leaga!",
                "10": "Fai atu i e amiotonu ua lelei lea ia te i latou; ona o le a latou a’ai le fua o a latou galuega.",
                "11": "Oi talofa i e amioleaga, ona o le a fano i latou; ona o le taui a o latou lima o le a i o latou luga!",
                "12": "Ma o lo’u nu’u, o tamaiti o o latou tagata sauā ia, ma ua pule fafine i a i latou. E, lo’u nuu e, o i latou o e ua taitaia oe ua latou faaseseina oe ma faaumatia le ala o ou auala.",
                "13": "Ua tulai le Alii e aioi, ma tulai e faamasino le nuu.",
                "14": "O le a ulu mai le Alii i le faamasinoga faatasi ma toeaina o lona nuu ma ona aloalii; ona ua outou ’aia uma le tovine ma le vete a lē ua mativa i o outou fale.",
                "15": "O le a lo outou faamoemoe? Ua outou faatigaina o’u tagata, ma olo mata o e matitiva, ua fetalai mai ai le Alii le Atua o Au.",
                "16": "E lē gata i lea, ua fetalai mai le Alii: Ona ua faasausili afafine o Siona, ma ua savavali ma ua falō ma mata faasiasia, ma savavali ma faatenetene a o latou o, ma faatagitagi o latou vae—",
                "17": "O le mea lea o le a taia ai e le Alii e faamamāina le tumua’i o le ulu o afafine o Siona, ma o le a faaalia e le Alii o latou itutino lilo.",
                "18": "I lena aso o le a aveese ai e le Alii le faaalialia o o latou tauvae tagitagi, ma taoulu faamatā’upega, ma asoa lapotopoto e pei o le masina;",
                "19": "O filifili, ma taulima, ma ufimata;",
                "20": "O pulou, ma tauvae, ma fusi-ulu, ma mea faamanogi, ma tautaliga;",
                "21": "O mama, atoa ma mama isu maa taua;",
                "22": "O suti o lavalava fesuia’i, ma ofu tetele, o ufiulu, ma pine vi’o lauulu;",
                "23": "O faata, ma ofu lino lelei, ma pulou, atoa ma veli.",
                "24": "Ma o le a oo mai foi, nai lo le manogi lelei o le a i ai le manogi leaga; ma nai lo le fusi puimanava, o le a i ai le masae; ma nai lo le lauulu ua teu lelei, o le ulutula; ma nai lo le fusi teuteu o le fatafata, o le fusi o le ofu talatala; o le mu nai lo le lalelei.",
                "25": "O le a feoti ou tama tane i le pelu ma ou tagata malolosi i le taua.",
                "26": "Ma o le a lauē ma faanoanoa ona faitotoa; ma o le a tuufua o ia, ma o le a nofo i luga o le eleele."
            },
            "14": {
                "1": "Ma i lena aso, o le a avea ai e fafine e toafitu le tane e toatasi, fai mai: O le a matou ’ai a matou lava meaai, ma ofu o matou lava ofu; ae tau lava ina tuu mai i matou e valaau i lou igoa e aveese ai lo matou luma.",
                "2": "I lena aso o le a matagofie ma mamalu ai le lālā a le Alii; o le a sili ma matagofie le fua o le laueleele ia te i latou o e ua faasaoina o Isaraelu.",
                "3": "Ma o le a oo mai foi, o i latou o e ua totoe i Siona ma e ua nonofo pea i Ierusalema o le a ta’ua ua paia, o tagata taitoatasi uma ia ua tusia i totonu o tagata o lo o ola i Ierusalema—",
                "4": "Pe a uma ona fufulu ese e le Alii le eleelea o afafine o Siona, ma faamamā le toto o Ierusalema mai lona lotolotoi i le agaga o le faamasinoga ma le agaga o le faamuina.",
                "5": "Ma o le a faia e le Alii i luga o nofoaga uma o le mauga o Siona, ma luga o ona faapotopotoga, se ao ma le asu i le ao ma le susulu o le afi mumū i le po; ona o le a i ai i luga o le mamalu uma o Siona se malu puipuiga.",
                "6": "Ma o le a i ai se fale apitaga mo se faapaologa i le ao mai le vevela, ma mo se nofoaga sulufa’i, ma se maluapapa mai i afā ma mai i uaga."
            },
            "15": {
                "1": "Ma ona Ou pese atu ai lea i la’u pele-sili se pese a la’u pele, e uiga i lona tovine. Ua i ai i la’u pele-sili se tovine i se maupu’epu’e uluola tele.",
                "2": "Ma sa ia papuipuia, ma ao ese maa na i ai, ma totō ai i vine ua sili ona lelei, ma fausia se olo i lona totonugalemu, ma faia ai foi se soligavine i totonu; ma sa vaavaai e ia ina ia fua mai ai ni vine, ma ua fua mai ai vine vao.",
                "3": "Ma o lenei, o outou o e ua nonofo i Ierusalema, ma tama tane o Iuta, faamasino maia, Ou te aioi atu ia te outou, i le va o a’u ma lo’u tovine.",
                "4": "Se a ea se isi mea sili atu sa tatau ona Ou faia i lo’u tovine Ou te lei faia i ai? O le mea lea, ina ua Ou manatu ina ia fua mai ai ni vine, ua fua mai ai vine vao.",
                "5": "Ma o lenei, o atu ia; o le a Ou ta’u atu ia te outou le mea o le a Ou faia i lo’u tovine—o le a Ou aveesea lona pa laau, ma o le a aina atoa; ma o le a Ou soloia i lalo lona puipui, ma o le a soli i lalo;",
                "6": "Ma o le a Ou faama’umauina o ia; o le a lē teuteuina pe eliina; ae o le a tutupu mai ai laau tuitui ma laau talatala; o le a Ou faatonu foi i ao ia lē to ifo ni ūaga i ona luga.",
                "7": "Ona o le tovine o le Alii o ’Au o le aiga lea o Isaraelu, ma o tama tane o Iuta o ana laau totō ua fiafia i ai; ma sa ia faamoemoe mo le faamasinotonu, ae faauta, o le sauā; mo le amiotonu, ae faauta, o le uiō.",
                "8": "Oi talofa ia te i latou o e e soo fale i le fale, seia oo ina lē i ai se nofoaga, e mafai ona tuu ai nao i latou i le lotolotoi o le lalolagi!",
                "9": "Na fetalai mai le Alii o ’Au, i o’u taliga, o le mea moni, e tele fale o le a tuufua, ma aai tetele ma matagofie o le a aunoa ma se e nofo ai.",
                "10": "Ioe, e sefulu eka o le tovine o le a maua mai ai le paita e tasi, ma o le fua o le somera o le a maua mai ai le efa.",
                "11": "Oi talofa ia te i latou o e e ala usu i le taeao, ina ia mafai ona latou saili i le ’ava malosi, o e e faia lava seia oo i le po, ma latou onanā ai i le uaina!",
                "12": "Ma o le napeli, ma le kitara, ma le topa, ma le fagufagu, ma le uaina e i ai ia latou ’aiga; a ua latou lē manatu i le galuega a le Alii, pe mafaufau i le galuega a ona aao.",
                "13": "O le mea lea, ua o atu ai lo’u nuu e faatagataotauaina, ona ua leai so latou malamalama; ma ua matelaina o latou alii mamalu, ma ua galala lo latou motu o tagata i le fia feinu.",
                "14": "O le mea lea, ua faalauteleina ai e seoli o ia lava, ma tatala lona gutu e le faatapulaaina; ma o lo latou mamalu, ma lo latou motu o tagata, ma lo latou matagofie, ma ia o lē ua olioli, o le a alu ifo i totonu ia te ia.",
                "15": "Ma o le a tuuina ifo i lalo le tagata lautele, ma o le a faalotomaualaloina le tagata malosi, ma o le a faamaualaloina mata o lē ua faamaualuga;",
                "16": "Ae o le Alii o ’Au o le a faaeaina i le faamasinotonu, ma o le Atua ua paia o le a faapaiaina i le amiotonu.",
                "17": "Ona aai ai lea o tamai mamoe e tusa ma la latou ala e masani ai, ma o nofoaga tuufua o e pepeti o le a ’aia e tagata ese.",
                "18": "Oi talofa ia te i latou o e ua tosoina le amioletonu i maea o le fiasili, ma le agasala e pei o se maea toso fata taavalevale;",
                "19": "I e e fai mai: Ia tuu atu ia te ia ia faia faataalise, ia faavavevave lana galuega, ina ia mafai ona matou vaai i ai; ma ia tuu le lapataiga a le Paia e Toatasi o Isaraelu ia latalata mai ma oo mai, ina ia mafai ona matou iloaina.",
                "20": "Oi talofa i e latou te ta’u le leaga o le lelei, ma le lelei o le leaga, i e e fai le pouliuli ma malamalama, ma le malamalama ma pouliuli; i e e fai le mea oona ma mea suamalie, ma mea suamalie ma mea oona!",
                "21": "Oi talofa i e ua popoto i o latou lava mata ma atamamai i la latou lava vaai!",
                "22": "Oi talofa i e ua malolosi e inu le uaina, ma tagata malolosi e palua le ’ava malosi;",
                "23": "O e e ta’uamiotonuina le amioleaga mo le taui, ma aveeseina le amiotonu a le amiotonu mai ia te ia!",
                "24": "O le mea lea, e pei ona faatama’ia e le afi tagutugutu o saito, ma mu aputi o saito i le apeafi mumū, o le a pala o latou a’a, ma o le a lelea o latou fuga e pei o le efuefu; ona ua latou lafoai ese le tulafono a le Alii o ’Au, ma ua inoino i le afioga a le Paia e Toatasi o Isaraelu.",
                "25": "O le mea lea, ua faamumū ai le toasa o le Alii i lona nuu, ma ua faaloaloa mai e ia lona aao e faasaga ia te i latou, ma ia taiaina i latou; ma sa gatete maupu’epu’e, ma saeia o latou tino oti i le taulotoaiga o alatele. E ui i nei mea uma, ua lē liliuesea lava lona toasa, ae ua faaloaloa mai pea lona aao.",
                "26": "Ma o le a sii a’e i luga e ia se tagavai i atunuu mai mea mamao, ma o le a oo atu o ia ia te i latou mai tuluiga o le lalolagi; ma faauta, o le a faataalise le vave ona latou o mai; e leai se tasi e vaivai pe tautevateva i totonu o i latou.",
                "27": "E leai se tasi e tautulemoe pe moe; pe tatalaina le fusi o o latou sulugatiti, pe motusia nonoa o o latou seevae;",
                "28": "O e o le a maamaai a latou ufanafana, ma lolo’u a latou aufana uma, ma o le a faatusaina atigivae o a latou solofanua e pei o ni maa malō, ma o latou uili e pei o le asiosio, ma lo latou taalili e pei o se leona.",
                "29": "O le a latou tagi taalili e pei o leona taanoa; ioe, o le a latou tagi taalili, ma taofi i manu ua latou pueina, ma ave ma le filemu, ma e leai se e laveaiina.",
                "30": "Ma i lena aso o le a latou taalili atu ai faasaga ia te i latou e pei o le gogolo mai o le sami; ma a latou vaai atu i le laueleele, faauta, o le pogisa ma le faanoanoa, ma ua faapouliuligia le malamalama o lona lagi."
            },
            "16": {
                "1": "I le tausaga na maliu ai le tupu o Usia, na ou vaai ai i le Alii o afio i se nofoalii, maualuga ma siitia a’e, ma o le lau o lona ofu talaloa sa faatumulia ai le malumalu.",
                "2": "I luga a’e o le nofoalii sa tutū ai serafi; sa i ai i serafi taitasi ni apaau e ono; e lua sa ufitia ai e ia ona mata, ma le lua sa ufitia ai e ia ona vae, ma le lua sa lele ai o ia.",
                "3": "Ma sa alaga atu le tasi i le isi, ua fai atu: Ua paia, ua paia, ua paia lava, le Alii o ’Au; ua tumu le lalolagi atoa i lona mamalu.",
                "4": "Ma sa luluina pou o le faitotoa i le leo o ia o lē na alaga, ma sa tumu le fale i le asu.",
                "5": "Ona ou fai atu lea: Oi talofa ia te a’u! ona ua faaumatia a’u; ona o a’u o se tagata laugutu lē mamā; ma ua ou mau i le lotolotoi o ni tagata laugutu lē mamā; ona ua vaai o’u mata i le Tupu, le Alii o ’Au.",
                "6": "Ona lele mai lea o le tasi o serafi ia te a’u, ma se malala ola i lona lima, lea na aveese e ia mai le fatafaitaulaga i le i’ofi;",
                "7": "Ma sa tuu e ia i luga o lo’u gutu, ma fai mai: Faauta, ua pa’i lenei malala ola i ou laugutu; ma ua aveese lou amioletonu, ma ua faamamāina au agasala.",
                "8": "Sa ou faalogo foi i le siufofoga o le Alii, ua fetalai mai: O ai ea Ou te auina atu, ma o ai e alu mo i tatou? Ona ou fai atu lea: O a’u lenei; auina atu a’u.",
                "9": "Ma sa fetalai mai o ia: Inā alu atu ia ma ta’u atu i lenei nuu—Ia outou faalogo mai lava, peitai sa latou lē malamalama; ma ia outou vaai mai lava, peitai sa latou lē iloaina.",
                "10": "Ia faia loto o lenei nuu ia maaa, ma faia o latou taliga ia tutuli, ma pupuni o latou mata—ne’i o latou vaai i o latou mata, ma faalogo i o latou taliga, ma malamalama i o latou loto, ma liliu mai ai ma faamaloloina.",
                "11": "Ona ou fai atu ai lea: Le Alii e, o le a le umi? Ma sa fetalai mai o ia: Seia faagaogaoina aai ia aunoa ma se e nofo ai, ma fale ia aunoa ma se tagata e i ai, ma matua faatuufua lava le laueleele;",
                "12": "Ma ua aveese mamao atu tagata e le Alii, ona o le a i ai se tuulafoaiina tele i le taulotoaiga o le laueleele.",
                "13": "Ae peitai o le a i ai se tasi vaesefulu, ma o le a latou toe foi mai, ma o le a ’aina, e pei o le laau tapeneto, ma e pei o le aluna o lona ola ua i ai i totonu o i latou pe a to’ulu o latou lau; o le a faapea foi ona i ai i le fatu paia lona lava ola."
            },
            "17": {
                "1": "Ma sa oo i aso o Aasa le atalii o Iotama, le atalii o Usia, le tupu o Iuta, na o a’e ai agai i Ierusalema o Resina, le tupu o Suria, ma Peka le atalii o Remalia, le tupu o Isaraelu, e tau ai le taua ma Iuta, ’a ua lē mafai ona manumalo mai ai.",
                "2": "Ma sa ta’u atu i le aiga o Tavita, e faapea: Ua ’au faatasi Suria ma Efaraima. Ma sa gatete lona loto, ma loto o lona nuu, e pei ona luluina laau o le vao i le matagi.",
                "3": "Ona fetalai mai lea o le Alii ia Isaia: Alu atu nei e faafetaia’i Aasa, o oe ma Sarasopa lou atalii, i le pito alavai o le lepa aupito i luga i le alatele o le fanua o le fai tamea;",
                "4": "Ma fai atu ia te ia: Ia e faaeteete, ma filemu; ’aua e te fefe, pe loto-vaivai ona o ia i’u ’aulama asu e lua, ona o le ita tele o Resina ia Suria, ma le atalii o Remalia.",
                "5": "’Auā ua taupulepule leaga Suria, ma Efaraima, ma le atalii o Remalia, e faasaga ia te oe, e faapea:",
                "6": "Ia tatou o a’e ia e faasaga ia Iuta ma faatiga i ai, ma tatou faia ai se osofaiga mo i tatou, ma tofia se tupu i lona taulotoaiga, ioe, le atalii o Tapala.",
                "7": "Ua faapea ona fetalai mai o le Alii le Atua: O le a lē tu lava, pe faataunuuina foi.",
                "8": "Ona o le ao o Suria o Tamaseko, ma o le ao o Tamaseko, o Resina; ma i totonu o le ono sefulu ma le lima o tausaga o le a lepetia ai Efaraima e lē toe avea o se nuu.",
                "9": "Ma o le ao o Efaraima o Samaria, ma o le ao o Samaria o le atalii o Remalia. Afai tou te lē talitonu e moni o le a lē faatumauina outou.",
                "10": "E lē gata i lea, sa toe fetalai mai le Alii ia Aasa, e faapea:",
                "11": "Ia e ole mai i le Alii lou Atua mo se faailoga; ia e ole mai i mea loloto, po o mea maualuluga i lugā.",
                "12": "’A ua fai mai Aasa: ’Ou te lē ole atu, pe ’ou te tofotofoina le Alii.",
                "13": "Ma sa fai mai o ia: Ia outou faalogo mai nei, le aiga e o Tavita; o se mea itiiti ea ia te outou le faatigaina o tagata, ae tou te faatigaina ea foi i lo’u Atua?",
                "14": "O lea, o le a tuu mai ai e le Alii lava ia se faailoga ia te outou—Faauta, o le a to se taupou, ma fanaua mai se tama tane, ma o le a ta’u lona igoa o Emanuelu.",
                "15": "O le pata ma le meli o le a ’ai e ia, ina ia mafai e ia ona iloa tetee le leaga ma filifili le lelei.",
                "16": "Ona ae lei iloa e le tama tetee le leaga ma filifili le lelei, o le laueleele ua e inoino i ai o le a tuulafoaia mai ona tupu uma e lua.",
                "17": "O le a aumai e le Alii i ou luga, ma luga o lou nuu, ma luga o le aiga o lou tamā, aso sa lei oo mai talu mai le aso na alu ese ai Efaraima mai ia Iuta, le tupu o Asuria.",
                "18": "Ma o le a oo mai foi i lena aso o le a faailo atu ai le Alii mo le lago o loo i le itu pito mamao o Aikupito, ma mo le lagomeli o loo i le laueleele o Asuria.",
                "19": "Ma o le a latou o mai, ma o le a latou malōlō uma i vanu tuufua, ma i mavaevae o papa, ma i luga o laau tuitui uma, ma luga o vaovao uma.",
                "20": "I lea lava aso e tasi o le a faamamā ai e le Alii i se tafi togi tupe, e i latou o i tala atu o le vaitafe, e ala i le tupu o Asuria, le ulu, ma fulufulu o vae; ma o le a faamamāina ai foi le soesā.",
                "21": "Ma o le a oo mai i lena aso, o le a fafaga ai e le tagata se povi fafine taanoa e tasi ma ni mamoe se lua.",
                "22": "Ma o le a oo mai foi, ona o le tele o le suāsusu latou te tuuina mai o le a ’ai ai o ia i le pata; ona o le pata ma le meli o le a ’aina e tagata uma o totoe i le laueleele.",
                "23": "Ma o le a oo mai foi i lena aso, o le a i ai i mea uma, lea sa iai le afe o vine i le afe o siliva, o le a fai ma laau tuitui ma laau talatala.",
                "24": "O le a o mai tagata iina ma ufanafana ma aufana, ona o le a avea le laueleele atoa ma laau tuitui ma laau talatala.",
                "25": "Ma o maupu’epu’e uma o le a suaina i le faamalu eleele, o le a lē oo atu i ai le popole i laau tuitui ma laau talatala; ae o le a avea ma mea e ave i ai povi, ma solia e lafu mamoe ma oti."
            },
            "18": {
                "1": "E lē gata i lea, na tulei mai le afioga a le Alii ia te a’u: Ia e tago i se ta’aiga tele, ma tusia ai i se peni a le tagata, e uiga ia Maeli-sala-asa-pasa.",
                "2": "Ma sa ou ave ia te a’u ni molimau faamaoni e faamaumauina, o Uria le faitaulaga, ma Sakaria le atalii o Iperekia.",
                "3": "Ma sa ou alu atu i le perofeta fafine; ma sa to o ia ma fanauina se tama tane. Ona fetalai mai lea o le Alii ia te a’u: Faaigoa ia te ia, o Maeli-sala-asa-pasa.",
                "4": "Aua faauta, o le a lē iloa e le tama ona valaau atu, Lo’u tamā e, ma lo’u tinā e, ae lei aveesea atu oloa o Tamaseko ma le vete a Samaria i luma o le tupu o Asuria.",
                "5": "Sa toe fetalai mai foi le Alii ia te a’u, ua faapea mai:",
                "6": "Talu ai ona ua teena e lenei nuu vai o Seloa ua tafe lemu atu, ma ua fiafia ia Resina ma le atalii o Remalia;",
                "7": "O lenei o lea, faauta, e aumai ai e le Alii i o latou luga vai o le vaitafe, e malolosi ma tele, o le tupu lava lea o Asuria ma lona mamalu uma; ma o le a sau o ia i luga o ona alavai uma, ma tafe a’e i luga o ona auvai uma.",
                "8": "Ma o le a ui atu o ia ia Iuta; o le a lofia o ia ma oso i luga, seia tau lava o ia i le ūa; ma o le fālō atu o ona apaau o le a faatumulia ai le lautele o lou laueleele, E, Emanuelu e.",
                "9": "Ia faatasitasi outou lava, E, outou tagata e, ma o le a nutipalaina lava outou; ma ua’i mai taliga o outou uma o i atunuu mamao; fusifusi ia te outou lava, ma o le a nutipalaina lava outou; fusifusi ia te outou lava, ma o le a nutipalaina lava outou.",
                "10": "Taupulepule faatasi, ae o le a fai ma meanoa; fai atu le upu, ae o le a lē taunuu; ona ua faatasi le Atua ma i matou.",
                "11": "Ona sa faapea ona fetalai mai o le Alii ia te a’u ma le aao malosi, ma faatonu mai ia te a’u e lē tatau ona ou savali i le ala o lenei nuu, ua fetalai mai:",
                "12": "Aua tou te fai atu, O se so’ofaatasi, ia i latou uma o le a fai atu i ai i lenei nuu, O se so’ofaatasi; pe tou te fefefe i lo latou fefefe, pe tou te matata’u.",
                "13": "Ia outou faapaia le Alii o ’Au lava ia, ma avea o ia ma lē tou te fefefe i ai, ma fai o ia ma lē tou te matata’u i ai.",
                "14": "Ma o le a avea o ia ma malu; ae mo se maa tu’ia, ma se papa faatausuai i aiga uma e lua o Isaraelu, ma mo se mailei ma se matasele i e e nonofo i Ierusalema.",
                "15": "Ma e toatele e i totonu o i latou o le a tautevateva ma pa’u’ū, ma tu’imomomoina, ma maileia, ma avea.",
                "16": "Fusi le molimau, faamau le tulafono i totonu o o’u soo.",
                "17": "Ma o le a ou faatalitali i le Alii, o lē ua ia natia ona fofoga mai le aiga o Iakopo, ma o le a ou vaavaai mo ia.",
                "18": "Faauta, o a’u ma le fanau ua foaiina mai e le Alii ia te a’u ua fai ma faailoga ma mea e ofo ai i Isaraelu mai le Alii o ’Au, o lē ua afio i le Mauga o Siona.",
                "19": "Ma a latou fai mai ia te outou: Saili atu ia te i latou ua i ai aitu vavalo, ma taulaitu o e e tilotilo ma memumemu—pe lē tatau ea i se nuu ona saili atu i lo latou Atua mo e o ola ia faalogo mai e ua oti?",
                "20": "I le tulafono ma le molimau; ma afai latou te lē tautatala e tusa ma lenei upu, ua latou lē tautatala faapea ona ua leai se malamalama ua ia te i latou.",
                "21": "Ma o le a latou ui atu ai i puapuaga faigata ma le matelaina; ma o le a oo mai foi afai latou te fia aai, o le a latou faapopole i latou lava, ma fetuu lo latou tupu ma lo latou Atua, ma vaai i lugā.",
                "22": "Ma o le a latou vaai atu i le lalolagi ma vaai i faalavelave, ma le pogisa, le nenefu o le atuatuvale, ma o le a tutuliina atu i le pouliuli."
            },
            "19": {
                "1": "Ae ui i lea, o le a lē tusa le puaoa e pei ona i ai i lona puapuaga, i le taimi muamua na māmā ona ia faamafatiaina le nuu o Sepulona, ma le nuu o Nafatali, ae mulimuli ane ona faamafatia teleinaatunuu i le ala o le Sami Ulaula i tala atu o Ioritana i Kalilaia.",
                "2": "O tagata sa savavali i le pouliuli ua vaai i se malamalama tele; o i latou o e ua nonofo i le laueleele o le ata o le oti, ua susulu ifo i o latou luga le malamalama.",
                "3": "Ua e faatoateleina le atunuu, ma faateleina le olioli—ua latou olioli i ou luma e tusa ma le olioli o le seleselega, ma e pei ona olioli tagata pe a latou vaevaeina le vete.",
                "4": "Ona ua ia gauia le amo o lana avega, ma le tootoo o lona tau’au, le sasa o lē ua sauā ia te ia.",
                "5": "Ona o taua uma a le tagata-tau ua i ai le vāvāō fenumia’i, ma ofu ua ta’ai i le toto; ae o lenei taua o le a i ai ma le susunuina ma fafie o le afi.",
                "6": "Ona ua fanau mai mo i tatou se tama, ua foaiina mai mo i tatou se atalii; ma o le a i luga o lona tau’au le malo; ma o lona igoa o le a ta’ua, o le Ofoofogia, Faipule, O le Atua Malosi, O le Tamā Tumau-Faavavau, O le Aloalii o le Filemu.",
                "7": "O le faateleina o le malo ma le filemu e leai sona gataaga, i luga o le nofoalii o Tavita, ma luga o lona malo ina ia faatulaga ai, i le faamasinosa’o ma le faamasinotonu mai le taimi nei e agai i luma, e oo lava i le faavavau. O le malosi o le Alii o ’Au o le a faia ai lenei mea.",
                "8": "Na auina mai e le Alii lana afioga ia Iakopo ma ua i ai i luga o Isaraelu.",
                "9": "Ma o le a iloa e le nuu uma, e oo ia Efaraima ma e o nonofo i Samaria, o e e fai mai i le faamaualuga ma le malosi o le loto:",
                "10": "Ua solo i lalo piliki sima, ae o le a matou atia’e i maa tipi molemole; ua tatuu i lalo sukamoru, ae o le a matou suia i arasi.",
                "11": "O lea o le a faatutū mai ai e le Alii fili o Resina e faasaga ia te ia, ma tuufaatasia ona fili;",
                "12": "O Suria i luma ma Filisitia i tua; ma o le a laua fa’aumatia Isaraelu ma le faaloloto. E ui i ia mea uma e lē liliu ese ai lona toasa, ae faaloaloa atu pea lona aao.",
                "13": "Ona ua lē liliu mai le nuu ia te ia o lē na taia i latou, pe ua latou saili foi i le Alii o ’Au.",
                "14": "O lea pe le vavae ese ai e le Alii mai ia Isaraelu le ulu ma le i’u, o le lālā ma le fiso i le aso e tasi.",
                "15": "O le toeaina, o ia lea o le ulu; ma o le perofeta na te aoao atu pepelo, o ia lea o le i’u.",
                "16": "Ona o taitai o lenei nuu ua ala ai ona latou sese; ma o i latou o e ua taitaia e i latou ua faaumatia.",
                "17": "O lea o le a leai ai se olioli o le Alii i o latou alii talavou, pe o le a i ai sona alofa mutimutivale i luga o i latou ua maliliu o latou tama ma fafine ua oti a latou tane; ona o i latou uma taitoatasi o se pepelo ma se fai mea leaga, ma ua tautala gutu uma i mea valea. E ui i ia mea uma ua lē liliu ese ai lava lona to’asā, ae ua faaloaloa atu pea lona aao.",
                "18": "Ona e mu le amioleaga e pei o le afi; o le a ia faaumatia laau tuitui ma laau talatala, ma o le a mumū i laau filifili o le vao, ma o le a sasao i luga e pei o le pusa a’e o le asu.",
                "19": "O le a faapouliuligia le laueleele i le toasa o le Alii o ’Au, ma o le a avea tagata e pei o ni fafie o le afi; e leai se tagata na te faasao i lona uso.",
                "20": "Ma o le a se’i e ia se meaai i le lima taumatau ae fia ’ai pea; ma o le a ’ai o ia i le lima tauagavale ae o le a latou lē maoona; o le a latou ’ai e tagata taitoatasi le aano o lona lava lima;",
                "21": "O Manase, o Efaraima; ma Efaraima, o Manase; o le a faasaga i laua uma faatasi ia Iuta. E ui i ia mea uma ua lē liliu ese ai lava lona toasa, ae ua faaloaloa atu pea lona aao."
            },
            "20": {
                "1": "Oi talofa ia te i latou o e e faia tulafono lē amiotonu, ma e e tusia tulafono e oo mai ai faigata;",
                "2": "O le tetee ese o e matitiva mai le faamasinosa’o, ma le aveese o le aiā tatau mai i e matitiva o lo’u nuu, ina ia avea fafine ua oti a latou tane ma a latou vete, ma ina ia mafai ona latou faoa e ua oti o latou tamā!",
                "3": "Ma o le a se mea tou te fai i le aso e asiasi mai ai, ma le faafanoga o le a oo mai mai le mea mamao? o ai o le a outou sulu i ai mo se fesoasoani? ma o fea o le a outou tuu ai lo outou mamalu?",
                "4": "A aunoa ma a’u o le a latou ifo i lalo o ni pagota, ma o le a latou pa’u’ū i lalo o e ua fasia. E ui i ia mea uma e lē liliu ese ai lava lona toasa, ae ua faaloaloa atu pea lona aao.",
                "5": "E, Asuria e, le sasa o lo’u ita, ma o le tootoo i o latou lima o lo latou ita tele lea.",
                "6": "O le a Ou auina atu o ia e faasaga i se atunuu pepelo, ma o le a Ou tuu atu ia te ia se poloaiga e faasaga i le nuu o lo’u ita, ia ave e ia le vete, ma ave mea e faoa mai, ma soli i latou i lalo e pei o palapala o ala.",
                "7": "E ui i lea ua lē faapea lona manatu, pe ua faapea foi le manatu o lona loto; ae o lona loto ia faaumatia ma vavae ese malo e lē toaitiiti.",
                "8": "Aua ua fetalai mai o ia: Ua lē o ni tupu ea o’u aloalii uma?",
                "9": "Ua lē pei ea Kaleno o Karekimisa? Ua lē pei ea Amato o Arepa? Ua lē pei ea Samaria o Tamaseko?",
                "10": "E pei ona faatūina e lo’u lima malo o tupua, ma o ona tupua ta sa sili atu ia i latou o Ierusalema ma Samaria;",
                "11": "Pe Ou te lē faia ea, ia Ierusalema ma ona tupua, e pei ona Ou faia ia Samaria ma ona tupua?",
                "12": "O le mea lea o le a oo mai foi ina ua faia e le Alii lana galuega atoa i luga o le Mauga o Siona ma luga o Ierusalema, o le a Ou faasalaina le fua o le loto malosi o le tupu o Asuria, ma le faasausili o ona mata faamaualuluga.",
                "13": "Ona ua fai mai o ia: O le malosi o lo’u lima ma lo’u poto na ou faia ai nei mea; ona ua ou poto; ma ua ou aveesea tuaoi o le nuu, ma gaoi o latou oloa, ma ua ou faatoilaloina e o nonofo ai e pei o se tagata toa;",
                "14": "Ma ua maua e lo’u lima oloa o le nuu e pei o se ofaga; ma e pei ona faaputuina e se tasi fua o manu o totoe, ua faapea ona ou faapotopoto le lalolagi uma; ma sa leai se tasi na sii lona apaau, pe faamaga lona gutu, pe ’i’i.",
                "15": "Pe faalialia ea le matau ia te ia lava e faasaga i lē na te ta a’i? Pe faamaualuga ’ea le ’ili ia te ia lava e faasaga i lē na te ’ili a’i? E peiseai e mafai e le sasa ona lūlū atu o ia lava e faasaga ia i latou o e e si’ia i luga, pe e peiseai e mafai e le tootoo ona sii o ia lava i luga e peisea’i e lē o se laau!",
                "16": "O lea o le a auina mai ai e le Alii, le Alii o ’Au, i totonu o ona tagata puputa, le pa’e’e; ma o le a faamumūina e ia se mu e pei o le mumū o se afi i lalo o lona mamalu.",
                "17": "Ma o le a avea le malamalama o Isaraelu o se afi, ma lona Paia e Toatasi o se apeafi, ma o le a mumū ma o le a susunu ai ona laau talatala ma ona laau tuitui i le aso e tasi;",
                "18": "Ma o le a mu ai le matagofie o lona vaomatua, ma lona fanua uluola, o le agaga atoa ma le tino; ma o le a faapei i latou o se tagata ave-tagavai ua matapogia.",
                "19": "Ma o laau e totoe i lona vaomatua o le a itiiti, e mafai e se tamaitiiti ona tusi i latou.",
                "20": "Ma o le a oo mai i lena aso, o le vaega o totoe o Isaraelu, ma i latou e pei o e ua sao o le aiga o Iakopo, o le a lē toe faalagolago i lē na taiaina i latou, ae o le a faalagolago i le Alii, le Paia e Toatasi o Isaraelu, i le faamaoni.",
                "21": "O le a toe foi mai le vaega o totoe, ioe, le vaega lava lea o totoe o Iakopo, i le Atua malosi aoao.",
                "22": "Ona e ui ina pei lou nuu o Isaraelu o le oneone o le sami, ae o se vaega o totoe o i latou o le a foi mai; o le faatafunaga ua faatonuina o le a faatumulia i le amiotonu.",
                "23": "Ona o le a faia e le Alii le Atua o Au se faatafunaga tele, ua fuafua e oo atu i le laueleele uma.",
                "24": "O lea, ua faapea ona fetalai mai o le Alii le Atua o Au: E, lo’u nuu e o e ua nonofo i Siona, aua e te fefe i le Asuria; o le a taia e ia oe i le sasa, ma o le a si’i i luga lona tootoo ia te oe, e pei ona faia e Aikupito.",
                "25": "Ona ua toe itiiti lava, ona i’u lea o le toasa, ma lo’u ita i lo latou faafanoga.",
                "26": "Ma o le a faaoso a’e e le Alii o ’Au se sasa mo ia e tusa ma le faasauaga o Mitiana i le papa o Oreva; ma e pei ona sa i ai lona tootoo i luga o le sami o le a faapea foi ona sii i luga e ia e pei o le ala na faia ia Aikupito.",
                "27": "Ma o le a oo mai foi i lena aso o le a aveese ai lana avega mai lou tauau, ma lana amo mai lou ūa, ma o le a lepetia le amo ona o le faauuga.",
                "28": "Ua sau o ia i Aiata, ua sopo atu o ia i Mekerona; ua tuu e ia ana kariota i Mekemase.",
                "29": "Ua latou sopo atu i luga o le ala sopo; ua latou api i Kapa; ua fefe Ramata; ua sola Kipea o la Saulo.",
                "30": "Ia sii a’e le leo, E, le afafine e o Kali; ia faia ia lagona i Laisa, E, Anatota e.",
                "31": "Ua aveese Matemena; o e o nonofo i Kipima ua latou faapotopoto faatasi i latou lava e sosola.",
                "32": "Ae o le a nofo pea o ia i Nove i lena aso; o le a lūlū atu lona lima e faasaga i le mauga o le afafine o Siona, le maupu’epu’e o Ierusalema.",
                "33": "Faauta, o le Alii, o le Alii o ’Au, o le a ia faagataina le lala ma le mata’utia tele; ma o e e tulaga maualuluga o le a tatuu i lalo; ma o le a faalotomaualaloina e ua faasausili.",
                "34": "Ma o le a ta i lalo e ia laau filifili o le vaomatua i le u’amea, ma o le a faapa’ūina Lepanona e se tasi malosi aoao."
            },
            "21": {
                "1": "Ma o le a tupu mai se tatupu mai le pogai o Iese, ma o le a tupu a’e se lālā mai ona a’a.",
                "2": "Ma o le a afio i ona luga le Agaga o le Alii, o le agaga o le atamai ma le malamalama, o le agaga o le faufautua ma le malosi, o le agaga o le poto ma le mata’u i le Alii;",
                "3": "Ma o le a vave ona maua ai e ia le malamalama i le mata’u i le Alii; ma o le a lē faamasino o ia e tusa ma le silasila o ona fofoga, pe a’oa’i atu e tusa ma le faafofoga o ona taliga.",
                "4": "Ae o le a faamasino e ia e matitiva ma le amiotonu, ma a’oa’i atu o ia ma le tutusa mo e agamalu o le lalolagi; ma o le a taia e ia le lalolagi i le tootoo o lona fofoga, ma o le mānava a ona laufofoga o le a fasioti ai e ia e amioleaga.",
                "5": "Ma o le a avea le amiotonu ma fusi o ona sulugatiti, ma fai le faamaoni ma fusi i ona suilapalapa.",
                "6": "O le a nonofo faatasi foi le luko ma le tamai mamoe, ma o le a taoto le nameri faatasi ma le tamai oti, ma o le a faatasi le tamai povi ma le tamai leona ma povi pepeti; ma o le a taitaiina i latou e le tamaitiiti.",
                "7": "Ma o le a aai faatasi le povi ma le urosa; o le a taooto faatasi a laua tama; ma o le a ’ai e le leona ’au o saito e pei o le povi.",
                "8": "Ma o le a taalo le tama e lei te’a ma le susu i le lua o le gata uogo o le asipi, ma o le tama ua te’a ma le susu o le a tuu lona lima i le lua o le gata uogo o le kokaterise.",
                "9": "O le a latou lē faatiga pe faaumatia i lo’u mauga paia uma, ona o le a tumu le lalolagi i le malamalama o le Alii, e pei ona ufitia le sami i le vai.",
                "10": "Ma i lena aso o le a i ai se a’a o Iese, o le a tu mai e fai ma se tagavai o le nuu; o ia o le a saili atu i ai Nuuese; ma o lona malologa o le a matagofie.",
                "11": "Ma o le a oo mai foi i lena aso o le a toe faatu ai e le Alii lona aao i le taimi lona lua e laveai i le vaega o totoe o lona nuu e totoe, mai Asuria, ma mai Aikupito, ma mai Patoro, ma mai Kusa, ma mai Elama, ma mai Senara, ma mai Amato, ma mai motu o le sami.",
                "12": "Ma o le a faatū e ia se tagavai mo atunuu, ma faapotopoto mai e ua tulia o Isaraelu, ma faapotopoto faatasi mai e ua faataapeapeina o Iuta mai i tulimanu e fa o le lalolagi.",
                "13": "O le a mavae atu foi le matau’a o Efaraima, ma o le a vavae ese fili o Iuta; o le a lē matau’a Efaraima ia Iuta, ma o le a lē faatiga Iuta ia Efaraima.",
                "14": "Ae o le a laua felelei atu i luga o tauau o Filisitia agai i sisifo; o le a laua veteina faatasi i latou o sasa’e; o le a la faaee o laua lima i luga o Etoma ma Moapi; ma o le a usiusitai le fanau a Amoni ia te i laua.",
                "15": "Ma o le a matuā faaumatia lava e le Alii le faga o le sami o Aikupito; ma o le a ia lūlū lona aao i luga o le vaitafe i lana matagi malosi, ma taia i ni magāvai e fitu, ma faaui atu ai tagata i pa’umātū.",
                "16": "Ma o le a i ai se alatele faapitoa mo le vaega o totoe o lona nuu e totoe, mai Asuria, e pei ona faia ia Isaraelu i le aso na alu a’e ai o ia mai le laueleele o Aikupito."
            },
            "22": {
                "1": "Ma i lena aso o le a e fai mai ai: Le Alii e, o le a ou vivii atu ia te oe; e ui ina sa e to’atama’i mai ia te a’u ae ua liliu ese lou toasa, ma ua e faamafanafana mai ia te a’u.",
                "2": "Faauta, o le Atua o lo’u olataga lea; o le a ou faalagolago i ai, ma ou lē fefe; ona o le Alii o Ieova o lo’u malosi ma la’u pese lea; ua avea foi o ia ma o’u olataga.",
                "3": "O lea, o le a outou utu vai ma le olioli mai vaipuna o le olataga.",
                "4": "Ma i lena aso o le a outou fai mai ai: Ia viia le Alii, valaau atu i lona suafa, ta’u atu ana galuega i totonu o le nuu, fai atu ua faaeaina lona suafa.",
                "5": "Pepese atu ia i le Alii; aua ua faia e ia mea e silisili ona lelei; ua iloa lenei mea i le lalolagi atoa.",
                "6": "Ia valaau ma alaga atu, oe lē ua nofo i Siona; ona ua silisiliese le Paia e Toatasi o Isaraelu ua i totonu ia te oe."
            },
            "23": {
                "1": "O le avega a Papelonia na vaaia e Isaia le atalii o Amota.",
                "2": "Inā sisi a’e ia e outou se fu’a i le mauga maualuga, sii atu le leo ia te i latou, tālo atu le lima, ina ia latou o atu i faitotoa o alii mamalu.",
                "3": "Ua Ou poloaiina o’u tagata faapaiaina, ua Ou valaauina foi o’u tagata malolosi, ona ua lē i ai lo’u ita i luga o i latou o e ua olioli i lo’u mamalu.",
                "4": "O le vavaō o le vao o tagata i mauga ua peiseai o se nuu tele, o se vavaō tele o malo o atunuu ua faapotopoto faatasi, ua faapotopoto e le Alii o ’Au, ’au mo le taua.",
                "5": "Ua latou o mai mai se atunuu mamao, mai le tuluiga o le lagi, ioe, o le Alii, ma auupega o lona toasa, e faaumatia le nuu atoa.",
                "6": "Ia outou uiō, ona ua oo mai le aso o le Alii; o le a oo mai lea aso o se faafanoga mai Le ua Malosi Aoao.",
                "7": "O lea o le a vaivai ai lima uma, o le a liusuavai loto o tagata uma taitoatasi;",
                "8": "Ma o le a latou matata’u; o le a maua i latou i tiga ma faanoanoaga; o le a latou taufaiofo o le tasi i le isi; o o latou mata o le a pei o apeafi mumū.",
                "9": "Faauta, ua oo mai le aso o le Alii, e sauā i le to’atama’i ma le toasa tele, e faatafuna le laueleele; ma o le a ia faaumatia tagata agasala o i ai.",
                "10": "Ona o le a lē fepulafi mai fetu o le lagi ma ona faaputuputugafetu; o le a faapouliuligia le la i lona, ma o le a lē faasusulu mai e le masina lona malamalama.",
                "11": "Ma o le a Ou faasalaina le lalolagi ona o le leaga, ma e amioleaga ona o lo latou amioletonu; ma o le a Ou faia ia uma le fiasili o e faamaualuluga, ma faamutaina le faasausili o lē ua matautia.",
                "12": "O le a Ou faia le tagata ia sili lona taua nai lo le auro lelei; o se tagata foi nai lo le auro sili ona lelei mai Ofeira.",
                "13": "O lea, o le a Ou lūlūina le lagi, ma o le a aveesea le lalolagi mai lona tulaga, i le to’atama’i o le Alii o ’Au, ma i le aso o lona toasa tele.",
                "14": "Ma o le a pei o le sevi ua tulia, ma pei o se mamoe ua leai se na te avea, ma o le a taitasi le tagata o i latou ma liliu atu i lona lava nuu, ma sosola tagata taitoatasi i lona lava laueleele.",
                "15": "O i latou uma ua faamaualuluga o le a tutūia; ioe, ma o i latou uma o e e aufaatasi i e amioleaga o le a pa’u’ū i le pelu.",
                "16": "O a latou fanau foi o le a tu’ilili’iina i luma o o latou mata; o le a veteina o latou fale ma tosoina a latou avā.",
                "17": "Faauta, o le a Ou faaoso Metai e faasaga ia te i latou, o lē o le a lē manatu i le ario ma le auro, pe fiafia i ai.",
                "18": "O le a tu’ilili’iina foi e a latou aufana tama talavou; ma o le a leai so latou alofa i le fua o le faa’autama; o le a lē faasaoina e o latou mata fanau.",
                "19": "Ma o Papelonia, le mamalu o malo, le lalelei o le matagofie o Kaletaia, o le a pei o le taimi na faatoilalo ai e le Atua Sotoma ma Komoro.",
                "20": "O le a le toe ainā lava, pe toe mau ai se tasi mai lea tupulaga i lea tupulaga: o le a lē tu ai foi se faleie o se Arapi iina; pe fai ai foi e leoleo mamoe a latou pa manu iina.",
                "21": "Ae o le a taooto ai manu feai o le toafa iina; ma o le a tumu o latou fale i manu faasiasia; ma o le a mau lulu iina, ma o le a sisiva ai ’oti aivao iina.",
                "22": "Ma o le a tagi manu feai o motu i o latou fale tuufua, ma tarako i o latou maota matagofie; ma ua lata ona oo mai o lona taimi, ma o le a lē tolopoina lona aso. Ona o le a vave ona Ou faaumatia o ia; ioe, ona o le a Ou alofa mutimutivale i lo’u nuu, ae o e amioleaga o le a fano."
            },
            "24": {
                "1": "Ona o le a alofa mutimutivale o le Alii ia Iakopo, ma o le a filifilia pea e ia Isaraelu, ma faanonofo i latou i o latou lava laueleele; ma o le a tuufaatasi tagata ese ma i latou, ma o le a latou faatasi i le aiga o Iakopo.",
                "2": "Ma o le a ave i latou e tagata ma aumai i latou i lo latou nofoaga; ioe, mai mea mamao e oo atu i tuluiga o le lalolagi; ma o le a latou toe foi atu i o latou laueleele o le folafolaga. Ma o le a maua i latou e le aiga o Isaraelu, ma o le a avea le laueleele o le Alii mo auauna tane ma auauna fafine; ma o le a latou ave faatagataotaua i latou o e sa latou nonofo faatagataotaua ai; ma o le a latou pule i e sa faasauā ia te i latou.",
                "3": "Ma o le a oo mai foi i lena aso, o le a tuu atu ai e le Alii ia te oe le malologa, mai lou faanoanoa, ma mai lou mata’u, ma mai le nofopologa faigata sa faamalosia ai oe ia e auauna atu.",
                "4": "Ma o le a oo mai foi i lena aso, o le a e tuuina atu ai le faataoto lenei e faasaga i le tupu o Papelonia, ma fai atu: Ua matuā taofia lē ua faasauā, ua uma atu le aai auro!",
                "5": "Ua gausia e le Alii le sasa a e amioleaga, o tootoo o e pule.",
                "6": "O lē na ia taiaina le nuu i le toasa i le ta e lē aunoa, o ia o lē na pulea atunuu i le sauā, ua sauaina, ma ua leai se e taofia.",
                "7": "Ua mapu le lalolagi atoa, ma ua filemu; ua latou alalaga i pesega.",
                "8": "Ioe, ua olioli perosi ia te oe, ma arasi foi o Lepanona, ua faapea mai: Talu ai ona ua faataatia oe i lalo ua leai se tuulaau e sau e faasaga mai ia te i matou.",
                "9": "Ua mae’e seoli mai lalō ia te oe e faafetaia’i oe i lou alu atu; ua faate’ia e ia e ua oti ia te oe, o alii sili uma lava ia o le lalolagi; ua faatutula’i a’e e ia mai o latou nofoalii tupu uma o atunuu.",
                "10": "O le a latou tautatala uma mai ma fai mai ia te oe: Po ua e vaivai ea foi e pei o i matou? Po ua avea ea oe e pei o i matou?",
                "11": "O lou mamalu ua ave ifo i lalo i le tuugamau; ua lē toe faalogoina le leo o au napeli; ua fola ilo i ou lalo ifo, ma ua ufitia oe i ilo.",
                "12": "Ua e pa’ū ifo lava mai le lagi, E, Lusifelo e, le atalii o le taeao! Ua e faamanualia ifo lava oe i le eleele, o lē sa faavaivaia atunuu!",
                "13": "Ona sa e fai ifo i lou loto: O le a ’ou alu a’e i le lagi, o le a ou faaea lo’u nofoalii i luga a’e o fetu a le Atua; o le a ou nofo foi i luga ae o le mauga o le faapotopotoga, i itu aupito i matu;",
                "14": "O le a ou alu i luga a’e o ao maualuluga; o le a avea a’u e pei o le Silisiliese.",
                "15": "Peitai o le a ave ifo lava oe i lalo i seoli, i itu ’aupito loloto o le lua.",
                "16": "O i latou o e vaai mai ia te oe o le a pulato’a ia te oe, ma o le a mafaufau ia te oe, ma o le a fai mai: O le tagata ea lenei na ia faagateteina le lalolagi, na ia lūlūina malo?",
                "17": "Ma na ia faia le lalolagi ia pei o se vaomatua, ma faaumatia ona aai, ma lē tatalaina le fale o ana pagota?",
                "18": "O tupu uma o atunuu, ioe, o i latou uma lava, ua taooto i le mamalu, i latou taitoatasi i lona lava fale.",
                "19": "Ae ua lafoaiina ese oe mai lou tuugamau e pei o se lālā inosia, ma o le vaega o totoe o i latou ua fasiotia, ua tutu’ia i se pelu, e lafo ifo i lalo i le taele o le lua; e pei o se tino-oti ua solia i lalo o vae.",
                "20": "O le a le tuufaatasia oe ma i latou i le tanuga, ona ua e faaumatia lou laueleele ma fasioti lou nuu; o le a le lauiloa lava le fanau a e e fai-mea-leaga.",
                "21": "Ia saunia le suaina o lana fanau mo amioletonu a o latou tamā, ina ia latou lē tutu a’e, pe latou te maua le laueleele, pe latou te faatumuina luga o le lalolagi i aai.",
                "22": "Ona o le a Ou tu atu e faasaga ia te i latou, ua fetalai mai ai le Alii o ’Au, ma vavae ese mai Papelonia le igoa, ma le vaega o totoe, ma le atalii, ma le atalii-o-le-uso, ua fetalai mai ai le Alii.",
                "23": "O le a Ou faia foi ia fai mo kifota, ma vai lepa; ma o le a Ou tafia i le salu o le faafanoga, ua fetalai mai ai le Alii o ’Au.",
                "24": "Ua tauto le Alii o ’Au, ua fetalai mai: E moni e pei lava ona Ou manatu i ai, e faapea lava ona faataunuuina; ma e pei ona Ou fuafuaina, o le a faapea lava ona faamautuina—",
                "25": "O le a Ou aumai le Asuria i lo’u laueleele, ma soli o ia i lalo o vae i luga o o’u mauga; ona alu ese atu ai lea o lana amo mai ia te i latou, ma alu ese atu lana avega mai i o latou tau’au.",
                "26": "O le faamoemoe lenei ua faamoemoeina i luga o le lalolagi atoa; ma o le aao lenei ua faaloaloa atu i luga o atunuu uma.",
                "27": "Ona ua faamoemoeina e le Alii o ’Au, ma o ai na te talafuaina? Ma ua faaloaloa atu lona aao, ma o ai na te liliuina i tua?",
                "28": "O le tausaga na maliu ai le tupu o Aasa na i ai lenei avega.",
                "29": "Aua e te olioli, Filisitia uma e, ona ua gausia le tootoo o lē na taiaina oe; ona o le a sau mai le a’a o le gata se gata uogo, ma o lona fua o se gata lele mumū.",
                "30": "Ma o le a ’ai le ulumatua a lē ua mativa, ma o le a taoto i le saogalemu lē ua lē tagolima; ma o le a Ou tape lou a’a i le oge, ma o le a fasiotia e ia lou vaega o totoe.",
                "31": "Uiō ia, E, le faitotoa e; tagi ia, E, le aai e; o oe, Filisitia uma e, ua soloia; ona o le a sau mai matu se asu, ma o le a leai se tasi o le a nao ia lava i ona taimi atofaina.",
                "32": "Ona a lea o se tali a avefeau o atunuu? Ua faavaeina e le Alii Siona, ma o e matitiva o lona nuu o le a faalagolago i ai."
            },
            "25": {
                "1": "O lenei, o a’u, o Nifae, ou te tautala lava e uiga i upu ua ou tusia, ia na fetalai mai e le fofoga o Isaia. Aua faauta, e tele mea na tautala i ai Isaia sa faigata ona malamalama i ai le toatele o o’u tagata; ona ua latou lē iloa e uiga i le ala o valoaga i totonu o tagata Iutaia.",
                "2": "Aua o a’u, o Nifae, ou te lei aoaoina atu ia te i latou ni mea e tele e uiga i le ala a tagata Iutaia; ona o a latou galuega o galuega o le pogisa, ma o mea ua latou faia o mea ua inosia.",
                "3": "O le mea lea, ou te tusi atu ai i lo’u nuu, ma ia i latou uma o e o le a latou mauaina i se taimi mulimuli mai nei mea ua ou tusia, ina ia latou iloa o faamasinoga a le Atua, o le a oo mai i luga o atunuu uma, e tusa ma le upu ua fetalaia e ia.",
                "4": "O le mea lea, faalogo mai ia, lo’u nuu e, o e o le aiga o Isaraelu, ma ua’i mai o outou taliga i a’u upu; ona e ui ina lē manino ia te outou upu a Isaia, ae ua manino i latou ia te i latou uma o e ua tumu i le agaga o valoaga. Peitai ou te tuu atu ia te outou se valoaga, e tusa ma le agaga ua ia te a’u; o le mea lea o le a ou vavalo atu ai e tusa ma le manino na faatasi ma a’u mai le taimi na ou aluese ai mai Ierusalema faatasi ma lo’u tamā; aua faauta, e fiafia lo’u agaga i le tautala manino atu i o’u tagata, ina ia mafai ona latou aoao.",
                "5": "Ioe, ma e fiafia lo’u agaga i upu a Isaia, ona sa ou aluese ai mai Ierusalema, ma sa vaai o’u mata i mea sa faia e tagata Iutaia, ma ua ou iloa ua malamalama tagata Iutaia i mea a perofeta, ma e leai ni isi tagata e malamalama i mea sa fetalai atu i tagata Iutaia e pei o i latou, vagana ai ua aoaoina i latou e tusa ai ma le ala o mea a tagata Iutaia.",
                "6": "Ae faauta, o a’u, o Nifae, sa ou lei aoaoina a’u fanau e tusa ai ma le ala a tagata Iutaia; ae faauta, o a’u, o a’u lava ia, sa ou nofo i Ierusalema, o le mea lea ua ou iloa ai e uiga i nofoaga o faataamilo ai; ma sa ou ta’u atu i a’u fanau e uiga i faamasinoga a le Atua, ia ua faataunuuina i totonu o tagata Iutaia, i a’u fanau, e tusa ma mea uma ia na tautalagia e Isaia, ma ou te lē tusia i latou.",
                "7": "Ae faauta, ou te faaauau la’u lava valoaga, e tusa ma le manino ua ia te a’u; o se mea ua ou iloa e lē mafai ona sese ai se tagata; ae ui i lea, i aso o le a faataunuu ai valoaga a Isaia o le a iloa ai e tagata le moni, i taimi o le a faataunuu ai.",
                "8": "O le mea lea, ua taua i latou i le fanauga a tagata, ma o ia o lē e manatu ua lē taua ia valoaga, o i latou na o le a faapitoa ona ou tautala atu i ai, ma faasinotonu upu i o’u lava tagata; ona ua ou iloa o le a taua tele ia valoaga ia te i latou i aso e gata ai; ona o lena aso o le a latou malamalama ai i ia valoaga; o le mea lea, e mo lo latou lelei ua ou tusia ai i latou.",
                "9": "Ma e pei ona uma atu ona faaumatia o se tasi tupulaga i totonu o tagata Iutaia ona o le amioletonu, ua faapea foi ona faaumatia o i latou mai lea tupulaga i lea tupulaga e tusa ma a latou amioletonu; ma e leai lava se tasi o i latou ua faaumatiaina vagana ai sa muai valoia atu ia te i latou e perofeta a le Alii.",
                "10": "O le mea lea, na ta’u atu ai ia te i latou e uiga i le faafanoga o le a oo mai i o latou luga, ina ua faato’ā mavae atu lava ona tuua e lo’u tamā Ierusalema; ae ui i lea, sa latou faamaaa o latou loto; ma e tusa ma la’u valoaga ua faaumatia nei i latou, vagana ai i latou o e ua ’ave faatagataotaua i Papelonia.",
                "11": "Ma o lenei ua ou tautala atu i lenei mea ona o le agaga ua ia te a’u. Ma e ui ina aveeseina atu i latou o le a latou toe foi mai, ma latou maua le laueleele o Ierusalema; o le mea lea, o le a toefuataiina i latou i le laueleele o lo latou tofi.",
                "12": "Ae faauta, o le a i ai ia te i latou taua, ma tala o taua; ma a oo mai le aso o le a faaali mai ai e le Toatasi na Fanaua e le Tamā, ioe, le Tamā lava lea o le lagi ma le lalolagi, o ia lava ia te i latou i la le tino, faauta, o le a latou teena o ia, ona o a latou amioletonu, ma le ma’a’a o o latou loto, ma le malolō o o latou ua.",
                "13": "Faauta, o le a latou faasatauroina o ia; ma a mavae ona tuu o ia i totonu o se tuugamau mo aso e tolu o le a toetu mai o ia nai e ua oti, ma le faamalologa i ona apaau; ma o i latou uma o e e talitonu i lona suafa o le a faaolaina i le malo o le Atua. O le mea lea, e olioli ai lo’u agaga e vavalo atu e uiga ia te ia, ona ua ou vaai i ona aso, ma e viia e lo’u loto lona suafa paia.",
                "14": "Ma faauta o le a oo mai pe a uma ona toetu mai o le Mesia nai le oti, ma uma ona faaali mai o ia lava i ona tagata, i le toatele lea o i latou o e e talitonu i lona suafa, faauta, o le a toe faaumatia Ierusalema; aua oi talofa ia te i latou o e e faasagatau i le Atua ma tagata o lana ekalesia.",
                "15": "O le mea lea, o le a faataapeapeina tagata Iutaia i atunuu uma; ioe, ma o le a faaumatia foi Papelonia; o le mea lea, o le a faataapeapeina tagata Iutaia e isi atunuu.",
                "16": "Ma a uma ona faataapeapeina o i latou, ma sasa i latou e le Alii le Atua e ala i isi atunuu mo le va o tupulaga e tele, ioe, e oo mai lava i lalo mai lea tupulaga i lea tupulaga seia oo ina faatauanauina i latou ia talitonu ia Keriso, le Alo o le Atua, ma le togiola, lea ua āoāo mo tagata uma—ma a oo mai lena aso latou te talitonu ai ia Keriso, ma tapuai ai i le Tamā i lona suafa, ma loto mamā ma lima mamā, ma lē toe vaai i luma mo se isi Mesia, ona oo lea, i le taimi lena, o le a oo mai ai le aso e tatau ai ona latou talitonu i ia mea.",
                "17": "Ma o le a toe faatu e le Alii lona aao i le taimi lona lua e toefuatai ona tagata mai lo latou tulaga se ma le pa’ū. O le mea lea, o le a faia ai e ia se galuega ofoofogia ma le mea e ofo ai i totonu o le fanauga a tagata.",
                "18": "O le mea lea, o le a aumai e ia ana afioga ia te i latou, o afioga ia o le a faamasino ai i latou i le aso gataaga, ona o le a tuu atu ia afioga ia te i latou mo le faamoemoe e faatalitonu ai i latou i le Mesia moni, o lē sa latou teena; ma mo le faatalitonuina o i latou e lē tatau ona latou toe vaai i luma mo se isi Mesia e afio mai, ona e leai se isi e toe afio mai, vagana ai o se Mesia sese o le a faaseseina e ia le nuu; ona ua nao le tasi lava le Mesia e pei ona ta’u mai e perofeta, ma o lena Mesia o ia lea o lē o le a teena e tagata Iutaia.",
                "19": "Aua e tusa ma upu a perofeta, e afio mai le Mesia i le ono selau tausaga mai le taimi na tuua ai e lo’u tamā Ierusalema; ma e tusa ma upu a perofeta, ma le fetalaiga foi a le agelu a le Atua, o lona suafa o le a ta’ua, o Iesu Keriso, o le Alo o le Atua.",
                "20": "Ma o lenei, o’u uso e, ua ou tautala manino atu ina ia lē mafai ona outou sese. Ma e pei ona soifua le Alii le Atua na aumaia Isaraelu mai le laueleele o Aikupito, ma tuu mai ia Mose le mana e faamalolo ai e ia le atunuu ina ua uma ona utia o i latou e gata uogo, pe afai e tepa atu o latou mata i le gata na si’itia a’e e ia i luga i luma o i latou, ma tuu atu foi ia te ia le mana e ta ai e ia le papa ma tafe mai ai le vai; ioe, faauta ou te fai atu ia te outou, e pei ona moni nei mea, ma e pei ona soifua le Alii le Atua, e leai se isi lava suafa ua tuuina mai i lalo o le lagi vagana ai Iesu Keriso lenei, lea ua ou tautala atu ai, e mafai ona faaolaina ai le tagata.",
                "21": "O le mea lea, o le pogai lenei na folafola mai ai e le Alii le Atua ia te a’u, o nei mea ua ou tusia o le a tausia ma faasaoina, ma tuulima faasolo atu i lalo i a’u fanau, mai lea tupulaga i lea tupulaga, ina ia mafai ona faataunuu o le folafolaga na faia ia Iosefa, o le a lē fano lava ana fanau a’o tu pea le lalolagi.",
                "22": "O le mea lea, o nei mea o le a tuuina mai lea tupulaga i lea tupulaga a’o iai pea le lalolagi; ma o le a tuuina atu nei mea e tusa ai ma le finagalo ma le filifiliga a le Atua; ma o atunuu o le a mauaina ia mea o le a faamasinoina i latou e tusa ma afioga ua tusia.",
                "23": "Ona ua matou galulue maelega e tusia nei mea, e faatauanau atu ai ia matou fanau, ma o matou uso foi, ia talitonu ia Keriso, ma ia faalelei ma le Atua; ona ua matou iloa e faaolaina i tatou i le alofa tunoa, pe a uma mea uma e mafai ona tatou faia.",
                "24": "Ma, e ui ina matou talitonu ia Keriso, ua matou tausia le tulafono a Mose, ma tulimata’i i luma ma le faatuatua mausalī ia Keriso, seia oo ina faataunuuina le tulafono.",
                "25": "Ona, o le pogai lenei na tuuina mai ai le tulafono; o le mea lea ua mate ai ia te i matou le tulafono, ma ua faaolaina i matou ia Keriso ona o lo matou faatuatua; e ui i lea ua matou tausia le tulafono ona o poloaiga.",
                "26": "Ma ua matou tautalatala e uiga ia Keriso, ua matou olioli ia Keriso, ua matou tala’i atu e uiga ia Keriso, ua matou vavalo e uiga ia Keriso, ma ua matou tusitusi foi e tusa ma a matou valoaga, ina ia mafai ona iloa e a matou fanau po o le a le punavai e mafai ona latou tepa taula’i i ai mo se faamagaloga o a latou agasala.",
                "27": "O le mea lea, ua matou tautatala atu ai e faatatau i le tulafono ina ia mafai ona iloa e a matou fanau le mate o le tulafono; ma ina ia mafai e i latou, i le latou iloa o le mate o le tulafono, ona latou tulimata’i i luma i lena olaga ua ia Keriso, ma latou iloa ai le pogai na tuuina mai ai le tulafono. Ma a uma ona faataunuuina o le tulafono ia Keriso, ia lē tatau ona faamaaaina o latou loto e faasaga ia te ia pe a tatau ai ona aveese o le tulafono.",
                "28": "Ma o lenei faauta, lo’u nuu e, o outou o ni tagata ua maaa; o le mea lea, ua ou tautala manino atu ai ia te outou, ina ia lē mafai ona outou lē malamalama. Ma o upu ua ou tautala atu ai o le a avea ma molimau e faasaga ia te outou; ona ua lava lelei ia upu e aoaoina ai soo se tagata i le ala sa’o; ona o le ala sa’o o le talitonu lea ia Keriso ma lē teena o ia; ona o le teena o ia o lo outou teena foi lea o perofeta ma le tulafono.",
                "29": "Ma o lenei faauta, ou te fai atu ia te outou, o le ala sa’o o le talitonu lea ia Keriso, ma lē teena o ia; ma o Keriso o le Paia e Toatasi o Isaraelu; o le mea lea e ao ai ina outou ifo i lalo i ona luma, ma tapuai atu ia te ia ma lo outou manatu atoa, mafaufau atoa, ma le malosi atoa, ma o outou agaga atoa; ma afai tou te faia lenei mea o le a leai lava se ala e lafo ese ai outou i fafo.",
                "30": "Ma, ona o le a tatau ai, e ao ina outou tausia pea tu ma sauniga a le Atua seia faataunuuina le tulafono na tuuina mai ia Mose."
            },
            "26": {
                "1": "Ma a mavae ona tulai mai o Keriso nai le oti o le a faaali mai e ia o ia lava ia te outou, o a’u fanau, ma o’u uso pele; ma o afioga o le a fetalai mai ai o ia ia te outou o le a avea ma tulafono ia outou faia.",
                "2": "Aua faauta, ou te fai atu ia te outou, sa ou vaai e tele tupulaga o le a mavae atu, ma o le a i ai taua ma finauga tetele i totonu o o’u tagata.",
                "3": "Ma a mavae o le a afio mai le Mesia, o le a i ai faailoga e tuu mai i o’u tagata e uiga i lona fanau mai, ma lona maliu ma lona toetu mai foi; ma o le a tele ma mata’utia lena aso i e amioleaga, ona o le a fano i latou; ma e fano i latou ona ua latou tutuli i fafo perofeta, ma le au paia, ma fetogi i latou i maa, ma fasioti i latou; o le mea lea o le a alu a’e mai le eleele i le Atua le tagi a le toto o le au paia e faasaga ia te i latou.",
                "4": "O le mea lea, o i latou uma o e faamaualuluga, ma e e fai amioleaga, o le aso o le a oo mai o le a susunuina ai i latou, ua fetalai mai ai le Alii o ’Au, ona o le a avea i latou e pei o tagutugutu o saito.",
                "5": "Ma o i latou o e e fasiotia perofeta, ma le au paia, o le a tofatumoanaina i latou i loloto o le lalolagi, ua fetalai mai ai le Alii o ’Au; ma o le a tanumia i latou i mauga, ma o le a aveeseina i latou e asiosio, ma o le a pa’u’ū ifo fale i luga o i latou ma tu’imomomo i latou ma nutipala i latou i le efuefu.",
                "6": "Ma o le a asiasia i latou i faititili, ma uila, ma mafuie, ma ituaiga uma o faafanoga eseese, ona o le a faamumūina le afi o le toasa o le Alii e faasaga ia te i latou, ma o le a pei i latou o tagutugutu o saito, ma o le aso o le a oo mai o le a susunuina i latou, ua fetalai mai ai le Alii o ’Au.",
                "7": "E, le tiga e, ma le mafatia o lo’u agaga i le toesea o e e fasiotia o lo’u nuu! Ona o a’u, o Nifae, ua ou vaai i ai, ma toetoe a ou mu ai i luma o le Alii; ae e ao lava ona ou alaga atu i lo’u Atua: Ua tonu lava ou ala.",
                "8": "Ae faauta, o e amiotonu e faalogo i upu a perofeta, ma latou lē faaumatiaina i latou, ae tetepa taulai i luma ia Keriso ma le tutumau mausali mo faailoga e tuu mai, e ui i sauaga uma—faauta, o i latou ia o i latou o e o le a lē fano.",
                "9": "Ae o le a afio mai ia te i latou le Atalii o le Amiotonu; ma o le a faamalolo e ia i latou, ma o le a latou maua le filemu faatasi ma ia, seia mavae atu tupulaga e tolu, ma e toatele i latou o le tupulaga lona fa o le a mavae atu i le amiotonu.",
                "10": "Ma a mavae atu ia mea ona oo mai ai lea o se faafanoga vave i o’u tagata; aua, e ui i tiga o lo’u agaga ua ou vaai i ai; o le mea lea, ua ou mautinoa ai o le a oo mai lea faafanoga; ma latou te faatau atu i latou lava mo meanoa; ona, o le a latou selesele le faafanoga o se taui o lo latou faamaualuluga ma lo latou valelea; ona talu ai ona ua latou gaua’i atu i le tiapolo ma filifili galuega o le pouliuli nai lo le malamalama, o lea o le a latou o ifo ai i lalo i seoli.",
                "11": "Ona e lē finau pea le Agaga o le Alii i le tagata. Ma pe a lē toe finau le Agaga i le tagata ona vave lea ona oo mai o le faafanoga, ma o lenei mea ua faanoanoa ai lo’u agaga.",
                "12": "Ma e pei ona ou tautala atu e uiga i le faatalitonuina o tagata Iutaia o Iesu o le Keriso moni lava, e tatau foi ona faatalitonu Nuuese o Iesu o le Keriso lea, o le Atua Faavavau;",
                "13": "Ma e faaali mai e ia o ia lava ia te i latou uma o e e talitonu ia te ia, e ala i le mana o le Agaga Paia; ioe, i atunuu uma, ituaiga, gagana ma nuu, ma faia vavega tetele, faailoga, ma mea ofoofogia, i totonu o le fanauga a tagata e tusa ma lo latou faatuatua.",
                "14": "Ae faauta, ou te vavalo atu ia te outou e uiga i aso e gata ai; e uiga i aso o le a aumai ai e le Alii le Atua ia mea i le fanauga a tagata.",
                "15": "Pe a mavae ona faaitiitia o a’u fanau ma fanau a o’u uso i le lē talitonu, ma taia i latou e Nuuese; ioe, a mavae ona tolauapi faataamilo le Alii le Atua e faasaga ia te i latou, ma si’o i latou i se maupu’epu’e, ma faatutu olo e faasaga ia te i latou; ma a mavae ona ave ifo maualalo i latou i lalo i le efuefu, seia oo lava ina latou leai, o le a tusia lava upu a e amiotonu, ma o le a faafofogaina talosaga a e faamaoni, ma o le a le galo i latou uma o e ua faaitiitia i le lē talitonu.",
                "16": "Ona o le a tautatala mai i fafo ia te i latou mai le eleele i latou o le a faaumatiaina, ma o le a maualalo mai i fafo o le efuefu a latou upu, ma o lo latou leo o le a peiseai o se tasi ua i ai se aitu vavalo; ona o le a tuu atu ia te ia e le Alii le Atua le mana, ia mafai ai ona ia musumusu mai e uiga ia te i latou, e peiseai ua alu a’e i fafo mai le eleele; ma o le a musumusu mai a latou upu i fafo mai i le efuefu.",
                "17": "Ona ua faapea ona fetalai mai o le Alii le Atua: O le a latou tusia mea o le a faia i totonu ia te i latou, ma o le a tusia ia mea ma faamauina i se tusi, ma o le a lē maua ia mea e i latou ua faaitiitia i le lē talitonu, ona ua latou saili e faaumatia mea a le Atua.",
                "18": "O le mea lea, e pei o i latou ua faaumatiaina ua vave faaumatiaina; ma o le motu o o latou tagata matautia o le a pei o aputi e mavae atu—ioe, ua faapea ona fetalai mai o le Alii le Atua: O le a faia vave lava, faafuasei—",
                "19": "Ma o le a oo mai, o i latou o e ua faaitiitia i le lē talitonu o le a taia i le lima o Nuuese.",
                "20": "Ma ua faafefeteina Nuuese i le faamaualuluga e pei ona iloa i o latou mata, ma ua tautevateva, ona o le tele o lo latou maa tu’ia, ua latou faatutu a’e ai ekalesia e tele; ae ui i lea, ua latou tuu i lalo le mana ma vavega a le Atua, ma ua latou talai a’e mo i latou lava lo latou lava poto ma a latou lava aoaoga, ina ia mafai ona latou maua ai oloa ma olopala ai mata o e matitiva.",
                "21": "Ma e tele ekalesia e faatutu a’e e tutupu mai ai losilosivalega, ma fefinauaiga, ma femisaa’iga.",
                "22": "Ma ua i ai foi faapotopotoga faalilolilo, e pei o taimi o anamua, e tusa ma faapotopotoga a le tiapolo, ona o ia o le faavae o ia mea uma; ioe, o le faavae o le fasioti tagata, ma galuega o le pouliuli; ioe, ma ua taitai e ia i latou i le ua i se maea vavae, seia oo ina noatia e ia i latou e faavavau i maea malolosi.",
                "23": "Aua faauta, o’u uso pele e, ou te fai atu i te outou, e lē galue le Alii le Atua i le pouliuli.",
                "24": "E lē faia e ia se mea vagana ai ua mo le manuia o le lalolagi; ona ua alofa o ia i le lalolagi, e oo ina tuuina mai e ia lona lava soifua ina ia mafai ona ia tosina mai o tagata uma ia te ia. O le mea lea, ua lē poloaiina ai e ia se tasi ia latou lē taumamafa i lana faaolataga.",
                "25": "Faauta, po ua fetalai mai ea o ia i se tasi, e faapea: Alu ese atu mai ia te a’u? Faauta, ou te fai atu ia te outou, E leai; ae ua fetalai mai o ia: O mai ia te a’u outou tuluiga uma o le lalolagi, faatau le susu ma le meli, e aunoa ma se tupe ma aunoa ma se tau.",
                "26": "Faauta, po ua poloaiina ea e ia se tasi ia latou o ese atu i fafo mai sunako, po o i fafo mai fale tapua’i? Faauta, ou te fai atu ia te outou, E leai.",
                "27": "Ua poloaiina ea e ia se tasi ia latou lē taumamafa i lana olataga? Faauta ou te fai atu ia te outou, E leai; ae ua foaifua mai e ia lana olataga mo tagata uma; ma ua poloaiina e ia ona tagata ia latou faatauanau atu i tagata uma ia salamo.",
                "28": "Faauta, ua poloaiina ea e le Alii se tasi ia latou lē taumamafa i lona agalelei? Faauta ou te fai atu ia te outou, E leai; ae ua aiā tagata uma o le tasi e pei o le isi, ma ua leai se tasi ua faasaina.",
                "29": "Ua poloai mai o ia ia leai ni faitaulaga pepelo; aua, faauta, o faitaulaga pepelo, o tagata ia latou te tala’i atu ma faatutū a’e i latou lava e fai ma malamalama i le lalolagi, ina ia mafai ona latou maua o oloa ma viiga o le lalolagi; a ua latou lē saili le manuia o Siona.",
                "30": "Faauta, ua faasaina e le Alii lenei mea; o le mea lea, ua tuu mai ai e le Alii le Atua se poloaiga ia i ai i tagata uma le alofa mamā, o lea alofa mamā o le alofa lava lea. Ma vagana ai ua i ai ia te i latou le alofa mamā ua leai so latou aoga. O le mea lea, afai ua i ai ia te i latou le alofa mamā latou te lē tuua lē ua galue i Siona ia fano.",
                "31": "Peitai o lē ua galue i Siona ia galue mo Siona; ona afai latou te galulue mo le tupe o le a fano i latou.",
                "32": "O lenei foi, ua poloaiina tagata e le Alii le Atua e lē tatau ona fasioti tagata; e lē tatau ona latou pepelo; e lē tatau ona latou gaoi; e lē tatau ona latou ta’u fua le suafa o le Alii lo latou Atua; e lē tatau ona latou matau’a; e lē tatau ona latou femisaa’i; e lē tatau ona latou fefinaua’i o le tasi i le tasi; e lē tatau ona latou fai le faitaaga; ma e lē tatau ona latou faia soo se tasi o ia mea; aua ai se e faia ia mea e fano o ia.",
                "33": "Ona ua leai se tasi o nei amioletonu ua sau mai le Alii; ona e faia e ia mea lelei i totonu o le fanauga a tagata; ma e lē faia e ia se mea vagana ai ua manino i le fanauga a tagata; ma ua ia valaauina i latou uma ia o mai ia te ia ma taumamafa i lona agalelei; ma e lē teena e ia se tasi e sau ia te ia, e uliuli pe pa’epa’e, e pologa pe saoloto, o tane ma fafine; ma e manatua e ia lē ua faapaupau; ma ua tutusa tagata uma i le Atua, o le Iutaia ma le Nuuese."
            },
            "27": {
                "1": "Ae, faauta, i aso e gata ai, po o i aso o Nuuese—ioe, faauta, o atunuu uma o Nuuese ma Iutaia foi, i latou uma ia o e o le a o mai i luga o lenei laueleele ma i latou o e o le a i ai i luga o isi laueleele, ioe, i latou uma lava e i ai i luga o laueleele uma o le lalolagi, faauta, o le a onanā i latou i le amioletonu ma ituaiga uma o mea inosia eseese.",
                "2": "Ma a oo mai lena aso o le a asiasia i latou e le Alii o ’Au, i le faititili ma le mafuie, ma le vavaō tele, ma uaga, ma le afā malosi, ma le apeafi o le afi faaumatia.",
                "3": "Ma o atunuu uma e faasaga tau ia Siona, ma faatiga ia te ia, o le a pei o se miti o se faaaliga vaaia o le po; ioe, o le a oo ia te i latou, e pei o se tagata fia ’ai ua moemiti, ma faauta, e ’ai o ia ae ala a’e o ia ua gaogao lona agaga; pe pei o se tagata fia inu ua moemiti, ma faauta e inu o ia ae ala a’e o ia ma faauta ua mole o ia, ma ua galala lona agaga; ioe, e faapea lava motu o tagata o atunuu uma o e e faasaga tau i le Mauga o Siona.",
                "4": "Aua faauta, o outou uma o e faia le amioletonu, ia outou tutū lava outou ma ofo, ona o le a outou alalaga atu, ma lauē; ioe, o le a outou ’onanā ae lē i le uaina, o le a outou tautevateva ae lē i le ’ava malosi.",
                "5": "Aua faauta, ua sasaa ifo e le Alii i o outou luga le agaga o le moe gase. Aua faauta, ua outou tapunipuni o outou mata, ma ua outou teena perofeta; ma o o outou pule, ma tagatavāai ua ufi e ia ona o lo outou amioletonu.",
                "6": "Ma o le a oo ina tuuina mai e le Alii le Atua ia te outou upu o se tusi, ma o le a fai ma upu a i latou o e ua momoe.",
                "7": "Ma faauta o le a faamauina le tusi; ma o le a i ai i totonu o le tusi se faaaliga mai le Atua, mai i le amataga o le lalolagi e oo i lona iuga.",
                "8": "O le mea lea, ona o mea ua faamauina, o mea ua faamauina o le a lē tuuina mai i le aso o le amioleaga ma mea inosia a tagata. O le mea lea o le a taofia ai le tusi mai ia te i latou.",
                "9": "Ae o le a tuu atu le tusi i se tagata, ma o le a tuu atu e ia upu o le tusi, o upu ia a i latou o e ua momoe i le efuefu, ma o le a tuu atu e ia ia upu i se isi.",
                "10": "Ae o upu ua faamauina o le a lē tuuina atu e ia, pe tuuina atu e ia le tusi. Ona o le tusi o le a faamauina i le mana o le Atua, ma o le faaaliga ua faamauina o le a taofia pea i totonu o le tusi seia oo i le taimi e tatau ai o le Alii lava ia, e mafai ona oo mai ai; aua faauta, ua faaali mai ai mea uma mai le faavaega o le lalolagi e oo i lona iuga.",
                "11": "Ma e oo mai le aso o le a faitau ai mai tumutumu o fale upu o le tusi sa faamauina; ma o le a faitauina i le mana o Keriso; ma o le a faaalia i le fanauga a tagata mea uma sa i ai i totonu o le fanauga a tagata, ma mea uma o le a i ai e oo lava i le iuga o le lalolagi.",
                "12": "O le mea lea, i lena aso e tuu atu ai le tusi i le tagata ua ou tautala atu ai, o le a natia ai le tusi mai mata o le lalolagi, ina ia lē vaai i ai mata o se tasi vagana ai molimau e toatolu o le a vaai i ai, e ala i le mana a le Atua, e ese mai ia te ia o lē o le a tuu atu i ai le tusi; ma o le a latou molimau i le moni o le tusi ma mea o i ai i totonu.",
                "13": "Ma e leai se tasi e ese mai ai e vaai i ai, vagana ai ni isi e toaitiiti e tusa ai ma le finagalo o le Atua, e molimau atu lana afioga i le fanauga a tagata; ona ua fetalai mai le Alii le Atua o le a tautatala mai upu a e faatuatua e peiseai ua mai i e ua oti.",
                "14": "O le mea lea, o le a amata e le Alii le Atua ona aumai o upu o le tusi; ma o fofoga o molimau e tusa le toatele ma lona lava finagalo o le a faamautuina ai e ia lana afioga; ma oi talofa ia te ia o lē na te teena le afioga a le Atua!",
                "15": "Ae faauta, e oo mai o le a fetalai atu le Alii le Atua ia te ia o lē o le a tuu atu i ai e ia le tusi: Ia e ave upu ia e lei faamauina ma tuu atu i se isi, ina ia mafai ona ia faaali atu i lē ua aoaoina, ma fetalai atu: Ou te aioi atu ia te oe, sei e faitauina nei upu. Ma o le a fai mai lē ua aoaoina: Aumai iinei le tusi, ma o le a ou faitauina.",
                "16": "Ma o lenei, ona o le mamalu o le lalolagi ma le fia fai oloa latou te fai mai ai ia upu, ae lē mo le mamalu o le Atua.",
                "17": "Ma o le a fai atu le tagata: E lē mafai ona ou aumai le tusi, ona ua faamauina.",
                "18": "Ona fai mai lea o lē ua aoaoina: E lē mafai ona ou faitauina.",
                "19": "O le mea lea e oo mai o le a toe tuu atu e le Alii le Atua le tusi ma upu o i ai i lē e lei aoaoina; ma o le a fai mai le tagata e lei aoaoina: E lei aoaoina a’u.",
                "20": "Ona fetalai mai lea o le Alii le Atua ia te ia: O le a lē faitauina i latou e e ua aoaoina, ona ua teena e i latou, ma Ou te mafai ona faia o la’u lava galuega; o le mea lea ia e faitauina upu o le a ’Ou tuu atu ia te oe.",
                "21": "Aua e te tago i mea ua faamauina, ona o le a Ou aumaia i latou i lo’u lava taimi e tatau ai; ona o le a Ou faaali atu i le fanauga a tagata Ou te mafai ona faia o la’u lava galuega.",
                "22": "O le mea lea, pe a uma ona e faitauina o upu ua Ou poloaiina ai oe, ma maua molimau na Ou folafola atu ia te oe, ona e toe faamauina lea o le tusi, ma natia mai ia te a’u, ina ia mafai ona Ou faasaoina upu e te lei faitauina, seia oo ina Ou iloa i lo’u lava poto ua tatau ai ona faaali atu o mea uma i le fanauga a tagata.",
                "23": "Aua faauta, o A’u o le Atua; ma o A’u o se Atua o vavega; ma o le a Ou faaali atu i le lalolagi e tutusa lava A’u ananafi, i le asō, ma le faavavau; ma Ou te lē galue i totonu o le fanauga a tagata vagana ua tusa ai ma lo latou faatuatua.",
                "24": "O lenei foi e oo mai o le a fetalai mai le Alii ia te ia o lē o le a faitauina upu o le a tuu mai ia te ia:",
                "25": "Talu ai ona ua faalatalata mai lenei nuu ia te a’u ma o latou gutu, ma ua latou faamamalu mai ia te a’u i o latou laugutu, a ua aveese mamao atu o latou loto mai ia te a’u, ma o lo latou matata’u mai ia te a’u ua aoaoina e mataupu a tagata—",
                "26": "O lea, o le a Ou faia ai se galuega ofoofogia i totonu o lenei nuu, ioe, o se galuega ofoofogia ma le mea e ofo ai, ona o le a fano le poto o o latou tagata popoto ma aoaoina, ma o le a natia le malamalama o o latou tagata mafaufau.",
                "27": "Ma oi talofa ia te i latou o e latou te saili loloto e nanā a latou taupulepulega mai le Alii! Ma o a latou galuega ua fai i le pouliuli; ma ua latou fai mai: O ai ua vaai mai ia te i matou, ma o ai ua ia iloaina i matou? Ma latou te fai mai foi: E moni, o lou fuli o mea i luga ma lalo ua faatusa i le omea a le tufuga fai ipu. Ae faauta, o le a Ou faaali atu ia te i latou, ua fetalai mai ai le Alii o ’Au, ua Ou iloa a latou galuega uma. Ona e fai mai ea le galuega e uiga i lē na faia o ia, na te lei faia a’u? Pe fai mai le mea ua gaosia e uiga i lē na gaosiaina, ua leai se malamalama o ia te ia?",
                "28": "Ae faauta, ua fetalai mai le Alii o ’Au: O le a Ou faaali atu i le fanauga a tagata ua toe itiiti lava ona liua lea o Lepanona e avea ma fanua uluola; ae o le fanua uluola o le a pei o se vao matua.",
                "29": "Ma i lena aso o le a faalogo ai e ua tutuli i upu o le tusi, ma o le a pupula mata o e ua tauaso i fafo mai le pouliuli ma fafo mai le pogisa.",
                "30": "Ma o le a faateteleina foi e agamalu, ma o lo latou olioli o le a i ai i le Alii, ma o e matitiva e i ai i totonu o tagata o le a olioli i le Paia e Toatasi o Isaraelu.",
                "31": "Aua e moni e pei ona soifua le Alii o le a latou vaai i lē ua faasauā ua fai ma tagata noa, ma lē ua faatauemu ua susunuina, ma o i latou uma e vaavaai mo le amioletonu ua vavaeeseina;",
                "32": "Ma i latou o e e faia se tagata ia agasala ona o se upu, ma tatao se mailei mo ia o lē e a’oa’i atu i le faitotoa, ma tetee ese le amiotonu e pei o se meanoa.",
                "33": "O lea, ua faapea ona fetalai mai o le Alii, o lē na togiolaina Aperaamo, e uiga i le aiga o Iakopo: O le a lē maasiasi nei Iakopo, pe o le a solo sesega nei ona mata.",
                "34": "Ae a vaai atu o ia i lana fanau, o le galuega a o’u lima, o i totonugalemu o ia, o le a latou faapaiaina lo’u igoa, ma faapaia le Paia e Toatasi o Iakopo, ma o le a matata’u i le Atua o Isaraelu.",
                "35": "O i latou foi na sese i la le agaga o le a oo ina malamalama, ma o i latou sa muimui o le a latou aoaoina mataupu faavae."
            },
            "28": {
                "1": "Ma o lenei, faauta, o’u uso e, ua ou tautala atu ia te outou e tusa e pei ona uunaia ai a’u e le Agaga; o le mea lea, ua ou iloa ai o le a faamaoni lava ona oo mai o nei mea.",
                "2": "Ma o mea o le a tusia i fafo mai o le tusi o le a taua tele i le fanauga a tagata, ma aemaise lava i a tatou fanau, o se vaega lea o totoe o le aiga o Isaraelu.",
                "3": "Aua o le a oo mai i lena aso o ekalesia ua atia’e a ua lē i le Alii, pe a fai ane le tasi i le isi: Faauta mai ia, o a’u, o a’u ua a le Alii; ma o le a fai mai isi: o a’u, o a’u ua a le Alii; ma o le a faapea ona fai mai o tagata uma taitoatasi o e ua atia’e ekalesia, a ua lē atia’ea i le Alii—",
                "4": "Ma o le a latou fefinaua’i o le tasi ma le isi; ma o le a fefinauai a latou faitaulaga o le tasi ma le isi, ma o le a latou aoao atu e tusa ma lo latou poto, ma teena le Agaga Paia, o lē na te tuuina mai upu e tautala ai.",
                "5": "Ma ua latou teena le mana o le Atua, le Paia e Toatasi o Isaraelu; ma ua latou fai atu i tagata: Faalogo mai ia te i matou, ma ia outou faalogo mai ia matou mataupu; aua faauta, ua leai se Atua i aso nei, ona ua uma ona faia e le Alii ma le Togiola lana galuega, ma ua ia tuuina mai lona mana i tagata;",
                "6": "Faauta, ia outou faalogo mai i la’u mataupu; afai latou te fai mai ua i ai se vavega ua faia e le aao o le Alii, aua tou te talitonu i ai; aua o aso nei ua lē o ia o se Atua o vavega; ua uma ona faia e ia o lana galuega.",
                "7": "Ioe, ma e toatele i latou o le a fai mai: Aai, feinu, ma fiafia, aua o taeao tatou feoti, ma o le a tatou lelei.",
                "8": "Ma e toatele foi i latou o le a fai mai: Aai, feinu, ma fiafia; ae ui i lea, matata’u i le Atua—o le a ta’uamiotonuina e ia le faia o se agasala itiiti; ioe, pepelo laitiiti, faaaoga se tasi i ana upu, eli se lua mo lou tuaoi; ua leai se afaina i lena mea; ma ia fai nei mea uma, ona o taeao tatou feoti; ma afai foi ua tatou agasala, o le a sasa i tatou e le Atua i nai ta itiiti, ae o le a faaolaina lava i tatou i le malo o le Atua mulimuli.",
                "9": "Ioe, ma e toatele o le a i ai o le a latou aoao atu i lenei ala mataupu faavae sese ma lē aoga ma valea, ma o le a faafefeteina i o latou loto, ma o le a latou saili loloto e nanā mai le Alii a latou taupulepulega; ma o a latou galuega o le a faia i le pouliuli.",
                "10": "Ma o le a tagi a’e mai i le eleele le toto o le au paia e faasaga ia te i latou.",
                "11": "Ioe, ua latou o ese uma atu i fafo mai le ala; ua avea i latou ma tagata leaga.",
                "12": "Ona o le faamaualuga, ma ona o faiaoga sese, ma mataupu faavae sese, ua leaga ai a latou ekalesia, ma ua faasausili a latou ekalesia; ona o le faamaualuga ua faafefeteina ai i latou.",
                "13": "Ua latou gaoia mea a e matitiva ona o o latou fale tapuai matagofie; ua latou gaoia mea a e matitiva ona o o latou ofu mananaia; ma ua latou sauaina e agamalu ma e matitiva i le loto, ona o lo latou faamaualuluga ua latou faafefeteina ai.",
                "14": "Ua latou oofu i ua ua malō ma ulu ua maualuluga; ioe, ma ona o le faamaualuga, ma le amioleaga, ma mea inosia, ma le faitaaga, ua latou se ese uma ai vagana ai se toaitiiti, o e o soo lotomaualalalo o Keriso; ae ui i lea, ua taitaiina i latou, i le tele o taimi ua latou sese ona ua aoaoina i latou i mataupu a tagata.",
                "15": "E, le au popoto e, ma le ’au aoaoina, ma le ’au mauoa, o e ua faafefeteina i le faamaualuluga o o latou loto, ma i latou uma o e ua latou aoao atu aoaoga faavae sese, ma i latou uma o e ua faia le faitaaga, ma faapi’opi’o le ala sa’o o le Alii, oi talofa, oi talofa, oi talofa ia te i latou, ua fetalai mai ai le Alii le Atua Malosi Aoao, ona o le a lafoina i latou i lalo i seoli!",
                "16": "Oi talofa ia i latou o e ua latou tetee ese lē ua amiotonu e pei o se meanoa ma faifai e faasaga i mea lelei, ma fai mai ua leai se aoga! Aua e oo mai le aso o le a faataalise ona asiasi mai ai o le Alii le Atua i tagata o le lalolagi; ma i lena aso latou te matua atoatoa ai i le amioletonu o le a fano ai i latou.",
                "17": "Ae faauta, afai e salamo e o nonofo i le lalolagi ia latou amioleaga ma mea inosia o le a lē faaumatiaina i latou, ua fetalai mai ai le Alii o ’Au.",
                "18": "Ae faauta, o lena ekalesia tele ma le inosia, le fafine talitane lea o le lalolagi uma, o le a pa’ū i le eleele, ma o le a matuā tele lava lona pa’ū.",
                "19": "Aua o le a lūlūina lava le malo o le tiapolo, ma o i latou o e ua auai e tatau ona faaoso a’e ia salamo, pe o le a umia i latou e le tiapolo i ana filifili tumau e faavavau, ma faaoso i latou i le ita, ma fano ai;",
                "20": "Aua faauta, i lena aso o le a faateleina ai o ia i loto o le fanauga a tagata, ma faaoso i latou ia feita e faasaga i mea lelei.",
                "21": "Ma o isi o le a faaōleōle e ia, ma faamoemoe malie ese atu i latou i le saogalemu faaletino, o le a latou fai mai: Ua lelei mea uma i Siona; ioe, ua manuia Siona, ua lelei mea uma—ma e faapea ona olegia e le tiapolo o latou agaga, ma taitai lemu ese atu i latou i lalo i seoli.",
                "22": "Ma faauta, o isi foi e faasee ese e ia ma fai atu ia te i latou, e leai se seoli; ma e fai atu o ia ia te i latou: E lē o a’u o se tiapolo, ona e leai lea—ma e faapena ona musumusu o ia i o latou taliga, sei oo ina ia umia i latou i ana filifili leaga mata’utia, e leai se laveaiina mai ai.",
                "23": "Ioe, ua maua i latou i le oti, ma seoli; ma o le oti, ma seoli, ma le tiapolo, ma i latou uma ua maua ai, e ao ona laulaututū i luma o le nofoalii o le Atua, ma faamasinoina e tusa ma a latou galuega, seia o latou o atu i le nofoaga ua saunia mo i latou, o le lepa afi lea ma le teiō, o le mafatia lea e lē gata.",
                "24": "O le mea lea, oi talofa ia te ia e nofonofo filemu i Siona!",
                "25": "Oi talofa ia te ia o le e faapea ane: Ua lelei mea uma!",
                "26": "Ioe, oi talofa ia te ia o lē e faalogo i mataupu a tagata, ma teena le mana o le Atua, ma le meaalofa a le Agaga Paia!",
                "27": "Ioe, oi talofa ia te ia o lē e fai mai: Ua matou mauaina, ma e matou te lē manaomia ni isi mea.",
                "28": "Ma i se aotelega, oi talofa ia te i latou uma o e e gatete, ma ua feita ona o le upumoni a le Atua! Aua faauta, o ia o lē ua atia’e i luga o le papa, e talia e ia ma le fiafia le upumoni; a’o ia o lē ua atia’e i luga o se faavae oneone, e gatete ne’i pa’ū o ia.",
                "29": "Oi talofa ia te ia e fai mai: Ua matou mauaina le afioga a le Atua, ma e matou te lē mananaomia ni isi afioga a le Atua, ona ua lava ua matou maua!",
                "30": "Aua faauta, ua faapea ona fetalai mai o le Alii le Atua: Ou te tuu atu i le fanauga a tagata lea fuaitau i luga o lea fuaitau, ma lea mataupu i luga o lea mataupu, o sina mea itiiti i i ma sina mea itiiti i o; ma e manuia lava i latou o e e faalogo i a’u mataupu, ma ua’i mai o latou taliga i la’u fautuaga, ona o le a latou aoaoina le poto; ona o ia o lē na te taliaina o le a Ou tuu atu atili i ai; ae o i latou o e e fai mai, Ua lava mea ua matou maua, o le a aveesea mai ia te i latou e oo lava i mea ua latou maua.",
                "31": "E fetuuina lava o ia o lē e faalagolago i le tagata, pe na te fai le tagata ma ona lima, pe faalogo i mataupu a tagata, vagana ai o a latou mataupu ua tuuina mai i le mana o le Agaga Paia.",
                "32": "Oi talofa i Nuuese, ua fetalai mai ai le Alii le Atua o Au! Ona e ui o le a Ou faaloaloa umi atu lo’u lima ia te i latou mai lea aso i lea aso, o le a latou faafitia a’u; ae ui i lea, o le a Ou alofa mutimutivale ia te i latou, ua fetalai mai ai le Alii le Atua, pe afai latou te salamo ma o mai ia te a’u; ona ua faaloaloa atu pea lo’u lima i le umi o le aso atoa, ua fetalai mai ai le Alii le Atua o Au."
            },
            "29": {
                "1": "Ae faauta, o le a toatele lava—i lena aso o le a Ou faia ai se galuega ofoofogia i totonu ia te i latou, ina ia Ou manatua ai a’u feagaiga na Ou faia i le fanauga a tagata, ina ia mafai ona Ou toe faatu atu lo’u lima i le taimi lona lua e laveai lo’u nuu, o e o le aiga o Isaraelu;",
                "2": "O lenei foi, ina ia mafai ona Ou manatua folafolaga na Ou faia ia te oe, Nifae, ma lou tamā foi, o le a Ou manatua au fanau; ma o upu a au fanau o le a tuuina atu mai i lo’u gutu i au fanau; ma o le a lologo atu a’u upu i tuluiga o le lalolagi, e avea ma tagāvai i lo’u nuu, o e o le aiga o Isaraelu;",
                "3": "Ma talu ai ona o le a lologo atu a’u upu—e toatele lava Nuuese o le a fai mai: O se Tusi Paia! O se Tusi Paia! Ua matou maua se Tusi Paia, ma e lē mafai ona toe i ai se isi Tusi Paia.",
                "4": "Peitai ua faapea ona fetalai mai o le Alii le Atua: Vale e, o le a latou maua se Tusi Paia; ma o le a alu atu mai tagata Iutaia, lo’u nuu anamua o le feagaiga. Ma o le a sa latou faafetai ai i tagata Iutaia mo le Tusi Paia ua latou maua mai ia te i latou? Ioe, o le a le uiga o upu a Nuuese? Ua latou manatua ea taumafaiga, ma galuega mamafa, ma tiga o tagata Iutaia, ma lo latou filigā mai ia te a’u, i le aumaia o le faaolataga i Nuuese?",
                "5": "E, outou e Nuuese, po ua outou manatua ea tagata Iutaia, lo’u nuu anamua o le feagaiga? E leai; ae ua outou fetuu i latou, ma outou inosia i latou, ma outou lē saili e toe aumai i latou. Ae faauta, o le a Ou faafoi atu ia mea uma i luga o o outou lava ulu; ona o A’u o le Alii Ou te lei faagaloina lo’u nuu.",
                "6": "Oe le vale e, e fai mai: O se Tusi Paia, ua matou maua se Tusi Paia, ma matou te lē toe manaomia se isi Tusi Paia. Pe tou te maua ea se Tusi Paia pe a na leai tagata Iutaia?",
                "7": "Tou te lē iloa ea e tele atu i le tasi atunuu o i ai? Tou te lē iloa ea o A’u, o le Alii lo outou Atua, na faia tagata uma, ma Ou te manatua i latou o e o i motu o le sami; ma ua Ou pule i le lagi o i luga ma le lalolagi o i lalo; ma Ou te aumaia la’u upu i le fanauga a tagata, ioe, e oo lava i luga o atunuu uma o le lalolagi?",
                "8": "Aisea ua outou muimui ai, ona o le a outou maua se faaopoopoga o a’u upu? Tou te lē iloa ea o le mau a atunuu e lua o se molimau lea ia te outou o A’u o le Atua, ma Ou te manatua le tasi atunuu e pei o le isi? O le mea lea, Ou te tautala atu upu e tasi i le tasi atunuu e pei o le isi. Ma pe a tuufaatasia atunuu e lua o le a tuufaatasia foi le molimau a ia atunuu uma e lua.",
                "9": "Ma Ou te faia lenei mea ina ia mafai ona Ou faamaonia atu ai i le toatele ua tutusa lava A’u o ananafi, o le asō, ma le faavavau; ma e Ou te tautala atu a’u upu e tusa ma lo’u lava manao. Ma ona ua Ou tautala atu se tasi upu e lē tatau ona outou manatu ua lē mafai ona Ou toe tautala atu se isi; ona e lei maea la’u galuega; pe uma foi sei oo i le iuga o le tagata, pe mai lena taimi e oo i le faavavau.",
                "10": "O le mea lea, ona ua outou maua se Tusi Paia e lē tatau ona outou manatu ua i ai i totonu o a’u upu uma; pe tatau foi ona outou faapea ua ou lē manatu ia tusia ni isi upu faaopoopo.",
                "11": "Ona ua Ou poloaia tagata uma, o e i sasa’e ma e i sisifo, ma i matu, ma i saute, ma i motu o le sami, ia latou tusia upu Ou te tautala atu ai ia te i latou; ona o upu mai tusi o le a tusia o le a Ou faamasinoina ai le lalolagi, o tagata taitoatasi e tusa ma a latou galuega, e tusa ma mea ua tusia.",
                "12": "Aua faauta, o le a Ou tautala atu i tagata Iutaia ma o le a latou tusia; ma o le a Ou tautala atu foi i tagata sa Nifaē ma o le a latou tusia; ma o le a Ou tautala atu foi i isi ituaiga o le aiga o Isaraelu, ia ua Ou taitai ese, ma o le a latou tusia; ma o le a Ou tautala atu foi i atunuu uma o le lalolagi ma o le a latou tusia.",
                "13": "Ma o le a oo mai foi o le a maua e Iutaia upu a sa Nifaē, ma o le a maua e sa Nifaē upu a Iutaia; ma o le a maua e sa Nifaē ma Iutaia upu a ituaiga o Isaraelu ua leiloloa; ma o le a maua e ituaiga o Isaraelu ua leiloloa upu a sa Nifaē ma Iutaia.",
                "14": "Ma o le a oo mai foi o lo’u nuu, o e o le aiga o Isaraelu, o le a faapotopoto mai i fanua i laueleele o o latou tofi; ma o le a faapotopoto foi la’u upu i le tasi. Ma o le a Ou faaali atu ia te i latou o e e faasagatau i la’u upu ma faasagatau i o’u tagata, o e o le aiga o Isaraelu, o A’u o le Atua, ma na Ou osifeagaiga ma Aperaamo o le a Ou manatuaina ana fanau e faavavau."
            },
            "30": {
                "1": "Ma o lenei faauta, o’u uso pele e, ou te fia tautala atu ia te outou; ona o a’u, o Nifae, ou te lē tuua outou ia outou manatu ua sili atu lo outou amiotonu nai lo le tulaga o le a i ai Nuuese. Aua faauta, vagana ai o le a outou tausia poloaiga a le Atua o le a faapea foi ona outou fano uma; ma e lē tatau ona outou manatu o le a matuā faaumatia lava Nuuese ona o upu ua fetalaia.",
                "2": "Aua faauta, ou te fai atu ia te outou, o le toatele o Nuuese o e e salamo o i latou o tagata o le feagaiga a le Alii; ma o le toatele o tagata Iutaia e lē salamo o le a tutuli ese i fafo; ona e lē osifeagaiga le Alii ma se tasi vagana ai ma i latou o e ua salamo ma talitonu i lona Alo, o lē o le Paia e Toatasi o Isaraelu.",
                "3": "Ma o lenei, e ao ona ou vavalo atu lava e uiga i tagata Iutaia ma Nuuese. Aua pe a uma ona oo mai o le tusi sa ou tautala atu ai, ma tusia atu i Nuuese, ma toe faamauina lava i le Alii, o le a toatele o le a talitonu i upu ua tusia; ma o le a latou tuuina atu ia upu i le vaega o totoe o a tatou fanau.",
                "4": "Ma ona iloa ai lea e le vaega o totoe o a tatou fanau e uiga ia te i tatou, le ala na tatou o ese ai mai Ierusalema, ma o i latou e tupuga mai i tagata Iutaia.",
                "5": "Ma o le a folafola i totonu o i latou le talalelei a Iesu Keriso; o le mea lea, o le a toefuata’ia i latou i le malamalama e uiga i o latou tamā, ma i le malamalama foi e uiga ia Iesu Keriso, sa i ai i totonu o o latou tamā.",
                "6": "Ma ona latou olioli ai lea; ona o le a latou iloa o se faamanuiaga lena mo i latou mai le aao o le Atua; ma o le a amata ona pa’u’ū ese una o le pogisa mai o latou mata; ma e le mavae atu ni tupulaga e tele mai totonu ia te i latou, ae o le a avea i latou ma ni tagata mamā ma moomia.",
                "7": "Ma o le a oo mai foi o tagata Iutaia o e ua faataapeapeina, o le a amata foi ona talitonu ia Keriso; ma o le a amata ona latou faapotopoto faatasi mai i luga o le laueleele; ma o le toatele o i latou e talitonu ia Keriso, o le a avea foi ma ni tagata moomia.",
                "8": "Ma o le a oo mai foi o le a amata e le Alii le Atua lana galuega i totonu o atunuu uma, ituaiga, gagana, ma nuu, e faataunuu ai le toefuataiga o ona tagata i luga o le lalolagi.",
                "9": "Ma o le a faamasino e le Alii le Atua ma le amiotonu e matitiva, ma a’oa’i atu ma le tonu mo e agamalu o le lalolagi. Ma o le a taia e ia le lalolagi i le tootoo o lona fofoga; ma o le mānava mai o ona laufofoga o le a faaumatia ai e amioleaga.",
                "10": "Ona ua vave ona oo mai o le taimi o le a faia ai e le Alii le Atua se vaevaega tele i totonu o tagata, ma o le a faaumatiaina e ia e amioleaga; ma o le a faasao e ia ona tagata, ioe, e tusa lava pe a tatau ai e ao ona faaumatia e ia e amioleaga i le afi.",
                "11": "Ma o le a avea le amiotonu ma fusi o ona sulugatiti, ma le faamaoni ma fusi o ona suilapalapa.",
                "12": "Ma ona mau faatasi ai lea o le luko ma le tamai mamoe; ma o le a taooto faatasi le nameri ma le tamai oti, ma o le tamai povi, ma le leona taanoa, ma le manu peti, o le a taooto faatasi; ma o le a taitaiina i latou e le tamaitiiti.",
                "13": "Ma o le a aai faatasi le povi ma le urosa; o le a taooto faatasi a laua tama; ma o le a ’ai e le leona ’au o saito e pei o le povi.",
                "14": "Ma o le a taalo le tama e lei te’a ma le susu i le lua o le asipi, ma o le a tuu e le tama ua tea ma le susu lona lima i le lua o le gata uogo.",
                "15": "O le a latou lē faamanu’a pe faaumatia i se mea i lo’u mauga paia atoa; ona o le a tumu le lalolagi i le malamalama o le Alii e pei ona ufitia le sami i vai.",
                "16": "O le mea lea, o le a faailoa mai mea o atunuu uma; ioe, o le a faailoa mai mea uma i le fanauga a tagata.",
                "17": "E leai se mea lilo o le a lē faaalia; e leai se galuega o le pogisa o le a lē faaalia i le malamalama; ma e leai se mea ua faamauina i luga o le lalolagi o le a lē tatalaina.",
                "18": "O le mea lea, o mea uma na faaali mai i le fanauga a tagata o le a faaali mai i lena aso; ma o le a lē toe i ai se mana o Satani i luga o loto o le fanauga a tagata, mo se taimi umi lava. Ma o lenei, o’u uso pele e, ua ou faaiu a’u upu."
            },
            "31": {
                "1": "Ma o lenei, o a’u, o Nifae, ou te faaiu atu a’u valoaga ia te outou, o’u uso pele e. Ma e le mafai ona ou tusia ae nao ni mea itiiti, ua ou mautinoa e moni lava o le a oo mai; pe mafai foi ona ou tusia ae nao ni nai upu itiiti a lo’u uso o Iakopo.",
                "2": "O le mea lea, o mea ua ou tusia ua lava ia te a’u, vagana ai ni nai upu itiiti e tatau ona ou tautala atu ai e uiga i le mataupu faavae a Keriso; o le mea lea o le a ou tautala manino atu ai ia te outou, e tusa ma le manino o a’u valoaga.",
                "3": "Aua e fiafia lo’u agaga i le manino; ona o le ala lenei ua galue ai le Alii le Atua i totonu o le fanauga a tagata. Aua e tuu mai e le Alii le Atua le malamalama ia malamalama ai; aua e fetalai mai o ia i tagata e tusa ma la latou gagana, ina ia latou malamalama.",
                "4": "O le mea lea, ou te manao ia outou manatua sa ou tautala atu ia te outou e uiga i lena perofeta na faailoa mai e le Alii ia te a’u, o le a ia papatisoina le Tamai Mamoe a le Atua, o lē o le a aveesea agasala a le lalolagi.",
                "5": "Ma o lenei, afai na tatau i le Tamai Mamoe a le Atua, o lē ua Paia, ona papatiso i le vai, ina ia faataunuuina mea tonu uma, o lea la, ua lē sili atu ea ona tatau ia te i tatou, ua lē paia, ona papatiso, ioe, i le vai lava!",
                "6": "Ma o lenei, ou te fesili atu ia te outou, o’u uso pele e, pe na faapefea ona faataunuuina e le Tamai Mamoe a le Atua mea tonu uma i le papatisoina o ia i le vai?",
                "7": "Tou te lē iloa ea ua paia o ia? Ae e ui ina paia o ia, ua faaali mai e ia i le fanauga a tagata, ua ia faamaualaloina o ia lava e tusa ma la le tino i luma o le Tamā, ma molimau atu i le Tamā o le a ia usiusitai ia te ia i le tausia o ana poloaiga.",
                "8": "O le mea lea, ina ua uma ona papatisoina o ia i le vai, sa afio ifo le Agaga Paia i ona luga e peiseai o se lupe.",
                "9": "O lenei foi, e faailoa mai ai i le fanauga a tagata le lauitiiti o le ala, ma le vaapiapi o le faitotoa, e tatau ona latou ulu atu ai, ma ua faia e ia le faataitaiga i luma o i latou.",
                "10": "Ma ua fetalai mai o ia i le fanauga a tagata: Ia outou mulimuli mai ia te a’u. O le mea lea, o’u uso pele e, e mafai ea ona tatou mulimuli atu ia Iesu vagana ai ua tatou loto e tausi poloaiga a le Tamā?",
                "11": "Ma ua fetalai mai le Tamā: Ia outou salamo, ia outou salamo, ma papatiso i le suafa o lo’u Atalii Pele.",
                "12": "O lenei foi, sa oo mai le siufofoga o le Alo ia te a’u, ua fetalai mai: O ia o lē e papatiso i lo’u igoa, o ia o le a tuu atu i ai e le Tamā le Agaga Paia, e pei o a’u; o le mea lea, ia mulimuli mai ia te a’u, ma fai mea ua outou vaai ua Ou faia.",
                "13": "O le mea lea, o’u uso pele e, ua ou iloa afai o le a outou mulimuli i le Alo, ma le faamoemoe atoa o le loto, ma lē faia se pepelo ma se faa’ole’ole i luma o le Atua, ae ma le manatu tonu i ai, ma salamo i a outou agasala, ma molimau atu i le Tamā ua outou loto e ave i o outou luga le suafa o Keriso, i le papatisoga—ioe, i le mulimuli ifo lea i lo outou Alii ma lo outou Faaola i totonu o le vai, e tusa ma lana afioga, faauta, ona outou maua lea o le Agaga Paia; ioe, ona oo mai ai lea o le papatisoga i le afi ma le Agaga Paia; ona mafai ai lea ona outou tautatala i le gagana a agelu, ma alalaga atu viiga i le Paia e Toatasi o Isaraelu.",
                "14": "Ae, faauta, o’u uso pele e, sa faapea ona oo mai o le siufofoga o le Alo ia te a’u, ua fetalai mai: Pe a uma ona outou salamo i a outou agasala, ma molimau atu i le Tamā ua outou loto e tausi a’u poloaiga, e ala i le papatisoga i le vai, ma outou maua le papatisoga i le afi ma le Agaga Paia, ma mafai ona outou tautatala i se gagana fou, ioe, le gagana lava lea a agelu, ma a mavae lea ae outou faafitia a’u, sa sili ona lelei ia te outou pe a na outou lē iloaina a’u.",
                "15": "Ma sa ou faalogo i se siufofoga mai le Tamā, ua fetalai mai: Ioe, ua tonu ma faamaoni upu a la’u Pele. O ia o lē e tumau e oo i le iuga, o ia lava lea o le a faaolaina.",
                "16": "Ma o lenei, o’u uso pele e, ua ou iloa i lenei mea vagana ai ua tumau le tagata sei oo i le iuga, i le mulimuli lea i le faataitaiga a le Alo o le Atua soifua, e lē mafai ona faaolaina o ia.",
                "17": "O le mea lea, ia outou faia ai mea ua ou fai atu ia te outou na ou vaai o le a faia e lo outou Alii ma lo outou Togiola; aua, o le pogai lenei na faaali mai ai ia mea ia te a’u, ina ia mafai ona outou iloa ai le faitotoa e tatau ona outou ulu atu ai. Aua o le faitotoa e tatau ona outou ulu atu ai o le salamo ma le papatisoga i le vai; ona oo mai ai lea o se faamagaloga o a outou agasala i le afi ma i le Agaga Paia.",
                "18": "Ma, ona outou i ai lea i lenei ala lauitiiti ma le vaapiapi e tau atu i le ola e faavavau; ioe, ua outou ulu atu i le faitotoa; ua outou faia e tusa ma poloaiga a le Tamā ma le Alo; ma ua outou maua le Agaga Paia, o lē e molimau i le Tamā ma le Alo, i le faataunuuina o le folafolaga na ia faia, e faapea afai tou te ui atu i le ala o le a outou maua.",
                "19": "Ma o lenei, o’u uso pele e, pe a uma ona outou i ai i lenei ala lauitiiti ma le vaapiapi, ou te fesili atu pe ua uma ona faia o mea uma? Faauta, ou te fai atu ia te outou, E leai; ona tou te lē oo mai iinei pe a na lē seanoa le afioga a Keriso faatasi ma le faatuatua lē mafaagaeetia ia te ia, ma le faalagolago atoa i galuega a ia o lē ua malosi aoao e laveai.",
                "20": "O le mea lea, e tatau ai ona outou fetaomi atu i luma ma le tumau ia Keriso, ma se susulu atoatoa o le faamoemoe, ma le alofa i le Atua ma tagata uma. O le mea lea, afai tou te fetaomi atu i luma, ma taumamafa fiafia i le afioga a Keriso, ma tumau e oo i le iuga, faauta, ua faapea ona fetalai mai o le Tamā: O le a outou maua le ola e faavavau.",
                "21": "Ma o lenei, faauta, o’u uso pele e, o le ala lenei; ma ua leai se isi lava ala po o se isi suafa ua tuuina mai i lalo ifo o le lagi e mafai ona faaolaina ai o le tagata i le malo o le Atua. Ma o lenei, faauta, o le mataupu faavae lenei a Keriso, ma o le mataupu faavae moni lenei e tasi a le Tamā, ma le Alo, ma le Agaga Paia, o le Atua e tasi, e leai sona gataaga. Amene."
            },
            "32": {
                "1": "Ma o lenei, faauta, o’u uso pele e, ou te manatu ua outou tau mafaufau ifo i o outou loto e uiga i mea e tatau ona outou faia pe a uma ona outou ulu atu i le ala. Ae, faauta, aisea ua outou tau mafaufau ifo ai i nei mea i o outou loto?",
                "2": "Tou te lē manatua ea na ou fai atu ia te outou a uma ona outou maua o le Agaga Paia o le a mafai ona outou tautatala i le gagana a agelu? Ma o lenei, e faapefea ona mafai ona outou tautatala i le gagana a agelu vagana ai ua ala mai i le Agaga Paia?",
                "3": "E tautatala agelu i le mana o le Agaga Paia; o le mea lea, latou te fetalai mai afioga a Keriso. O le mea lea, na ou fai atu ai ia te outou, ia taumamafa fiafia i afioga a Keriso; aua faauta, o afioga a Keriso o le a ta’u mai ai ia te outou mea uma e tatau ona outou faia.",
                "4": "O le mea lea, o lenei, a uma ona ou tautala atu o nei upu, afai tou te lē malamalama i ai, e pogai ona tou te lē ole atu, pe tu’itu’i atu; o le mea lea, ua lē aumaia ai outou i le malamalama, ae o le a outou fano i le pouliuli.",
                "5": "Aua faauta, ou te toe fai atu i te outou afai tou te ulu atu i le ala, ma maua le Agaga Paia, o le a faaali mai e ia ia te outou mea uma e tatau ona outou faia.",
                "6": "Faauta, o le mataupu faavae lenei a Keriso, ma e lē toe i ai se isi mataupu faavae e tuu mai seia mavae ona ia faaali mai o ia lava ia te outou i la le tino. Ma pe a ia faaali mai o ia lava ia te outou i la le tino, o mea uma o le a fetalai mai ai o ia ia te outou, ia outou faia.",
                "7": "Ma o lenei, o a’u o Nifae, e lē mafai ona ou fai atu ni isi upu; ua taofia e le Agaga lo’u tautala atu, ma tuua ai a’u ou te faanoanoa ona o le lē talitonu, ma le amioleaga, ma le valelea, ma le ua maaa o tagata; ona latou te lē fia saili le poto, pe fia malamalama i le poto silisili, e ui ina tuu mai ia te i latou i le manino, e tusa ma le manino e mafai ona oo i ai se upu.",
                "8": "Ma o lenei, o’u uso pele e, ua ou vaai atu o loo outou tau mafaufau pea i o outou loto; ma ou te faanoanoa lava ona o le tatau ona ou tautala atu e uiga i lenei mea. Ona a na tou faalogo i le Agaga ua ia aoaoina le tagata ia tatalo, po ua outou iloa e tatau ona outou tatalo; ona e lē aoaoina e le agaga leaga se tagata ia tatalo, ae na te aoao atu ia te ia e lē tatau ona tatalo o ia.",
                "9": "Ae faauta, ou te fai atu ia te outou e ao ina outou tatalo e lē aunoa, ma ia lē faavaivai; ma ia outou lē faia se mea mo le Alii vagana ai ua muamua ona outou tatalo atu i le Tamā i le suafa o Keriso, ina ia faapaiaina e ia a outou galuega mo outou, ina ia mafai ona avea a outou galuega mo le manuia o o outou agaga."
            },
            "33": {
                "1": "Ma o lenei, o a’u o Nifae, e lē mafai ona ou tusia mea uma sa aoaoina i totonu o lo’u nuu; pe ua ou malosi tele foi i le tusitusi, e pei o le tautala; ona pe a tautala se tagata e ala i le mana o le Agaga Paia, e molioo e le mana o le Agaga Paia i loto o le fanauga a tagata.",
                "2": "Ae faauta, e toatele e ua faamaaa o latou loto e faasaga i le Agaga Paia, ua leai ai sona nofoaga i totonu o i latou; o le mea lea, ua latou lafoai ese ai le tele o mea ua tusia, ma manatu i ai o ni meanoa.",
                "3": "Peitai o a’u o Nifae, ua ou tusia mea ua ou tusia, ma ua ou manatu i ai o ni mea ua taua tele, aemaise lava mo o’u tagata. Ona ou te tatalo e lē aunoa mo i latou i le ao, ma susū lo’u aluga i o’u loimata i le po, ona o i latou; ma ou te tagi atu i lo’u Atua i le faatuatua, ma ua ou iloa o le a faafofoga mai o ia i la’u tagi.",
                "4": "Ma ua ou iloa o le a faapaiaina e le Alii le Atua a’u tatalo mo le manuia o o’u tagata. Ma o upu ua ou tusia i le vaivai, o le a faia ia malolosi ia te i latou; ona ua faatauanau atu ia te i latou ia latou faia mea lelei; ua faailoa atu ai ia te i latou e uiga i o latou tamā; ma ua tautatala mai e uiga ia Iesu, ma faatauanau atu ia te i latou ia talitonu ia te ia, ma tutumau e oo i le iuga, o le ola lea e faavavau.",
                "5": "Ma ua tautala malosi mai e faasaga i le agasala, e tusa ma le manino o le upumoni; o le mea lea, e leai se tagata e ita i upu ua ou tusia vagana ai ua ia te ia le agaga o le tiapolo.",
                "6": "Ou te olioli i le manino; ou te olioli i le upumoni; ou te olioli i lo’u Iesu, ona ua togiola e ia lo’u agaga mai seoli.",
                "7": "Ua ia te a’u le alofa mamā mo o’u tagata, ma le faatuatua tele ia Keriso o le a ou fetaia’i ma agaga e toatele ma le lē ponā i lona nofoa-faamasino.",
                "8": "Ua ia te a’u le alofa mamā mo tagata Iutaia—ua ou ta’ua tagata Iutaia, ona e faatatau ia te i latou na ou tupuga mai ai.",
                "9": "Ua ia te a’u foi le alofa mamā mo Nuuese. Ae faauta, e lē mafai ona ou faamoemoe mo se tasi o i latou vagana ai ua latou faalelei ma Keriso, ma ulu atu i le faitotoa vaapiapi, ma savavali i le ala sa’o e tau atu i le ola, ma faaauau i le ala seia oo i le iuga o le aso o loo nofo vaavaaia ai.",
                "10": "Ma o lenei, o’u uso pele e, ma tagata Iutaia foi, ma outou tuluiga uma o le lalolagi, ia outou faalogo i nei upu ma talitonu ia Keriso; ma afai tou te lē talitonu i nei upu ia outou talitonu ia Keriso. Ma afai tou te talitonu ia Keriso o le a outou talitonu i nei upu, ona o afioga i latou a Keriso, ma sa tuu mai i latou e ia ia te a’u; ma ua latou aoao mai i tagata uma ia latou faia mea lelei.",
                "11": "Afai e lē o ni afioga i latou a Keriso, faamasino outou—ona o le a faaali atu e Keriso ia te outou, i le mana ma le mamalu tele, i le aso gataaga, o i latou o ana afioga; ma o oe ma a’u o le a ta tutu faafesaga’i i luma o lana pa faamasino; ma o le a outou iloa na poloaiina a’u e ia ia tusia nei mea, e ui i lo’u vaivai.",
                "12": "Ma ou te tatalo i le Tamā i le suafa o Keriso, ia faaolaina le toatele o i tatou, pe a lē o i tatou uma, i lona malo, i lena aso tele ma le gataaga.",
                "13": "Ma o lenei, o’u uso pele e, outou uma na o e o le aiga o Isaraelu, ma outou tuluiga uma o le lalolagi, ou te tautala atu ia te outou e pei o le leo o se tasi ua alaga mai le efuefu: Faasoifua ia seia oo ina oo mai lena aso tele.",
                "14": "Ma o outou o e e lē taumamafa i le agalelei o le Atua, ma faaaloalo i upu a tagata Iutaia, faapea foi ma a’u upu, ma afioga o le a tulei mai le fofoga o le Tamai Mamoe a le Atua, faauta, ou te faasoifua tumau e faavavau atu ia te outou, ona o upu nei o le a ta’usalaina ai outou i le aso gataaga.",
                "15": "Ona o mea ou te faamauina i le lalolagi, o le a tuuina mai e faasaga ia te outou i le pa faamasino; aua ua faapea ona poloaiina ai o a’u e le Alii, ma e ao ina ou usiusitai. Amene."
            }
        }
    },
    "jacob": {
        "meta": {
            "slug": "jacob",
            "name": "O Le Tusi a Iakopo",
            "chapterWord": "Mataupu"
        },
        "chapters": {
            "1": {
                "intro": "O upu o lana lauga i ona uso. Ua faafememea’iina e ia se alii na saili e lepeti le aoaoga faavae a Keriso. O nai upu itiiti e uiga i le talafaasolopito o le nuu o Nifae.",
                "1": "Aua faauta, sa oo ina mavae atu le lima sefulu ma le lima o tausaga talu ona tuua e Liae Ierusalema; o le mea lea, sa tuu mai ai e Nifae ia te a’u, o Iakopo, se poloaiga e uiga i papatusi laiti, ua togitogia ai i luga nei mea.",
                "2": "Ma sa tuuina mai e ia ia te a’u, o Iakopo, se poloaiga e tatau ona ou tusia i nei papatusi ni mea itiiti ua ou manatu ua sili ona pele; ma ia lē tatau ona ou pa’i ma ia lē tatau ona ou pa’i i ai, vaganā o ni nai mea itiiti, e uiga i le talafaasolopito o lenei nuu ua ta’ua o le nuu o Nifae.",
                "3": "Aua sa fai mai o ia o le talafaasolopito o lona nuu e tatau ona tusia i isi ana papatusi, ma e tatau ona ou faasaoina papatusi nei ma tuulima faasolo ifo i a’u fanau, mai lea tupulaga i lea tupulaga.",
                "4": "Ma afai e i ai ni talaiga ua paia, po o se faaaliga sa taua tele, po o se valoaga, e tatau ona ou togitogia o latou autu i luga o papatusi nei, ma tusi faatatau i ai i le tele e mafai ai, e uiga ia Keriso, ma mo le manuia o o matou tagata.",
                "5": "Aua ona o le faatuatua ma le popole tele, o lea na faaali moni mai ai ia te i matou, e uiga i o matou tagata, mea o le a tutupu ia te i latou.",
                "6": "Ma sa matou maua foi faaaliga e tele, ma le agaga o valoaga e tele; o le mea lea, na matou iloa ai e uiga ia Keriso ma lona malo, o le a oo mai.",
                "7": "O le mea lea na matou galulue ai ma le filigā i o matou tagata, ina ia mafai ona matou faatauanauina i latou ia o mai ia Keriso, ma ia taumamafa i le agalelei o le Atua, ina ia mafai ona latou ulu atu i lona malologa, ne’i i ai se pogai e tatau ai ona tauto o ia i lona toasa e le tatau ona latou ulu atu i ai, e pei o le faaonoono i aso o le faaosoosoga a’o i ai le fanauga a Isaraelu i le vao.",
                "8": "O le mea lea, ma te talosaga ai i le Atua ia mafai ona ma faatauanauina tagata uma ia lē fouvale faasaga i le Atua, e faatupu ai lona toasā, ae ia talitonu tagata uma ia Keriso, ma manatunatu i lona maliu, ma mafatia i lona satauro ma tauave tauemuga a le lalolagi; o le mea lea, o a’u o Iakopo, ou te ave ai i o’u luga e faataunuu le poloaiga a lo’u uso o Nifae.",
                "9": "O lenei sa amata ona toeaina o Nifae, ma sa iloa e ia ua lata ona oti o ia; o le mea lea na faauu ai e ia se tagata e avea ma tupu ma pule i luga o lona nuu, e tusa ma nofoaiga a tupu.",
                "10": "Ona o le alolofa tele o le nuu ia Nifae, ona sa fai o ia ma puipuiga tele mo i latou, i lona faaaoga o le pelu a Lapana mo lo latou puipuiga, ma i lona galue ai i ona aso uma mo lo latou manuia—",
                "11": "O le mea lea, na mananao ai le nuu ia faaauau ona manatuaina pea o lona igoa. Ma o ai lava se e nofotupu e sui i lona tulaga sa ta’ua e le nuu, o Nifae lua, ma Nifae tolu, ma faapena lava, e tusa ma nofoaiga a tupu; ma sa faapea ona ta’ua i latou e le nuu, e tusa po o ai lava igoa sa valaau ai i latou.",
                "12": "Ma sa oo ina maliu Nifae.",
                "13": "O lenei o tagata sa lē o ni sa Lamanā, o sa Nifaē ia; ae ui i lea, sa ta’ua i latou o sa Nifaē, o sa Iakopō, o sa Iosefā, o sa Soramā, o sa Lamanā, o sa Lemuelū, ma sa Isamaelī.",
                "14": "Ae o a’u, o Iakopo, ou te lē toe ta’ueseeseina i latou i nei igoa, ae o le a ou ta’ua o sa Lamanā i latou o e ua saili e faaumatia le nuu o Nifae; ma o i latou o e e alolofa ia Nifae o le a ou ta’ua o sa Nifaē, po o le nuu o Nifae, e tusa ma nofoaiga a tupu.",
                "15": "Ma o lenei o le nuu o Nifae, i lalo o le nofoaiga a le tupu lona lua, sa amata ona ola maaa i o latou loto, ma tuu atu i latou lava e faia o amioga leaga, e pei o Tavita anamua na manao i avā ma palake e toatele, faapea foi ma Solomona, lona atalii.",
                "16": "Ioe, ma sa amata foi ona latou saili i auro ma ario e tele, ma amata ona faafefeteina i latou lava i le faamaualuga.",
                "17": "O le mea lea, o a’u o Iakopo, na ou tuuina atu ai ia te i latou nei upu a’o ou aoaoina i latou i le malumalu, ina ua mavae ona ou maua muamua mai o la’u feau mai le Alii.",
                "18": "Ona o a’u, o Iakopo, ma lo’u uso o Iosefa sa faapaiaina o ni faitaulaga ma a’oa’o i lenei nuu, i le lima o Nifae.",
                "19": "Ma sa ma faalauteleina o ma’ua tofiga i le Alii, ma ave i o ma’ua luga le tiutetauave, e tali i luga o o ma’ua lava ulu agasala a le nuu, pe afai ma te lē a’oa’o atu ia te i latou le afioga a le Atua ma le filigā atoa; o le mea lea, o le galulue ma lo ma’ua malosi atoa, o le a lē oo mai ai o latou toto i luga o o ma’ua ofu; a lē o lea o le a oo mai o latou toto i luga o o ma’ua ofu, ma o le a lē maua i ma’ua i le lē pona i le aso gataaga."
            },
            "2": {
                "1": "O upu na tautala atu e Iakopo, le uso o Nifae, i le nuu o Nifae, ina ua mavae le maliu o Nifae:",
                "2": "O lenei, o’u uso pele e, o a’u, o Iakopo, e tusa ma le tiutetauave ua ia te au mai le Atua, e faalautele ai lo’u tofiga ma le mamalu, ma ina ia mamā o’u ofu mai ia outou agasala, ua ou sau ai i le malumalu i le asō ina ia mafai ona ou ta’u atu ia te outou le afioga a le Atua.",
                "3": "Ma ua outou iloa lava sa ou filigā lava e oo mai i le taimi nei i le tofi o lo’u valaaulia; ae o a’u i le asō, ua sili atu ona mamafa ia te a’u le naunau ma le popole tele mo le manuia o o outou agaga, nai lo lo’u naunau ma le popole tele i ai i taimi ua mavae.",
                "4": "Aua faauta, e oo mai i le taimi nei, o outou usiusitai pea i le afioga a le Alii, na ou tuu atu ia te outou.",
                "5": "Ae faauta, ia outou faalogo mai ia te a’u, ma ia outou iloa o le fesoasoani mai a le Foafoa mamana-aoao o le lagi ma le lalolagi, e mafai ona ou ta’u atu ai ia te outou e uiga i o outou mafaufauga, le ala ua amata ai ona outou galulue i le agasala, o se agasala lea ua foliga mai ia te a’u ua sili ona inosia, ioe, ma inosia i le Atua.",
                "6": "Ioe, o se mea ua faanoanoa ai lo’u agaga ma ou solomuli ai i le maasiasi i luma o Lē na faia a’u, i le tatau ona ou molimau atu ia te outou e uiga i le amioleaga o o outou loto.",
                "7": "Ma ou te faanoanoa foi i le tatau ai ona ou faaaoga o le tautala tuusa’o atu e uiga ia te outou, i luma o a outou avā ma a outou fanau, o le toatele o o latou lagona ua agavaivai lava ma mamā ma maaleale i luma o le Atua, o se mea ua fiafia i ai le Atua;",
                "8": "Ma ua ou manatu ua latou o mai i luga nei e faalogologo i le afioga fimalie a le Atua, ioe, le afioga lea e faamalolo ai le agaga ua faamanu’alia.",
                "9": "O le mea lea, ua mamafa ai i lo’u agaga le tatau ona uunaia o a’u, ona o le poloaiga patino na ou maua mai le Atua, ou te apoapoai atu ia te outou e uiga ia outou solitulafono, ma faatetele atili manu’a o e ua manunu’a, nai lo le faamafanafana atu ma le faamaloloina o o latou manu’a; ma o i latou o e e lei faamanunu’alia, nai lo le taumamafa fiafia i afioga fimalie a le Atua, ua i ai polo ua tuu e tuia ai o latou agaga ma faamanunu’a ai o latou mafaufau maaleale.",
                "10": "Peitai, e ui i le tele o le galuega, e ao ina ou faia e tusa ma le poloaiga patino a le Atua, ma ta’u atu ia te outou e uiga i lo outou amioleaga ma a outou mea inosia, i luma o e ua loto mamā, ma e ua loto momomo, ma i lalo o le silafaga ati o le Atua Malosi Aoao.",
                "11": "O le mea lea, e ao ai ina ou ta’u atu ia te outou le moni e tusa ma le manino o le afioga a le Atua. Auā faauta, a’o o’u ole atu i le Alii, sa faapea ona oo mai o lana afioga ia te a’u, ua fetalai mai: Iakopo, ia e alu a’e i le malumalu a taeao, ma ta’u atu i lenei nuu le upu o le a Ou tuu atu ia te oe.",
                "12": "Ma o lenei faauta, o’u uso e, o le afioga lenei ou te ta’u atu ia te outou, o le toatele o outou ua amata ona saili mo le auro, ma le ario, ma ituaiga o ’oa taugata eseese uma, ia ua matuā tele naua i lenei laueleele, o se laueleele o le folafolaga ia te outou ma a outou fanau.",
                "13": "Ma ua fiafia tele mai le aao o le Atua i luga o outou, ua outou maua ai oloa e tele; ma ona ua maua e ni isi o outou ni oloa e sili atu ona tele nai lo o outou uso o lea ua faafefeteina ai outou i le faamaualuluga o o outou loto, ma faaali mai o ua maaa ma ulu malō ona o le taugata o o outou ofu, ma outou sauaina o outou uso ona o lo outou manatu ua outou sili a’e nai lo i latou.",
                "14": "Ma o lenei, o’u uso e, tou te manatu ea ua ta’uamamāina outou e le Atua i lenei mea? Faauta, ou te fai atu ia te outou, E leai. Ae ua ta’usalaina outou e ia, ma afai tou te faia pea nei mea, o le a vave ona oo mai o ana faamasinoga ia te outou.",
                "15": "E, ma’umau e pe a na faailoa mai e ia ia te outou e mafai ona ati lana silasila ia te outou, ma e mafai ona ia taia outou i le efuefu i le tepa tasi mai o lona fofoga.",
                "16": "E, ma’umau e pe a na aveese e ia mai ia te outou lenei amioletonu ma mea inosia. Ma, ma’umau e pe a na outou faalogo i upu o ana poloaiga, ma aua le tuua lenei faamaualuga o o outou loto e faaumatia ai o outou agaga!",
                "17": "Ia outou manatu i o outou uso e pei o outou lava, ma faamasani ma i latou uma ma lima foa’i atu ia te i latou ia outou mea, ina ia latou mauoa e pei o outou.",
                "18": "Peitai ae tou te lei saili mo le ’oa, ia outou saili mo le malo o le Atua.",
                "19": "Ma pe a uma ona outou maua o se faamoemoe ia Keriso o le a outou maua ’oa, pe afai tou te sailia ia mea; ma ia outou sailia mo le faamoemoe e fai ai mea lelei—e faaoofu ai e ua le lavalavā, ma fafaga ai e ua fia aai, ma faasaoloto e ua faatagataotauaina, ma avatu ai le fesoasoani i e ua mama’i ma puapuagatia.",
                "20": "Ma o lenei, o’u uso e, ua ou tautala atu ia te outou e uiga i le faamaualuga; ma o outou na o e ua outou faatiga i lē lua te tuaoi, ma sauaina o ia ona o lo outou faamaualuluga i o outou loto, i mea na tuuina mai e le Atua ia te outou, o le a sa outou tali i ai?",
                "21": "Tou te le manatu ea ua inosia ia mea ia te ia o lē na foafoaina tagata uma? Ma ua tutusa le pele o le tasi tagata i lana silafaga e pei o le isi. Ma o tagata uma e mai le efuefu; ma e tasi le faamoemoe na foafoa ai i latou e ia, ia latou tausi i ana poloaiga ma faamamalu ia te ia e faavavau.",
                "22": "Ma o lenei ou te faaiu le tautala atu ia te outou e uiga i lenei faamaualuga. Ma a na lē tatau ai ona ou tautala atu ia te outou e uiga i se solitulafono sili ona leaga, po ua matua olioli tele lo’u loto ia te outou.",
                "23": "Peitai ua mamafa ia te a’u le afioga a le Atua ona o a outou soligatulafono leaga tele. Auā faauta, ua faapea ona fetalai mai o le Alii: Ua amata ona ola amioletonu lenei nuu; ua latou lē malamalama i tusitusiga paia, ona ua latou saili e ta’uamiotonuina i latou lava i le faia o le faitaaga, ona o mea ua tusia e uiga ia Tavita, ma Solomona lona atalii.",
                "24": "Faauta, e moni sa tele avā ma palake a Tavita ma Solomona, o se mea sa inosia i o’u luma, ua fetalai mai ai le Alii.",
                "25": "O le mea lea, ua faapea ona fetalai mai o le Alii, ua Ou taitaiina ese lenei nuu mai le laueleele o Ierusalema, i le mana o lo’u lava lima, ina ia mafai ona Ou faatu mai mo a’u se lālā amiotonu mai le fua o sulugatiti o Iosefa.",
                "26": "O le mea lea, o A’u o le Alii le Atua, Ou te lē tuu atu ai i lenei nuu ia latou faia e pei ona faia e i latou anamua.",
                "27": "O le mea lea, o’u uso e, faalogo mai ia te a’u, ma faalogo i le afioga a le Alii: Ona ia lē i ai se tagata i totonu o outou na te faia, a ia na o le tasi le avā; ma ia lē i ai ni palake ia te ia.",
                "28": "Ona o A’u, o le Alii le Atua, e fiafia i le ola mamā o tamaitai. Ma o le faitaaga o ni mea inosia ia i o’u luma; ua faapea ona fetalai mai ai le Alii o ’Au.",
                "29": "O le mea lea, ia tausi e lenei nuu a’u poloaiga, ua fetalai mai ai le Alii o ’Au, po o le a fetuuina le laueleele ona o i latou.",
                "30": "Ona afai Ou te mana’o i ai, ua fetalai mai ai le Alii o ’Au, e faatutū mai ni fanau mo a’u, o le a Ou poloaiina ai lo’u nuu; a lē o lea, o le a latou faalogo i nei mea.",
                "31": "Auā faauta, o A’u, o le Alii, ua Ou vaaia le faanoanoa, ma faalogoina tagi a afafine o lo’u nuu i le laueleele o Ierusalema, ioe, ma laueleele uma o o’u tagata, ona o le amioleaga ma mea inosia a a latou tane.",
                "32": "Ma Ou te lē tuua lava, ua fetalai mai ai le Alii o ’Au, tagi a afafine lalelei o lenei nuu, lea na Ou taitaia ese mai le laueleele o Ierusalema, ia oo mai ia te a’u e faasaga i tane o lo’u nuu, ua fetalai mai ai le Alii o ’Au.",
                "33": "Ona o le a latou lē ta’ita’i ese atu faatagataotaua afafine o lo’u nuu ona o lo latou agavaivai, e aunoa ma lo’u asiasi atu ia te i latou i se fetuu tiga, e oo lava i le faafanoga; ona o le a latou lē faia le faitaaga, e pei o i latou anamua, ua fetalai mai ai le Alii o ’Au.",
                "34": "Ma o lenei faauta, o’u uso e, ua outou iloa sa tuuina mai nei poloaiga i lo tatou tamā, o Liae; o le mea lea, sa outou iloaina muamua; ma ua oo mai ia te outou se ta’usalaga tele; ona ua outou faia nei mea sa lē tatau ona outou faia.",
                "35": "Faauta, ua outou faia amioletonu tetele e sili atu nai lo sa Lamanā, o tatou uso. Ua outou tu’imomomoina loto o a outou avā agavaivai, ma aveesea le faatuatuaina o outou e a outou fanau, ona o a outou faataitaiga leaga i o latou luma; ma ua a’e masūsū o o latou loto i le Atua e faasaga ia te outou. Ma ona o le faamaoni o le afioga a le Atua, e alu ifo e faasaga ia te outou, ua tele fatu ua pepē, ua tuia i manu’a loloto."
            },
            "3": {
                "1": "Ae faauta, o a’u, o Iakopo, ou te fia tautala atu ia te outou o e loto mamā. Ia outou tepa taulai atu i le Atua ma le mausalī o le mafaufau, ma tatalo atu ia te ia ma le faatuatua tele, ma o le a ia faamafanafanaina outou i o outou puapuaga, ma o le a ia aioia a outou tagi, ma auina ifo faasalaga i luga o i latou o e latou te saili lo outou faafanoga.",
                "2": "E, outou uma o e loto mamā, ia ea i luga o outou ulu ma tali le afioga fimalie a le Atua, ma taumamafa fiafia i lona alofa; auā tou te mafai, pe afai e mausalī o outou mafaufau, e faavavau.",
                "3": "Ae oi talofa, oi talofa, ia te outou o e ua le loto mamā, i latou ua eleelea pea i le aso nei i luma o le Atua; auā vaganā ai ua outou salamo o le a fetuuina le laueleele ona o outou; ma o sa Lamanā o e ua lē eleelea e pei o outou, ae ui ina fetuuina i latou i se fetuu tiga, o le a latou sasa ia te outou e oo lava ina faatafunaina.",
                "4": "Ma ua vave ona oo mai o le taimi, sei vaganā ai ua outou salamo o le a fai mo latou le laueleele o lo outou tofi, ma o le a ta’ita’i ese e le Alii le Atua e amiotonu mai totonu ia te outou.",
                "5": "Faauta, o sa Lamanā o outou uso, o e ua outou inoino i ai ona o lo latou eleelea ma le fetuu ua oo mai i luga o o latou pa’u, ua sili atu ona amiotonu nai lo outou; ona ua latou lē faagaloina le poloaiga a le Alii, na tuu mai i lo tatou tamā—e faapea ia tatau ona na’o le tasi le avā e i ai ia te i latou, ma e lē tatau ona i ai ni a latou palake, ma e lē tatau ona i ai ni faitaaga e faia e i latou.",
                "6": "Ma o lenei, ua latou tausisi e tausi lenei poloaiga; o le mea lea, ona o le tausisi i le tausia o lenei poloaiga, o le a lē faaumatia ai i latou e le Alii le Atua, ae o le a alofa mutimutivale o ia ia te i latou, ma o le a avea i latou ma tagata faamanuiaina i se aso.",
                "7": "Faauta, ua alolofa a latou tane ia latou avā, ma ua alolofa a latou avā ia latou tane; ma ua alolofa a latou tane ma a latou avā ia latou fanau; ma o lo latou lē talitonu ma lo latou inoino ia te outou e afua mai i le amioletonu o o latou tamā; o le mea lea, e faapefea ona sili atu lo outou lelei nai lo i latou, i le silafaga a lo outou Foafoa silisili?",
                "8": "E, o’u uso e, ou te fefe se’i vaganā ai ua outou salamo ia outou agasala, o le a sili atu le papa’e o o latou pa’u nai lo outou, pe a aumai outou faatasi ma i latou i luma o le nofoalii o le Atua.",
                "9": "O le mea lea, ou te tuu atu ai ia te outou se poloaiga, o le afioga lea a le Atua, ia outou lē toe faifai faasaga ia te i latou ona o le uliuli o o latou pa’u; pe tou te faifai faasaga ia te i latou ona o lo latou eleelea; ae ia outou manatua lo outou lava eleelea, ma ia manatua o lo latou eleelea na ala mai ona o o latou tamā.",
                "10": "O le mea lea, ia outou manatua a outou fanau, le ala ua outou faatiga ai o latou loto ona o le faata’ita’iga ua outou faia i o latou luma; o lenei foi, ia outou manatua e mafai, ona o lo outou eleelea, ona aumai a outou fanau i le faafanoga, ma faaputu ai i luga o o outou ulu a latou agasala i le aso gataaga.",
                "11": "E, o’u uso e, faalogo mai ia i a’u upu; fafagu mai mafaufau o o outou agaga; lūlū outou lava ia ina ia outou feala mai le moe o le oti; ma tatala ese outou lava mai tiga o seoli ina ia lē mafai ona avea outou ma agelu a le tiapolo, e lafoaiina i lena lepa afi ma le teiō o le oti faalua lea.",
                "12": "Ma o lenei o a’u, o Iakopo, e tele isi mea na ou tautala atu ai i le nuu o Nifae, na ou lapatai atu ai ia te i latou e faasaga i le faitaaga ma le mataaitu, ma ituaiga o agasala eseese uma, ma ta’u atu ia te i latou o latou iuga leaga matautia.",
                "13": "Ma e le mafai ona tusia i luga o nei papatusi le tasi vaeselau o taualumaga āuiluma a lenei nuu, ua amata nei ona faatoateleina; ae o le tele o a latou taualumaga ua tusia i luga o papatusi tetele, ma a latou taua, ma a latou finauga, ma nofoaiga a o latou tupu.",
                "14": "O nei papatusi ua ta’ua o papatusi a Iakopo, ma sa faia e le lima o Nifae. Ma ua ou faaiuina le tautala atu i nei upu."
            },
            "4": {
                "1": "O lenei faauta, sa oo ina o a’u, o Iakopo, ina ua uma ona ’ou a’oa’o atu mea e tele i lo’u nuu i le upu, (ma e lē mafai ona ou tusia ae na’o se vaega itiiti o a’u upu, ona o le faigata o le togitogiga o a matou upu i luga o papatusi) ma ua matou iloa o mea ua matou tusia i luga o papatusi e ao ina faasaoina;",
                "2": "Ae o soo se mea matou te tusia i luga o soo se isi mea vaganā ai luga o papatusi, o le a fano ma mavae atu; ae e mafai ona matou tusia ni nai upu itiiti i luga o papatusi, e tuu atu ai ia matou fanau, faapea foi ma o matou uso pele, se vaega itiiti o le malamalama e uiga ia te i matou, pe e uiga i o latou tamā—",
                "3": "O lenei ua matou olioli i lenei mea; ma ua matou galulue ma le filigā e togitogi nei upu i luga o papatusi, i le faamoemoe o le a maua e o matou uso pele ma a matou fanau ia upu ma le loto faafetai, ma vaai i ai ina ia mafai ona latou a’oa’o ma le olioli ae lē o le faanoanoa, po o le ile migao, e uiga i o latou ulua’i matua.",
                "4": "Auā, o le faamoemoe lenei ua matou tusia ai nei mea, ina ia mafai ona latou iloa sa matou iloa e uiga ia Keriso, ma sa i ai ia te i matou se faamoemoe i lona mamalu i le tele o selau o tausaga a o le i afio mai o ia; ma sa lē na’o i matou lava sa i ai se faamoemoe i lona mamalu, ae sa faapea foi perofeta paia uma o e na muamua atu ia i matou.",
                "5": "Faauta, sa latou talitonu ia Keriso ma tapua’i i le Tamā i lona suafa, ma ua matou tapua’i foi i le Tamā i lona suafa. Ma o le faamoemoe lenei sa matou tausia ai le tulafono a Mose, na taitaiina o matou agaga ia te ia; ma o le pogai lenei ua faapaiaina ai ia te i matou o se mea amiotonu, e pei lava ona tuuina atu ia Aperaamo i le vao ia usiusitai i poloaiga a le Atua i le ofoina atu o lona atalii o Isaako, o se faatusa o le Atua ma lona Atalii Pele e Toatasi.",
                "6": "O le mea lea, ua matou su’esu’e ai i perofeta, ma sa matou maua faaaliga e tele ma le agaga o valoaga; ma o le i ai o nei molimau uma ua matou maua ai se faamoemoe, ma lē maluelue ai lo matou faatuatua, ua oo ina mafai lava ona matou poloai atu i le suafa o Iesu ma usiusitai ai laau ia te i matou, po o mauga, po o galu o le sami.",
                "7": "Ae ui i lea, ua faailoa mai ia te i matou e le Alii le Atua lo matou vaivai, ina ia mafai ai ona matou iloa, o lona alofa tunoa, ma lona faamaualalo tele i le fanauga a tagata, ua matou maua ai le mana e fai ai ia mea.",
                "8": "Faauta, ua silisili ma ofoofogia galuega a le Alii. Ua lē masu’esu’eina lava le loloto o ana mealilo; ma e le mafai e le tagata ona iloa ona ala uma. Ma e leai se tasi na te iloa ona ala vaganā ai ua faaalia ia te ia; o le mea lea, uso e, aua le inoino i faaaliga a le Atua.",
                "9": "Auā faauta, o le mana o lana afioga na auala mai ai le tagata i luga o le fogaeleele, le lalolagi lea na foafoaina i le mana o lana fetalaiga. O le mea lea, afai na mafai e le Atua ona fetalai atu ma faapea ona i ai o le lalolagi, ma fetalai atu ma faapea ona foafoaina ai o le tagata, O lea la, aisea e lē mafai ai ona poloai atu i le lalolagi, po o galuega a ona aao i le lalolagi, e tusa ma lona loto ma lona finagalo?",
                "10": "O le mea lea, uso e, aua tou te saili e fautuaina le Alii, a ia outou talia fautuaga mai lona aao. Auā faauta, ua outou iloa lava ua fautua mai o ia i le poto, ma le faamasinotonu, ma le alofa mutimutivale tele, i ana galuega uma.",
                "11": "O le mea lea, uso pele e, ia outou faalelei ma ia e ala i le togiola a Keriso, lona Atalii Pele e Toatasi, ma ona mafai ai lea ona outou maua o se toetu, e tusa ma le mana o le toetu ua ia Keriso, ma tuu atu ai outou i le Atua o ni faapolopolo a Keriso, ua faatuatua, ma ua maua se faamoemoe lelei o le mamalu ia te ia ae lei faaali mai e ia o ia lava i le tino.",
                "12": "Ma o lenei, le au pele e, aua tou te ofo i lo’u ta’u atu o nei mea ia te outou; auā aisea tatou te lē tautatala ai e uiga i le togiola a Keriso, ma saili ia maua se malamalama atoatoa e uiga ia te ia, e pei ona tatau ona tatou saili ia maua se malamalama e uiga i le toetutu ma le lalolagi a sau?",
                "13": "Faauta, o’u uso e, o ia o lē ua vavalo, ia tuu atu ia te ia e vavalo mo le malamalama o tagata; auā e folafola mai e le Agaga le upumoni ma e le pepelo lava. O le mea lea, e fetalai mai o ia e uiga i mea e pei ona i ai moni lava, ma e uiga i mea e pei o le a i ai moni lava; o le mea lea, ua faaali manino mai nei mea ia te i tatou, mo le olataga o o tatou agaga. Ae faauta, ua lē na’o i tatou e molimau i nei mea; ona sa fetalai atu foi e le Atua ia mea i perofeta anamua.",
                "14": "Ae faauta, sa ua maaa tagata Iutaia; ma sa latou inoino i upu manino, ma latou fasioti perofeta, ma saili mo mea sa lē mafai ona latou malamalama i ai. O le mea lea, ona o lo latou tauaso, o se tauaso na oo mai i le latou vaai i tala atu o le faailoga taua, o lea o le a latou pa’u’ū ai; ona ua aveese e le Atua lana manino mai ia te i latou, ma tuu atu ia te i latou le tele o mea e lē mafai ona latou malamalama i ai, ona sa latou mananao i ai. Ma talu ai ona sa latou mananao i ai, o lea na faia ai e le Atua ia latou tautevateva.",
                "15": "Ma o lenei, o a’u, o Iakopo, ua taitaiina a’u e le Agaga ia ou vavalo atu; ona ua ou iloa e ala i galuega a le Agaga ua ia te a’u, o le tautevateva o tagata Iutaia o le a latou teena ai le papa e mafai ona latou atia’e ai i luga ma maua ai se faavae saogalemu.",
                "16": "Ae faauta, e tusa ma tusitusiga paia, o lenei papa o le a avea ma faavae tele, ma mulimuli, ma mautinoa moni e tasi, e mafai ona atia’e ai i luga tagata Iutaia.",
                "17": "Ma o lenei, a’u pele e, e mafai faapefea e i latou nei, ina ua tuanai ona latou teena o le faavae mautu, ona mafai ona atia’e ai i ona luga, ina ia mafai ona avea ma o latou tulimanu aupitoaluga?",
                "18": "Faauta, o’u uso pele e, o le a ou fofola atu lenei mealilo ia te outou; pe afai e lē lūlūina ai a’u, i se ala, mai lo’u mausalī i le Agaga, ma ou tautevateva ai ona o lo’u soona popole mo outou."
            },
            "5": {
                "1": "Faauta, o’u uso e, tou te lē manatua lo outou faitauina o upu a le perofeta o Senosa, na ia fetalai atu i le aiga o Isaraelu, e faapea:",
                "2": "Faalogo mai ia, E, outou e le aiga o Isaraelu, ma faalogo mai i a’u upu, o se perofeta a le Alii.",
                "3": "Auā faauta, ua faapea ona fetalai mai o le Alii, o le a Ou faatusaina oe, E, le aiga e o Isaraelu, i se laau olive fanua, na ave e se tagata ma tausi i lona togāolive; ma ua tupu a’e, ma faasolo ina matua, ma amata ona pala.",
                "4": "Ma sa oo ina alu atu le matai o le togāolive, ma sa vaai atu o ia ua amata ona pala o lana laau olive; ma sa fai ifo o ia: O le a ou teuina, ma eli faataamilo ai, ma tausi i ai, atonu o le a mafai ona fotu mai ai ni lālā laiti ma mu’amu’a, ma lē mate ai.",
                "5": "Ma sa oo ina teu e ia le laau, ma eli faataamilo ai, ma tausi e tusa ma lana upu.",
                "6": "Ma sa oo ina ua mavae ni aso e tele, sa amata ona totogo a’e ai lava ni nai lālā laiti, fou ma mu’amu’a; ae faauta, sa amata ona mate lona tauluulu.",
                "7": "Ma sa oo ina vaai atu i ai le matai o le togāolive, ona fai atu lea o ia i lana auauna: Ou te faanoanoa nei ma’umau atu lenei laau mai ia te a’u; o le mea lea, alu atu ia ma fa’i mai ni lālā mai se laau olive vao, ma aumai iinei ia te a’u; ma o le a tafa’i ese mua’i lālā na ua amata ona mamae, ma ta’ua lafoina i le afi ina ia susunuina ai i latou.",
                "8": "Ma faauta, ua fetalai mai ai le Alii o le togāolive, Ou te ave le tele o lālā laiti ma mu’amu’a nei, ma o le a ou suluina i latou i soo se mea ou te loto i ai; ma o le a lē afaina ai pe afai e mate le a’a o le laau lenei, ina ia mafai ona ou faasaoina lona fua mo a’u. O le mea lea, o le a ou ave nei lālā laiti ma mu’amu’a, ma o le a ou suluina i latou i soo se mea ou te loto i ai.",
                "9": "Ia e ave lālā o le laau olive vao, ma sulu i totonu, e sui ai; ma o lālā nei ua ou aveesea o le a ou lafoina i le afi ma susunu i latou, ina ia lē faagaogaosā ai le fanua o lo’u togāolive.",
                "10": "Ma sa oo ina faia e le auauna a le Alii o le togāolive e tusa ma le afioga a le Alii o le togāolive, ma ia sulu i totonu lālā o le laau olive vao.",
                "11": "Ma sa faatonu e le Alii o le togāolive ia eli faataamilo ai, ma teu, ma tausi, ma fai atu i lana auauna: Ou te faanoanoa ne’i ma’umau atu lenei laau mai ia te a’u; o le mea lea, atonu ina ia mafai ona ou faasaoina ona a’a ina ia lē mamate, ina ia mafai ona ou faasaoina i latou mo a’u lava, o lea ua ou faia ai lenei mea.",
                "12": "O le mea lea, alu ia i lou ala; vaavaai le laau, ma tausi i ai, e tusa ma a’u upu.",
                "13": "Ma o lālā nei, o le a ou tuu i se vaega aupito mamao ese o lo’u togāolive, i soo se mea ou te loto i ai, e te lē popole i ai; ma ou te faia lenei mea ina ia mafai ona ou faasaoina mo a’u lava lālā moni o le laau; o lenei foi, ina ia mafai ona ou teuina o latou fua mo le isi vaitau, mo a’u lava; ona ou te faanoanoa ne’i ma’umau atu mai ia te a’u lenei laau ma ona fua.",
                "14": "Ma sa oo ina maliu ese atu le Alii o le togāolive i lona ala, ma natia lālā moni o le laau olive fanua i vaega e sili ona mamao ese o le togāolive, o ni isi i se tasi mea, ma ni isi i se isi mea, e tusa ma lona faamoemoe ma lona finagalo.",
                "15": "Ma sa oo ina mavae atu se taimi umi lava, ona fetalai atu lea o le Alii o le togāolive i lana auauna: Sau ia, ta o ifo i le togāolive, ina ia ta galulue i le togāolive.",
                "16": "Ma sa oo ina maliu ifo le Alii o le togāolive, ma le auauna foi, i lalo i le togāolive e galulue ai. Ma sa oo ina fai mai le auauna i lona matai: Faauta, tagai ia; faauta i le laau.",
                "17": "Ma sa oo ina silasila ma tagai atu le Alii o le togāolive i le laau na sulu i ai lālā o le olive vao; ma ua ola talaulau ma ua amata ona fua mai. Ma sa silasila atu o ia ua lelei; ma o lona fua ua pei lava o le fua moni.",
                "18": "Ma sa fetalai atu o ia i le auauna: Faauta, ua maua e lālā o le olive vao le suavai mai a’a o le olive fanua, ma ua maua e ona a’a le malosi tele; ma ona o le malolosi tele o ona a’a ua fua mai ai e lālā olive vao fua fanua. O lenei, a na ta lē suluina i totonu nei lālā, po ua mate le laau. Ma o lenei, faauta, o le a ou teuina fua e tele, ua fua mai e lenei laau; ma o ona fua o le a ou teuina mo a’u lava, auā le isi vaitau.",
                "19": "Ma sa oo ina fetalai atu le Alii o le togāolive i le auauna: Sau ia, ta o i le vaega aupito mamao ese o le togāolive, ma vaai pe lei fua mai foi e lālā moni o le laau ni fua e tele, ina ia mafai ona ou teuina ni o latou fua mo a’u lava, auā le isi vaitau.",
                "20": "Ma sa oo ina la o atu i le mea na natia ai e le matai lālā moni o le laau, ma sa fai atu o ia i le auauna: Tagai ia; ma sa vaai atu o ia i le lālā muamua, ua fua mai ai ni fua e tele; ma sa vaai atu foi o ia ua lelei. Ma sa fai atu o ia i le auauna: Ave ni ona fua, ma teu auā le isi vaitau, ina ia mafai ona ou faasaoina mo a’u lava; auā faauta, ua fai mai o ia, sa ou tausia i lenei taimi umi, ma ua fua mai ai fua e tele.",
                "21": "Ma sa oo ina fai mai le auauna i lona matai: Aisea na e afio mai ai iinei e toto ai le laau lenei, po o le lālā lenei o le laau? Auā faauta, o le fasi eleele lenei sa sili ona lafulafuā i le fanua atoa o lou togāolive.",
                "22": "Ma sa fetalai atu le Alii o le togāolive ia te ia: Aua e te faatonu mai ia te a’u; sa ou iloa lava o se vaega lafulafuā lenei o le eleele; o le mea lea, na ou fai atu ai ia te oe, na ou tausia ai i lenei taimi umi lava, ma ua e vaai ua fua mai ai ni fua e tele.",
                "23": "Ma sa oo ina fetalai atu le Alii o le togāolive i lana auauna: Tagai iinei; faauta, sa ou totoina ai foi se isi lālā o le laau; ma ua e iloa ua sili atu ona lafulafuā o lenei fasi eleele nai lo le muamua. Ae, faauta i le laau. Sa ou tausia i lenei taimi umi, ma ua fua mai ai ni fua e tele; o lea, ia tau mai, ma teu auā le isi vaitau, ina ia mafai ona ou faasaoina mo a’u lava.",
                "24": "Ma sa oo ina toe fetalai atu le Alii o le togāolive i lana auauna: Tagai mai iinei, ma silasila i le isi foi lālā, na ou totoina; faauta sa ou tausia foi, ma ua fua mai ai ni fua.",
                "25": "Ma sa fetalai atu o ia i le auauna: Tagai mai iinei ma silasila i le lālā mulimuli. Faauta, sa ou totoina lenei lala i se fasi eleele lelei; ma sa ou tausia i lenei taimi umi, ae ua nao se vaega o le laau ua fua mai i fua olive fanua, ae o le isi vaega o le laau ua fua mai i fua olive vao; faauta, sa ou tausia lenei laau e pei lava o isi laau.",
                "26": "Ma sa oo ina fetalai atu le Alii o le togāolive i le auauna: Ia fa’i ese lālā ua lē fua mai ai ni fua lelei, ma lafoaiina i le afi.",
                "27": "Ae faauta, ua fai mai le auauna ia te ia: Ia ta teuina, ma eli faataamilo ai, ma tausi mo sina taimi umi laitiiti atu, ina atonu e mafai ona fua mai ai ni fua lelei mo oe, e mafai ona e teuina auā le tau.",
                "28": "Ma sa oo ina tausi e le Alii o le togāolive ma le auauna a le Alii o le togāolive fua uma o le togāolive.",
                "29": "Ma sa oo ina mavae atu se taimi umi lava, ona fetalai atu lea o le Alii o le togāolive i lana auauna: Sau ia, ta o ifo i le togāolive, ina ia mafai ona ta toe galulue i le togāolive. Auā faauta, ua lata mai le taimi, ma ua lata ona oo mai o le iuga; o le mea lea, e ao ina ou teuina ai ni fua mo a’u lava, auā le isi vaitau.",
                "30": "Ma sa oo ina o ifo le Alii o le togāolive ma le auauna i lalo i le togāolive; ma la o atu i le laau sa fa’i ese ona lālā moni, ae sulu i ai i totonu lālā o le olive vao; ma faauta, ua fetiitii le laau i fua eseese uma.",
                "31": "Ma sa oo ina tofo e le Alii o le togāolive ia fua, o fua eseese taitasi e tusa ma lona aofai. Ma sa fetalai le Alii o le togāolive: Faauta, sa ta tausia lenei laau i lenei taimi umi, ma ua ou teuina mo a’u lava fua e tele auā le isi vaitau.",
                "32": "Ae faauta, o le taimi nei ua fua mai ai fua e tele, ae ua leai se fua e tasi ua lelei. Ma faauta, ua i ai ituaiga uma o fua leaga eseese; ma ua leai se aoga ia te a’u, e ui ia ta galuega uma; ma o lenei ua ou faanoanoa ne’i ma’umau atu lenei laau mai ia te a’u.",
                "33": "Ma sa fetalai atu le Alii o le togāolive i le auauna: O se a se mea ta te faia i le laau, ina ia mafai ona ou toe faasao ni ona fua lelei mo a’u lava?",
                "34": "Ma sa fai mai le auauna i lona matai: Faauta, ona sa e sulu i ai i totonu lālā o le laau olive vao, ua latou fafagaina a’a, ua ola ai i latou ma ua lē mamate ai; o le mea lea ua e silasila atu ai ua lelei pea i latou.",
                "35": "Ma sa oo ina fetalai atu le Alii o le togāolive i lana auauna: Ua leai se aoga o le laau ia te a’u, ma ua leai foi se aoga o ona a’a ia te a’u pe afai o le a fua mai ai pea fua leaga.",
                "36": "Ae ui i lea, ua ou iloa o loo lelei pea a’a, ma ua ou faasaoina i latou mo lo’u lava faamoemoe; ma ona o lo latou malolosi tele sa latou fua mai ai e oo mai i le taimi nei ni fua lelei, mai lālā o le olive vao.",
                "37": "Ae faauta, ua tutupu tetele lālā olive vao ma ua malolosi tele atu nai lo o ona a’a; ma ona ua manumalo lālā olive vao i ona a’a o lea ua fua mai ai i fua leaga e tele; ma ona ua fua mai ai fua leaga e tele naua ua e vaai atu ua amata ona mate; ma o le a vave ona matua, ma lafo ai i le afi, vaganā ua ta faia se mea i le laau e faasao ai.",
                "38": "Ma sa oo ina fetalai atu le Alii o le togāolive i lana auauna: Ta o i lalo i vaega aupito maualalalo o le togāolive, ma vaai pe ua fua mai foi e lālā moni fua leaga.",
                "39": "Ma sa oo ina la o ifo i vaega aupito maualalalo o le togāolive. Ma sa oo ina la silasila atu ua leaga foi fua o lālā moni; ioe, le lālā muamua ma le lona lua faapea foi ma le mulimuli; ma ua leaga uma i latou.",
                "40": "Ma o fua olive vao o le lālā mulimuli ua manumalo i le vaega lena o le laau sa fua mai ai fua lelei, ua oo lava ina mamae ai le lala ma pe.",
                "41": "Ma sa oo ina tutulu le Alii o le togāolive, ma fetalai atu i le auauna: O le a se isi mea sa tatau ona ou faia mo lo’u togāolive?",
                "42": "Faauta, na ou iloa o fua uma o le togāolive, vagana ai nei fua, ua leaga. Ae o lenei, o lālā nei sa fua muamua mai ai fua lelei, ua leaga foi; ma o lenei ua le aoga uma laau o lo’u togāolive vaganā ai le taina i lalo ma lafoina i le afi.",
                "43": "Ma faauta i le laau mulimuli lenei, lea ua mamae lona lālā, sa ou totoina i se fasi eleele lelei; ioe, o se fasi eleele sa sili atu ona lelei ia te a’u nai lo isi vaega uma o le fanua o lo’u togāolive.",
                "44": "Ma sa e tagai foi sa ou tatuuina i lalo laau sa tumu ai lenei fasi eleele, ina ia mafai ona ou totoina ai o lenei laau i le mea sa i ai.",
                "45": "Ma ua e tagai o se tasi o lona vaega ua fua mai i fua lelei, ae o se isi o lona vaega ua fua mai i fua olive vao; ma ona sa ou le fa’iesea ona lālā leaga ma lafo i latou i le afi, faauta, ua manumalo i latou i le lālā lelei ua mamae ai.",
                "46": "Ma o lenei, faauta, e ui i tausiga uma sa ta faia i lo’u togāolive, ua leaga ona laau, ua latou le fua mai i ni fua lelei; ma o laau nei sa ou faamoemoe e faasaoina, ina ia teu ni o latou fua mo a’u lava, auā le isi vaitau Ae faauta, ua avea i latou e pei o le laau o le olive vao, ma ua leai so latou aoga ae na o le tatuu i lalo ma lafo i le afi; ma ou te faanoanoa ona o le a ma’umau atu i latou mai ia te a’u.",
                "47": "Ae o le a ea se isi mea sili atu sa tatau ona ou faia i lo’u togāolive? Pe sa ou faaitiitia ea lo’u taumafai, sa ou lē tausia ai? E leai, sa ou tausia, ma sa ou eli faataamilo ai, ma ou teuina, ma ou faasalalau i ai otaota o manu; ma sa ou faaloaloa atu i ai lo’u lima e toetoe o le aso atoa, ma ua latalata mai le iuga. Ma ua ou faanoanoa o le a tatau ona ou tatuu i lalo laau uma o lo’u togāolive, ma lafo i latou i le afi ina ia susunuina ai. O ai ea le ua ia faaleaga i lo’u togāolive?",
                "48": "Ma sa oo ina fai mai le auauna i lona matai: Pe lē o le maualuga ea o lou togāolive—pe ona ua lē manumalo ea lālā i a’a ua lelei? Ma ona ua manumalo lālā i o latou a’a, faauta ua vave tele atu lo latou tutupu nai lo le malolosi o a’a, ua tauave le malosi ia i latou lava. Faauta, ou te fai atu, pe lē o le pogai ea lenei ua faaleagaina ai laau o lou togāolive?",
                "49": "Ma sa oo ina fetalai atu le Alii o le togāolive i le auauna: Ta o atu ma tatuu i lalo laau o le togāolive ma lafo i latou i le afi, ina ia latou lē faagaogaosā ai le fanua o lo’u togāolive, ona ua uma ona ou faia o mea uma. O le a se isi mea sili atu sa tatau ona ou faia mo lo’u togāolive?",
                "50": "Ae faauta, sa fai mai le auauna a le Alii o le togāolive: Ia faasaosao pea mo sina taimi umiumi atu.",
                "51": "Ona fetalai mai lea o le Alii: Ioe, o le a ou faasaosaoina mo sina taimi umiumi atu, ona ou te faanoanoa ne’i ma’umau atu mai ia te a’u laau o lo’u togāolive.",
                "52": "O le mea lea, ia ta ave ni lālā mai nei lālā sa ou totoina i vaega aupito mamao o lo’u togāolive, ma ia ta suluina i latou i totonu o le laau na aumai ai i latou; ma ia ta fa’i ese mai le laau lālā na ua sili atu ona oona o latou fua, ae sulu i totonu lālā moni o le laau i le mea sa i ai.",
                "53": "Ma o le a ou faia lenei mea ina ia lē mate le laau, ina atonu e mafai ai ona ou faasaoina mo a’u lava ona a’a mo lo’u lava faamoemoe.",
                "54": "Ma, faauta, o a’a o lālā moni o le laau sa ou totoina i soo se mea na ou loto i ai, o loo ola pea; o le mea lea, ina ia mafai ona ou faasaoina i latou mo lo’u lava faamoemoe, o le a ou ave ai ni isi o lālā o le laau lenei, ma o le a ou suluina i totonu o i latou. Ioe, o le a ou suluina i totonu o i latou lālā o lo latou mua’i laau, ina ia mafai ona ou faasaoina foi o a’a mo a’u lava, a oo ai ina lava lo latou malolosi, atonu o le a latou fua mai ni fua lelei mo a’u, ma oo ina mafai ona ou maua ai o le olioli i fua o lo’u togāolive.",
                "55": "Ma sa oo ina la ave ni lala mai le laau moni ua liu laau vao, ma sulu i totonu o laau moni, ia ua liu laau vao foi.",
                "56": "Ma sa la ave foi ni lala o laau moni ua liu laau vao, ma sulu i totonu o lo latou mua’i laau.",
                "57": "Ma sa fetalai atu le Alii o le togāolive i le auauna: Aua le fa’iesea lālāvao mai laau, tau o latou ua sili ona oona; ma ia e sulu i ai i totonu o i latou e tusa ma le mea na ou fai atu ai.",
                "58": "Ma o le a ta toe tausia laau o le togāolive, ma o le a ta teuina o latou lālā; ma o le a ta fa’i ese mai laau lālā ua matutua, ia o le a mamate, ma lafo i latou i le afi.",
                "59": "Ma ou te faia lenei mea, atonu e maua ai e o latou a’a le malosi ona o lo latou lelei; ma ona o le suiga o lālā, ia mafai ona manumalo ai o le lelei i le leaga.",
                "60": "Ma ona sa ou faasaoina lālā moni ma o latou a’a, ma ua ou toe suluina i totonu lālā moni i lo latou mua’i laau, ma ou faasaoina a’a o lo latou mua’i laau, ina atonu o le a mafai ona toe fua mai ai e laau o lo’u togāolive fua lelei; ma ina ia mafai ona ou toe maua ai o le olioli i fua o lo’u togāolive, ma, atonu e mafai ai ona ou olioli tele i lo’u faasaoina o a’a ma lālā o le fua muamua—",
                "61": "O le mea lea, ia e alu, ma valaaulia ni auauna, ina ia mafai ona tatou galulue i le togāolive ma le filigā ma lo tatou malosi, ina ia mafai ona tatou saunia le ala, ina ia mafai ona ou toe aumai ai le fua moni, le fua moni lea ua lelei ma silisili atu ona pele i lo isi fua uma.",
                "62": "O le mea lea, ia tatou o atu ma galulue ma lo tatou malosi i le taimi mulimuli lenei, auā faauta, ua lata mai le iuga, ma o le taimi mulimuli lenei o le a ou teuina ai lo’u togāolive.",
                "63": "Ia sulu lālā i totonu; amata i lālā mulimuli ina ia mafai ona muamua i latou, ma ina ia mafai ona mulimuli le muamua, ma eli faataamilomilo i laau, o laau matutua ma laau laiti, o le muamua ma le mulimuli; ma le mulimuli ma le muamua, ina ia mafai ona toe tausia uma i latou mo le taimi mulimuli.",
                "64": "O le mea lea, ia eli faataamilo ia te i latou, ma teu i latou, ma toe faasalalau tasi otaota o manu ia i latou, mo le taimi mulimuli, ona ua lata mai le iuga. Ma afai e tutupu mai nei lsulu mulimuli, ma fua mai ai le fua moni, ona outou saunia ai lea o le ala mo i latou, ina ia latou tutupu ae ai.",
                "65": "Ma a’o amata ona latou tutupu a’e ia outou aveese lālā e fua mai ai fua oona, e tusa ma le malolosi o lālā lelei ma lo latou tetele; ma ia outou lē aveeseina uma o latou lālā leaga i le taimi e tasi, ne’i malolosi tele atu o latou a’a i lālā ua sulu, ma mamate ai lālā ua sulu, ma ma’umau atu ai laau o lo’u togāolive mai ia te a’u.",
                "66": "Ona ou te faanoanoa ne’i ma’umau atu laau o lo’u togāolive mai ia te a’u; o le mea lea ia outou aveese ai lālā leaga e tusa ma le tutupu a’e o lālā lelei, ina ia tutusa le malolosi o a’a ma le tauluulu, sei oo ina manumalo le lelei i le leaga, ma tatuu i lalo lālā leaga ma lafo i le afi, ina ia latou lē faaotaotaina le fanua o lo’u togāolive; ma o le a faapea ona ou tafi ese ai o le leaga mai lo’u togāolive.",
                "67": "Ma o le a ou toe sulu lālā o le laau moni i totonu o le laau moni;",
                "68": "Ma o lālā o le laau moni o le a ou suluina i totonu o lālā moni o le laau; ma o le a faapea ona ou toe tuufaatasia o i latou, ina ia latou fua mai fua moni, ma o le a tasi i latou.",
                "69": "Ma o lālā leaga o le a lafo ese, ioe, i fafo lava o le fanua atoa o lo’u togāolive; aua faauta, o le toe taimi lenei e tasi o le a ou teuina ai lo’u togāolive.",
                "70": "Ma sa oo ina auina atu e le Alii o le togāolive lana auauna; ma sa alu atu le auauna ma faia e pei ona poloaiina ai o ia e le Alii, ma aumai e ia isi auauna; ma sa toaitiiti i latou.",
                "71": "Ma sa fetalai atu le Alii o le togāolive ia te i latou: O atu ia, ma galulue i le togāolive, ma lo outou malosi. Auā faauta, o le taimi mulimuli lenei o le a ou tausia ai lo’u togāolive; ona ua latalata mai le iuga, ma ua vave ona oo mai o le vaitau; ma afai tou te galulue ma lo outou malosi faatasi ma a’u o le a outou maua le olioli i le fua o le a ou teuina mo a’u lava auā ua vave ona oo mai le taimi.",
                "72": "Ma sa oo ina o atu auauna ma galulue ma lo latou malosi; ma sa galue foi le Alii o le togāolive faatasi ma i latou; ma sa latou usiusitai i poloaiga a le Alii o le togāolive i mea uma.",
                "73": "Ma sa amata ona toe i ai o fua moni i le togāolive; ma sa amata ona tutupu o lālā a moni ma lauolaola tele; ma sa amata ona fati ese o lālā vao ma lafo ese; ma sa latou tausia a’a ma o latou tauluulu ia tutusa, e tusa ma lo latou malolosi.",
                "74": "Ma sa faapea ona latou galulue, ma le filigā atoa, e tusa ma poloaiga a le Alii o le togāolive, seia oo lava ina uma ona lafo ese o lālā leaga i fafo mai le togāolive, ma ua faasaoina e le Alii mo ia lava, ua toe avea ai laau ma fua moni; ma sa avea i latou e peiseai o se tino e tasi; ma sa tutusa ia fua; ma ua faasaoina e le Alii o le togāolive mo ia lava le fua moni, sa sili ona pele ia te ia mai le amataga.",
                "75": "Ma sa oo ina ua silasila atu le Alii o le togāolive ua lelei lona fua, ma ua lē toe leaga lona togāolive, sa valaau atu o ia i ana auauna, ma fetalai atu ia te i latou: Faauta, sa tatou tausia mo le taimi mulimuli lenei lo’u togāolive; ma sa outou tagai sa ou faia e tusa ma lo’u loto; ma ua ou faasaoina le fua moni, ua lelei, e pei lava ona sa i ai i le amataga. Ma amuia outou ona talu ai sa outou filigā e galulue faatasi ma a’u i lo’u togāolive, ma tausi a’u poloaiga, ma toe aumai ia te a’u le fua moni, ma ua lē toe leaga lo’u togāolive, ma ua lafo ese le leaga, faauta, o le a outou maua le olioli faatasi ma a’u ona o le fua o lo’u togāolive.",
                "76": "Auā faauta, o le a ou teuina mo se taimi umi le fua o lo’u togāolive mo a’u lava auā le vaitau, lea ua vave ona oo mai; ma o le taimi mulimuli lenei ua ou tausia ai lo’u togāolive, ma teuina, ma eli faataamilo ai, ma faasalalau i ai otaota o manu; o le mea lea o le a ou teuina ai mo a’u lava ni ona fua, mo se taimi umi lava, e tusa ma le mea na ou tautala atu ai.",
                "77": "Ma a oo mai le taimi e toe oo mai ai lena fua leaga i lo’u togāolive, o le taimi lena o le a ou faia ai ia faaputuputu fua lelei ma fua leaga; ma o le fua lelei o le a ou faasaoina mo a’u lava, a’o le fua leaga o le a ou lafo ese i lona lava nofoaga. Ma ona oo mai ai lea o le vaitau ma le iuga; ma o lo’u togāolive o le a ou faia ia susunuina i le afi."
            },
            "6": {
                "1": "Ma o lenei, faauta, o’u uso e, e pei ona ou fai atu ia te outou o le a ou vavalo atu, faauta, o la’u valoaga lenei—o mea na fetalai mai ai lenei perofeta o Senosa, e uiga i le aiga o Isaraelu, lea na ia faatusaina ai i latou i se laau olive fanua, o le a faataunuuina lava.",
                "2": "Ma o le aso o le a toe saunia ai e ia lona aao i le taimi lona lua e toe aumai ona tagata, o le aso lea, ioe, o le toe taimi lava lea, o le a o atu ai auauna a le Alii i lona mana, e tausi ma teu lona togāolive; ma a mavae lena ona lata lea ona oo mai o le iuga.",
                "3": "Ma amuia lava i latou o e sa galulue ma le filigā i lona togāolive; ma le fetuuina lava o i latou o e o le a tutuli ese atu i lo latou lava nofoaga! Ma o le a susunuina le lalolagi i le afi.",
                "4": "Ma ua alofa mutimutivale lava lo tatou Atua ia te i tatou, ona e manatua e ia le aiga o Isaraelu, o a’a atoa ma lālā; ma ua faaloaloa mai ona aao ia te i latou i le aso atoa; ma o i latou o ni tagata ua maaa ma faatautee; ae o le toatele o i latou o e e lē faamaaaina o latou loto o le a faaolaina i le malo o le Atua.",
                "5": "O le mea lea, o’u uso pele e, ou te aioi atu ia te outou i upu o le mamalu ina ia outou salamo, ma o mai ma le faamoemoe atoa o le loto, ma pipii atu i le Atua e pei ona ia pipii mai ia te outou. Ma a’o faaloaloa mai lona aao o le alofa tunoa ia te outou i le malamalama o le ao, aua le faamaaaina o outou loto.",
                "6": "Ioe, i le asō, afai tou te lagona mai lona siufofoga, aua le faamaaaina o outou loto; ona aisea o le a filifili ai e oti outou?",
                "7": "Auā faauta, ina ua uma ona fafagaina o outou i le aso atoa i le afioga poto a le Atua, pe tou te fua mai ea ni fua leaga, o le a tatau ai ona tatuu outou i lalo ma lafo i le afi?",
                "8": "Faauta, tou te teena ea nei upu? Tou te teena ea upu a perofeta; ma tou te teena ea upu uma ua tautalagia e uiga ia Keriso, ina ua mavae ona tautatala mai o le toatele e uiga ia te ia; ma tetee le afioga poto a Keriso, ma le mana o le Atua, ma le meaalofa a le Agaga Paia, ma tinei le Agaga Paia, ma fai ma tauemuga le fuafuaga tele o le togiola, ua uma ona faataoto mo outou?",
                "9": "Tou te lē iloa ea afai tou te faia nei mea, o le a aumai outou e le mana o le togiola ma le toetu, o ia Keriso, ia outou tutū i le maasiasi ma le nofosala matautia i luma o le pa faamasino a le Atua?",
                "10": "Ma e tusa ma le mana o le faamasinotonu, ona e lē mafai ona faafitia o le faamasinotonu, o le a outou o ese atu ai i lena lepa afi ma le teiō, lea e lē matineia ona apeafi, ma o lona asu e alu a’e pea i luga e faavavau faavavau lava, o le lepa afi ma le teiō lea o le mafatia e lē gata.",
                "11": "E, o lea la, o’u uso pele e, ia outou salamo, ma ia outou ulu atu i le faitotoa vaapiapi, ma tutumau pea i le ala ua lauitiiti, seia oo ina outou maua le ola e faavavau.",
                "12": "E, ia outou atamamai! O le a se isi mea e mafai ona ou fai atu ai?",
                "13": "Mulimuli lava, ou te faasoifua atu ia te outou, seia ou toe feiloai ma outou i luma o le pa faamasino faamalieina a le Atua, o le pa faamasino lea e taia ai lē ua amioleaga i le mata’u ma le fefe matautia. Amene."
            },
            "7": {
                "1": "Ma o lenei ina ua mavae atu ni tausaga, sa oo ina sau se tagata i totonu o le nuu o Nifae, o lona igoa o Serema.",
                "2": "Ma sa oo ina amata ona ia tala’i atu i totonu o le nuu, ma fai atu ia te i latou, e lē tatau ona i ai o se Keriso. Ma sa tala’i atu e ia mea e tele sa taufaasee i tagata; ma sa faia e ia lenei mea ina ia mafai ona ia faatoilalo ai le aoaoga faavae a Keriso.",
                "3": "Ma sa galue o ia ma le filigā ina ia mafai ona ia ta’ita’i ese loto o tagata, sa oo ina ta’ita’i ese e ia loto o tagata e toatele; ma sa iloa e ia, o a’u, o Iakopo, sa ou faatuatua ia Keriso o lē o le a afio mai, o lea na saili ai e ia se avanoa tele e mafai ona sau ai o ia ia te a’u.",
                "4": "Ma sa aoaoina o ia, o lea sa ia te ia se malamalama atoatoa o le gagana a le nuu; o le mea lea, sa ia te ia le tomai e faaaoga ai le taufaaviivii tele, ma le mana tele o le gagana tautala, e tusa ma le mana o le tiapolo.",
                "5": "Ma sa faamoemoe o ia e lūlū ese a’u mai le faatuatuaga, e ui i le tele o faaaliga ma le tele o mea na ou vaai i ai e uiga i nei mea; ona sa ou vaai moni lava i agelu, ma sa latou auauna mai ia te a’u. O lenei foi, sa ou faalogo i le siufofoga o le Alii o fetalai mai ia te a’u i le upumoni lava, mai lea taimi i lea taimi; o le mea lea, sa lē mafai ai ona lūlūina o a’u.",
                "6": "Ma sa oo ina sau o ia ia te a’u, ma o le auala na fai mai ai o ia ia te a’u, e faapea: Le uso e Iakopo, sa ou saili lava se avanoa tele e mafai ona ou tautala atu ai ia te oe; ona ua ou faalogo ma ua ou iloa foi ua tele ona e femaliua’i solo, e tala’i atu le mea ua e ta’ua o le talalelei, po o le aoaoga faavae a Keriso.",
                "7": "Ma ua e ta’ita’i ese le toatele o lenei nuu ua latou faapi’opi’o ai le ala sa’o o le Atua, ma lē tausia ai le tulafono a Mose o le ala sa’o lea; ma liliu le tulafono a Mose i le tapua’i atu i se tagata ua e fai mai o le a afio mai i le tele o selau o tausaga mai le taimi nei. Ma o lenei faauta, o a’u, o Serema, ou te ta’u atu ia te oe o le faifai i le Atua lena mea; ona e leai se tagata na te iloaina ni mea faapena; ona e lē mafai ona iloa e ia e uiga i mea o le a oo mai. Ma sa faapea le uiga sa finau mai ai Serema e faasaga mai ia te a’u.",
                "8": "Ae faauta, sa sasaa mai e le Alii le Atua lona Agaga i totonu o lo’u agaga, sa oo ina ou faamaasiasiina ai o ia i ana upu uma.",
                "9": "Ma sa ou fai atu ia te ia: E te faafitia ea le Keriso o lē o le a afio mai? Ma sa fai mai o ia: A na fai e i ai se Keriso, ou te lē faafitia o ia; ae ua ou mautinoa e leai se Keriso, pe sa i ai, pe o le a i ai.",
                "10": "Ma sa ou fai atu ia te ia: E te talitonu i tusitusiga paia? Ma sa fai mai o ia: Ioe.",
                "11": "Ma sa ou fai atu ia te ia: O lona uiga la ua e lē malamalama i ai; ona ua latou molimau moni mai e uiga ia Keriso. Faauta, ou te fai atu ia te oe e leai se tasi o perofeta na tusitusia, pe na valoia, vaganā ai sa latou fetalai mai e uiga i lenei Keriso.",
                "12": "Ma ua lē ona pau lea—sa faaali mai ia te a’u, ona sa ou faalogoina ma vaaia; ma sa faaali mai foi ia te a’u e le mana o le Agaga Paia; o le mea lea, ua ou iloa ai afai e lē faia se togiola o le a leiloloa tagata uma.",
                "13": "Ma sa oo ina fai mai o ia ia te a’u: Faaali mai ia te a’u se faailoga e ala mai i lenei mana o le Agaga Paia, lea ua e iloa ai nei mea e tele.",
                "14": "Ma sa ou fai atu ia te ia: O ai a’u ou te tofotofo ai i le Atua ia faailoa mai ia te oe se faailoga i mea ua e iloa ua moni? Peitai o le a e faafitia, ona o oe o se o le tiapolo. Ae ui i lea, e lē faia lo’u loto; ae afai e taia oe e le Atua, ia avea lena ma faailoga ia te oe e te iloa ai ua ia te ia le mana, i le lagi atoa ma le lalolagi; o lenei foi, o le a afio mai Keriso. Ma le Alii e, ia faia lou finagalo, ae lē o lo’u loto.",
                "15": "Ma sa oo ina ua uma ona fai atu e a’u, o Iakopo, nei upu, sa oo ifo i ona luga le mana o le Alii, ma sa oo ina pa’ū ifo ai o ia i le eleele. Ma sa oo ina tausia o ia mo le va o aso e tele.",
                "16": "Ma sa oo ina fai atu o ia i le nuu: Ia faapotopoto mai i le aso a taeao, ona o le a ou oti; o le mea lea, ou te fia tautala atu ai i tagata ae ou te le’i oti.",
                "17": "Ma sa oo ina faapotopoto faatasi le motu o tagata i le aso na sosoo ai; ma sa tautala manino atu o ia ia te i latou ma faafitia mea sa ia a’oa’o atu ia te i latou, ma ta’utino moni mai le Keriso, ma le mana o le Agaga Paia, ma auaunaga a agelu.",
                "18": "Ma sa ta’u manino atu e ia ia te i latou, sa faasesēina o ia e le mana o le tiapolo. Ma sa tautala atu o ia e uiga ia seoli, ma e uiga i le faavavau, ma e uiga i le faasalaga e faavavau.",
                "19": "Ma sa fai mai o ia: Ua ou fefe ne’i o’u faia le agasala e lē mafaamagaloina, ona ua ou pepelo i le Atua; ona na ou faafitia le Keriso, ma ou fai atu ua ou talitonu i tusitusiga paia; ma ua latou molimau moni mai lava e uiga ia te ia. Ma ona sa faapea ona ou pepelo i le Atua ua ou mata’u tele lava ne’i mata’utia le leaga o lo’u tulaga; ae ou te ta’utino atu i le Atua.",
                "20": "Ma sa oo ina ua uma ona fai mai e ia o nei upu sa lē mafai ona toe tautala mai o ia, ma ua oti o ia.",
                "21": "Ma ina ua molimauina e le motu o tagata sa tautala atu o ia i nei mea ina o le a to lana manava, sa latou ofo tele; sa oo ina oo ifo le mana o le Atua i luga o i latou, ma sa lofituina i latou sa oo ina latou pa’u’ū ifo ai i le eleele.",
                "22": "O lenei, sa lelei lenei mea ia te a’u, o Iakopo, ona sa ou talosagaina mai lo’u Tamā o lē o i le lagi; ona sa faafofoga mai o ia i la’u tagi ma tali mai i la’u tatalo.",
                "23": "Ma sa oo ina toefuatai mai le filemu ma le alofa o le Atua i totonu o le nuu; ma sa latou su’esu’e i tusitusiga paia, ma lē toe faalogo i upu a lenei tagata amioleaga.",
                "24": "Ma sa oo ina faia ni ala e tele e toe faalelei ma toefuatai mai ai sa Lamanā i le malamalama o le upumoni; peitai sa lē aoga uma lava, ona sa latou fiafia i taua ma le faamaligitoto, ma sa ia te i latou se inoino e faavavau ia te i matou, o o latou uso. Ma sa latou saili i le malosi o a latou auupega o taua e faaumatia ai pea i matou.",
                "25": "O le mea lea, na tu’i’olo malosi ai le nuu o Nifae e faasaga ia te i latou faatasi ma a latou auupega o taua, ma lo latou malosi atoa, ma le faalagolago i le Atua ma le papa o lo latou olataga; o le mea lea, na manumalo ai pea i latou i o latou fili e oo mai i le taimi nei.",
                "26": "Ma sa oo ina faapea o a’u, o Iakopo, ua amata ona toeaina; ma ona o le talafaamaumau o lenei nuu ua tausia i isi papatusi a Nifae, o le mea lea, ou te faaiu ai lenei talafaamaumau, ma ta’u atu ua ’ou tusia e tusa ma le mea e sili ona ou iloa, i le faapea atu, ua mavae atu le taimi mai ia te i matou, ma ua mavae atu foi o matou olaga e pei o se miti, o i matou o ni tagata faaaunuua ma faamamalu, o ni tagata maumausolo, na tutuli ese mai Ierusalema, na fananau i puapuaga, i se vao, ma ua itagia e o matou uso, na mafua ai taua ma finauga; o le mea lea, na matou ola ai ma le faanoanoa i o matou aso.",
                "27": "Ma o a’u, o Iakopo, sa ou iloa ua lata ona ou alu ifo i lalo i lo’u tuugamau; o le mea lea, sa ou fai atu ai i lo’u atalii o Enosa: Ia e ave nei papatusi. Ma sa ou ta’u atu ia te ia mea na poloaiina ai a’u e lo’u uso o Nifae, ma sa folafola mai e ia le usiusitai i poloaiga. Ma ou te faaiuina a’u tusitusiga i luga o nei papatusi, o ni tusitusiga ua itiiti lava; ma i lē e faitau i ai, ou te faasoifua atu, ma le faamoemoe ia mafai e le toatele o o’u uso ona faitau i a’u upu. Uso e, tofa."
            }
        }
    },
    "enos": {
        "meta": {
            "slug": "enos",
            "name": "O Le Tusi a Enosa",
            "chapterWord": "Mataupu"
        },
        "chapters": {
            "1": {
                "1": "Faauta, sa oo ina ua iloa e a’u, o Enosa, o lo’u tamā o se tagata amiotonu o ia—ona sa ia aoaoina a’u i lana gagana, ma i le tausiga ma le apoapoaiga foi a le Alii—ma ia faamanūina lava le suafa o lo’u Atua mo lena mea—",
                "2": "Ma o le a ou faamatala atu ia te outou le tauiviga na ou faia i luma o le Atua, ae ou te lei maua se faamagaloga o a’u agasala.",
                "3": "Faauta, sa ou alu e tuli manu i le vao; ma o upu sa ou faalogo soo o tautala i ai lo’u tamā e uiga i le ola e faavavau, ma le olioli o le au paia, sa goto loloto ifo i lo’u loto.",
                "4": "Ma sa matelaina lo’u agaga; ma sa ou tootuli i lalo i luma o Lē na faia a’u, ma ou tagi atu ia te ia i le tatalo malosi ma le faatauanau mo lo’u lava agaga; ma sa ou tagi atu ia te ia i le aso atoa; ioe, ma ina ua oo mai le po sa ou sii maualuga a’e pea lo’u leo sa oo ina oo atu i le lagi.",
                "5": "Ma sa oo mai se siufofoga ia te a’u, ua fetalai mai: Enosa e, ua faamagaloina au agasala, ma o le a faamanuiaina oe.",
                "6": "Ma o a’u, o Enosa, sa ou iloa e le mafai ona pepelo le Atua; o le mea lea, sa tafi esea ai o’u lagona tausalaina.",
                "7": "Ma sa ou fai atu: Le Alii e, ua faapefea ea ona faia lenei mea?",
                "8": "Ma sa fetalai mai o ia ia te a’u: Ona o lou faatuatua ia Keriso, o lē e te lei faalogo lava pe na e vaai muamua i ai. Ma e tele tausaga e mavae atu ae lei faaali mai e ia o ia lava i le tino; o le mea lea, inā alu ia, ua faamamāina oe i lou faatuatua.",
                "9": "O lenei, sa oo ina ua ou faalogo atu i nei upu sa amata ona ou lagona se naunautaiga mo le soifua manuia o o’u uso, o sa Nifaē; o le mea lea, sa ou sasa’a atu ai lo’u agaga atoa i le Atua mo i latou.",
                "10": "Ma a’o faapea ona ou finau i le agaga, faauta, sa toe tulei mai le siufofoga o le Alii i lo’u mafaufau, ua fetalai mai: O le a Ou asiasi atu i ou uso e tusa ma lo latou filigā i le tausiga o a’u poloaiga. Ua Ou tuuina atu ia te i latou lenei laueleele, ma o se laueleele ua paia; ma Ou te lē fetuuina lava, vaganā ai ona o le amioletonu; o le mea lea, o le a Ou asiasi atu ai i ou uso e pei ona Ou fai atu ai; ma o a latou solitulafono o le a Ou ave ifo i lalo ma le faanoanoa i luga o o latou lava ulu.",
                "11": "Ma ina ua uma ona faalogo atu o a’u, o Enosa i nei upu, sa amata ona lē maluelue o lo’u faatuatua i le Alii; ma sa ou tatalo atu ia te ia ma ni tauiviga uumi e tele mo o’u uso, o sa Lamanā.",
                "12": "Ma sa oo ina ua uma ona ou tatalo atu ma galue ma le filigā atoa, sa fetalai mai le Alii ia te a’u: O le a Ou tuu atu ia te oe e tusa ma ou naunautaiga, ona o lou faatuatua.",
                "13": "Ma o lenei faauta, o le naunautaiga lenei sa ou naunau i ai mai ia te ia—e faapea afai e oo ina pa’u’ū lo’u nuu o sa Nifaē i le solitulafono, ma i’u ina faaumatiaina ai, ma o le a lē faaumatiaina sa Lamanā, ia faasaoina e le Alii le Atua se talafaamaumau o lo’u nuu, o sa Nifaē; e tusa pe tatau ai ona faasaoina e ala i le mana o lona aao paia, ina ia mafai ona aumai i se aso o lumanai i sa Lamanā, ina atonu e mafai ona aumai ai i latou i le faaolataga—",
                "14": "Ona o le taimi nei ua lē aoga a matou tauiviga e toefuatai mai i latou i le faatuatuaga moni. Ma ua latou tauto i lo latou ita e faapea, afai e mafai, o le a latou faaumatia a matou talafaamaumau ma i matou, ma uputuu uma foi a o matou tamā.",
                "15": "O le mea lea, i lo’u iloa sa mafai e le Alii le Atua ona faasaoina a matou talafaamaumau, o lea na ou tagi atu ai ia te ia e lē aunoa, auā sa fetalai mai o ia ia te a’u: Soo se mea e te ole mai ai i le faatuatua, ma talitonu o le a e maua e ala i le suafa o Keriso, o le a e mauaina lava.",
                "16": "Ma sa ia te a’u le faatuatua, ma sa ou tagi atu i le Atua ia faasaoina e ia talafaamaumau; ma sa osifeagaiga o ia ma a’u o le a ia aumai i latou ia sa Lamanā i lona lava taimi e tatau ai.",
                "17": "Ma o a’u, o Enosa, sa ou iloa o le a faia lava e tusa ma le feagaiga ua faia e ia; o le mea lea na mapu ai lo’u agaga.",
                "18": "Ma sa fetalai mai le Alii ia te a’u: Sa mananao foi ou tamā i lenei mea mai ia te a’u; ma o le a faia ia te i latou e tusa ma lo latou faatuatua; ona o lo latou lava sa pei o lou faatuatua.",
                "19": "Ma o lenei sa oo ina alu atu a’u, o Enosa, i totonu o le nuu o Nifae, ma ou vavalo atu e uiga i mea o le a oo mai, ma molimau atu e uiga i mea sa ou faalogo ma vaai i ai.",
                "20": "Ma ou te molimau atu sa saili ma le filigā le nuu o Nifae e toefuatai mai sa Lamanā i le faatuatuaga moni i le Atua. Peitai sa lē aoga a matou galuega; sa mausalī lo latou ita, ma sa taitaiina i latou i o latou natura leaga, sa avea i latou ma tagata aivao ma feai, ma inutoto, ua tumu i le ifo i tupua ma mea eleelea; ua aai i manu ’ai manu; ua nonofo i faleie, ma feoai solo i le vao ma se pa’u manu pupuu e fusi i o latou sulugatiti ma o latou ulu ua tafi; ma sa popoto i latou i le ’aufana, ma le pelu fasimanu, ma le to’i. Ma o le toatele o i latou sa leai se mea sa latou ’aina sa na o aano mata o manu; ma sa latou saili e lē aunoa e faaumatia i matou.",
                "21": "Ma sa oo ina galueaiina e le nuu o Nifae le laueleele, ma totō ituaiga eseese o saito, ma fualaau ’aina suamlie, ma fai lafu ma fagaga, ma faatoaga o lafu manu o ituaiga eseese uma, ma ’oti, ma ’oti aivao, ma solofanua foi e tele.",
                "22": "Ma sa matuā toatele lava perofeta sa i ai i totonu o i matou. Ma o le nuu, o ni tagata sa ua maaa, sa faigata ona malamalama i ai.",
                "23": "Ma sa leai se mea vaganā ai upu malolosi lava, o talaiga ma valoaga o taua, ma finauga, ma faafanoga, ma le faamanatu atu pea lava pea ia te i latou e uiga i le oti, ma le umi o le faavavau, ma faamasinoga ma le mana o le Atua, ma nei mea uma, sa mafai ona faia—e uuna’ia ai pea lava pea i latou, e tumau ai i latou i le matata’u i le Alii. Ou te fai atu, sa leai se mea sa faaitiitia o nei mea, ma le tautala atu ma le manino tele lava, sa mafai ona taofia ai i latou mai le o ifo vave i le faafanoga. Ma ua faapea le ala ua ou tusia ai e uiga ia te i latou.",
                "24": "Ma sa ou vaaia taua i le va o sa Nifaē ma sa Lamanā i le gasologa o o’u aso.",
                "25": "Ma sa oo ina faasolo ina ou toeaina, ma ua selau fitu sefulu ma le iva nei tausaga ua mavae atu mai le taimi na tuua ai Ierusalema e lo matou tamā o Liae.",
                "26": "Ma sa ou vaai ua lata ona ou alu ifo i lalo i lo’u tuugamau, ina ua uma ona galue o le mana o le Atua i o’u luga ia ou talai ma vavalo atu i lenei nuu, ma folafola atu le afioga e tusa ma le upumoni ua ia Keriso. Ma sa ou folafolaina atu i o’u aso uma, ma sa sili ona ou fiafia i ai i lo o mea o le lalolagi.",
                "27": "Ma ua lata ona ou alu i le nofoaga o lo’u malologa, lea ou te faatasi ai ma lo’u Togiola; ona ua ou mautinoa o ia ou te malolo ai. Ma ou te olioli i le aso o le a faaofuina ai lo’u tino faaletino i le tino ola pea, ma ou tu ai i ona luma; ona ou vaai ai lea i ona fofoga ma le fiafia, ma o le a fetalai mai o ia ia te a’u: Sau ia ia te a’u, oe ua faamanuiaina, ua i ai se nofoaga ua saunia mo oe i maota o lo’u Tamā. Amene."
            }
        }
    },
    "jarom": {
        "meta": {
            "slug": "jarom",
            "name": "O Le Tusi a Iaroma",
            "chapterWord": "Mataupu"
        },
        "chapters": {
            "1": {
                "1": "O Lenei faauta, o a’u o Iaroma, ou te tusia ni nai upu itiiti e tusa ma le poloaiga a lo’u tamā, o Enosa, ina ia mafai ona tausia lo matou gafa.",
                "2": "Ma ona o le laiti o nei papatusi, ma ona ua tusia nei mea mo le faamoemoe mo le manuia o o matou uso o sa Lamanā, o le mea lea e tatau ai ona ou tusia na’o ni nai mea itiiti; peitai o le a ou lē tusia mea e uiga i a’u valoaga, po o a’u faaaliga. Ona o se a se isi mea e sili atu e mafai ona ou tusia nai lo mea ua tusia e o’u tamā? Auā pe latou te lei faaali mai ea le fuafuaga o le faaolataga? Ou te fai atu ia te outou, Ioe; ma ua lava lea ia te a’u.",
                "3": "Faauta, e tele mea e tatau ona faia i totonu o lenei nuu, ona o le maaa o o latou loto, ma le tutuli o o latou taliga, ma le tauaso o o latou mafaufau, ma le malō o o latou ūa; ae ui i lea, o loo alofa mutimutivale tele mai pea le Atua ia te i latou, ma e lei tafieseina lava i latou mai luga o le laueleele.",
                "4": "Ma e toatele o i ai i totonu o i matou o e ua maua faaaliga e tele, ona ua latou lē ua maaa uma. Ma o le toatele o e sa lē ua maaa ma ua faatuatua, sa mafuta ma le Agaga Paia, o lē na te faaali mai mea i le fanauga a tagata, e tusa ma lo latou faatuatua.",
                "5": "Ma o lenei, faauta, ua lua selau tausaga ua mavae atu, ma ua faasolo malolosi le nuu o Nifae i le laueleele. Sa latou tausisi e tausi le tulafono a Mose ma le aso sapati ua paia i le Alii. Ma sa latou lē upuvale; pe sa latou faifai. Ma sa matuā mamalu lava tulafono o le laueleele.",
                "6": "Ma sa taapeape i latou i luga o le tele o le fogaeleele, ma sa Lamanā foi. Ma sa sili atu lo latou toatele nai lo i latou o sa Nifaē; ma sa latou fiafia i le fasioti tagata ma inu le toto o manu.",
                "7": "Ma sa oo ina latou o mai i le tele o taimi e faasagatau mai ia te i matou, o sa Nifaē. Peitai o o matou tupu ma o matou taitai o ni tagata malolosi i le faatuatua i le Alii; ma sa latou aoaoina le nuu i ala o le Alii; o le mea lea na matou tetee atu ai ia sa Lamanā ma tafi ese i latou mai o matou laueleele, ma amata ona matou tu’i’olo faamalolosi o matou aai, po o soo se nofoaga lava o lo matou tofi.",
                "8": "Ma sa matou matuā uluuluola tele lava, ma salalau atu i luga o le laueleele, ma matuā mau’oa tele i le auro, ma le ario, atoa ma mea taua, ma mea matagofie e faia i laau, i fale, ma i masini, ma i u’amea ma le kopa foi, ma le apamemea ma le sila, ma fai ai ituaiga o mea faigaluega eseese uma e galueaiina ai le eleele, ma auupega o taua—ioe, o le ufanafana mata ma’ai, ma le utu, ma le velo, ma le tao, ma sauniuniga uma mo taua.",
                "9": "Ma ona sa faapea ona matou saunia e faafetaia’i sa Lamanā, o lea sa latou lē manumalo ai ia te i matou. Ae sa faamaonia le afioga a le Alii, na fetalai mai e ia i o matou tamā, e faapea: E tusa ai ma la outou tausiga o a’u poloaiga, o le a outou manuia i le laueleele.",
                "10": "Ma sa oo ina faamata’u e perofeta a le Alii le nuu o Nifae, e tusa ma le afioga a le Atua, e faapea afai latou te lē tausia poloaiga, ae pa’u’ū atu i le solitulafono, o le a faaumatia i latou mai luga o le fogaeleele.",
                "11": "O le mea lea, sa galulue ai ma le filigā perofeta, ma faitaulaga, ma aoao, e apoapoai atu i tagata ma le tali-tiga atoa ia filigā; ma latou aoao atu le tulafono a Mose, ma le faamoemoe na tuuina mai ai; ma faatauanau atu ia te i latou ia latou tepa taulai i luma i le Mesia, ma talitonu o le a afio mai o ia e peiseai ua uma ona afio mai o ia. Ma sa faapea le ala sa latou aoaoina ai i latou.",
                "12": "Ma sa oo ina o le faia o lea mea sa latou puipuia ai i latou mai le faaumatiaina i luga o le fogaeleele, ona sa latou tuia o latou loto i le afioga, ma uunai pea i latou ia salamo.",
                "13": "Ma sa oo ina mavae atu le lua selau tolu sefulu ma le valu o tausaga—e tusa ai ma ala o taua, ma finauga, ma fevaevaeaiga, mo le va o se taimi tele lava.",
                "14": "Ma o a’u, o Iaroma, ou te lē toe tusia ni isi mea, ona ua laiti papatusi. Ae faauta, o’u uso e, e mafai ona outou silasila i isi papatusi a Nifae; auā faauta, ua togitogia i luga o i latou talafaamaumau o a matou taua, e tusa ma tusitusiga a tupu, po o tala sa latou faatonuina ia tusia.",
                "15": "Ma ou te tuu atu nei papatusi i lima o lo’u atalii, o Ominae, ina ia tausia i latou e tusa ma poloaiga a o’u tamā."
            }
        }
    },
    "omni": {
        "meta": {
            "slug": "omni",
            "name": "O Le Tusi a Ominae",
            "chapterWord": "Mataupu"
        },
        "chapters": {
            "1": {
                "1": "Faauta, sa oo ina poloaiina a’u, o Ominae, e lo’u tamā, o Iaroma, e tatau ona ou tusi lava i luga o nei papatusi, e faasaoina ai lo matou gafa—",
                "2": "O le mea lea, i o’u aso, ou te manao ia outou iloa sa tele ona ou tau ma le pelu e faasao ai lo’u nuu, o sa Nifaē, mai le pa’u’ū atu i lima o o latou fili, o sa Lamanā. Ae faauta, o a’u lava ia o se tagata amioleaga, ma sa ou lē tausia tulafono ma poloaiga a le Alii e pei ona sa tatau ai ia te a’u ona faia.",
                "3": "Ma sa oo ina mavae atu le lua selau fitu sefulu ma le ono o tausaga, ma sa tele vaitau o le filemu sa matou maua; ma sa tele foi vaitau o taua matautia ma le faamasaatoto sa oo mai ia te i matou. Ioe, ma i se aotelega, ua mavae atu le lua selau valu sefulu ma le lua o tausaga, ma sa ’ou tausia nei papatusi e tusa ma poloaiga a o’u tamā; ma ua ou tuu atu i latou i lo’u atalii o Emarona. Ma ua ou faai’u a’u tusitusiga.",
                "4": "Ma o lenei, o a’u, o Emarona, ou te tusia mea ua ou tusia, ua itiiti lava, i le tusi a lo’u tamā.",
                "5": "Faauta, sa oo ina mavae atu le tolu selau ma le lua sefulu o tausaga, ma ua faaumatia le vaega aupito sili ona amioleaga o sa Nifaē.",
                "6": "Ona e lē tuua e le Alii, ina ua uma ona ia ta’ita’i ese o i latou mai le laueleele o Ierusalema ma tausi ma faasaoina i latou mai le pa’u’ū atu i lima o o latou fili, ioe, na te lē tuua ia lē faamaonia upu na fetalai mai e ia i o matou tamā, e faapea: E tusa ai ma lo outou lē tausia o a’u poloaiga o le a outou lē manuia i le laueleele.",
                "7": "O le mea lea, na asiasi mai ai le Alii ia te i latou i se faamasinoga tele; ae ui i lea, sa faasaoina e ia e amiotonu ina ia lē fano i latou, ae sa laveai e ia i latou mai lima o o latou fili.",
                "8": "Ma sa oo ina ou tuu atu papatusi i lo’u uso o Kemiso.",
                "9": "O lenei, o a’u o Kemiso, ou te tusia mea itiiti ua ou tusia, i le tusi e tasi faatasi ma lo’u uso; aua faauta, sa ou vaai i mea mulimuli na tusia e ia, ma sa tusia e ia i lona lava lima; ma sa tusia e ia i le aso lava na tuu mai ai e ia papatusi ia te a’u. Ma o le ala lenei ua matou tausia ai talafaamaumau, ona ua tusa lea ala ma poloaiga a o matou tamā. Ma ua ou faaiu a’u tusitusiga.",
                "10": "Faauta, o a’u, o Apinatome, o le atalii o Kemiso. Faauta, sa oo ina ou vaai i taua ma finauga e tele i le va o lo’u nuu, o sa Nifaē, ma sa Lamanā; ma o a’u, sa ou fasiotia i la’u lava pelu, ola o le toatele o sa Lamanā i le puipuiga o o’u uso.",
                "11": "Ma faauta, o le talafaamaumau o lenei nuu ua togitogia i luga o papatusi ua tausia e tupu, e tusa ma nofoaiga o tupu; ma ou te lē iloa se faaaliga vaganā ai ua tusia, po o se valoaga; o le mea lea, o mea ua tusia ua lava ia. Ma ua ou faaiu a’u tusitusiga.",
                "12": "Faauta, o a’u o Amaleki, le atalii o Apinatome. Faauta, ou te tautala atu lava ia te outou e uiga ia Mosaea, o lē sa avea ma tupu i luga o le laueleele o Sara’emila; auā faauta, ina ua lapataia o ia e le Alii e tatau ona sola ese atu o ia mai le laueleele o Nifae, ma e tatau foi i le toatele o e e fia faalogo i le siufofoga o le Alii ona o ese atu mai le laueleele faatasi ma ia, i le vao—",
                "13": "Ma sa oo ina faia e ia e pei ona poloaiina ai o ia e le Alii. Ma sa latou o ese atu mai le laueleele i le vao, le toatele lea o i latou o e sa fia faalogo i le siufofoga o le Alii; ma sa taitaiina i latou i talaiga ma valoaga e tele. Ma sa tima’ia i latou e lē aunoa i le afioga a le Atua; ma sa taitaiina i latou i le vao i le mana o lona aao, seia oo ina latou o ifo i le laueleele ua ta’ua o le laueleele o Sara’emila.",
                "14": "Ma sa latou mauaina ni tagata, o e sa ta’ua o le nuu o Sara’emila. O lenei, sa olioli tele le nuu o Sara’emila; ma sa olioli tele foi Sara’emila, ona ua auina mai e le Alii le nuu o Mosaea ma papatusi apamemea sa i ai le talafaamaumau o tagata Iutaia.",
                "15": "Faauta, sa oo ina iloa e Mosaea o tagata o Sara’emila na o ese mai Ierusalema i le taimi na ave faatagataotaua ai Setekaia, le tupu o Iuta, i Papelonia.",
                "16": "Ma sa latou malaga i le vao, ma aumai e le aao o le Alii i luga o vai e tele, i le laueleele na maua i ai i latou e Mosaea; ma o iina sa latou nonofo ai mai lena taimi ma agai atu i le lumanai.",
                "17": "Ma i le taimi na maua ai i latou e Mosaea, sa matuā toatele lava i latou. Ae ui i lea, e tele taua ma finauga matautia sa feagai ma i latou, ma sa latou pa’u’ū i le pelu mai lea taimi i lea taimi; ma sa lē toe manino la latou gagana; ma sa latou lē aumaia faatasi ma i latou ni talafaamaumau; ma sa latou teena le i ai o lo latou Foafoa; ma sa lē mafai ona malamalama Mosaea, po o le nuu o Mosaea, ia te i latou.",
                "18": "Ae sa oo ina faatonu e Mosaea ia aoaoina i latou i lana gagana. Ma sa oo ina ua uma ona aoaoina o i latou i le gagana a Mosaea, sa faamatala mai e Sara’emila le gafa o ona tamā, e tusa ma lona manatua; ma sa tusia i latou, ae lē o i papatusi nei.",
                "19": "Ma sa oo ina nonofo faatasi le nuu o Sara’emila, ma le nuu o Mosaea; ma sa tofia Mosaea e avea ma o latou tupu.",
                "20": "Ma sa oo i aso o Mosaea, na aumai ai ia te ia se ma’a tele sa i ai ni togitogiga i ona luga; ma sa faaliliu e ia togitogiga i le meaalofa ma le mana o le Atua.",
                "21": "Ma sa ta’u mai i togitogiga se tala o se tagata e igoa ia Korianetuma, ma tagata o lona nuu ua fasiotia. Ma sa maua Korianetuma e le nuu o Sara’emila; ma sa mau o ia faatasi ma i latou mo le va o le iva masina.",
                "22": "Sa ta’u mai ai foi ni upu itiiti e uiga i ona tamā. Ma o ona ulua’i matua sa o ese mai le ’olo, i le taimi na faaeseese ai e le Alii le gagana a tagata; ma sa oo ina pa’ū ifo i o latou luga le sauā mamafa o le Alii e tusa ma ana faamasinoga, ua tonu; ma o o latou ivi ua fola ma salalau solo i le laueleele i mātū.",
                "23": "Faauta, o a’u, o Amaleki, na ou fanau i aso o Mosaea; ma sa ou ola e vaai i lona maliu; ma o Peniamina, lona atalii, ua nofotupu e suitulaga ia te ia.",
                "24": "Ma faauta, sa ou vaaia, i aso o le tupu o Peniamina, se taua tele ma le faamasaatoto tele i le va o sa Nifaē ma sa Lamanā. Ae faauta, sa malolosi tele atu sa Nifaē ia te i latou; ioe, sa oo ina tutuli ese i latou e le tupu o Peniamina mai le laueleele o Sara’emila.",
                "25": "Ma sa oo ina faasolo ina ’ou toeaina; ma, ona sa leai sa’u fanau, ma ona ua ou iloa o le tupu o Peniamina o se tagata amiotonu i luma o le Alii, o le mea lea, o le a ou avatu ai nei papatusi i luga ia te ia, ma apoapoai atu i tagata uma ia o mai i le Atua, le Paia e Toatasi o Isaraelu, ma talitonu i valoaga, ma faaaliga, ma auaunaga a agelu, ma le meaalofa o le tautala i gagana, ma le meaalofa o le faaliliuina o gagana, ma mea uma lava ua lelei; ona ua leai se mea lelei vaganā ai ua sau mai le Alii: ma o le mea e leaga ua sau mai i le tiapolo.",
                "26": "Ma o lenei, o’u uso pele e, ou te manao ia outou o mai ia Keriso, o lē o le Paia e Toatasi o Isaraelu, ma taumamafa i lana faaolataga, ma le mana o lana togiola. Ioe, o mai ia te ia, ma ofo atu o outou agaga atoa e fai ma taulaga ia te ia, ma anapopogi ma tatalo pea e lē aunoa, ma tutumau e oo i le gataaga; ma e pei ona soifua le Alii, o le a faaolaina outou.",
                "27": "Ma o lenei, ou te fia tautala atu lava e uiga i se vaega faapitoa o tagata o e na o a’e i le vao e foi atu i le laueleele o Nifae; ona sa i ai se vaega toatele o tagata o e sa mananao e fia maua le laueleele o lo latou tofi.",
                "28": "O le mea lea, sa latou o a’e ai i le vao. Ma ona o lo latou ta’ita’i o se tagata malosi ma mata’utia tele, ma o se tagata ua maaa, o le mea lea na faatupu ai e ia se finauga i totonu o i latou; ma sa fasiotia uma i latou i le vao, vaganā ai le to’alimagafulu, ma sa latou toe foi mai i le laueleele o Sara’emila.",
                "29": "Ma sa oo ina latou ave foi ni isi sa matuā toatele atu, ma toe alu la latou malaga i le vao.",
                "30": "Ma o a’u, o Amaleki, sa i ai so’u uso sa malaga atu foi faatasi ma i latou; ma talu mai lena taimi ua ou lē iloa se mea e uiga ia te i latou. Ma ua lata ona ou taoto ifo i lo’u tuugamau; ma ua faatumulia nei papatusi. Ma ua ou faaiu i a’u upu."
            }
        }
    },
    "w-of-m": {
        "meta": {
            "slug": "w-of-m",
            "name": "Upu a Mamona",
            "chapterWord": "Mataupu"
        },
        "chapters": {
            "1": {
                "1": "Ma o lenei, o a’u o Mamona, ona ua toeitiiti ou tuu atu le talafaamaumau ua ou faia i lima o lo’u atalii o Moronae, faauta, ua ou molimauina le toe a faaumatiaina atoa o lo’u nuu, o sa Nifaē.",
                "2": "Ma o le tele o selau o tausaga talu ona mavae le afio mai o Keriso ua ou tuu atu ai nei talafaamaumau i lima o lo’u atalii; ma ou te manatu o le a molimauina e ia le faafanoga atoa o o’u tagata. Ae talosia ia finagalo le Atua ia faaolaina o ia mai ia te i latou, ina ia mafai ona ia tusi atu lava e uiga ia te i latou, ma e uiga lava ia Keriso, ona atonu e aoga ia te i latou i se aso.",
                "3": "Ma o lenei, ou te tautala atu lava e uiga i mea ua ou tusia; auā ina ua uma ona ou faia o se otootoga mai papatusi a Nifae, e oo mai i lalo i le nofoaiga a lenei tupu o Peniamina, o lē na tautala atu ai Amaleki, sa ou suesueina talafaamaumau na tuuina mai i o’u lima, ma ou maua ai papatusi nei, ia ua i ai se tala laitiiti e uiga i perofeta, mai ia Iakopo sei oo mai i lalo i le nofoaiga a lenei tupu o Peniamina, ma le tele foi o upu a Nifae.",
                "4": "Ma o mea ua tusia i nei papatusi ua ou fiafia i ai, ona o valoaga ua i ai e uiga i le afio mai o Keriso; ma le iloa e o’u tamā ua faataunuuina le tele o i latou; ioe, ma ua ou iloa foi o le tele o mea na valoia e uiga ia te i matou e oo mai lava i le aso nei, ua uma ona faataunuuina, ma o le tele e i luma atu o le aso nei, o le a faataunuuina lava—",
                "5": "O le mea lea, ua ou filifilia ai nei mea, e faaiu ai i o latou luga la’u talafaamaumau, le vaega lea o totoe o la’u talafaamaumau o le a ou sii mai papatusi a Nifae; ma e lē mafai ona ou tusia le tasivaeselau o mea o lo’u nuu.",
                "6": "Ae faauta, o le a ou ave nei papatusi, ua i ai nei valoaga ma faaaliga, ma tuufaatasi ma le vaega o totoe o la’u talafaamaumau, ona ua sili ona lelei i latou ia te a’u; ma ua ou iloa o le a sili foi ona lelei i o’u uso.",
                "7": "Ma ua ou faia lenei mea mo se faamoemoega poto, ona ua faapea ona musuia ai o a’u, e tusa ma galuega a le Agaga o le Alii ua i totonu ia te a’u. Ma o lenei, ou te le iloa mea uma; ae ua silafia e le Alii mea uma e oo mai; o le mea lea, ua galue ai o ia ia te a’u ia ou faia e tusa ai ma lona finagalo.",
                "8": "Ma o la’u tatalo i le Atua e faatatau i o’u uso, ia mafai ona latou toe o mai i le malamalama o le Atua, ioe, le togiola a Keriso, ina ia mafai ona toe avea i latou ma tagata tausaafia.",
                "9": "Ma o lenei, o a’u, o Mamona, ou te faia faauma la’u talafaamaumau, lea ou te si’i mai papatusi a Nifae; ma ua ou faia e tusa ai ma le poto ma le malamalama ua tuu mai e le Atua ia te a’u.",
                "10": "O le mea lea, sa oo ina ua uma ona tuu atu e Amaleki nei papatusi i lima o le tupu o Peniamina, sa ave e ia i latou ma tuufaatasi ma isi papatusi, ia sa i ai talafaamaumau sa tuulima faasolo mai e tupu, mai lea tupulaga i lea tupulaga, seia oo mai i aso o le tupu o Peniamina.",
                "11": "Ma sa tuulima faasolo mai i latou mai le tupu o Peniamina, mai lea tupulaga i lea tupulaga seia oo ina taunuu mai i latou i o’u lima. Ma o a’u, o Mamona, ou te tatalo i le Atua ia mafai ona faasaoina i latou mai le taimi nei ma le agai i luma. Ma ua ou mautinoa o le a faasaoina i latou; ona e i ai mea sili ua tusia i luga o i latou, o le a faamasino ai o’u tagata ma o latou uso i le aso tele ma le gataaga, e tusa ma le afioga a le Atua ua tusia.",
                "12": "Ma o lenei, e faatatau i lenei tupu o Peniamina—sa i ai lava ia te ia ni finauga i totonu o lona lava nuu.",
                "13": "Ma sa oo foi ina o ifo autau a sa Lamanā mai le laueleele o Nifae, e tau faasaga mai i lona nuu. Ae faauta, sa faapotopoto faatasi e le tupu o Peniamina ana autau, ma tu o ia e faasaga atu ia te i latou; ma sa tau o ia ma le malosi o lona lava lima, i le pelu a Lapana.",
                "14": "Ma i le malosi o le Alii sa latou tau faasaga atu ai i o latou fili, seia oo ina latou fasia le tele o afe o sa Lamanā. Ma sa oo ina latou tau faasaga atu ia sa Lamanā seia oo ina latou tulia ese i latou mai laueleele uma o lo latou tofi.",
                "15": "Ma sa oo ina ua mavae atu ona i ai o Keriso pepelo, ma sa tapunia o latou gutu, ma faasalaina i latou e tusa ma a latou solitulafono;",
                "16": "Ma ina ua mavae atu foi ona i ai o perofeta pepelo, ma faifeau pepelo ma aoao pepelo i totonu o le nuu, ma sa faasalaina i latou uma nei e tusa ma a latou solitulafono; ma ina ua mavae atu finauga e tele ma o ese atu i sa Lamanā le toatele o tagata faatu’i’ese, faauta, sa oo ina toe faatuina e le tupu o Peniamina, faatasi ma le fesoasoani a perofeta paia o e sa i ai i totonu o lona nuu—",
                "17": "Aua faauta, o le tupu o Peniamina, o se tagata paia, ma sa nofotupu o ia i lona nuu i le amiotonu; ma sa toatele tagata paia sa i ai i le laueleele, ma sa latou fetalai atu le afioga a le Atua ma le mana ma le pule; ma sa latou faaaoga tele lele gagana tu’usa’o ona o le ua maaa o tagata—",
                "18": "O le mea lea, faatasi ma le fesoasoani a i latou nei, sa oo ina toe faatuina e le tupu o Peniamina, i le galue ma le malosi atoa o lona tino ma le manatu atoa o lona agaga, faapea foi ma perofeta, le filemu i le laueleele."
            }
        }
    },
    "mosiah": {
        "meta": {
            "slug": "mosiah",
            "name": "O Le Tusi a Mosaea",
            "chapterWord": "Mataupu"
        },
        "chapters": {
            "1": {
                "1": "Ma o lenei sa lē toe i ai se finauga i le nuu atoa o Sara’emila, i totonu o tagata uma sa ta’ita’ia e le tupu o Peniamina, o lea na maua ai e le tupu o Peniamina le filemu e lē aunoa i ona aso uma na totoe.",
                "2": "Ma sa ia te ia ni atalii se toatolu; ma sa ia faaigoa ia te i latou o Mosaea, ma Heloruma, ma Helamana. Ma sa ia faia foi ia aoaoina i latou i le gagana atoa a ona tamā, ina ia mafai ona avea i latou ma tagata malamalama; ma ia latou iloa e uiga i valoaga na pa’ū mai i fofoga o o latou tamā, ia na tuuina mai ia te i latou e le aao o le Alii.",
                "3": "Ma sa ia a’oa’o foi i latou e uiga i talafaamaumau sa togitogia i luga o papatusi apamemea, e faapea: O’u atalii e, ou te manao ia outou manatua a na le seanoa nei papatusi, o loo i ai nei talafaamaumau ma nei poloaiga, po ua tatou mafatia i le lē malamalama, e oo lava i le taimi nei, i le lē iloaina o mealilo a le Atua.",
                "4": "Auā e lē mafai e lo tatou tamā, o Liae, ona manatua nei mea uma, ma a’oa’o atu i ana fanau, vagana ai le fesoasoani a nei papatusi; auā ona sa a’oa’oina o ia i le gagana a tagata Aikupito, o lea na mafai ai ona ia faitauina o nei togitogiga, ma a’oa’o atu i ana fanau, ina ia mafai ona latou a’oa’o atu ia latou fanau, ma faapea ona faataunuu ai o poloaiga a le Atua, e oo mai lava i le taimi nei.",
                "5": "Ou te fai atu ia te outou, o’u atalii e, a na leai nei mea, ia sa tausia ma faasaoina e le aao o le Atua, ina ia mafai ona tatou faitau ma malamalama ai i ana mealilo, ma ina ia i ai pea ana poloaiga i luma o o tatou mata, e oo i o tatou tamā po ua faaitiitia i le lē talitonu, ma po ua pei i tatou o o tatou uso, o sa Lamanā, o e ua latou lē iloaina se mea e uiga i nei mea, pe ua lē talitonu foi i ai pe a aoao atu ia te i latou, ona o uputuu a o latou tamā, ia ua lē sa’o.",
                "6": "E, o’u atalii e, ou te manao ia outou manatua ua moni nei upu, ma ua moni foi nei talafaamaumau. Ma faauta, o papatusi foi a Nifae, ia ua i ai talafaamaumau ma upu a o tatou tamā mai le taimi na latou tuua ai Ierusalema seia oo mai i le taimi nei, ua moni i latou; ma e mafai ona tatou iloa lo latou moni ona ua i ai i luma o o tatou mata.",
                "7": "Ma o lenei, o’u atalii e, ou te manao ia outou manatua ia suesue i ai ma le filigā, ina ia mafai ona outou manuia ai; ma ou te manao ia outou tausi i poloaiga a le Atua, ina ia mafai ona outou manuia i le laueleele e tusa ma folafolaga na faia e le Alii i o tatou tamā.",
                "8": "Ma e tele isi mea sa a’oa’o atu e le tupu o Peniamina i ona atalii, ua lē tusia i lenei tusi.",
                "9": "Ma sa oo ina ua uma ona faaiu e le tupu o Peniamina le aoaoga o ona atalii, sa faasolo ina toeaina o ia, ma sa vaai o ia ua lata lava ona alu o ia i le ala o le lalolagi uma; o lea, sa manatu ai o ia ua tatau ona ia faaee atu le malo i luga o se tasi o ona atalii.",
                "10": "O lea, na faia ai e ia ia aumaia Mosaea i ona luma; ma o upu nei sa ia tautala atu ai ia te ia, e faapea: Lo’u atalii e, ou te manao ia e faia se folafolaga i lenei laueleele atoa i totonu o nei tagata uma, po o le nuu o Sara’emila, ma le nuu o Mosaea o e o nonofo i le laueleele, ina ia mafai ona latou faapotopoto mai faatasi; ona o le aso a taeao o le a ou faasilasila atu ai ia te i latou nei o lo’u nuu mai lo’u lava gutu, o oe o le tupu ma le pule i luga o lenei nuu, o e ua tuuina mai e le Alii lo tatou Atua ia te i tatou.",
                "11": "Ma e lē gata i lea, o le a ou tuu atu i lenei nuu se igoa, e mafai ona faailoga ese ai i latou i luga o tagata uma na aumai e le Alii le Atua mai le laueleele o Ierusalema; ma ou te faia lenei mea ona sa avea i latou ma tagata filigā i le tausiga o poloaiga a le Alii.",
                "12": "Ma ou te tuu atu ia te i latou se igoa o le a lē soloia ese lava, vagana ai i le solitulafono.",
                "13": "Ioe, o lenei foi ou te fai atu ia te oe, afai e pa’u’ū atu i le solitulafono lenei nuu ua alofagia tele e le Alii, ma avea ma tagata amioleaga ma mulilulua, o le a auina a’e i latou e le Alii, ina ia latou vaivai e pei o o latou uso; ma o le a lē toe faasaoina i latou e ia i lona mana lē mafaatusalia ma ofoofogia, e pei ona sa ia faasaoina o tatou tamā e oo mai i le taimi nei.",
                "14": "Aua ou te fai atu ia te oe, ana ia lē faaloaloa mai lona aao i le faasaoina o o tatou tamā po ua latou pa’u’ū atu i lima o sa Lamanā, ma avea ma e ua tuuaia ona o lo latou ita.",
                "15": "Ma sa oo ina ua uma ona faaiu e le tupu o Peniamina nei upu i lona atalii, sa ia tuu atu ia te ia le matafaioi e faatatau i mea uma o le malo.",
                "16": "Ma e lē gata i lea, sa ia tuu atu foi ia te ia le matafaioi e faatatau i talafaamaumau sa togitogia i luga o papatusi apamemea; ma papatusi foi a Nifae; ma le pelu foi a Lapana, ma le polo, po o le faasinoala, lea sa taitaia ai o matou tamā i le vao, lea sa saunia e le aao o le Alii ina ia mafai ona taitaia ai i latou, i latou uma taitoatasi e tusa ma le gauai ma le filigā sa latou tuu atu ia te ia.",
                "17": "O lea, ina ua latou lē faamaoni sa latou lē manuia pe alualu i luma i la latou malaga, ae sa toe solomuli i tua, ma oo mai ai le toasa o le Atua i o latou luga; ma o lea na taia ai i latou i le oge ma puapuaga sili, e faaosofia ai i latou i le manatuaina o lo latou tiute.",
                "18": "Ma o lenei, sa oo ina alu atu Mosaea ma faia e pei ona poloaiina ai o ia e lona tamā, ma folafola atu i tagata uma o e sa i le laueleele o Sara’emila ina ia mafai ona latou faapotopoto faatasi i latou lava, e o a’e i le malumalu e faalogo i upu o le a tautala mai ai lona tamā ia te i latou."
            },
            "2": {
                "1": "Ma sa oo ina ua uma ona faia e Mosaea e pei ona poloaiina ai o ia e lona tamā, ma ia faia se folafolaga i le nuu atoa, sa oo ina faapotopoto faatasi e le nuu i latou lava i le laueleele atoa, ina ia mafai ona latou o a’e i le malumalu e faalogo i upu o le a tautala mai ai le tupu o Peniamina ia te i latou.",
                "2": "Ma sa toatele lava le aofai, sa matua toatele lava sa latou lē faitauina ai i latou; ona ua matuā faateleina lava i latou ma sili ona uluuluola i le laueleele.",
                "3": "Ma sa latou ave foi o uluai manu o a latou lafu, ina ia mafai ona latou osi atu o taulaga ma taulaga mu e tusa ma le tulafono a Mose.",
                "4": "Ma ina ia mafai ai foi ona latou avatu o le faafetai i le Alii lo latou Atua, o lē na ia aumaia i latou mai le laueleele o Ierusalema, ma o lē na laveaiina i latou mai lima o o latou fili, ma sa tofia tagata amiotonu e avea ma o latou a’oa’o, ma se tagata amiotonu foi e avea ma o latou tupu, o lē na faatupuina le filemu i le laueleele o Sara’emila, ma o lē na aoaoina i latou ia tausi i poloaiga a le Atua, ina ia mafai ona latou olioli ma faatumuina i le alofa i le Atua ma tagata uma.",
                "5": "Ma sa oo ina ua latou o a’e i le malumalu, sa latou faatutu o latou faleie faataamilo ai, o tagata taitoatasi e tusa ma lona aiga, ua i ai lana avā, ma ona atalii, ma ona afafine, ma o latou atalii, ma o latou afafine, mai le ulumatua e oo ifo i lalo i le uii; o aiga taitasi ua nonofo eseese o le tasi mai le isi.",
                "6": "Ma sa latou faatutu o latou faleie faataamilo i le malumalu, sa taitoatasi le tagata ma faatu lona faleie ma lona faitotoa e faasaga i le malumalu, ina ia mafai ona latou nonofo i o latou faleie ma faalogologo atu i upu o le a saunoa mai ai le tupu o Peniamina ia te i latou.",
                "7": "Ona sa matua toatele na’uā le motu o tagata sa lē mafai ai e le tupu o Peniamina ona a’oa’o atu ia te i latou uma i totonu o puipui o le malumalu, o lea na faatonuina ai e ia ia faatuina se ‘olo, ina ia mafai e ona tagata ona lagona mai upu o le a tautala atu ai o ia ia te i latou.",
                "8": "Ma sa oo ina amata ona tautala atu o ia i lona nuu mai le olo; ma sa lē mafai e i latou uma ona lagona mai ana upu ona o le toatele naua o le motu o tagata; o lea na faia ai e ia ia tusia upu na ia tautala atu ai ma auina atu ia i latou o e sa latou lē lagona mai lona leo, ina ia mafai foi ona latou maua o ana upu.",
                "9": "Ma o upu nei sa tautala i ai o ia ma faatonuina ia tusia, e faapea: O’u uso e, outou uma ua outou faapotopoto faatasi mai outou lava, outou na ua mafai ona outou lagona mai a’u upu o le a ou tautala atu ai ia te outou i le asō; ona ou te lei poloai atu ia te outou ia outou o mai iinei ina ia outou ave faatauvaaina upu o le a ou tautala atu ai, ae ia outou faalogo mai ia te a’u, ma tatala mai o outou taliga ina ia mafai ona outou lagona mai, ma o outou loto ina ia mafai ona outou malamalama, ma o outou mafaufau ina ia mafai ona tatalaina o mealilo a le Atua i la outou vaai.",
                "10": "Ou te lei poloai atu ia te outou ia outou o mai iinei ina ia outou matata’u mai ia te a’u, pe ina ia outou manatu ai ua sili atu a’u lava ia i lo se tagata soifua.",
                "11": "Ae ua pei lava a’u o outou, e oo i ai vaivaiga eseese uma o le tino ma le mafaufau; peitai ua filifilia a’u e lenei nuu, ma faapaiaina e lo’u tamā, ma tuu mai e le aao o le Alii ia avea a’u o se pule ma se tupu i luga o lenei nuu; ma sa tausia ma faasaoina e lona mana lē mafaatusalia, e auauna atu ia te outou ma le manatu atoa, mafaufau, ma le malosi atoa ua tuu mai e le Alii ia te a’u.",
                "12": "Ou te fai atu ia te outou e pei ona sa tuu mai ia te a’u ia faaaoga o’u aso e auauna atu ai ia te outou, e oo mai lava i le taimi nei, ou te lei sailia lava se auro po o se ario po o soo se ituaiga o oloa mai ia te outou;",
                "13": "Pe na ou tuuina foi ia tuu outou i falepuipui, pe ia outou faapologa le tasi i le isi, pe ia outou fasioti tagata, pe fai le vete, pe gaoi, pe mulilulua; pe sa ou tuu foi ia outou faia soo se ituaiga o amioleaga, ae sa ou aoao atu ia te outou ia outou tausi i poloaiga a le Alii, i mea uma ua poloaiina ai outou e ia—",
                "14": "Ma e oo ia te a’u lava ia, sa galue malosi i o’u lava lima ina ia mafai ona ou auauna atu ia te outou, ma ina ia lē avea ma avega mamafa ia te outou lafoga, ma ina ia leai se mea e oo mai i o outou luga e faigata ona tauaveina—ma o nei mea uma ua ou tautala atu ai, o outou lava ua molimau i ai i le asō.",
                "15": "Peitai o’u uso e, ou te lei faia nei mea ina ia ou mitamitavale ai, pe ou te ta’u atu ia mea ina ia ou tuua’ia ai outou; ae ua ou ta’u atu nei mea ia te outou ina ia mafai ona outou iloa ai e mafai ona ou tali atu ma le mafaufau mamā i luma o le Atua i le aso nei.",
                "16": "Faauta, ou te fai atu ia te outou, ona ua ou fai atu ia te outou sa ou faaaoga o’u aso e auauna atu ai ia te outou, ou te lē fia mitamitavale, ona sa na’o lo’u auauna atu lava lea i le Atua.",
                "17": "Ma faauta, ua ou ta’u atu nei mea ia te outou ina ia mafai ona outou aoaoina le poto; ina ia mafai ona outou aoaoina, pe a outou auauna atu i o outou uso-a-tagata, ua na’o lo outou auauna atu lava lea i lo outou Atua.",
                "18": "Faauta, ua outou ta’ua a’u o lo outou tupu; ma afai o a’u, o lē ua outou ta’ua o lo outou tupu, ua galue e auauna atu ia te outou, pe lē tatau ’ea la ona outou galulue e auauna o le tasi i le isi?",
                "19": "Ma faauta foi, afai o a’u, o lē ua outou ta’ua o lo outou tupu, o lē na faaaoga ona aso e auauna atu ai ia te outou, ae o lea sa auauna atu lava i le Atua, ua agavaa mo se faafetai mai ia te outou, E, ua matuā tatau lava la ona outou faafetai atu i lo outou Tupu faalelagi!",
                "20": "Ou te fai atu ia te outou, o’u uso e, afai tou te avatu le faafetai ma le viiga atoa ua i ai i o outou agaga atoa le mana e maua ai, i lena Atua o lē na foafoaina outou, ma sa tausia ma faasaoina outou, ma faia ia outou olioli, ma tuu mai ia outou ola i le filemu o le tasi ma le isi—",
                "21": "Ou te fai atu ia te outou afai tou te auauna atu ia te ia o lē na foafoaina outou mai le amataga, ma o loo faasaoina outou mai lea aso i lea aso, i le tuuina mai ia te outou o le mānava, ina ia mafai ona outou ola ma gaoioi ma outou faia e tusa ai ma o outou lava loto, ma lagolagoina foi outou mai lea taimi i lea taimi—ou te fai atu, afai tou te auauna atu ia te ia ma o outou agaga atoa, e avea pea outou o ni auauna lē aoga.",
                "22": "Ma faauta, ona pau o le mea ua ia manaomia mai ia te outou o le tausi lea o ana poloaiga; ma ua folafola mai e ia ia te outou afai tou te tausi i ana poloaiga o le a outou manuia i le laueleele; ma e lē aluese lava o ia mai le mea ua ia fetalai mai ai; o lea, afai tou te tausi i ana poloaiga e faamanuia mai o ia ia te outou ma faatamāoaigaina outou.",
                "23": "Ma o lenei, o le mea muamua, na ia foafoaina outou, ma tuu mai ia te outou o outou ola, o se mea ua outou nonofo aitalafu ai ia te ia.",
                "24": "Ma lona lua, ua ia manaomia ia outou faia e pei ona ia poloaiina ai outou; o se mea a outou faia, e vave ona faamanuia mai lava o ia ia te outou; ma o lea ua ia totogi ai outou. Ma ua outou nonofo aitalafu ai pea ia te ia, ma faapea lava, ma o le a faapea lava, e faavavau faavavau lava; o lea, o se a se mea tou te mitamita ai?",
                "25": "Ma o lenei ou te fesili atu, e mafai ea ona outou fai mai o se mea e uiga ia te outou lava? Ou te tali atu ia te outou, E leai. E lē mafai ona outou fai mai ua tusa outou ma le efuefu o le eleele; peitai na foafoaina outou mai le efuefu o le eleele; ae faauta, o le efuefu o ā ia o lē na foafoaina outou.",
                "26": "Ma o a’u, e oo lava ia te a’u, o lē ua outou ta’ua o lo outou tupu, ua lē sili atu a’u ia te outou; ona o a’u foi o le efuefu. Ma ua outou vaai mai ua ou toeaina, ma ua lata ona ou tuu atu lenei tino faaletino i lona tinā o le eleele.",
                "27": "O lea, e pei ona ou fai atu ia te outou sa ou auauna atu ia te outou, ma ou savali ma le mafaufau mamā i luma o le Atua, ua faapea lava ona ou faia i le taimi nei ia outou faapotopoto faatasi mai outou lava, ina ia mafai ona ou lē ponā, ma ina ia lē oo mai o outou toto i o’u luga, pe a ou tulai e faamasinoina a’u e le Atua i mea na ia poloaiina ai a’u e uiga ia te outou.",
                "28": "Ou te fai atu ia te outou sa ou faia ia outou faapotopoto mai faatasi ina ia mafai ona ou tafi o’u ofu mai lo outou toto, i le vaitaimi lenei ua lata ai ona ou alu ifo i lalo i lo’u tuugamau, ina ia mafai ona ou alu ifo i lalo i le filemu, ma ina ia mafai e lo’u agaga ola pea ona auai i aufaipese i lugā i le lagiina o viiga o se Atua amiotonu.",
                "29": "Ma e lē gata i lea, ou te fai atu ia te outou sa ou faia ia outou faapotopoto mai faatasi outou lava, ina ia mafai ona ou ta’u atu ia te outou ua lē mafai ona toe avea o a’u ma o outou a’oa’o, po o so outou tupu;",
                "30": "Ona e oo lava i lenei taimi, ua gatete tele lava lo’u tino atoa a’o o’u taumafai e tautala atu ia te outou; peitai ua lagolagoina a’u e le Alii le Atua, ma ua ia tuu mai a’u ou te tautala atu ia te outou, ma ua ia poloaiina a’u ia ou ta’u atu ia te outou i le asō, o lo’u atalii o Mosaea o se tupu ma se pule lea i luga o outou.",
                "31": "Ma o lenei, o’u uso e, ou te manao ia outou faia e pei ona sa outou faia e oo mai i le taimi nei. E pei ona outou tausi i a’u poloaiga, ma poloaiga foi a lo’u tamā, ma outou manuia ai, ma taofia ai outou mai le pa’u’ū atu i lima o o outou fili, e faapea lava ona outou manuia i le laueleele, pe afai tou te tausi i poloaiga a lo’u atalii, po o poloaiga a le Atua o le a tuuina atu e ia ia te outou, ma o le a leai se mana o o outou fili i o outou luga.",
                "32": "Peitai, lo’u nuu e, ia faaeteete nei tutupu a’e ni finauga i totonu o outou, ma outou filifili ai e usiusitai i le agaga leaga, lea sa tautala i ai lo’u tamā o Mosaea.",
                "33": "Aua faauta, e i ai se mala ua folafola i luga o ia o lē e filifili e usiusitai i lena agaga; ona afai e filifili o ia e usiusitai ia te ia, ma tumau ai ma oti i ana agasala, o ia lava lea e inu i le malaia o lona lava agaga ona e maua e ia mo ona taui se faasalaga e faavavau, ona sa soli e ia le tulafono a le Atua e lē tusa ai ma lona lava malamalama.",
                "34": "Ou te fai atu ia te outou, ua leai se tasi o i totonu ia te outou, vagana ai a outou fanau laiti e lei aoaoina e uiga i nei mea, ua ia lē iloa ua outou nofo aitalafu e faavavau i lo outou Tamā faalelagi, e tuu atu ia te ia mea uma ua outou maua ma o loo i ai; ma ua aoaoina foi e uiga i talafaamaumau o loo i ai valoaga na fetalaia e perofeta paia, e oo mai lava i le taimi na tuua ai e lo tatou tamā, o Liae, Ierusalema.",
                "35": "O lenei foi, o mea uma na tautalagia e o tatou tamā e oo mai i le taimi nei. Ma faauta, foi, sa latou tautalagia mea sa poloaiina ai i latou e le Alii; o lea, ua tonu ma moni i latou.",
                "36": "Ma o lenei, ou te fai atu ia te outou, o’u uso e, ona ua uma ona outou iloa ma aoaoina i nei mea uma, afai tou te solia ma ola e lē tusa ai ma mea ua ta’ua, ma ua outou o ese outou lava mai le Agaga o le Alii, ina ia leai sona nofoaga i totonu ia te outou e taitai ai outou i ala o le poto ina ia mafai ona outou fiafia, manuia, ma faasaoina ai—",
                "37": "Ou te fai atu ia te outou, o le tagata na te faia lenei mea, o ia lava lea e sau e fouvale faaaliali faasaga i le Atua; o lea ua filifili o ia e usiusitai i le agaga leaga, ma avea ma fili i le amiotonu uma; o lea, ua leai se afioaga o le Alii i totonu ia te ia, ona e lē afio o ia i malumalu ua lē paia.",
                "38": "O lea afai e lē salamo lena tagata, ae tumau ma oti o se fili i le Atua, o le a fagua e manaoga o le faamasinotonu paia lona agaga ola pea i se lagona tupu pea o lona lava ta’usalaga ta’u ta’usalaga lea o le a solomuli ai o ia mai luma o le Alii, ma ua tumu ai lona loto i lagona sesē, ma le tigā, ma le mafatia, lea ua pei o se afi ua lē matineia, o lona apeafi mumū e alu a’e pea i luga e faavavau ma faavavau lava.",
                "39": "Ma o lenei ou te fai atu ia te outou, ua leai se aiā a le alofa mutimutivale i lena tagata; o lea o lona malaia mulimuli o le tumau lea i le mafatia e lē gata.",
                "40": "E, outou e toeaiina matutua uma, ma outou foi alii talavou, ma outou fanau iti o e ua mafai ona malamalama i a’u upu, ona ua ou tautala manino atu ia te outou ina ia mafai ona outou malamalama, ou te tatalo ia outou ala mai i le manatuaina o le tulaga leaga tele o i latou o e ua pa’u’ū atu i le solitulafono.",
                "41": "Ma e lē gata i lea, ou te manao ia outou manatunatu i le tulaga manuia ma le fiafia o i latou o e e tausi i poloaiga a le Atua. Aua faauta, e faamanuiaina i latou i mea uma, i le faaletino ma le faaleagaga; ma afai latou te tutumau i le faamaoni e oo i le iuga, e talia i latou i le lagi, ina ia mafai ona latou mau faatasi ma le Atua i se tulaga o le fiafia e lē gata. E, ia manatua, ia manatua lava ua moni nei mea; ona ua fetalai mai ai le Alii le Atua."
            },
            "3": {
                "1": "O lenei foi o’u uso e, ou te manao ina ia outou faalogo mai, ona e tele lava ni isi mea ou te fia tautala atu ai ia te outou; aua faauta, ua ia te a’u ni mea e faamatala atu ia te outou e uiga i mea o le a oo mai.",
                "2": "Ma o mea o le a ou ta’u atu ia te outou sa faailoa mai ia te a’u e se agelu mai le Atua. Ma sa fetalai mai o ia ia te a’u: Ala mai ia; ma sa ou ala, ma faauta sa tulai mai o ia i o’u luma.",
                "3": "Ma sa fetalai mai o ia ia te a’u: Ala mai ia, ma faalogo mai i upu o le a ou ta’u atu ia te oe; aua faauta, ua ou sau e ta’u atu ia te oe tala fiafia o le olioli tele.",
                "4": "Ona ua faafofoga le Alii i au talosaga, ma ua faamasino e ia lau amiotonu, ma ua ia auina mai a’u e ta’u atu ia te oe ina ia e olioli; ma ina ia mafai ona e ta’u atu i ou tagata, ina ia mafai foi ona faatumuina i latou i le olioli.",
                "5": "Aua faauta, e oo mai le taimi, ma ua lē o toe mamao atu, o le a afio ifo mai le lagi i totonu o le fanauga a tagata, ma le mana, le Alii Mamana Aoao o lē o nofotupu, o lē sa i ai, ma o loo i ai mai le faavavau atoa e oo i le faavavau atoa, ma o le a mau o ia i se fale apitaga omea, ma o le a afio atu i totonu o tagata, ma fai vavega tetele, e pei o le faamalologa o e mama’i, faatutuina mai o e ua oti, faasavavaliina o e ua pipili, ma faapupula e ua tauaso, ma faia ia faalogo e ua tutuli, ma faamālōlō ituaiga uma o ma’i eseese.",
                "6": "Ma o le a tutuli ese e ia tiapolo, po o agaga leaga ua mau i loto o le fanauga a tagata.",
                "7": "Ma faauta, o le a mafatia o ia i faaosoosoga, ma tiga o le tino, ma le fia ’ai ma le fia inu, ma le lailoa, e sili atu i lo le mea e mafai e le tagata ona onosaia, vagana ai ua oti; aua faauta, e maligi le toto mai pu afu uma, ona o le a tele naua o lona mafatia ona o le amioleaga ma mea inosia a ona tagata.",
                "8": "Ma o le a ta’ua o ia o Iesu Keriso, o le Alo o le Atua, o le Tamā o le lagi ma le lalolagi, o le Foafoa o mea uma mai le amataga; ma o lona tinā o le a ta’ua o Maria.",
                "9": "Ma faauta, e afio mai o ia i ona lava tagata, ina ia mafai ona oo mai o le faaolataga i le fanauga a tagata e ala lava i le faatuatua i lona suafa; ma e ui lava i nei mea uma o le a latou manatu o ia o se tagata, ma fai mai ua ia te ia se tiapolo, ma o le a latou sasa ia te ia, ma o le a latou faasatauro foi o ia.",
                "10": "Ma o le a toetu mai o ia i le aso lona tolu mai e ua oti; ma faauta, ua tu o ia e faamasino le lalolagi; ma faauta, ua faia nei mea uma ina ia oo mai ai se faamasinoga amiotonu i luga o le fanauga a tagata.",
                "11": "Aua faauta, e togiola foi lona toto mo agasala a i latou o e na pa’u’ū i le solitulafono a Atamu, o e na maliliu e aunoa ma le iloa o le finagalo o le Atua e uiga ia te i latou, po o e na agasala ma le lē iloa.",
                "12": "Ae talofa, talofa i lē e iloa ua fouvale o ia faasaga i le Atua! Ona e lē oo mai le faaolataga i se tasi faapena vagana ai e ala i le salamo ma le faatuatua i le Alii o Iesu Keriso.",
                "13": "Ma ua auina mai e le Alii le Atua ana perofeta paia i totonu o le fanauga uma a tagata, e ta’u atu nei mea i ituaiga uma, malo, ma gagana, ina ia mafai e soo se tasi o i latou e talitonu o le a afio mai Keriso, ona maua le faamagaloga o a latou agasala, ma olioli i le olioli tele, e pei lava ua uma ona afio mai o ia i totonu o i latou.",
                "14": "Peitai sa silasila le Alii le Atua o ona tagata o ni tagata ua ua maaa, ma sa tofia e ia mo i latou se tulafono, o le tulafono lava lea a Mose.",
                "15": "Ma e tele faailoga, ma mea ofoofogia, ma faatusa, ma ata lafoia sa faaali mai e ia ia te i latou, e uiga i lona afio mai; ma sa fetalai atu foi perofeta paia ia te i latou e uiga i lona afio mai; ma peitai sa latou faamaaa o latou loto, ma latou lē malamalama ua leai se aogā o le tulafono a Mose vagana ai ua ala mai i le togiola o lona toto.",
                "16": "Ma e tusa pe a na mafai ona agasala fanau laiti e lē mafai ona faaolaina i latou; ae ou te fai atu ia te outou ua faamanuiaina i latou; aua faauta, e pei o Atamu, po o i le natura, e pa’u’ū i latou, ae faapea lava ona togiola le toto o Keriso mo a latou agasala.",
                "17": "Ma e lē gata i lea, ou te fai atu ia te outou, o le a lē i ai se isi igoa e tuuina mai po o se isi lava ala po o ni auala e mafai ona oo mai ai le faaolataga i le fanauga a tagata, ua na’o le suafa lava o Keriso, le Alii Mamana Aoao.",
                "18": "Aua faauta e faamasino mai o ia, ma ua tonu lana faamasinoga; ma e lē fano le tamaitiiti meamea e oti i lona tamameamea; ae e inu e tagata matutua le malaia i o latou lava agaga vagana ai ua latou faalotomaualaloina i latou lava ma avea e pei o fanau laiti, ma talitonu o le olataga sa oo mai, ma ua oo mai, ma o le a oo mai, e ala mai i le toto togiola o Keriso, le Alii Mamana Aoao.",
                "19": "Ona o le tagata natura o se fili i le Atua, ma sa faapea lava mai le pa’ū o Atamu, ma o le a faapea lava, e faavavau faavavau lava, vagana ai ua gaua’i atu o ia i uunaiga a le Agaga Paia, ma tuu ese le tagata natura ma avea ma tagata paia e ala i le togiola a Keriso le Alii, ma avea e pei o se tamaitiiti, e usiusitai, agamalu, lotomaualalo, onosai, tumu i le alofa, loto e usiusitai i mea uma ua silafia e le Alii e tatau ona faaoo mai i ona luga, e faapei ona usiusitai o se tamaitiiti i lona tamā.",
                "20": "Ma e lē gata i lea, ou te fai atu ia te outou, o le a oo mai le taimi e salalau atu ai le malamalama o se Faaola i atunuu uma, ituaiga, gagana, ma tagata.",
                "21": "Ma faauta, a oo mai lena taimi, o le a leai se tasi e maua ua lē ponā i luma o le Atua, vagana ai fanau laiti, na o le ala lava i le salamo ma le faatuatua i le suafa o le Alii le Atua Mamana Aoao.",
                "22": "Ma e oo lava i le taimi nei, a uma ona e a’oa’o atu i lou nuu mea ua poloaiina ai oe e le Alii lou Atua, po ua lē toe maua ai ea i latou i le lē ponā i le silafaga a le Atua, ua na’o le tusa ai ma upu na ou tautala atu ai ia te oe.",
                "23": "Ma o lenei ua ou tautala atu i upu na poloaiina ai a’u e le Alii le Atua.",
                "24": "Ma ua faapea ona fetalai mai o le Alii: O le a tulai mai nei upu o se molimau susulu e faasaga i lenei nuu, i le aso faamasino; o le mea lea o le a faamasino ai i latou, o tagata taitoatasi e tusa ma ana galuega, pe lelei, pe leaga.",
                "25": "Ma afai ua le tonu a latou galuega e tuu i latou i se vaaiga leaga matautia o lo latou lava sala ma a latou mea inosia, ia o le a latou solomuli ese ai mai luma o le Alii i se tulaga o le pagatia ma le mafatia e lē gata, e lē mafai ona latou toe foi mai ai; o lea ua latou inumia ai le malaia i o latou lava agaga.",
                "26": "O lea, ua latou inu ai mai le ipu o le toasa o le Atua, o se faamasinotonu e lē mafai ona faafitia mai ia te i latou e pei ona lē mafai ona faafitia e ia le tatau ai o le pa’ū o Atamu ona o lona ’ai o le fua faasaina; o lea, e lē toe mafai ai ona maua e le alofa mutimutivale se aiā ia te i latou e faavavau.",
                "27": "Ma o lo latou mafatia e pei o se lepa afi ma le teiō, o ona apeafi mumū e lē matineia, ma o lona asu e alu a’e pea i luga e faavavau ma faavavau lava. Sa faapea ona poloaiina o a’u e le Alii. Amene."
            },
            "4": {
                "1": "Ma o lenei, sa oo ina ua uma ona fai atu e le tupu o Peniamina o upu na tuu mai e le agelu a le Alii ia te ia, sa tepa atu ona fofoga faataamilo i le motu o tagata, ma faauta ua pa’u’ū i latou uma i le eleele, ona ua oo mai i o latou luga le mata’u i le Alii.",
                "2": "Ma ua latou vaaia i latou lava i lo latou lava tulaga faaletino, ua maualalo lava nai lo le efuefu o le eleele. Ma sa latou alalaga leotele uma i le leo e tasi, fai mai: E, ia alofa mutimutivale mai ia, ma faaaoga le toto togiola o Keriso ina ia mafai ai ona matou maua le faamagaloga o a matou agasala, ma mafai ona faamamāina o matou loto; ona ua matou talitonu ia Iesu Keriso, le Alo o le Atua, o lē na foafoaina le lagi ma le lalolagi, ma mea uma lava; o lē o le a afio ifo i totonu o le fanauga a tagata.",
                "3": "Ma sa oo ina ua uma ona latou tautatala o nei upu sa afio ifo i o latou luga le Agaga o le Alii, ma faatumuina i latou i le olioli, ina ua latou mauaina se faamagaloga o a latou agasala, ma ina ua maua le filemu o le mafaufau, ona o le faatuatua tele sa ia te i latou ia Iesu Keriso, o lē o le a afio mai, e tusa ma upu na tautala mai ai le tupu o Peniamina ia te i latou.",
                "4": "Ma sa toe tatala e le tupu o Peniamina lona fofoga ma amata ona tautala mai ia te i latou, e faapea: A’u uo e ma o’u uso, lo’u aiga e ma lo’u nuu, ou te manao ia outou toe faalogo mai, ina ia mafai ona outou lagona ma malamalama i a’u upu o totoe o le a ou tautala atu ai ia te outou.",
                "5": "Aua faauta, afai ua faaosofia outou i le taimi nei e le malamalama o le agalelei o le Atua i se lagona o ni tagata noa outou, ma lo outou tulaga lē aoga ma le pa’ū—",
                "6": "Ou te fai atu ia te outou, afai ua outou maua se malamalama o le agalelei o le Atua, ma lona mana lē mafaatusalia, ma lona poto, ma lona onosai, ma lona tali-tiga i le fanauga a tagata; ma, le togiola foi na saunia mai le faavaega o le lalolagi, ina ia mafai ona oo mai o le faaolataga ia te ia o lē e tuu atu lona faalagolago i le Alii, ma filigā i le tausiga o ana poloaiga, ma faatuatua pea e oo lava i le iuga o lona ola, ou te manatu o le ola o le tino faaletino—",
                "7": "Ou te fai atu, o le tagata lena o lē e mauaina le faaolataga, e ala i le togiola na saunia mai le faavaega o le lalolagi mo le fanauga uma a tagata, o e sa i ai talu mai le pa’ū o Atamu, po o e o i ai, po o soo se tasi o le a i ai, e oo lava i le iuga o le lalolagi.",
                "8": "Ma o le ala lenei e oo mai ai le olataga. Ma ua leai se isi faaolataga vagana ai lenei ua fetalai i ai; pe ua i ai foi ni isi tulaga e mafai ona faaolaina ai o le tagata vagana ai tulaga ua ou ta’u atu ia te outou.",
                "9": "Ia talitonu i le Atua; ia talitonu o loo soifua o ia, ma o ia na foafoaina mea uma, i le lagi ma le lalolagi; ia talitonu ua ia te ia le poto uma, ma le mana uma, i le lagi ma le lalolagi; ia talitonu e lē mafai e le tagata ona malamalama i mea uma e mafai ona malamalama i ai le Alii.",
                "10": "Ma o lea foi, ia talitonu e ao ina outou salamo ia outou agasala ma lafoai i ai, ma faamaualalalo outou lava i luma o le Atua; ma ole atu ma le faamaoni o le loto o le a faamagaloina e ia outou; ma o lenei, afai tou te talitonu i nei mea uma, ia vaai ua outou faia.",
                "11": "Ma ou te toe fai atu ia te outou e pei ona ou fai atu muamua, ona ua outou maua le malamalama i le mamalu o le Atua, pe afai ua outou iloa e uiga i lona agalelei ma ua outou tofo i lona alofa, ma ua outou maua se faamagaloga o a outou agasala, lea ua tupu ai le olioli tele lava faapea i o outou agaga, e faapea lava ona ou manao ia outou manatua, ma taofi pea i le manatuaina, le silisiliese o le Atua, ma lo outou lava tagata noa, ma lona agalelei ma lona tali-tiga ia te outou, o tagata lē aoga, ma faamaualaloina outou lava e oo ifo i le loloto o le lotomaualalo, ma valaau atu i le suafa o le Alii i aso taitasi, ma tutulai mausalī i le faatuatua i le mea o le a oo mai, lea na fetalai mai e le fofoga o le agelu.",
                "12": "Ma faauta, ou te fai atu ia te outou afai tou te faia lenei mea o le a outou olioli pea, ma faatumuina i le alofa o le Atua, ma tumau ai pea le faamagaloina o a outou agasala; ma o le a outou tutupu a’e i le malamalama o le mamalu o ia na foafoaina outou, po o i le malamalama o le mea ua tonu ma moni.",
                "13": "Ma o le a lē i ai ia te outou se manatu e faamanu’a i le tasi, ae ia outou nonofo i le filemu, ma faia i tagata taitoatasi e tusa ma le mea e tatau ai mo ia.",
                "14": "Ma o le a outou lē tuu a outou fanau ia latou fia aai, pe lē lavalava; pe tou te tuu foi ia latou solia tulafono a le Atua, ma misa ma fefinaua’i o le tasi ma le isi, ma auauna i le tiapolo, o lē o le matai o le agasala, po o lē o le agaga leaga lea na tautatala i ai o tatou tamā, o ia o se fili i le amiotonu uma lava.",
                "15": "Ae tou te a’oa’o i latou ia savavali i ala o le upumoni ma le faamamalu; tou te a’oa’o i latou ia alofa le tasi i le isi, ma auauna le tasi i le isi.",
                "16": "O lenei foi, o outou lava o le a outou fesoasoani atu i e manaomia la outou fesoasoani; o le a outou avatu ni a outou mea ia te ia o lē ua lē tagolima; ma o le a outou lē tuuina le tagata ’aisi ia lē aoga lana aioi mai ia te outou, ma auina ese atu o ia ia fano.",
                "17": "Atonu e te faapea ane: Ua aumai e lea tagata i ona lava luga lona pagatia; o lea o le a ou taofi ai lo’u lima, ma lē avatua ia te ia ni a’u meaai, pe faasoa atu ia te ia a’u mea ina ia lē mafatia o ia, ona ua talafeagai ona faasalaga—",
                "18": "Peitai ou te fai atu ia te oe, le tagata e, soo se tasi na te faia lenei mea, o ia lava lea ua i ai se pogai tele e tatau ona salamo ai; ma vagana ai ua salamo o ia i lena mea ua ia faia, e fano o ia e faavavau, ma ua leai sona sao i le malo o le Atua.",
                "19": "Aua faauta, pe lē o i tatou uma ea o ni tagata ’aisi? Pe ua tatou lē faalagolago uma ea i le Tagata e tasi, o le Atua lava lea, mo mea uma ua tatou maua, mo meaai ma lavalava, ma mo auro, ma mo ario, ma mo ituaiga uma o oloa eseese ua tatou maua?",
                "20": "Ma faauta, e oo lava i le taimi nei, o loo outou valaau atu i lona suafa, ma aioi atu mo se faamagaloga o a outou agasala. Ma ua tuu ea e ia la outou aioi atu ia lē aoga? E leai; ua sasaa mai e ia lona Agaga i o outou luga, ma ua faia e ia ia tumu o outou loto i le olioli, ma faia e ia ia taofia o outou gutu ia lē mafafai ona outou tautatala, ona o le matua tele o lo outou olioli.",
                "21": "Ma o lenei, afai e tuu mai e le Atua, o lē na foafoaina outou, o lē ua outou faalagolago i ai mo o outou ola ma mea uma ua outou maua ma o loo i ai, soo se mea ua sa’o tou te ole atu ai ia te ia, i le faatuatua, ma le talitonu o le a outou maua, E, ua matua tatau lava la ona outou fefaasoaa’i o a outou mea ua maua o le tasi i le isi.",
                "22": "Ma afai e te faamasino i le tagata e tuu mai lana talosaga ia te oe mo au mea ina ia lē fano o ia, ma e ta’usalaina o ia, pe o le a lē matuā sili atu ea la ona tonu o lou ta’usalaga mo le lima mau i au mea, e lē o ni au ae o ā le Atua, o lē foi e ana le ola ua ia te oe; peitai e te lei tuuina atu ai se talosaga, pe salamo i le mea ua e faia.",
                "23": "Ou te fai atu ia te outou, oi talofa i lena tagata, ona o le a fano ana mea faatasi ma ia; ma o lenei, ua ou fai atu nei mea ia te i latou o e ua mauoa i mea o lenei lalolagi.",
                "24": "O lenei foi, ou te fai atu i e matitiva, outou na ua lē tagolima ae ua lava mea ua outou maua, ua outou ola ai mai lea aso i lea aso; o le uiga o la’u tala o outou uma o e e teena le tagata ’aisi, ona ua outou lē tagolima; ou te manao ia outou fai ifo i o outou loto e faapea: Ua ou lē avatu se mea ona ua ou lē tagolima, ae a na ou tagolima ou te avatu lava.",
                "25": "Ma o lenei, afai tou te fai ifo lenei mea i o outou loto tou te tumau pea i le lē sala, a lē o lea e ta’usalaina outou; ma ua tonu lo outou ta’usalaga ona ua outou manumanu i mea tou te lei mauaina.",
                "26": "Ma o lenei, ona o nei mea ua ou tautala atu ai ia te outou—o lona uiga, mo le faatumauina pea o le faamagaloina o a outou agasala mai lea aso i lea aso, ina ia outou savavali ma le lē sala i luma o le Atua—ou te manao ia outou faasoa atu a outou mea i e matitiva, ia taitasi le tagata ma faia e tusa ma mea ua ia te ia, e pei o le fafagaina o e ua fia aai, faaoofuina o e ua lē lavalava, asiasi atu i e mama’i ma auauna atu mo lo latou mapusaga, faaleagaga ma faaletino, e tusa ma o latou manaoga.",
                "27": "Ma ia vaai ia faia nei mea uma i le poto ma le faatulagaga lelei; ona e lē tatau i se tagata ona momo’e televave atu nai lo le malosi ua ia te ia. O lenei foi, e tatau ia te ia ona filigā, ina ia mafai ona manumalo o ia i le taui; o lea, e tatau ona faia mea uma i le faatulagaga tatau.",
                "28": "Ma ou te manao ia outou manatua, soo se tasi o outou na te nonō se mea mai lē la te tuaoi e tatau ia te ia ona toe faafoi atu le mea na nonō mai e ia, e tusa ma lana ioega, a lē o lea ua e faia le agasala; ma atonu o le a e faia ia fai ai foi e lē lua te tuaoi le agasala.",
                "29": "Ma mulimuli lava, e lē mafai ona ou ta’u atu ia te outou mea uma e mafai ona outou faia ai le agasala; ona ua tele ala ma auala eseese, ua matuā tele lava e lē mafai ona ou faitauina.",
                "30": "Ae o le mea lenei e mafai ona ou ta’u atu ia te outou, afai tou te lē vaavaaia outou lava, ma o outou mafaufauga, ma a outou upu, ma a outou galuega, ma tausi i poloaiga a le Atua, ma tumau pea i le faatuatua i mea ua outou faalogo i ai e uiga i le afio mai o lo tatou Alii, e oo lava i le iuga o o outou ola, e fano lava outou. Ma o lenei le tagata e, ia manatua, ma lē fano ai."
            },
            "5": {
                "1": "Ma o lenei, sa oo ina ua uma ona saunoa atu faapea le tupu o Peniamina i lona nuu, sa auina atu e ia ni avefeau i totonu ia te i latou, i le fia iloa mai lona nuu pe ua latou talitonu i upu na tautala atu e ia ia te i latou.",
                "2": "Ma sa latou alalaga uma mai i le leo e tasi, fai mai: Ioe, ua matou talitonu i upu uma na e saunoa mai ai ia te i matou; o lenei foi, ua matou iloa lo latou mautinoa ma le moni, ona o le Agaga o le Alii Mamana Aoao, lea ua ia faia se liuga tele i totonu o i matou, po o i totonu o o matou loto, ua lē toe i ai so matou manao e fai mea leaga, ae ia faia mea lelei e lē aunoa.",
                "3": "Ma o i matou, lava, foi, ua maua ni vaaiga sili o mea o le a oo mai, e ala i le agalelei lē faatuaoia o le Atua, ma faaaliga a lona Agaga; ma a na tatau ai, e mafai ona matou vavalo e uiga i mea uma.",
                "4": "Ma o le faatuatua sa ia te i matou e uiga i mea na saunoa mai ai lo matou tupu ia te i matou ua aumai ai i matou i lenei malamalama sili, o lea ua matuā faafiafiaina ai i matou i le olioli tele lava.",
                "5": "Ma ua matou loto e ulu atu i se feagaiga ma lo matou Atua e fai lona finagalo, ma usiusitai i ana poloaiga i mea uma e poloaiina ai i matou e ia, i o matou aso uma o totoe, ina ia matou lē aumaia i o matou lava luga le mafatia e lē gata, e pei ona fetalai i ai le agelu, ina ia matou lē inu mai le ipu o le toasa o le Atua.",
                "6": "Ma o lenei, o upu nei na manao i ai le tupu o Peniamina mai ia te i latou; ma o lea na fai atu ai o ia ia te i latou: Ua outou fai mai upu na ou manao i ai; ma o le feagaiga ua outou faia o se feagaiga amiotonu.",
                "7": "Ma o lenei, ona o le feagaiga ua outou faia, o le a ta’ua ai outou o le fanau a Keriso, o ona atalii, ma ona afafine; ona faauta, o le asō ua fanauina ai e ia outou faaleagaga; ona ua outou fai mai ua liua o outou loto e ala i le faatuatua i lona suafa; o lea, ua fanauina ai outou e ia ma ua avea ai outou ma ona atalii ma ona afafine.",
                "8": "Ma o lalo o lenei suafa ua faasaoloto ai outou, ma ua leai se isi lava suafa e mafai ona faasaoloto ai outou. Ua leai se isi lava suafa ua tuuina mai e mafai ona oo mai ai le olataga; o lea, ou te manao ai ia outou ave i o outou luga le suafa o Keriso, outou uma ua ulu atu i le feagaiga ma le Atua o le a outou usiusitai e oo i le iuga o o outou ola.",
                "9": "Ma o le a oo mai, soo se tasi e faia lenei mea o le a nofo o ia i le itu taumatau o le Atua, ona o le a iloa e ia le suafa o le a valaauina ai o ia; ona o le a valaauina o ia i le suafa o Keriso.",
                "10": "Ma o lenei foi o le a oo mai, soo se tasi e lē avea i ona luga le suafa o Keriso o le a valaauina i se isi igoa; o lea, o le a maua e ia o ia lava i le itu tauagavale o le Atua.",
                "11": "Ma ou te manao ia outou manatua foi, o le igoa lenei sa ou fai atu o le a ou avatu ia te outou e lē tatau lava ona soloiesea, vagana ai i le solitulafono; o lea, ia outou faaeteete ai ia outou lē solitulafono, ina ia lē soloiesea le suafa mai o outou loto.",
                "12": "Ou te fai atu ia te outou, ou te manao ia outou manatua ia faatumauina le suafa ia tusia pea i o outou loto, ina ia lē maua outou i le aao tauagavale o le Atua, ae ia outou lagona ma iloa le leo o le a valaauina ai outou, ma le igoa foi, o le a valaauina ai outou e ia.",
                "13": "Aua pe faapefea ona iloa e se tagata le matai e lei auauna i ai o ia, ma o ai se tagata ese ia te ia, ma ua mamao mai i mafaufauga ma faamoemoega o lona loto?",
                "14": "O lenei foi, e ave ea e se tagata se asini e ā lona tua’oi ma taofi ia te ia? Ou te fai atu ia te outou, E leai; e lē tuua lava e ia o ia, ia ’ai i totonu o lana lafu, ae na te tuli ese o ia, ma tuli o ia i fafo. Ou te fai atu ia te outou, o le a faapea lava i totonu ia te outou pe afai tou te lē iloa le suafa ua valaau ai outou.",
                "15": "O lea, ou te manao ai ia outou tutumau ma lē masi’i’ese, ma faatumulia e lē aunoa i galuega lelei, ina ia mafai ona faamauina outou e Keriso, le Alii le Atua Mamana Aoao, e fai mona, ina ia mafai ona aumai o outou i le lagi, ina ia mafai ona outou maua le olataga tumau e faavavau ma le ola e faavavau, e ala i le poto, ma le mana, ma le faamasinotonu, ma le alofa mutimutivale o ia o lē na foafoaina mea uma, i le lagi ma le lalolagi, o lē o le Atua o mea uma. Amene."
            },
            "6": {
                "1": "Ma o lenei, ua manatu le tupu o Peniamina o se mea ua tatau, ina ua uma ona tautala atu o ia i le nuu, e ao ona ia faamaumau igoa o i latou uma o e na osi feagaiga ma le Atua e tausi i ana poloaiga.",
                "2": "Ma sa oo ina sa leai se tagata e toatasi o i latou, vagana ai fanau laiti, sa lei osi feagaiga ma latou ave i o latou luga le suafa o Keriso.",
                "3": "O lenei foi, sa oo ina ua uma ona faaiu e le tupu o Peniamina nei mea uma, ma ua faapaiaina lona atalii o Mosaea e avea ma pule ma se tupu i lona nuu, ma ua tuuina atu ia te ia o faatonuga uma e uiga i le malo, ma ua tofiaina foi faitaulaga e aoaoina le nuu, ina ia mafai ona latou faalogo ma iloa poloaiga a le Atua, ma uuna’i i latou ia manatua le tautoga ua latou faia, sa auina atu e ia le motu o tagata, ma sa latou foi atu, o tagata taitoatasi, e tusa ma o latou aiga, i o latou lava fale.",
                "4": "Ma sa amata ona nofotupu Mosaea e sui i lona tamā. Ma sa amata ona nofotupu o ia i le tolu sefulu o ona tausaga, o le atoa ai lea, o le tusa o le fa selau ma le fitu sefulu ma le ono o tausaga mai le taimi na tuua ai Ierusalema e Liae.",
                "5": "Ma sa soifua le tupu o Peniamina i le tolu tausaga ona maliu ai lea o ia.",
                "6": "Ma sa oo ina savali le tupu o Mosaea i ala o le Alii, ma sa tausi e ia ana faamasinoga ma ana tulafono, ma sa tausi e ia ana poloaiga i soo se mea lava o mea uma na poloaiina ai e ia o ia.",
                "7": "Ma sa faatonu e le tupu o Mosaea lona nuu ia latou galueaiina le eleele. Ma o ia foi, sa galueaiina e ia lava le eleele, ina ia mafai ona lē avea o ia ma avega mamafa i lona nuu, ina ia mafai ona faia e ia e tusa ma mea uma na faia e lona tamā. Ma sa leai se finauga i totonu o lona nuu atoa mo le va o tausaga e tolu."
            },
            "7": {
                "1": "Ma o lenei, sa oo ina ua mavae ona maua e le tupu o Mosaea le filemu sa faaauau pea mo le va o tausaga e tolu, sa ia fia iloa e uiga i tagata o e na o a’e e nonofo i le laueleele o Liae-Nifae, po o le aai o Liae-Nifae; ona sa leai se mea sa faalogoina e lona nuu mai ia te i latou mai le taimi na latou tuua ai le laueleele o Sara’emila; o lea, sa latou faafiufiu ai ia te ia i lo latou fesili soo.",
                "2": "Ma sa oo ina faataga e le tupu o Mosaea ni o latou alii malolosi e toasefuluono e o a’e i le laueleele o Liae-Nifae, e saili e uiga i o latou uso.",
                "3": "Ma sa oo ina amata ona latou o a’e i le aso na sosoo ai, ma sa faatasi ma i latou se tasi tagata e igoa ia Amona, o ia o se tagata aumalosi ma le tino malosi tele, ma o se e tupuga mai ia Sara’emila; ma o ia foi sa taitai ia te i latou.",
                "4": "Ma o lenei, sa latou le iloa le ala sa tatau ona latou malaga ai i le vao e o a’e ai i le laueleele o Liae-Nifae; o lea na latou fesēta’i ai i le vao i aso e tele, e fa sefulu lava aso na latou fesēta’i ai.",
                "5": "Ma ina ua mavae aso e fa sefulu o latou fesēta’i, sa latou tau atu i se mauga, e i matu o le laueleele o Seloma, ma o iina na latou faatutu ai o latou faleie.",
                "6": "Ma sa ave e Amona ni ona uso e toatolu, ma o o latou igoa o Amaleki, Helema, ma Hema, ma sa latou o ifo i le laueleele o Nifae.",
                "7": "Ma faauta, sa latou fetaia’i ma le tupu o tagata o e sa i ai i le laueleele o Nifae, ma i le laueleele o Seloma; ma sa si’omia i latou e leoleo a le tupu, ma ave i latou, ma saisai, ma tuu i le falepuipui.",
                "8": "Ma sa oo ina ua lua aso o i ai i latou i le falepuipui sa toe aumai i latou i luma o le tupu, ma sa tatala o latou noanoaga; ma sa latou tutulai i luma o le tupu, ma sa faatagaina, pe sa faatonuina foi i latou, ia latou tali atu i fesili o le a fesili mai e ia ia te i latou.",
                "9": "Ma sa fai mai o ia ia te i latou: Faauta, o a’u o Limae, o le atalii o Noa, o ia o le atalii o Senifa, o lē na sau mai le laueleele o Sara’emila e fai mo ona tofi le laueleele lenei, o le laueleele lea o o latou tamā, o lē na faia e avea o se tupu i le finagalo o le nuu.",
                "10": "Ma o lenei, ou te fia iloa le pogai ua outou totoa ai lava e o mai latalata i pa o le aai, a’o a’u lava lenei, ou te faatasi ma a’u leoleo i fafo o le faitotoa?",
                "11": "Ma o lenei, o le pogai lenei ua ou tuu atu ai ia faasaoina outou, ina ia mafai ona ou fesiligia outou, a na leai po ua ou faia ia fasiotia outou e a’u leoleo. Ua faatagaina outou tou te tautatala mai.",
                "12": "Ma o lenei, ina ua vaai atu Amona ua faataga o ia e tautala atu, sa alu atu o ia ma ifo atu o ia lava i luma o le tupu; ma ina ua toe tulai a’e o ia sa ia fai atu: Le tupu e, ou te matuā faafetai tele i luma o le Atua i lenei aso ona ua ou ola pea, ma ua faatagaina a’u ou te tautala atu; ma o le a ou taumafai e tautala atu ma le lototele.",
                "13": "Ona ua ou mautinoa a na e silafia a’u po ua e lē tuuina ia noatia a’u i nei maea. Ona o a’u o Amona, ma o a’u o se e tupuga mai ia Sara’emila, ma ua ou sau mai le laueleele o Sara’emila e saili e uiga i o matou uso, o e na aumai e Senifa mai lena laueleele.",
                "14": "Ma o lenei, sa oo ina ua uma ona faalogo mai o Limae i upu a Amona, sa matua fiafia tele lava o ia, ma fai mai: O lenei, ua ou iloa ma le mautinoa o loo ola pea o’u uso o e o i ai i le laueleele o Sara’emila. Ma o lenei, o le a ou olioli; ma o le aso a taeao o le a ou faia ai ia olioli foi lo’u nuu.",
                "15": "Aua faauta, o loo matou pologa nei ia sa Lamanā, ma ua totogi lafoga i matou i se lafoga ua faigata lava ona tauave. Ma o lenei, faauta, o le a laveaiina i matou e o matou uso mai lo matou pologa, po o mai lima o sa Lamanā, ma o le a avea i matou ma a latou pologa; ona e sili lo matou pologa i tagata sa Nifaē nai lo le totogi o lafoga i le tupu o sa Lamanā.",
                "16": "Ma o lenei, sa faatonu e le tupu o Limae ana leoleo ia aua ne’i o latou toe saisaia Amona po o ona uso, ae faatonu ia latou o atu i le maupu’epu’e sa i le itu i mātū o Seloma, ma aumai o latou uso i le aai, ina ia mafai ai ona latou aai, ma feinu, ma malolo i latou lava mai fita o la latou malaga; ona sa latou mafatia i mea e tele; sa latou mafatia i le fia ’a’ai, fia feinu, ma le vaivai.",
                "17": "Ma o lenei sa oo ina auina atu e le tupu o Limae i le aso na sosoo ai se folafolaga i lona nuu atoa, ina ia mafai ona latou faapotopoto mai faatasi i latou lava i le malumalu, e faalogo i upu o le a tautala atu ai o ia ia te i latou.",
                "18": "Ma sa oo ina ua latou faapotopoto mai faatasi i latou lava, sa tautala atu o ia ia te i latou i lenei ala, e faapea: E, outou e, o lo’u nuu, ia ea ia i luga o outou ulu ma ia faamafanafanaina outou; aua faauta, ua oo mai le taimi, pe ua lē o mamao, le taimi o le a tatou lē toe i ai i le puleaga a o tatou fili, e ui i le tele o a tatou tauiviga, ia sa lē aoga; peitai ou te faalagolago o loo totoe se tauiviga aoga e tatau ona faia.",
                "19": "O lea, ia ea i luga o outou ulu, ma ia olioli, ma tuu atu lo outou faalagolago i le Atua, i lena Atua o lē na fai ma Atua o Aperaamo, ma Isaako, ma Iakopo; ma i lena Atua foi, o lē na aumaia le fanauga a Isaraelu mai le laueleele o Aikupito, ma faia e ia ia latou savavali i totonu o le Sami Ulaula i luga o le eleele matutu, ma fafaga i latou i le manai ina ia latou lē fano i le vao; ma le tele o isi mea na faia e ia mo i latou.",
                "20": "Ma lea foi, o lena Atua e tasi na ia aumaia o tatou tamā mai le laueleele o Ierusalema, ma ia tausia ma faasaoina ona tagata e oo mai i le taimi nei; ma faauta, ona o a tatou amioletonu ma mea inosia ua aumai ai e ia i tatou i le pologa.",
                "21": "Ma o outou uma o molimau i le asō, o Senifa, o lē na fai ma tupu i lenei nuu, ona o lona soona-naunau e fai mo ona tofi le laueleele o ona tamā, o lea na faaseseina ai o ia i le poto ma le faitogafiti o le tupu o Lamana, o lē na faasese ia te ia ina ua uma ona faia e ia o se maliega ma le tupu o Senifa, ma ina ua uma ona ia tuuina mai i ona lima le mauaina o se vaega o le laueleele, po o le aai o Liae-Nifae, ma le aai o Seloma; ma le laueleele faataamilo ai—",
                "22": "Ma sa faia e ia nei mea uma, mo le faamoemoe e tasi, o le aumaia lea o lenei nuu i le toilalo po o i le pologa. Ma faauta, o tatou i le taimi nei o loo tatou totogi atu lafoga i le tupu o sa Lamanā, o le aofai o le ’afa o a tatou saga, ma a tatou karite, ma e oo lava ia tatou saito o ituaiga eseese uma, ma le ’afa e tasi o faaopoopoga o a tatou lafu ma fagaga; ma e oo lava i le ’afa o mea uma ua ia te i tatou po o mea ua tatou maua ua faamalosia e le tupu o sa Lamanā mai ia te i tatou, a leai, o o tatou ola.",
                "23": "Ma o lenei, pe ua lē faigata ea ona tatou gafatia lenei mea? Ma ua lē tele ea lo tatou nei puapuagatia? O lenei faauta, ua telē lava le mafuaaga ua tatou faanoanoa ai.",
                "24": "Ioe, ou te fai atu ia te outou, ua tele lava mafuaaga ua ia te i tatou e faanoanoa ai; aua faauta e toafia o tatou uso ua fasiotia, ma ua faamaligiina maumau o latou toto, o nei mea uma ua mafua ona o le amioletonu.",
                "25": "Ona a na le pa’u’ū atu lenei nuu i le soligatulafono po ua lē tuua e le Alii lenei mea leaga tele ia oo mai i o latou luga. Ae faauta, sa latou lē fia faalogo i ana afioga; ae sa tutupu a’e finauga i totonu o i latou, sa oo lava ina matuā tetele sa oo ai ina latou faamaligi le toto i totonu o i latou lava.",
                "26": "Ma sa latou fasiotia se perofeta a le Alii; ioe, o se tagata filifilia o le Atua, o lē na ia ta’u atu ia te i latou a latou amioleaga ma mea inosia, ma vavalo atu e uiga i le tele o mea o le a oo mai, ioe, e oo lava i le afio mai o Keriso.",
                "27": "Ma ona sa fai atu o ia ia te i latou o Keriso o le Atua lea, o le Tamā o mea uma lava, ma fai atu o le a ave e ia i ona luga foliga o le tagata, ma o foliga lava ia na faatusa e foafoa i ai le tagata i le amataga; po o i ni isi upu, na fai mai o ia na foafoaina le tagata i foliga o le Atua, ma o le a afio ifo le Atua i le fanauga a tagata, ma ave i ona luga le tino ma le toto, ma femaliua’i ai i luga o le fogaeleele—",
                "28": "Ma o lenei, ona sa fai atu e ia nei mea, sa latou fasioti ia te ia; ma e tele atu isi mea na latou faia na oo mai ai i o latou luga le toasa o le Atua. O lea, o ai e ofo ua latou i ai i le pologa, ma ua taiaina i latou i puapuaga mata’utia?",
                "29": "Aua faauta, na fetalai mai le Alii: Ou te lē fesoasoani i lo’u nuu i le aso o lo latou solitulafono; ae o le a Ou punia o latou ala ina ia latou lē manuia; ma o a latou mea e fai o le a fai ma ma’a tu’ia i o latou luma.",
                "30": "Ma lea foi, ua fetalai mai o ia: Afai e lūlū e lo’u nuu mea ’eleelea o le a latou selesele mai ai ia aputi i le asiosio; ma o lona iuga o le vai ’ona.",
                "31": "Ma sa toe fetalai mai o ia: Afai e lūlū e lo’u nuu mea eleelea o le a latou selesele le matagi mai sasa’e, lea e vave ai ona oo mai le faafanoga.",
                "32": "Ma o lenei, faauta, ua faataunuuina le folafolaga a le Alii, ma ua taia outou ma puapuagatia.",
                "33": "Ae afai tou te liliu atu i le Alii ma le faamoemoe atoa o le loto, ma tuu atu lo outou faalagolago ia te ia, ma auauna atu ia te ia ma le filigā atoa o le mafaufau, afai tou te faia lena mea, o le a laveaiina outou e ia e tusa ma lona lava loto ma lona finagalo, mai le pologa."
            },
            "8": {
                "1": "Ma sa oo ina ua uma ona faaiu e le Tupu o Limae le tautala atu i lona nuu, ona e tele mea sa tautala atu ai o ia ia te i latou ma ua na’o ni nai mea itiiti o ia mea ua ou tusia i lenei tusi, sa ta’u atu e ia i lona nuu mea uma e uiga i o latou uso o e sa i le laueleele o Sara’emila.",
                "2": "Ma sa faia e ia ia tulai Amona i luma o le motu o tagata, ma faamatala atu ia te i latou mea uma sa tutupu i o latou uso mai le taimi na alu ese ai Senifa mai le laueleele seia oo mai lava i le taimi na alu ese ai o ia lava mai le lauelele.",
                "3": "Ma sa faamatala atu foi e ia ia te i latou upu mulimuli sa a’oa’o mai e le tupu o Peniamina ia te i latou, ma faamalamalama atu i latou i le nuu o le tupu o Limae, ina ia mafai ona latou malamalama i upu uma na tautala ai o ia.",
                "4": "Ma sa oo ina ua uma ona faia e ia nei mea uma, sa oo ina auina atu e le tupu o Limae le motu o tagata, ma faatonuina ia latou taitoatasi ma toe foi atu le tagata i lona lava fale.",
                "5": "Ma sa oo ina faia e ia ia aumai papatusi ia sa i ai le talafaamaumau o lona nuu mai le taimi na latou tuua ai le laueleele o Sara’emila, i luma o Amona, ina ia mafai ona faitau e ia.",
                "6": "O lenei, ina ua uma ona faitau e Amona le talafaamaumau, sa fesili mai le tupu ia te ia i le fia iloa pe mafai ona ia faaliliuina gagana, ma sa fai atu Amona ia te ia e na te lē mafaia.",
                "7": "Ma sa fai mai le tupu ia te ia: Ona o lo’u faanoanoa ona o puapuaga o lo’u nuu, na ou faatonuina ai ia alu se malaga a se toafa sefulu ma le tolu o tagata o lo’u nuu i le vao, ina ia mafai ona latou maua o le laueleele o Sara’emila, ina ia mafai ona matou tagi atu i o matou uso e laveai i matou mai le pologa.",
                "8": "Ma sa sē i latou i le vao mo le va o aso e tele, peitai sa latou filigā, ma sa lē maua le laueleele o Sara’emila ae toe foi mai i le laueleele lenei, i le latou malaga e ala mai i se laueleele sa tele ai le suāvai, ma sa latou maua ai se laueleele sa ufitia i ivi o tagata, ma ivi o manu, ma sa ufitia foi i toega malepelepe o ituaiga o fale eseese, ua latou maua se laueleele sa ’ainā e ni tagata sa tusa lo latou toatele ma ’au o Isaraelu.",
                "9": "Ma ina ia fai ma molimau o le moni o mea na latou fai mai ai o lea na latou aumai ai ni papatusi e lua sefulu fa ua faatumulia i togitogiga, ma ua gaosia mai le auro mao’i.",
                "10": "Ma faauta, sa latou aumai foi ufifatafata, sa tetele, ma sa gaosia mai le apamemea ma le kopa, ma sa lelei atoatoa.",
                "11": "O lenei foi, sa latou aumai pelu, o o latou ’au ua pala, ma o o latou lau ua ’elea i le ele; ma ua leai se tasi i le nuu e mafai ona ia faamatala le gagana po o togitogiga ua i ai i luga o papatusi. O lea na ou fai atu ai ia te oe: E mafai ona e faaliliuina?",
                "12": "Ma ou te toe fai atu ia te oe: E te silafia se tasi e mafai ona ia faaliliuina? Ona ou te manao e faaliliu nei talafaamaumau i la matou gagana; ona atonu, o le a tuu mai ai ia te i matou se malamalamaaga e uiga i se vaega o totoe o tagata o le nuu o e ua faaumatia, e afua mai ai nei talafaamaumau; pe, atonu, o le a latou tuu mai ai ia te i matou se malamalamaaga e uiga i nei lava tagata o e ua faaumatia; ma ou te fia iloa le pogai o lo latou faafanoga.",
                "13": "O lenei sa fai atu Amona ia te ia: E mafai ona ou ta’u atu faamaoni ia te oe, le tupu e, se tagata e mafai ona faaliliuina e ia talafaamaumau; ona ua ia te ia ni mea e mafai ona ia tagai i ai, ma faaliliu ai talafaamaumau uma mai aso anamua; ma o se meaalofa mai le Atua. Ma o ia mea ua ta’ua o faaliliu upu, ma e leai se tasi e mafai ona vaai i ia mea vagana ua poloaiina ai o ia, ne’i vaai o ia i mea e lē tatau ona ia vaai i ai ma fano ai o ia. Ma o soo se tasi e poloaiina e taga’i i totonu o ia mea, o ia lava lea ua ta’ua o le tagatavāai.",
                "14": "Ma faauta, o le tupu o tagata o e o loo i le laueleele o Sara’emila o le tagata lea ua poloaiina na te faia ia mea, ma o lē ua i ai lenei meaalofa maualuga mai le Atua.",
                "15": "Ma sa fai mai le tupu ua sili atu le tagatavāai nai lo se perofeta.",
                "16": "Ma sa fai atu Amona o se tagatavāai o se talifaaaliga ma o se perofeta foi; ma e leai se tagata e mafai ona ia maua se meaalofa e sili atu, vagana ai ua maua e ia le mana o le Atua, e lē mafai e se tagata ona maua; peitai e mafai e se tagata ona maua le mana tele e tuuina mai ia te ia mai le Atua.",
                "17": "Ae o se tagatavāai e mafai ona iloa e ia mea ua mavae, ma mea foi o le a oo mai, ma e ala mai ia te i latou o le a faaali mai ai o mea uma lava, po o, le sa’o tonu, o le a faaalitino mai ai mealilo, ma o le a faamalamalama mai ai mea ua natia, ma o mea ua lē iloa o le a faailoa mai e i latou, ma o le a faailoa mai foi e i latou mea semanū e lē mafai ona iloa.",
                "18": "Ua faapea ona saunia e le Atua se ala e mafai ona faia ai e le tagata vavega tetele, e ala i le faatuatua; o lea e avea ai o ia ma manuia tele i ona uso-a-tagata.",
                "19": "Ma o lenei, ina ua faai’u e Amona ona tautala atu i nei upu sa olioli tele le tupu, ma faafetai atu i le Atua, e faapea: E le masalomia ua i ai se mealilo tele i totonu o nei papatusi, ma e lē masalomia sa saunia nei faaliliu upu mo le faamoemoe o le fofolaina mai o mealilo uma faapea i le fanauga a tagata.",
                "20": "E, ua matuā ofoofogia lava galuega a le Alii, ma ua matuā loa lava lona tautiga mo ona tagata; ioe, ma ua matua tauaso lava ma lē maulufia le malamalamaaga o le fanauga a tagata; ona latou te lē saili le poto, latou te lē mananao foi na te pulea i latou.",
                "21": "Ioe, ua pei i latou o se lafu ’aivao ua sosola ese mai le leoleo mamoe, ma faataapeapeina, ma ua tulia, ma ua ’aina e manu fe’ai o le vao."
            },
            "9": {
                "intro": "O le Talafaamaumau a Senifa—O se tala i lona nuu, mai le taimi na latou tuua ai le laueleele o Sara’emila seia oo mai i le taimi na laveaiina ai i latou mai lima o sa Lamanā.",
                "1": "O A’U, o Senifa, ona sa aoaoina a’u i le gagana uma a sa Nifaē, ma ona sa ia te a’u se malamalama e uiga i le laueleele o Nifae, po o le laueleele o le ulua’i tofi o o matou tamā, ma ona sa auina atu a’u o se tagata faalilolilo i totonu o sa Lamanā ina ia mafai ona ou iloa faalilolilo a latou autau, ina ia mafai ona o mai a matou autau i o latou luga ma faaumatia i latou—peitai ina ua ou vaai i mea lelei sa i ai i totonu o i latou, sa ou manao ai ia lē faaumatiaina i latou.",
                "2": "O lea, na ou finau ai ma o’u uso i le vao, ona sa ou manao ia faia e lo matou pule se feagaiga ma i latou; ae ona o ia o se tagata sauā ma fia faamasaatoto o lea na faatonu ai e ia ia fasiotia a’u; peitai sa laveaiina a’u e ala i le tele o toto na faamasaaina; ona sa tau le tamā faasaga i le tamā, ma le uso faasaga i le uso, seia oo ina faaumatia ai le vaega tele o la matou autau i le vao; ma sa matou toe foi mai, i matou ia o e na faasaoina, i le laueleele o Sara’emila, e ta’u atu lena tala ia latou avā ma a latou fanau.",
                "3": "Ma e ui i lea, ona o lo’u soona naunau tele i le fia fai mo o’u tofi le laueleele o o matou tamā, o lea na ou faapotopoto ai le toatele o i latou o e na mananao e o a’e e nonofo i le laueleele, ma toe amata la matou malaga i le vao matou te o a’e ai i le laueleele; peitai sa taia i matou i le oge ma puapuaga tigā; ona sa gese ona matou manatua o le Alii lo matou Atua.",
                "4": "Ae ui i lea, ina ua mavae aso e tele o le fesēa’i i le vao sa matou faatutū o matou faleie i le nofoaga lea sa fasiotia ai o matou uso, lea sa latalata i le laueleele o o matou tamā.",
                "5": "Ma sa oo ina ou toe alu atu i le aai faatasi ma le to’afā o o’u tagata, i le tupu, ina ia mafai ona ou iloa uiga o le tupu, ma ina ia mafai ona ou iloa pe mafai ona ou alu atu i totonu faatasi ma o’u tagata ma fai mo matou le laueleele i le filemu.",
                "6": "Ma sa ou alu atu i totonu i le tupu, ma sa osifeagaiga o ia ma a’u e mafai ona fai mo a’u le laueleele o Liae-Nifae, ma le laueleele o Seloma.",
                "7": "Ma sa poloai atu foi o ia ia o ese tagata o lona nuu mai le laueleele, ma sa matou o atu loa, o a’u ma o’u tagata i le laueleele, ina ia mafai ona fai mo i matou lava.",
                "8": "Ma sa amata ona matou fausia o fale, ma toe faalelei pa o le aai, ioe, o pa lava ia o le aai o Liae-Nifae, ma le aai o Seloma.",
                "9": "Ma sa amata ona matou galueaiina le eleele, ioe, i ituaiga uma o fatu, o fatu o sana, ma saito, ma karite, ma nea, ma seuma, ma fatu o laau ’aina o ituaiga eseese uma; ma sa amata ona matou fanafanau ma manuia i le laueleele.",
                "10": "O lenei o le poto ma le faitogafiti o le tupu o Lamana, ia aumai ai lo’u nuu i le pologa, na tuu mai ai e ia le laueleele ina ia mafai ona fai mo i matou lava.",
                "11": "O lea sa oo ina ua mavae ona matou nonofo i le laueleele mo le va o tausaga e sefulu ma le lua sa amata ona popole le tupu o Lamana, ne’i tutupu malolosi a’e lo’u nuu i le laueleele, ma lē mafai ai ona latou faatoilalo i latou ma fai ai i latou ma pologa.",
                "12": "O lenei o i latou o ni tagata sa paie ma ifo i tupua; o lea sa latou mananao ai e fai i matou ma pologa, ina ia mafai ai ona latou ola faaloloto ai i galuega a o matou lima; ioe, ina ia mafai ai ona latou aai fiafia i lafu o o matou fanua.",
                "13": "O lea sa oo ai ina amata e le tupu o Lamana ona faaoso ona tagata ia latou finau ma o’u tagata; o lea na amata ai ona i ai o taua ma finauga i le laueleele.",
                "14": "Ona, i le sefulu tolu o tausaga o la’u nofoaiga i le nuu o Nifae, e mamao i le itu i saute o le nuu o Seloma, a’o faainu ma fafaga e o’u tagata a latou lafu manu, ma galueaiina o latou fanua, na osofaia i latou e se autau toatele a sa Lamanā ma amata ona fasioti i latou, ma ave a latou lafu, ma sana o a latou faatoaga.",
                "15": "Ioe, ma sa oo ina latou sosola, i latou uma ia sa lei maua, seia oo mai i le aai o Nifae, ma latou tagi mai ai ia te a’u mo se puipuiga.",
                "16": "Ma sa oo ina ’ou faa’auupegaina i latou i aufana, ma ufanafana, i pelu, ma simetea, ma uatogi, ma ma’ata, ma ituaiga eseese uma o ’auupega sa mafai ona matou faia, ma o a’u ma lo’u nuu sa matou o atu e tau faasaga ia sa Lamanā.",
                "17": "Ioe, o le malosi o le Alii sa matou o atu ai e tau faasaga ia sa Lamanā; ona o a’u ma lo’u nuu sa matou aioi malosi atu i le Alii ina ia laveai e ia i matou mai lima o o matou fili; ona sa fagua i matou i le manatuaina o le laveaiina o o matou tamā.",
                "18": "Ma sa faafofoga mai le Atua ia matou tagi ma sa tali mai ia matou tatalo; ma sa matou o atu i lona malosi; ioe, sa matou o atu e faasaga ia sa Lamanā, ma sa matou fasiotia i le aso e tasi ma le po e tasi le tolu afe ma le fa sefulu ma le tolu; sa matou fasiotia i latou seia oo ina matou tutuliesea i latou mai lo matou laueleele.",
                "19": "Ma o a’u, i o’u lava lima, sa ou fesoasoani e tanumia o latou tagata oti. Ae faauta, sa ia te i matou le faanoanoa tele ma le tagiauē, i le lua selau fitu sefulu ma le iva o o matou uso sa fasiotia."
            },
            "10": {
                "1": "Ma sa oo ina amata ona matou toe faatuina le malo ma amata ona toe fai mo matou le laueleele i le filemu. Ma sa ou faia ia tatau ona i ai ni ’auupega o taua o ituaiga eseese e fausia, ina ia mafai ona ia te au ni ’auupega mo lo’u nuu auā le taimi e toe o mai ai sa Lamanā e faasagatau mai i lo’u nuu.",
                "2": "Ma sa ou tuu ni leoleo faataamilo i le laueleele, ina ia lē toe o mai sa Lamanā ia te i matou e aunoa ma le iloa ma faaumatia i matou; ma sa faapea ona ou leoleoina o lo’u nuu ma a’u lafu, ma tausia i latou mai le pa’u’ū atu i lima o o matou fili.",
                "3": "Ma sa oo ina matou faia mo o matou tofi le laueleele o o matou tamā mo le tele o tausaga, ioe, mo le va o tausaga e lua sefulu ma le lua.",
                "4": "Ma sa ou faia e tatau i tane ona galueaiina le eleele, ma totō ituaiga uma o saito ma ituaiga o laau ’aina eseese uma.",
                "5": "Ma sa ou faia e tatau i fafine ona lagafilo, ma toaaga, ma galulue, ma faia ituaiga uma o ie lino lelei, ioe, ma ie o ituaiga eseese uma, ina ia mafai ona matou faaoofuina lo matou lē lavalava; ma sa faapea ona matou manuia i le laueleele—sa faapea ona matou maua o le filemu e lē aunoa i le laueleele mo le va o le lua sefulu ma le lua tausaga.",
                "6": "Ma sa oo ina oti le tupu o Lamana, ma sa amata ona nofotupu lona atalii e suitulaga ia te ia. Ma sa amata ona faaoso e ia ona tagata i le fouvale faasaga mai i lo’u nuu; o lea na amata ai ona latou sauni mo taua, ma o mai e tau faasaga mai i lo’u nuu.",
                "7": "Peitai sa ou auina atu a’u sipai faataamilo i le laueleele o Semulona, ina ia mafai ona ou iloa a latou sauniuniga, ina ia mafai ona ou puipui faasaga ia te i latou, ina ia lē mafai ona latou o mai i lo’u nuu ma faaumatia i latou.",
                "8": "Ma sa oo ina latou o a’e i luga i le itu i matu o le laueleele o Seloma, ma a latou autau e toatele, o tane ua faa’auupegaina i aufana, ma ufanafana, ma pelu, ma simetea, ma ma’a, ma ma’ata; ma sa latou tafi o latou ulu sa lē ufiufia i latou; ma sa latou suluina se fusi pa’u manu faataamilo i o latou sulugatiti.",
                "9": "Ma sa oo ina ou faia ia tatau ona faalalafi fafine ma tamaiti o lo’u nuu i le vao; ma sa ou faia foi e tatau i o’u alii matutua uma o e e mafai ona faaaoga ’auupega tau, ma o’u alii talavou uma o e e mafai ona faaaoga ’auupega tau, ona latou faapotopoto faatasi i latou lava e o atu e faasagatau ia sa Lamanā; ma sa ou tofi i latou i o latou tulaga, o tagata taitoatasi e tusa ma le matua o ona tausaga.",
                "10": "Ma sa oo ina matou o a’e e faasagatau ia sa Lamanā; ma o a’u, e oo lava ia te a’u, i o’u tausaga matua, sa ou alu a’e e faasagatau ia sa Lamanā. Ma sa oo ina matou o a’e i le malosi o le Alii, e tau le taua.",
                "11": "O lenei, sa le iloa e sa Lamanā se mea e uiga i le Alii, po o le malosi o le Alii, o lea sa latou faalagolago ai i lo latou lava malosi. Peitai o i latou o ni tagata malolosi, e tusa ai ma le malolosi o tagata.",
                "12": "O i latou o ni tagata ’aivao, ma sauā, ma faamasaatoto, ua talitonu i uputuu a o latou tamā, e faapenei—Ua latou talitonu na tutuli ese i latou mai le laueleele o Ierusalema ona o amioletonu a o latou tamā; ma e faapea sa agaleagaina i latou i le vao e o latou uso, ma sa agaleagaina foi i latou a’o latou sopoia le sami;",
                "13": "Ma lea foi, e faapea sa agaleagaina i latou a’o latou i ai i le laueleele o lo latou ulua’i tofi, ina ua mavae ona latou sopoia mai o le sami, ma o nei mea uma na faia ona e faapea sa sili atu le faamaoni o Nifae i le tausiga o poloaiga a le Alii—o lea na alofagia ai o ia e le Alii, ona sa faafofoga mai le Alii i ana tatalo ma tali mai, ma sa tauave e ia le taitaiga o la latou malaga i le vao.",
                "14": "Ma e sa feita ona uso ia te ia ona sa latou lē malamalama i fegalegalea’iga a le Alii; ma e faapea sa latou feita foi ia te ia i luga o vai ona sa latou faamaaa o latou loto e faasaga i le Alii.",
                "15": "Ma lea foi, e faapea sa latou feita ia te ia ina ua latou taunuu i le laueleele na folafolaina, ona sa latou fai mai ua fao e ia le pulega o le nuu mai o latou lima; ma sa latou saili e fasioti ia te ia.",
                "16": "O lenei foi, e faapea sa latou feita ia te ia ona sa alu ese atu o ia i le vao e pei ona sa poloaiina ai o ia e le Alii, ma ave talafaamaumau sa togitogia i luga o papatusi apamemea, ona sa latou fai mai ua ia gaoia i latou.",
                "17": "Ma o lea sa latou a’oa’o ai a latou fanau ia latou feita ia te i latou, ma ia latou fasioti ia te i latou, ma ia latou gaoi ma fao faamalosi mai ia te i latou, ma fai mea uma e mafai ona latou faia e faaumatia ai i latou; o lea ua i ai ia te i latou se ita e faavavau i le fanau a Nifae.",
                "18": "O lenei lava le pogai na ’olegia ai a’u e le tupu o Lamana, i lona poto, ma le faitogafiti pepelo, ma ana folafolaga logomalie, ia ou aumai ai lo’u nuu nei i le laueleele lenei, ina ia mafai ai ona latou faaumatia i latou; ioe, ma ua matou mafatia i le tele o nei tausaga i le laueleele.",
                "19": "Ma o lenei o a’u, o Senifa, ina ua uma ona ou ta’u atu o nei mea uma i lo’u nuu e uiga ia sa Lamanā, sa ou faaoso i latou e o atu e tau ma lo latou malosi, ma tuu atu lo latou faalagolago i le Alii; o lea, sa matou tau faafesagai ai lava, ma i latou.",
                "20": "Ma sa oo ina matou toe tutuli ese i latou mai lo matou laueleele; ma sa matou fasioti i latou i se fasiga tele, ma o le toatele na’uā sa matou lē faitauina ai i latou.",
                "21": "Ma sa oo ina matou toe foi mai i lo matou lava laueleele, ma sa amata e lo’u nuu ona toe tausia a latou lafu, ma galueaiina o latou fanua.",
                "22": "Ma o lenei ona o a’u, ua ou toeaina, sa ou faaee atu ai le malo i se tasi o o’u atalii; o lea, ou te lē toe fai atu se isi upu. Ma talosia ia faamanuia mai le Alii i lo’u nuu. Amene."
            },
            "11": {
                "1": "Ma o lenei sa oo ina faaee e Senifa le malo i luga o Noa, o se tasi o ona atalii; o lea na amata ai ona nofotupu o Noa i lona tulaga; ma sa lē savali o ia i ala o lona tamā.",
                "2": "Aua faauta, sa lē tausia e ia poloaiga a le Atua, ae sa savali o ia e tusa ma manaoga o lona lava loto. Ma sa i ai ia te ia ni avā e toatele ma palake. Ma sa faia e ia ia fai e lona nuu le agasala, ma fai mea ua inosia i le silafaga a le Alii. Ioe, ma sa latou faia le faitaaga ma ituaiga o amioleaga eseese uma.",
                "3": "Ma sa faatulaga e ia se lafoga o le tasi vaelima o mea uma ua latou maua, o le tasi vaelima o a latou auro ma a latou ario, ma le tasi vaelima o a latou sifa, ma a latou kopa, ma a latou apamemea, ma a latou u’amea; ma le tasi vaelima o a latou manu pepeti; ma le tasi vaelima foi o a latou saito uma.",
                "4": "Ma sa ave e ia nei mea uma e tausi ai o ia lava, ma ana avā ma ana palake; ma ana faitaulaga foi, ma a latou avā ma a latou palake; ma sa faapea ona sui e ia mataupu o le malo.",
                "5": "Ona sa ia aveese faitaulaga uma na faapaia e lona tamā, ma sa ia faapaia ni faitaulaga fou e suitulaga ia i latou, e i ai i latou sa faafefeteina i le faamaualuluga o o latou loto.",
                "6": "Ioe, ma sa faapea ona lagolagoina i latou i lo latou paie, ma lo latou ifo i tupua, ma lo latou faitaaga, i lafoga na tuu e le tupu o Noa i luga o lona nuu; sa faapea ona galulue malolosi ai o le nuu e lagolago le amioletonu.",
                "7": "Ioe, ma sa oo foi ina avea i latou ma tagata ifo i tupua, ona ua faasesēina i latou i upu lē aogā ma taufaasee a le tupu ma ana faitaulaga; ona sa latou tautatala atu mea taufaasee ia te i latou.",
                "8": "Ma sa oo ina fausia e le tupu o Noa ni fale mata’ina ma laolao e tele; ma sa ia teuteuina i galuega taulima matagofie o laau, ma ituaiga uma o mea taugata, o le auro, ma le ario, ma le u’amea, ma le apamemea, ma le sifa, ma le kopa.",
                "9": "Ma sa ia fausia foi se maota laolao mo ia lava, ma se nofoalii i lona totonugalemu, o nei mea uma sa fai mai i laau lelei ma sa teuteu i le auro ma le ario ma mea taugata.",
                "10": "Ma sa faia foi e ia ia faia e ana tagata faigaluega ituaiga uma o galuega lelei eseese i totonu o pa o le malumalu, i laau lelei, ma i le kopa, ma i le apamemea.",
                "11": "Ma o nofoa sa faaagaaga mo faitaulaga sili, lea sa maualuga a’e i lo o isi nofoa uma, sa teuteu e ia i le auro mao’i; ma sa faia se si’ofatafata i o latou luma, ina ia mafai ona faalagolago i ai i luga o latou tino ma o latou lima a’o latou tautatala atu i upu pepelo ma lē aogā i lona nuu.",
                "12": "Ma sa oo ina fausia e ia se ’olo latalata i le malumalu; ioe, o se ’olo maualuga lava, sa matuā maualuga tele lava sa mafai ona tu ai o ia i luga ma vaai atu i le laueleele o Seloma, ma le laueleele foi o Semulona, ia sa fai mo sa Lamanā; ma sa mafai foi ona vaai atu ai o ia i le laueleele atoa o faataamilo ai.",
                "13": "Ma sa oo ina faia e ia ia fausia ni fale e tele i le laueleele o Seloma; ma sa faia e ia ia fausia se ’olo tele i luga o le maupu’epu’e i matu o le laueleele o Seloma, lea sa fai ma mapusaga mo le fanau a Nifae i le taimi na latou sosola ese ai mai le laueleele; ma sa faapea ona faia e ia i ’oa na ia maua mai i lafoga a lona nuu.",
                "14": "Ma sa oo ina tuu atu e ia lona loto i ana ’oa, ma ia faaalu lona taimi i le olaga faasoesā faatasi ma ana avā ma ana palake; ma sa faapea foi ona faaalu e ana faitaulaga o latou taimi ma fafine talitane.",
                "15": "Ma sa oo ina totō e ia tovine faataamilo i le laueleele; ma sa fausia e ia soli-uaina, ma faia le uaina tele; ma o lea na avea ai o ia ma se tagata inu uaina tele, ma sa faapea foi lona nuu.",
                "16": "Ma sa oo ina amata ona o mai o sa Lamanā i luga o lona nuu, i luga o vaega toaitiiti o tagata, ma fasioti i latou i o latou fanua, a’o latou leoleo a latou lafu.",
                "17": "Ma sa auina atu e le tupu o Noa leoleo faataamilo i le laueleele e tutuli ese i latou; peitai sa lē lava le toatele o e na auina atu e ia, ma sa o mai sa Lamanā ia te i latou ma fasiotia i latou, ma tutuli le tele o a latou lafu mai le laueleele; sa faapea ona amata e sa Lamanā ona faaumatia o i latou, ma faatino lo latou ita ia te i latou.",
                "18": "Ma sa oo ina auina atu e le tupu o Noa ana autau e faasagatau ia te i latou, ma sa latou solomuli, ma sa latou tutuli i latou i tua mo se taimi; o lea, na latou foi mai ai ma le olioli i mea ua latou maua.",
                "19": "Ma o lenei, ona o lenei manumalo tele, sa faafefeteina ai i latou i le faamaualuluga o o latou loto; sa latou mitamitavale i lo latou lava malosi, fai mai e mafai e la latou toalimagafulu ona tutū faasagatau atu i le afe ma afe o sa Lamanā; ma sa faapena ona latou mitamitavale, ma fiafia i le toto, ma le faamasaaina o le toto o o latou uso, ma o lenei ona o le amioleaga o lo latou tupu ma o latou faitaulaga.",
                "20": "Ma sa oo ina sa i ai faatasi ma i latou se tagata o lona igoa o Apinati; ma sa alu atu o ia i totonu o i latou, ma amata ona vavalo, fai mai: Faauta, ua faapea ona fetalai mai o le Alii, ma ua faapea ona ia poloaiina o a’u, e faapea, Alu atu ia, ma fai atu i lenei nuu, ua faapea ona fetalai mai o le Alii—Oi talofa i lenei nuu, ona ua Ou vaai ia latou mea inosia, ma a latou amioleaga, ma a latou faitaaga; ma o le a Ou asiasi atu ia te i latou i lo’u toasa, vaganā ai ua latou salamo.",
                "21": "Ma e vaganā ai ua latou salamo ma liliu mai i le Alii lo latou Atua, faauta, o le a ou tuuina atu i latou i lima o o latou fili; ioe, ma o le a aumai i latou i le pologa; ma o le a faapuapuagatiaina i latou i lima o o latou fili.",
                "22": "Ma o le a oo mai, o le a latou iloa o A’u o le Alii lo latou Atua, ma o A’u o se Atua fuā, e asiasi atu i lo’u nuu i a latou amioletonu.",
                "23": "Ma o le a oo mai, se’i vagana ua salamo lenei nuu ma liliu mai i le Alii lo latou Atua, o le a aumai i latou e nofo pologa; ma o le a leai se tasi e lavea’i ia i latou, vaganā ai lava le Alii le Atua Silisiliese.",
                "24": "Ioe, ma o le a oo pe a latou tagi mai ia te a’u o le a faagesegese ona Ou faalogo atu ia latou tagi; ioe, ma o le a Ou tuu i latou ina ia taia i latou e o latou fili.",
                "25": "Ma vagana ai ua latou salamo i le ofu o le ie talatala ma le lefulefu, ma tagi faatauanau mai i le Alii lo latou Atua, o le a Ou lē lagona a latou tatalo, pe Ou te lavea’i i latou mai o latou puapuaga; ma ua faapea ona fetalai mai o le Alii, ma ua faapea ona ia poloaiina o a’u.",
                "26": "O lenei sa oo ina ua uma ona tautala atu Apinati i nei upu ia te i latou, sa latou feitai ia te ia, ma saili e aveese lona ola; peitai sa laveaiina o ia e le Alii mai o latou lima.",
                "27": "O lenei ina ua faalogo le tupu o Noa i upu na tautala atu e Apinati i le nuu, sa ita foi o ia, ma sa ia fai mai: O ai Apinati, ua ia faamasinoina ai a’u ma lo’u nuu, po o ai foi le Alii, o le a aumaia i luga o lo’u nuu le puapuaga tele faapea?",
                "28": "Ou te poloai atu ia te outou ia aumai Apinati iinei, ina ia mafai ona ou fasioti ia te ia, ona ua fai mai e ia nei mea ia mafai ona faaoso ai e ia lo’u nuu ia ita le tasi i le isi, ma faatutupu ai finauga i totonu o lo’u nuu; o lea o le a ou fasiotia ai o ia.",
                "29": "O lenei sa faatauasoina mata o le nuu; o lea sa latou faamaaa ai o latou loto e faasaga i upu a Apinati, ma sa latou saili mai lena taimi e pu’e o ia. Ma sa faamaaa e le tupu o Noa lona loto e faasaga i le afioga a le Alii, ma sa lē salamo o ia i ana mea leaga."
            },
            "12": {
                "1": "Ma sa oo ina ua mavae atu le va o tausaga e lua na sau ai Apinati ia te i latou ua faafoliga ese, sa latou lē iloa ai o ia, ma amata ona vavalo atu ia te i latou, e faapea: Ua faapea ona poloaiina o a’u e le Alii, ua fetalai mai—Apinati e, alu atu ia ma vavalo atu ia i latou nei o lo’u nuu, ona ua latou faamaaa o latou loto e tetee mai i a’u upu; ua latou lē salamo ia latou mea leaga ua fai; o lea, o le a Ou asiasi atu ai ia te i latou i lo’u toasa, ioe, i lo’u toasa tele o le a Ou asiasi atu ai ia te i latou i a latou amioletonu ma mea inosia.",
                "2": "Ioe, oi talofa i lenei tupulaga! Ma sa fetalai mai le Alii ia te a’u: Faaloaloa atu lou lima ma vavalo atu, e faapea: Ua faapea ona fetalai mai o le Alii, o le a oo mai lenei tupulaga i le pologa, ona o a latou amioletonu, ma o le a taia i latou i le alafau; ioe, ma o le a tutulia e tagata, ma o le a fasiotia, ma o le a ’aina o latou tino e taie o le ea, ma ’ulī, ioe, ma manu fe’ai.",
                "3": "Ma o le a oo mai, o le ola o le tupu o Noa o le a pei le aoga o se ofu i totonu o se ogaumu aasa; ona o le a iloa e ia o A’u o le Alii.",
                "4": "Ma o le a oo mai o le a Ou taiaina lo’u nuu lenei i puapuaga tigā, ioe, i le oge ma faama’i; ma o le a Ou faia ia latou tagiauē i le aso atoa.",
                "5": "Ioe, ma o le a Ou faia ia saisai avega i luga o o latou pāpātua; ma o le a tulituli i latou i luma e pei o se asini gūgū.",
                "6": "Ma o le a oo mai o le a Ou auina atu uato’a ia i latou, ma o le a taia ai i latou; ma o le a taia foi i latou i le matagi mai sasa’e; ma o le a faatama’ia foi lo latou laueleele e iniseti, ma ’aina a latou saito.",
                "7": "Ma o le a taia i latou i se faama’i tele—ma o nei mea uma o le a Ou faia ona o a latou amioletonu ma a latou mea inosia.",
                "8": "Ma o le a oo mai se’i vagana ua latou salamo, o le a Ou matuā faaumatia lava i latou mai luga o le lalolagi; peitai o le a latou tuua se talafaamaumau pe a mavae atu i latou, ma o le a Ou faasaoina ia talafaamaumau mo isi atunuu o le a mauaina le laueleele; ioe, o le a Ou faia lava lenei mea ina ia mafai ona Ou faaali atu mea inosia a lenei nuu i isi atunuu. Ma e tele mea na vavalo atu ai Apinati e faasaga i lenei nuu.",
                "9": "Ma sa oo ina latou feita ia te ia; ma sa latou noanoatia ma auina atu o ia i luma o le tupu, ma fai atu i le tupu: Faauta, ua matou aumai i ou luma se tagata o lē sa ia valoia mea leaga e uiga i lou nuu, ma fai mai o le a faaumatia i latou e le Atua.",
                "10": "Ma sa valoia foi e ia mea leaga e uiga i lou soifua, ma fai mai o le a pei lou soifua o se ofu e i totonu o se ogaumu o le afi.",
                "11": "Ma lea foi, sa fai mai o ia o le a pei oe o se ’ausaito, o se ’ausaito mago lava o le fanua, e taufetuli ai i luga manu vaefa ma soli i lalo o vae.",
                "12": "Ma lea foi, ua fai mai o ia o le a pei oe o se fuga o se laau tuitui, lea, a oo ina matua lelei, pe a agi le matagi, e lelea atu ai i luga o le laueleele. Ma ua ia faafoliga mai ua fetalai mai ai le Alii. Ma ua fai mai o ia o le a oo mai nei mea uma i ou luga vagana ai ua e salamo, ma o le a oo mai nei mea ona o au amioletonu.",
                "13": "Ma o lenei, le tupu e, o se a se leaga tele ua e faia, pe o a foi ni agasala tetele ua faia e lou nuu, o le a ta’usala ai i tatou e le Atua pe ua faamasinoina ai e lenei tagata?",
                "14": "Ma o lenei, le tupu e, faauta, ua matou lē sala, ma o oe, le tupu e, e te lei agasala; o lea, ua pepelo le tagata lenei e uiga ia te oe, ma ua le aogā mea sa ia valoia.",
                "15": "Ma faauta, ua tatou malolosi, o le a lē faapologaina i tatou, pe ave faatagataotaua e o tatou fili; ioe, ma ua e manuia i le laueleele, ma o le a e manuia foi.",
                "16": "Faauta, o le tagata lenei, matou te tuu atu o ia i ou aao; e mafai ona e faia ia te ia e pei ona lelei ia te oe.",
                "17": "Ma sa oo ina faia e le tupu o Noa ia lafo Apinati i le falepuipui; ma sa poloai atu o ia i faitaulaga ia latou faapotopoto faatasi i latou lava ina ia mafai e ia ona faia se fono faatasi ma i latou po o se a se mea e tatau ona ia faia ia te ia.",
                "18": "Ma sa oo ina latou fai atu i le tupu: Aumai o ia iinei, ina ia mafai ona tatou fesili atu ia te ia; ma sa poloai atu le tupu ia aumai o ia i o latou luma.",
                "19": "Ma sa amata ona latou tuufesili atu ia te ia, ina ia mafai ona latou faafesasia’i o ia, ina ia mafai ona latou maua o se mea e tuua’ia ai o ia; peitai sa tali atu o ia ia te i latou ma le mautinoa, ma faamalie a latou fesili uma, ioe, i lo latou ofo tele; ona sa ia mafai ona tali atu ia i latou i a latou fesili uma, ma faafemēmēa’i i latou i a latou upu uma.",
                "20": "Ma sa oo ina fai mai se tasi o i latou ia te ia: O le a le uiga o upu ua tusia, ma ia sa a’oa’o mai e o tatou tamā, fai mai:",
                "21": "E matuā matagofie lava i luga o mauga vae o ia o lē na te aumai tala e lelei; o lē na te talai atu le filemu; o lē na te aumai tala e lelei o mea lelei; o lē na te talai atu le faaolataga; o lē e fai atu ia Siona, Ua nofotupu lou Atua;",
                "22": "O le a sii a’e le leo o ou leoleo; o le a latou pepese faatasi i lea leo; ona o le a latou faafesagai pe a toe faafoi mai Siona e le Alii;",
                "23": "Alalaga ia i le olioli; pepese faatasi i o outou nofoaga tuufua o Ierusalema; ona ua faamafanafanaina e le Alii lona nuu, ua togiola e ia Ierusalema;",
                "24": "Ua afe e le Alii lona aao paia i mata o atunuu uma, ma o le a vaai tulu’iga uma o le lalolagi i le faaolataga a lo tatou Atua?",
                "25": "Ma o lenei sa fai atu Apinati ia te i latou: O outou o faitaulaga, ua manatu e faapea ua outou a’oa’oina lenei nuu, ma malamalama i le agaga o valoaga, ae ua outou fia iloa mai ia te a’u le uiga o nei mea?",
                "26": "Ou te fai atu ia te outou, oi talofa ia te outou i lo outou faapi’opi’o o ala o le Alii! Ona afai ua outou malamalama i nei mea, tou te lei a’oa’oina atu; o lea, ua outou faapi’opi’o ai ala o le Alii.",
                "27": "Tou te le’i faaaogaina o outou loto tou te malamalama ai; o lea, sa outou lē popoto. O lea, o ni a ua outou a’oa’o atu i lenei nuu?",
                "28": "Ma sa latou fai mai: Ua matou a’oa’o atu le tulafono a Mose.",
                "29": "Ma sa toe fai atu o ia ia te i latou: Afai ua outou a’oa’o atu le tulafono a Mose aisea ua outou lē tausia ai? Aisea ua pupū ai o outou loto i ’oa? Aisea ua outou faia ai le faitaaga ma faaalu lo outou malosi ma fafine talitane, ioe, ma uunai lenei nuu e fai le agasala, ua faia ai e le Alii e auina mai a’u e vavalo faasaga atu i lenei nuu, ioe, se leaga tele e faasaga i lenei nuu?",
                "30": "Tou te le iloa ea ua ou tautala atu i le upumoni? Ioe, ua outou iloa ua ou tautala atu i le upumoni; ma ua tatau ona outou gatete i luma o le Atua.",
                "31": "Ma o le a oo mai o le a taia outou ona o a outou amioletonu, ona ua outou fai mai ua outou a’oa’o atu le tulafono a Mose. Ma pe se a se mea ua outou iloa e uiga i le tulafono a Mose? E ala mai ea le faaolataga i le tulafono a Mose? O ni a fa a outou?",
                "32": "Ma sa latou tali mai ma fai mai o le faaolataga e ala mai i le tulafono a Mose.",
                "33": "Ae o lenei sa fai atu Apinati ia te i latou: Ua ou iloa afai tou te tausi i poloaiga a le Atua e faaolaina outou; ioe, pe afai tou te tausi i tulafono na tuu mai e le Alii ia Mose i le mauga o Sinai, e faapea:",
                "34": "O A’u o le Alii lou Atua, o lē na aumaia oe mai le nuu o Aikupito, mai le fale o le pologa.",
                "35": "Aua e te fai mo oe se Atua ese i o’u luma.",
                "36": "Aua e te fai mo oe se tupua ua ta, po o se faatusa o se mea o i le lagi i lugā, po o mea o loo i le lalolagi i lalō.",
                "37": "O lenei sa fai atu Apinati ia te i latou, ua outou faia ea nei mea uma? Ou te fai atu ia te outou, E leai, tou te le’i faia. Ma ua outou a’oa’oina ea lenei nuu ia latou faia nei mea uma? Ou te fai atu ia te outou, E leai, tou te le’i aoaoina lava."
            },
            "13": {
                "1": "Ma o lenei ina ua uma ona faalogo mai le tupu i nei upu, sa fai atu o ia i ana faitaulaga: Aveese atu ia lenei tagata, ma fasioti ia te ia; ona o le a ea sa tatou mea e fai ia te ia, ona ua fasa o ia.",
                "2": "Ma sa latou tutū mai ma taumafai e faaoo o latou lima ia te ia; peitai sa tetee atu o ia ia te i latou, ma fai atu ia te i latou:",
                "3": "Aua tou te pa’i mai ia te a’u, ona o le a taia outou e le Atua pe a oo mai o outou lima ia te a’u, ona ou te le’i tuuina atu le savali na auina mai a’u e le Alii e tuu atu; pe ua ou ta’u atu foi le mea na outou talosaga mai ou te ta’u atu; o lea, o le a lē tuu ai e le Atua ia faaumatia a’u i le taimi nei.",
                "4": "Ae e ao ina ou faataunuuina poloaiga na poloaiina ai a’u e le Atua; ma ona ua ou ta’u atu ia te outou le upumoni, ua outou feita mai ia te a’u. O lenei foi, ona ua ou tautala atu le afioga a le Atua ua outou faamasino mai ia te a’u fai mai ua ou fasa.",
                "5": "O lenei sa oo ina ua uma ona tautala atu e Apinati nei upu sa fefefe le nuu o le tupu o Noa e pa’i atu o latou lima ia te ia, ona sa i luga o ia le Agaga o le Alii; ma sa susulu ona fofoga i se malamalama tele, sa pei lava o fofoga o Mose a’o i ai i le mauga o Sinai, a’o fetautalatalaa’i ma le Alii.",
                "6": "Ma sa tautala atu o ia ma le mana ma le pule mai le Atua; ma sa faaauau atu pea e ia ana upu, e faapea:",
                "7": "Ua outou vaai ua leai so outou mana e fasioti ai a’u, o lea o le a ou faauma atu ai la’u savali. Ioe, ma ua ou iloa ua tuia outou i o outou loto ona ua ou ta’u atu ia te outou le mea moni e uiga ia outou amioletonu.",
                "8": "Ioe, ma o a’u upu foi ua faatumuina ai outou i le ofo ma le meia, ma le ita.",
                "9": "Peitai ou te faauma atu la’u savali; ma o lea e lē afaina po o fea ou te alu i ai, pe afai e faapea ona faasaoina a’u.",
                "10": "Ae o le tele lenei o mea ou te ta’u atu ia te outou, o le mea tou te faia ia te a’u, pe a uma atu lenei, o le a avea o se faatusa ma se ata o mea o le a oo mai.",
                "11": "Ma o lenei ou te faitau atu ia te outou poloaiga a le Atua o totoe, ona ua ou iloa ua lē o tusia i latou i o outou loto; ua ou iloa foi sa outou suesue ma a’oa’o atu le amioletonu i le vaega tele o o outou olaga.",
                "12": "Ma o lenei, tou te manatua sa ou fai atu ia te outou: Aua e te fai mo oe se tupua ua ta, po o se faatusa o mea o i le lagi i lugā, po o mea o i le lalolagi o i lalo, po o mea o i vai o i lalo o le lalolagi.",
                "13": "Ma lea foi: Aua e te ifo oe lava i ai, aua foi e te auauna i ai; auā o A’u o le Alii lou Atua, o se Atua fuā, e asiasi atu i amioletonu a tamā i luga o fanau, i tupulaga e tolu ma le fa o i latou o e inoino mai ia te a’u;",
                "14": "Ma faaali atu le alofa mutimutivale i afe o i latou o ē e alolofa mai ia te a’u ma tausi i a’u poloaiga.",
                "15": "Aua e te ta’u fua le suafa o le Alii lou Atua; ona o le a ta’usalaina e le Alii o ia o lē na te ta’u fua lona suafa.",
                "16": "Ia manatua le aso sapati, ia tausi lona paia.",
                "17": "O aso e ono e te galue ai, ma fai ai au galuega uma lava;",
                "18": "Ae o le aso fitu, o le sapati o le Alii lou Atua, aua e te fai ai se galuega, o oe, po o lou atalii, po o lou afafine, o lau auauna-tane, po o lau auauna-fafine, po o au manu, po o le tagata ese o i totonu o ou faitotoa;",
                "19": "Ona o aso e ono na faia ai e le Alii le lagi ma le lalolagi, ma le sami, ma mea uma lava o i ai; o le mea lea na faamanuia ai e le Alii le aso sapati, ma faapaia i ai.",
                "20": "Ia e ava i lou tamā ma lou tinā, ina ia faalevalevaina ou aso i luga o le laueleele ua foaiina mai e le Alii lou Atua ia te oe.",
                "21": "Aua e te fasioti tagata.",
                "22": "Aua e te mulilua. Aua e te gaoi.",
                "23": "Aua e te molimau pepelo i lē lua te tuaoi.",
                "24": "Aua e te manao i le fale o lē lua te tuaoi, aua e te manao i le avā a lē lua te tuaoi, po o lana auauna tane, po o lana auauna fafine, po o lana povi, po o lana asini, po o soo se mea lava a lē lua te tuaoi.",
                "25": "Ma sa oo ina ua uma ona faai’u e Apinati o ia upu sa fai atu ai o ia ia te i latou: Pe ua outou a’oa’o atu ea lenei nuu e tatau ona latou tausiusi i le faia o nei mea uma ina ia tausia nei poloaiga?",
                "26": "Ou te fai atu ia te outou, E leai; auā a na outou faia, po ua lē faia e le Alii ou te sau ma vavalo atu le leaga e uiga i lenei nuu.",
                "27": "Ma o lenei ua outou fai mai e ala mai le faaolataga i le tulafono a Mose. Ou te fai atu ia te outou e tatau ona outou tausia pea le tulafono a Mose mo le taimi nei; ae ou te fai atu ia te outou, e oo mai le taimi o le a lē toe tatau ai ona tausia o le tulafono a Mose.",
                "28": "Ma e lē gata i lea, ou te fai atu ia te outou, e lē ala mai le faa olataga i le na’o le tulafono; ma a na leai le togiola, lea o le a faia e le Atua lava ia mo agasala ma amioletonu a ona tagata, e lē ma’alofia lava le tatau ai ona fano i latou, e ui i le tulafono a Mose.",
                "29": "Ma o lenei ou te fai atu ia te outou sa tatau ona i ai se tulafono e tuuina mai i le fanauga a Isaraelu, ioe, o se tulafono patino lava; ona o i latou o se nuu sa ua maaa, sa vave ona latou faia o le amioletonu, ma gese ona latou manatua o le Alii lo latou Atua;",
                "30": "O lea sa i ai se tulafono sa tuuina mai ia te i latou, ioe, o se tulafono o tu ma sauniga, o se tulafono sa tatau ona latou tausiusi tonu i ai mai lea aso i lea aso, e taofi ai i latou i le manatua o le Atua ma lo latou tiute ia te ia.",
                "31": "Ae faauta, ou te fai atu ia te outou, o nei mea uma o ni faatusa o mea o le a oo mai.",
                "32": "Ma o lenei, pe sa latou malamalama ea i le tulafono? Ou te fai atu ia te outou, E leai, sa latou lē malamalama uma i le tulafono; ma o lenei ona o le maaa o o latou loto; ona sa latou lē malamalama e lē mafai ona faaolaina o soo se tagata vagana e ala i le togiola a le Atua.",
                "33": "Auā faauta, sa le’i vavalo atu ea Mose ia te i latou e uiga i le afio mai o le Mesia, ma o le a togiola e le Atua ona tagata? Ioe, ma e oo i perofeta uma o e sa vavalo talu mai le amataga o le lalolagi—sa latou le’i tautatala ea i se tulaga e uiga i nei mea?",
                "34": "Latou te lei fai mai ea o le a afio ifo le Atua lava ia i totonu o le fanauga a tagata, ma ave i ona luga foliga o le tagata, ma afio atu i le mana tele i luga o le fogaeleele?",
                "35": "Ioe, ma latou te le’i fai mai foi o le a faataunuuina e ia le toetutū mai o e ua oti, ma o ia, o ia lava, o le a sauaina ma faapuapuagatiaina?"
            },
            "14": {
                "1": "Ioe, e oo ia Isaia pe le’i fai mai ea: O ai ea ua talitonu i la matou tala, ma o ai ua faaali i ai le aao o le Alii?",
                "2": "Ona o le a tupu a’e o ia i ona luma e pei o se laau mu’amu’a, ma pei o se a’a ua totogo a’e mai le eleele mātūtū; ua leai sona aulelei po o se matagofie; ma a tatou vaai ia te ia e leai sona lalelei tatou te mananao ai ia te ia.",
                "3": "Ua inosia ma teena o ia e tagata; o se tagata o faanoanoa, ma ua masani ma le tigā; e peiseai ua ’alo ese o tatou mata mai ia te ia; sa inosia o ia, ma ua tatou lē amanaia o ia.",
                "4": "E moni lava ua tauave e ia o tatou tigā, ma tauave o tatou faanoanoa; peitai sa tatou manatu ia te ia ua taia, ua fasia e le Atua, ma ua faapuapuagatia.",
                "5": "Peitai sa faamanu’alia o ia mo a tatou solitulafono, sa tu’imomomo o ia mo a tatou amioletonu; sa i ona luga le a’oa’iga mo lo tatou filemu; ma o ona faalavalava ua faamaloloina ai i tatou.",
                "6": "O i tatou uma, e pei o mamoe, ua se ese; ua tatou taitasi ma liliu atu le tagata i lona lava ala; ma ua tauave e le Alii i ona luga amioletonu a i tatou uma.",
                "7": "Na sauaina o ia, ma sa faapuapuagatiaina o ia, ae sa lē tatalaina e ia lona fofoga; ua aumai o ia e pei o se tamai mamoe a fasia, ma e pei o se mamoe gūgū i luma o ona selefulufulu ua faapea ona lē tatalaina ai e ia lona fofoga.",
                "8": "Sa aveese atu o ia mai le falepuipui ma mai le faamasinoga; ma o ai na te tala atu lona tupulaga? Ona sa vavae ese o ia mai le laueleele o tagata soifua; ona sa taia o ia mo solitulafono a lo’u nuu.",
                "9": "Ma sa fai e ia lona tuugamau faatasi ma le amioleaga, ma faatasi ma le mau’oa i lona maliu; ona sa le’i faia e ia se mea leaga, pe sa i ai se taufaasesē i lona fofoga.",
                "10": "Peitai sa finagalo le Alii e faamanu’alia o ia; ua ia tuu o ia ia faanoanoa; pe a e faia lona agaga o se taulaga mo agasala, o le a vaai o ia i ana fanau, o le a ia faalevalevaloa ona aso, ma o le a manuia le finagalo o le Alii i lona aao.",
                "11": "O le a silasila o ia i le mafatia o lona agaga, ma o le a malie i ai; o lona malamalama o le a ta’uamiotonu ai e la’u auauna amiotonu le toatele; ona o le a tauave e ia a latou amioletonu.",
                "12": "O lea o le a ou vavae atu ai ia te ia se vaega faatasi ma e ua silisili, ma o le a ia vaevaeina le vete faatasi ma e malolosi; ona sa sasaa atu e ia lona agaga e oo i le oti; ma sa faitauina o ia faatasi ma e solitulafono; ma sa ia tauaveina agasala a le toatele, ma faia le ’ai’oiga mo e solitulafono."
            },
            "15": {
                "1": "Ma o lenei sa fai atu Apinati ia te i latou: Ou te manao ia outou malamalama o le a afio mai le Atua lava ia i totonu o le fanauga a tagata, ma o le a togiola e ia ona tagata.",
                "2": "Ma ona e soifua o ia i le tino o le a ta’ua o ia o le Alo o le Atua, ma ona ua tuu atu e ia le tino i le finagalo o le Tamā, ona o ia o le Tamā ma le Alo—",
                "3": "O le Tamā, ona sa fanauina o ia i le mana o le Atua; ma o le Alo, ona o le tino; ua faapea ona avea ai o ia o le Tamā ma le Alo—",
                "4": "Ma o i la’ua o se Atua e tasi, ioe, o le Tamā Faavavau lava lea o le lagi ma le lalolagi.",
                "5": "Ma ua faapea ona avea le tino e pulea e le Agaga, po o le Alo i le Tamā, o se Atua e tasi, e mafatia i tofotofoga, ae lē gaua’i atu i le tofotofoga, ae tuu atu o ia lava e tauemuina, ma sasa, ma tuli i fafo, ma faatō e ona tagata.",
                "6": "Ma a mavae nei mea uma, a uma ona faia e ia vavega tetele i totonu o le fanauga a tagata, o le a ta’ita’i atu o ia, ioe, e pei lava ona fai mai Isaia, e pei o se mamoe gūgū i luma o le selefulufulu, ua faapea ona lē tatalaina e ia lona fofoga.",
                "7": "Ioe, o le a faapea lava ona ta’ita’i atu o ia, faasatauroina, ma fasia, ma avea ai foi le oti ma pule i le tino, ua o gatasi le loto o le Alo ma le finagalo o le Tamā.",
                "8": "Ma e faapea ona motusia e le Atua noataga o le oti, ina ua manumalo o ia i le oti; ma tuu atu ai i le Alo le mana e fai ai le ’ai’oiga mo le fanauga a tagata—",
                "9": "Ina ua afio a’e i le lagi, ua ia liuliualo i le alofa mutimutivale; ua faatumuina i le agaalofa i le fanauga a tagata; ua tu i lo latou va ma le faamasinotonu; ona ua motusia e ia fusi o le oti, ma ua ave e ia i ona luga a latou amioletonu ma a latou soligatulafono, ina ua ia togiolaina i latou, ma faamalie manaoga o le faamasinotonu.",
                "10": "Ma o lenei ou te fai atu ia te outou, o ai na te tala atu lana tupulaga? Faauta, ou te fai atu ia te outou, pe a faia lona agaga o se taulaga mo agasala, o le a silasila o ia i ana fanau. Ma o lenei pe ni a fa a outou? Ma o ai o le a fai ma ana fanau?",
                "11": "Faauta ou te fai atu ia te outou, soo se tasi na faalogo i upu a perofeta, ioe, o perofeta paia uma o e sa vavalo e uiga i le afio mai o le Alii—Ou te fai atu ia te outou, o i latou uma o e na faalogo i a latou upu, ma ua talitonu o le a togiolaina e le Alii ona tagata, ma sa tulimata’i i lena aso mo se faamagaloga o a latou agasala, ou te fai atu ia te outou, o i latou ia o ana fanau, po o i latou ia o suli o le malo o le Atua.",
                "12": "Ona o i latou ia na tauave e ia a latou agasala; e mo i latou ia na maliu ai o ia, e togiola i latou mai ia latou soligatulafono. Ma o lenei, pe lē o i latou ea ia o ana fanau?",
                "13": "Ioe, ma pe lē o perofeta ea, i latou taitoatasi ia sa tatala lona fofoga e vavalo atu, o e e le’i pa’u’ū atu i le solitulafono, o le uiga o perofeta uma lava ia na soifua talu mai le amataga o le lalolagi? Ou te fai atu ia te outou, o i latou ia o ana fanau.",
                "14": "Ma o i latou ia o e na latou tala’i atu le filemu, o e na latou aumai tala e lelei o mea lelei, o e na latou tala’i atu le faaolataga; ma fai atu ia Siona: Ua nofotupu lou Atua!",
                "15": "Ma ua matagofie na’uā o latou vae i luga o mauga!",
                "16": "Ma lea foi, ua matagofie na’uā i luga o mauga vae o i latou o loo latou tala’i atu pea le filemu!",
                "17": "O lenei foi, e matagofie na’uā i luga o mauga vae o i latou o e o le a latou talai atu le filemu i le lumanai, ioe, mai i le taimi nei e oo i le faavavau!",
                "18": "Ma faauta, ou te fai atu ia te outou, ua lē ona pau lea. Ona ua matagofie na’uā i luga o mauga vae o ia o lē na te aumai tala e lelei, o lē o le faavae o le filemu, ioe, o le Alii lava lea, o lē ua togiolaina e ia ona tagata; ioe, o ia o lē ua tuuina mai e ia le faaolataga i ona tagata;",
                "19": "Ona a na leai le togiola ua faia e ia mo ona tagata, lea na saunia mai le faavaega o le lalolagi, ou te fai atu ia te outou, a na leai lenei togiola, po ua fano tagata uma.",
                "20": "Ae faauta, o le a motusia noataga o le oti, ma nofotupu le Alo, ma ua ia te ia le pule i luga o e ua oti; o lea, ua aumai ai e ia le toetutu mai o e ua oti.",
                "21": "Ma e i ai se toetu e oo mai, o se ulua’i toetu lea; ioe, o se toetutu lea o i latou o e na i ai, ma e o loo i ai, ma e o le a i ai, seia oo mai lava i le toetu mai o Keriso—ona o le a faapea ona ta’ua ai o ia.",
                "22": "Ma o lenei, o le toetutu mai o perofeta uma, ma i latou uma o e na talitonu i a latou upu, po o i latou uma o e sa tausi i poloaiga a le Atua, o le a oo mai i le ulua’i toetutu; o lea, o i latou ia o le ulua’i toetutu.",
                "23": "E faatutu mai i latou e mau faatasi ma le Atua o lē na togiolaina i latou; o lea ua latou maua ai le ola e faavavau e ala ia Keriso, o lē na ia motusia noataga o le oti.",
                "24": "Ma o i latou ia o e ua i ai se vaega i le ulua’i toetu; ma o i latou ia o e na maliliu ae lei afio mai Keriso, i lo latou lē malamalama, ona sa lei folafola atu ia te i latou le faaolataga. Ma e faapea ona faataunuu e le Alii le toefuataiga o i latou ia; ma ua i ai sa latou vaega i le ulua’i toetu, pe ua maua le ola e faavavau, ona ua togiolaina e le Alii.",
                "25": "Ma ua maua foi e fanau laiti le ola e faavavau.",
                "26": "Ae faauta, ma matata’u, ma gatete i luma o le Atua, ona ua tatau ona outou gatete; ona e lē togiolaina e le Alii soo se tasi faapea o e e fouvale ia te ia ma oti i a latou agasala; ioe, i latou uma ia o e na fano i a latou agasala talu mai le amataga o le lalolagi, o e na fouvale ma le loto i ai e faasaga i le Atua, o e sa latou iloa poloaiga a le Atua, ae sa latou lē tausiaina; o i latou ia e leai sa latou vaega i le ulua’i toetu.",
                "27": "O lea pe ua lē tatau ai ea ona outou gatete? Ona e lē oo mai le olataga i ni tagata faapea; ona e lei togiolaina e le Alii se tagata faapea; ioe, pe mafai foi e le Alii ona togiola ni tagata faapea; ona e lē mafai e ia ona teena o ia lava; ona e le mafai ona teena e ia le faamasinotonu, a ua i ai ana aiā.",
                "28": "Ma o lenei ou te fai atu ia te outou e oo mai le taimi o le a folafola atu ai le faaolataga a le Alii i atunuu uma, ituaiga, gagana, ma nuu.",
                "29": "Ioe, le Alii e, o le a sii a’e e au leoleo o latou leo; ma o le a latou pepese faatasi i le leo e tasi; ona o le a latou faafesagai, pe a toe aumai Siona e le Alii.",
                "30": "Alalaga ia i le olioli, pepese faatasi, outou nofoaga tuufua o Ierusalema; ona ua faamafanafanaina e le Alii ona tagata, ua togiola e ia Ierusalema.",
                "31": "Ua afe e le Alii lona aao paia i mata o atunuu uma; ma o le a vaai tuluiga uma o le lalolagi i le faaolataga a lo tatou Atua."
            },
            "16": {
                "1": "Ma o lenei sa oo ina ua uma ona tautala atu Apinati i nei upu sa faaloaloa atu e ia lona lima ma fai atu: E oo mai le taimi o le a vaai ai tagata uma i le faa olataga a le Alii; pe a oo i atunuu uma, ituaiga, gagana, ma nuu ona vaai i latou lava ma o le a ta’utino atu i luma o le Atua ua tonu ana faamasinoga.",
                "2": "Ma ona tutuli ai lea i fafo o e amioleaga, ma o le a i ai se pogai o le a latou uiō ai, ma tagitu’i, ma tagiauē, ma lilivau ai o latou nifo; ma o lenei ona sa latou lē fia faalogo i le siufofoga o le Alii; o lea ua lē togiolaina ai i latou e le Alii.",
                "3": "Ona ua latou faaletino ma faaletiapolo, ma ua i ai i le tiapolo le mana i luga o i latou; ioe, lena lava gata tuai o lē na faaseseina o tatou ulua’i matua, le pogai lea o lo laua pa’u’ū; o le pogai lea na avea ai tagata uma ma tagata faaletino, faalelagona, faaletiapolo, ua iloa le leaga mai le lelei, ma tuu atu i latou lava e pulea e le tiapolo.",
                "4": "Sa faapea ona se ai o tagata uma; ma faauta, po ua latou se ai e lē gata, pe a na lē togiolaina e le Atua ona tagata mai lo latou tulaga leiloa ma le pa’ū.",
                "5": "Ae ia manatua o lē e tumau pea i lona lava natura faaletino, ma faaauau ai pea i ala o le agasala ma le fouvale faasaga i le Atua, e tumau pea i lona tulaga pa’ū ma ua i ai i le tiapolo le mana uma i ona luga. O lea e pei ai e lei faia se togiola mo ia, ona ua avea o ia ma fili i le Atua; ma o le tiapolo foi o se fili i le Atua.",
                "6": "Ma o lenei a na fai e lei afio mai Keriso i le lalolagi, e tautala faatatau i mea o le a oo mai e peiseai ua uma ona oo mai, po ua leai se togiola.",
                "7": "Ma a na fai e lei toetu mai Keriso mai i le oti, pe ua motusia e ia noataga o le oti ina ia lē manumalo le tuugamau, ma ina ia leai se tui o le oti, po ua leai se toetu.",
                "8": "Peitai ua i ai se toetu, o lea ua leai ai se manumalo i le tuugamau, ma o le tui o le oti ua faatoilaloina i a Keriso.",
                "9": "O ia o le malamalama ma le ola o le lalolagi; ioe, o se malamalama e lē gata, e lē mafai lava ona faapouliuligia; ioe, ma se ola foi e lē gata, e lē mafai ona toe i ai se oti.",
                "10": "E oo i lenei tino faaletino o le a faaofuina i le tino ola pea, ma o lenei tino pala o le a faaofuina i le tino lē pala, ma o le a aumai e tutula’i i luma o le nofoa faamasino a le Atua, e faamasino e ia e tusa ma a latou galuega pe lelei pe leaga.",
                "11": "Afai e lelei a latou galuega, e toetutu mai i le ola ma le fiafia e lē gata; ae afai e leaga a latou galuega, e toetutu mai i le malaia e lē gata, ona ua tuuina atu i latou i le tiapolo, o lē ua pule ia te i latou, o le malaia lea—",
                "12": "Ona sa o i latou e tusa ma o latou lava loto ma manaoga faaletino; ona sa latou lē valaau atu lava i le Alii a’o faaloloa mai aao o le alofa mutimutivale ia te i latou; ona sa faaloloa mai ia te i latou aao o le alofa mutimutivale, ae sa latou lē mananao i ai; sa lapataia i latou e uiga ia latou amioletonu ae sa latou lē fia o ese mai ai; ma sa poloaiina i latou ia salamo ae sa latou lē fia salamo.",
                "13": "Ma o lenei, pe ua lē tatau ea ona outou gatete ma salamo i a outou agasala, ma manatua ua na’o Keriso lava e mafai ona faaolaina ai outou?",
                "14": "O lea, afai ua outou a’oa’o atu le tulafono a Mose, ia a’oa’o atu foi o se ata lea o mea o le a oo mai—",
                "15": "Ia a’oa’o atu i latou o le togiola e ala mai i a Keriso le Alii, o ia lava lea o le Tamā Faavavau. Amene."
            },
            "17": {
                "1": "Ma o lenei sa oo ina ua uma ona faai’u atu e Apinati nei upu, sa poloai atu le tupu i faitaulaga ia latou ave o ia ma faia ia fasioti ia te ia.",
                "2": "Peitai sa i ai se tasi i totonu o i latou o lona igoa o Alema, o ia foi o sē e tupuga mai ia Nifae. Ma o ia o se alii talavou, ma sa talitonu o ia i upu na tautala i ai Apinati, ona sa iloa e ia e uiga i le amioletonu lea sa molimau atu ai Apinati e faasaga ia te i latou; o lea sa amata ai ona aioi atu o ia i le tupu ia aua ne’i ita o ia ia Apinati, ae tuu o ia e alu ese atu i le filemu.",
                "3": "Peitai sa atili ita le tupu, ma faia ia tuli i fafo Alema mai totonu o i latou, ma auina atu ana auauna e tuliloa ia te ia ina ia latou fasioti ia te ia.",
                "4": "Peitai sa sola o ia mai i o latou luma ma faalafi o ia lava ma sa latou le maua ai o ia. Ma a’o lafi o ia mo ni aso e tele sa tusi e ia upu uma na tautala i ai Apinati.",
                "5": "Ma sa oo ina faia e le tupu ia si’o e ana leoleo Apinati ma pu’e o ia; ma sa latou saisai o ia ma lafo i totonu o le falepuipui.",
                "6": "Ma ina ua mavae aso e tolu, ina ua uma ona fono o ia faatasi ma ana faitaulaga, sa faia e ia ia toe aumai o ia i ona luma.",
                "7": "Ma sa fai atu o ia ia te ia: Apinati, ua matou maua se tuua’iga e faasaga ia te oe, ma ua tatau le oti ia te oe.",
                "8": "Ona sa e fai mai o le a afio ifo le Atua lava ia i totonu o le fanauga a tagata; ma o lenei, ona o lenei mafuaaga o le a fasioti ai oe vagana ai ua e toe faafo’ia upu leaga uma na e tautalagia e uiga ia te a’u ma lo’u nuu.",
                "9": "O lenei sa fai atu Apinati ia te ia: Ou te fai atu ia te oe, ou te lē faafo’ia upu na ou tautala atu ai ia te oe e uiga i lenei nuu, ona ua moni ia; ma ina ia e iloa ai lo latou moni o lea ua ou tuu atu ai a’u lava ia i o outou lima.",
                "10": "Ioe, ma o le a ou tigaina e oo lava i le oti, ma ou te lē faafo’ia lava a’u upu, ae o le a latou tutula’i o se molimau e faasaga ia te outou. Ma afai tou te fasiotia a’u, o le a outou faamasaaina se toto lē sala, ma o le a tula’i foi lea o se molimau e faasaga ia te outou i le aso gataaga.",
                "11": "Ma o lenei sa toeitiiti a tatala atu o ia e le tupu o Noa, ona sa mata’u o ia i ana upu; ona sa fefe o ia ne’i oo mai i ona luga faamasinoga a le Atua.",
                "12": "Peitai sa sii i luga e faitaulaga o latou leo e faasaga ia te ia, ma amata ona latou tuua’i o ia, fai mai: Ua upu leaga o ia i le tupu. O lea na oso ai le ita o le tupu e faasaga ia te ia, ma sa tuu atu e ia o ia ina ia fasiotia.",
                "13": "Ma sa oo ina latou ave o ia ma saisai ia te ia, ma susunu lona tino i fusi laau, ioe, seia oti ai.",
                "14": "Ma o lenei ina ua amata ona mu o ia i apeafi, sa alaga mai o ia ia te i latou, e faapea:",
                "15": "Faauta, e pei ona outou faia ia te a’u, o le a faapea lava ona oo ina faia e a outou fanau ia mafatia le toatele i tigā ua ou mafatia ai, o tigā lava ia o le oti i le afi; ma o lenei ona ua latou talitonu i le faaolataga a le Alii lo latou Atua.",
                "16": "Ma e oo ina o le a faapuapuagatiaina outou i ituaiga o faama’i eseese ona o a outou amioletonu.",
                "17": "Ioe, ma o le a taia outou i itu uma lava, ma o le a tulia ma faataapeapeina outou i lea mea ma lea mea, e pei lava ona tulia se lafu segisegi e manu ’aivao ma fe’ai.",
                "18": "Ma i lena aso o le a tulia ai outou, ma o le a ave outou e lima o o outou fili, ma ona outou mafatia ai lea, e pei lava ona ou mafatia, i tigā o le oti i le afi.",
                "19": "E faapena ona faaoo mai e le Atua le tauimasui i luga o i latou o e latou te faaumatiaina ona tagata. Le Atua e, talia mai ia lo’u agaga.",
                "20": "Ma o lenei, ina ua uma ona fai atu e Apinati o nei upu, sa pa’ū o ia i lalo, ina ua mafatia i le oti i le afi; ioe, ina ua fasiotia o ia ona sa lē faafitia e ia poloaiga a le Atua, ma faamaufaailogaina ai le moni o ana upu i lona maliu."
            },
            "18": {
                "1": "Ma o lenei, sa oo ina salamo Alema, o lē na sola mai auauna a le tupu o Noa, i ana agasala ma ana amioletonu, ma sa alu atu faalilolilo o ia i totonu o le nuu, ma amata ona ia a’oa’o atu upu a Apinati—",
                "2": "Ioe, e uiga i mea o le a oo mai, ma e uiga foi i le toetutu mai o e ua oti, ma le togiolaina o tagata, lea o le a faataunuuina e ala i le mana, ma mafatiaga, ma le maliu o Keriso, ma lona toetu mai ma lona afio a’e i le lagi.",
                "3": "Ma o le toatele o e sa fia faalogo i ana upu sa a’oa’o atu e ia. Ma sa ia a’oa’o atu faaliloliloi latou, ina ia le iloa e le tupu. Ma e toatele sa talitonu i ana upu.",
                "4": "Ma sa oo o le toatele o i latou o e sa talitonu ia te ia sa o atu i se nofoaga sa ta’ua o Mamona, na maua lona igoa mai le tupu, ma sa i tuaoi o le laueleele na lofia, i ni vaitaimi po o vaitau, e manu ’aivao.",
                "5": "O lenei, sa i ai i Mamona se puna o vai manino, ma o iina sa alu atu i ai Alema, ona sa i ai iina lata ane i le vai se vaovao o laau laiti, sa lafi ai o ia lava i le ao mai sailiga a le tupu.",
                "6": "Ma sa oo ina o atu iina le toatele o i latou sa talitonu ia te ia e faalogologo i ana upu.",
                "7": "Ma sa oo ina ua mavae ni aso e tele sa toatele se vaega o tagata sa faapotopoto atu i le nofoaga lea o Mamona, e faalogologo i upu a Alema. Ioe, sa faapotopoto faatasi i latou uma o e na talitonu i ana upu, e faalogologo ia te ia. Ma sa ia a’oa’o atu i latou, ma tala’i atu ia te i latou le salamo, ma le togiola, ma le faatuatua i le Alii.",
                "8": "Ma sa oo ina fai atu o ia ia te i latou: Faauta, o vai nei o Mamona (ona sa faapea ona ta’ua o ia vai) ma o lenei, ona ua outou manana’o e o mai i le saogalemu o le Atua, ma ta’ua o ona tagata, ma outou loto e fefaasoaa’i ona tauave o a outou avega, ina ia māmā ai;",
                "9": "Ioe, ma outou loto e faanoanoa faatasi ma e e faanoanoa; ioe, ma faamafanafana atu ia te i latou o e e manaomia le faamafanafanaga, ma tutulai o ni molimau a le Atua i taimi uma ma i mea uma, ma i nofoaga uma tou te i ai, seia oo lava i le oti, ina ia mafai ona togiolaina outou e le Atua, ma faitauina faatasi ma i latou o le ulua’i toetutu, ina ia mafai ona outou maua le ola e faavavau—",
                "10": "O lenei ou te fai atu ia te outou, afai o le manao lea o o outou loto, se a se mea tou te tetee ai i le papatisoina i le suafa o le Alii, o se molimau i ona luma ua outou ulu atu i se feagaiga faatasi ma ia, o le a outou auauna atu ia te ia ma tausi ana poloaiga, ina ia mafai ona ia liligi atili ifo lona Agaga i luga ia te outou?",
                "11": "Ma o lenei ina ua faalogo mai tagata i nei upu, sa patipati o latou lima i le olioli, ma alalaga mai: O le manao lea o o matou loto.",
                "12": "Ma o lenei sa oo ina ave e Alema o Helama, o ia lea o se tasi o tagata muamua, ma ua alu atu ma ua tu i totonu o le vai, ma alaga, e faapea: Le Alii e, liligi mai lou Agaga i luga o lau auauna, ina ia mafai ona faia e ia lenei galuega ma le paia o le loto.",
                "13": "Ma ina ua uma ona fai atu e ia o nei upu, sa oo mai i luga o ia le Agaga o le Alii, ma sa fai atu o ia: Helama e, ona ua tuuina mai ia te a’u le pule mai le Atua Malosi Aoao, ou te papatiso atu ia te oe o se molimau ua e ulu atu i se feagaiga e auauna atu ia te ia seia oo ina e oti e tusa ai ma le tino faaletino; ma ia liligi mai le Agaga o le Alii i ou luga; ma ia tuuina mai e ia ia te oe le ola e faavavau, e ala i le togiola a Keriso, o lē na saunia e ia mai le faavaega o le lalolagi.",
                "14": "Ma ina ua uma ona fai atu e Alema o nei upu, sa tanumia uma Alema ma Helama i le vai; ma sa la’ua tutula’i a’e ma o mai i fafo o le vai ma le olioli, ua faatumulia i le Agaga.",
                "15": "Ma sa toe ave e Alema se tasi tagata, ma toe alu atu faalua i totonu o le vai, ma papatiso ia te ia e pei o lē na muamua, ae sa lē toe tanumia e ia o ia lava i le vai.",
                "16": "Ma o le ala lenei sa papatiso ai e ia i latou uma taitoatasi o e na o atu i le nofoaga o Mamona; ma o lo latou aofai pe tusa ma le lua selau ma le fa agaga; ioe, ma sa papatisoina i latou i vai o Mamona, ma sa faatumulia i latou i le alofa tunoa o le Atua.",
                "17": "Ma sa ta’ua i latou o le ekalesia a le Atua, po o le ekalesia a Keriso, mai lena taimi. Ma sa oo ina o soo se tasi sa papatisoina i le mana ma le pule a le Atua sa faaopoopo i lana ekalesia.",
                "18": "Ma sa oo ina faauu e Alema ia faitaulaga, ona sa ia te ia le pule mai le Atua; sa faauu e ia faitaulaga e taitoatasi i le taitoalimagafulu o i latou, e tala’i atu ia te i latou, ma a’oa’o atu i latou e uiga i mea e faatatau i le malo o le Atua.",
                "19": "Ma sa ia poloaiina i latou ia latou lē a’oa’o atu se mea, vagana ai mea na ia a’oa’o atu, ma mea na fetalai mai i fofoga o perofeta paia.",
                "20": "Ioe, sa ia poloaiina lava i latou ia latou lē a’oa’o atu se mea, vagana ai le salamo ma le faatuatua i le Alii, o lē ua togiolaina lona nuu.",
                "21": "Ma sa ia poloaiina i latou e lē tatau ona i ai se finauga o le tasi ma le isi, ae e tatau ona latou taga’i i luma ma le manatu e tasi, i le faatuatua e tasi ma le papatisoga e tasi, ua fili faatasi o latou loto i le lotogatasi ma le alofa o le tasi i le isi.",
                "22": "Ma sa faapea ona ia poloaiina o i latou e tala’i atu. Ma sa faapea ona avea ai i latou ma fanau a le Atua.",
                "23": "Ma sa ia poloaiina i latou ia latou tausi le aso sapati, ma tausi lona paia, ma ia latou avatu foi i aso uma le faafetai i le Alii lo latou Atua.",
                "24": "Ma sa ia poloaiina foi i latou e tatau i faitaulaga o e na ia faauuina ona galulue malolosi i o latou lava lima mo lo latou lava tausiga.",
                "25": "Ma sa i ai se aso e tasi i vaiaso taitasi sa tuu ese faapitoa latou te potopoto faatasi ai e a’oa’o atu tagata, ma tapua’i atu i le Alii lo latou Atua, ma o lenei foi, i soo se taimi latou te mafai ai, ona latou faapotopoto faatasi i latou lava.",
                "26": "Ma o faitaulaga, ia aua ne’i faalagolago i le nuu mo le tausiga o i latou; ae ia latou maua le alofa tunoa o le Atua mo a latou galuega, ina ia mafai ona latou tutupu malolosi i le Agaga, i lo latou maua o le malamalama o le Atua, ina ia mafai ona latou a’oa’o atu ma le mana ma le pule mai le Atua.",
                "27": "Ma sa toe poloaiina e Alema e tatau i tagata o le ekalesia ona faasoa atu a latou mea, ia taitasi le tagata e tusa ma mea ua maua e ia; afai e tele mea ua maua e ia, e tatau ia te ia ona faasoa tele atu; ma o ia o lē ua itiiti mea ua i ai, ia itiiti mea e manaomia mai ia te ia; ma o ia o lē ua leai ni mea, e tatau ona foa’i atu i ai.",
                "28": "Ma sa tatau ona faapea ona latou faasoa atu o a latou mea i o latou lava loto malilie ma naunauga lelei i le Atua, ma ia i latou o faitaulaga o e e manaomia le fesoasoani, ioe, ma i agaga taitasi uma ua manaomia le fesoasoani, ma ua lē lavalava.",
                "29": "Ma o mea ia sa fai atu ai o ia ia te i latou, ona sa poloaiina ai o ia e le Atua; ma sa latou savavali sa’o i luma o le Atua, ma faasoa atu le tasi i le isi faaletino ma faaleagaga e tusa ma mea sa latou manaomia ma o latou manaoga.",
                "30": "Ma o lenei sa oo o nei mea uma sa faia i Mamona, ioe, i tafatafa o vai o Mamona, i totonu o le vao sa lata ane i vai o Mamona; ioe, o le nofoaga o Mamona, o vai o Mamona, o le vao o Mamona, sa matuā matagofie i latou i le vaai a i latou o e na o atu i le malamalama o lo latou Togiola iina; ioe, ma amuia lava i latou, ona o le a latou pepese i lona viiga e faavavau.",
                "31": "Ma o nei mea sa faia i tuaoi o le laueleele, ina ia le iloa i latou e le tupu.",
                "32": "Ae faauta, sa oo ina ua iloa e le tupu se fegasoloa’iga i totonu o le nuu, sa auina atu e ia ana auauna e vaavaai i latou. O lea i le aso na latou faapotopoto faatasi ai i latou lava e faalogologo i le afioga a le Alii na maua ai i latou ma faailoa atu ai i latou i le tupu.",
                "33": "Ma o lenei sa oo ina fai mai le tupu ua faavevesi e Alema le nuu ia fouvale e faasaga ia te ia; o lea na auina atu ai e ia lana autau e faaumatia i latou.",
                "34": "Ma sa oo ina logo Alema ma tagata o le Alii e uiga i le o mai o le autau a le tupu; o lea sa latou ave ai o latou faleie ma o latou aiga ma o ese atu i le vao.",
                "35": "Ma o lo latou faitau aofai e tusa ma le fa selau ma le limagafulu agaga."
            },
            "19": {
                "1": "Ma sa oo ina toe foi mai le autau a le tupu, i le sailiga o le nuu o le Alii ae lē maua.",
                "2": "Ma o lenei faauta, sa toaitiiti le autau a le tupu, ona ua faaitiitia, ma sa amata ona i ai o se fevaevaeaiga i totonu o e na totoe o le nuu.",
                "3": "Ma sa amata ona manavaina atu e le vaega toaitiiti o le nuu upu faamata’u e faasaga i le tupu, ma sa amata ona i ai o se finauga tele i totonu o i latou.",
                "4": "Ma o lenei sa i ai i totonu o i latou se tagata na igoa ia Kitiona, ma ona o ia o se tagata malosi ma o se fili foi i le tupu, o lea na se’i ai e ia lana pelu, ma tauto i lona ita, o le a ia fasioti i le tupu.",
                "5": "Ma sa oo ina tau o ia ma le tupu; ma ina ua vaai atu le tupu o le a toilalo o ia ia te ia, sa sola o ia ma momo’e ma alu a’e i luga o le ’olo sa latalata ane i le malumalu.",
                "6": "Ma sa tuliloa o ia e Kitiona ma toeitiiti lava alu a’e i luga o le ‘olo e fasioti le tupu, ae vaai atu le tupu faataamilo agai i le laueleele o Semulona, ma faauta, sa i ai le autau a sa Lamanā i totonu o tuaoi o le laueleele.",
                "7": "Ma o lenei sa oo ina ’aioi atu le tupu i le atuatuvale o lona agaga, fai mai: Kitiona e, faaola mai ia te a’u, ona ua oo mai sa Lamanā i o tatou luga, ma o le a latou faaumatia i tatou; ioe, o le a latou faaumatia lo’u nuu.",
                "8": "Ma o lenei sa lē popole tele le tupu e uiga i lona nuu nai lo lona popole e uiga i lona lava ola; ae ui i lea, sa faasaoina e Kitiona lona ola.",
                "9": "Ma sa poloaiina e le tupu le nuu ia latou sosola ese a o le’i oo mai sa Lamanā, ma sa muamua atu o ia lava i o latou luma, ma latou sosola i le vao, faatasi ma o latou fafine ma a latou fanau.",
                "10": "Ma sa oo ina tuliloa i latou e sa Lamanā, ma sa maua atu i latou, ma amata ona fasioti i latou.",
                "11": "O lenei sa oo ina poloai atu le tupu ia te i latou ia tuua e tane uma a latou avā ma a latou fanau, ma sosola ese mai luma o sa Lamanā.",
                "12": "O lenei e toatele e sa lē fia tuua i latou, ae sa sili le nonofo ma fano faatasi ma i latou. Ae o le vaega na totoe sa tuua a latou avā ma a latou fanau ae sosola ese.",
                "13": "Ma sa oo ina o i latou o e na nonofo faatasi ma a latou avā ma a latou fanau sa faia ia tutula’i atu o latou afafine lalelei ma ’aioi atu i a sa Lamanā ia aua ne’i o latou fasiotia i latou.",
                "14": "Ma sa oo ina alolofa sa Lamanā ia te i latou, ona ua faafiafiaina i latou i le lalelei o o latou fafine.",
                "15": "O lea na faasao ai e sa Lamanā o latou ola, ma ave i latou faatagataotaua ma toe auina i latou i le laueleele o Nifae, ma tuu atu ia te i latou ia fai mo i latou le laueleele, i lalo o tuutuuga ia latou tuu atu le tupu o Noa i lima o sa Lamanā, ma tuu atu a latou meatotino, po o le afa o mea uma ua latou maua, o le afa o a latou auro, ma a latou ario, ma a latou mea taua uma, ma faapea ona tatau ona latou totogi atu o lafoga i le tupu o sa Lamanā mai lea tausaga i lea tausaga.",
                "16": "Ma o lenei sa i ai se tasi o atalii o le tupu sa faatasi ma e na ave faatagataotauaina, o lona igoa o Limae.",
                "17": "Ma o lenei sa lē manao Limae ia faaumatiaina lona tamā; ae ui i lea, sa lē pouliuli Limae i amioletonu a lona tamā, o ia lava ia o se tagata amiotonu.",
                "18": "Ma sa oo ina auina atu faalilolilo e Kitiona ni tagata i le vao, e saili le tupu ma i latou o e na faatasi ma ia. Ma sa oo ina latou fetaui ma tagata uma i le vao, vagana ai le tupu ma ana faitaulaga.",
                "19": "O lenei sa latou tauto i o latou loto latou te foi atu i le laueleele o Nifae, ma afai ua fasiotia a latou avā ma a latou fanau, ma i latou foi o e sa nonofo faatasi ma i latou, o le a latou saili e tauimasui, ma fano foi faatasi ma i latou.",
                "20": "Ae sa poloai atu le tupu ia te i latou ia aua ne’i o latou toe foi atu; ae sa latou feita i le tupu, ma faia ia mafatia o ia, i le oti i le afi.",
                "21": "Ma sa toeitiiti o latou ave foi o faitaulaga ma fasioti ia te i latou, peitai sa sosola ese i latou mai o latou luma.",
                "22": "Ma sa oo ina o le a latou toe foi atu i le laueleele o Nifae, ae latou fetaui loa ma tagata o Kitiona. Ma sa ta’u atu e tagata o Kitiona ia te i latou mea uma ua oo ia latou avā ma a latou fanau; ma ua tuu mai e sa Lamanā ia te i latou e mafai ona latou fai mo i latou le laueleele e ala i le totogi atu o se lafoga ia sa Lamanā o le afa o mea uma latou te maua.",
                "23": "Ma sa ta’u atu e le nuu i tagata a Kitiona ua latou fasiotia le tupu, ma ua sosola ana faitaulaga mai ia te i latou ua o mamao atu i totonu o le vaomatua.",
                "24": "Ma sa oo ina ua uma ona latou faaiu o le tu masani, sa latou toe foi atu i le laueleele o Nifae, ua olioli, ona sa le’i fasiotia a latou avā ma a latou fanau; ma sa latou ta’u atu ia Kitiona le mea ua latou faia i le tupu.",
                "25": "Ma sa oo ina faia e le tupu o sa Lamanā se tautoga ia te i latou, o le a lē fasiotia i latou e lona nuu.",
                "26": "Ma sa faia foi e Limae, ona o ia o le atalii o le tupu, ma ona ua faaee e le nuu i ona luga le malo, se tautoga i le tupu o sa Lamanā, o le a totogi atu e ona tagata se lafoga ia te ia, o le afa lea e tasi o mea uma latou te maua.",
                "27": "Ma sa oo ina amata e Limae ona faatu le malo ma faatu le filemu i totonu o lona nuu.",
                "28": "Ma sa faatutu faataamilo e le tupu o sa Lamanā leoleo i le laueleele, ina ia mafai ona taofi ai e ia le nuu o Limae i totonu o le laueleele, ina ia latou lē o ese atu i le vao; ma sa lagolagoina e ia ana leoleo mai le lafoga lea sa maua e ia mai ia sa Nifaē.",
                "29": "Ma o lenei sa maua pea lava pea e le tupu o Limae le filemu i lona malo i le va o le lua tausaga, sa lē faatiga mai sa Lamanā ia te i latou, pe saili e faaumatia i latou."
            },
            "20": {
                "1": "O lenei sa i ai i Semulona se nofoaga sa faapotopoto faatasi i ai e afafine o sa Lamanā i latou lava e pepese, ma sisiva, ma latou fiafia ai.",
                "2": "Ma sa oo ina sa i ai se tasi aso sa faapotopoto faatasi ai se vaega toaitiiti o i latou e pepese ma sisiva.",
                "3": "Ma o lenei o faitaulaga a le tupu o Noa, ona sa mamā e toe foi atu i le aai o Nifae, ioe, ma sa fefefe foi ne’i fasioti i latou e le nuu, o lea na latou fefefe ai e toe foi atu ia latou avā ma a latou fanau.",
                "4": "Ma ona sa latou nonofo i le vao, ma ina ua latou iloa afafine o sa Lamanā, sa latou lalafi ma lamalama ia te i latou.",
                "5": "Ma ina ua na’o se toaitiiti o i latou sa potopoto faatasi e sisiva, sa latou o mai i fafo mai o latou lafitaga ma pu’e i latou ma ave i latou i le vao; ioe, e lua sefulu ma le fa afafine o sa Lamanā sa latou ave i le vao.",
                "6": "Ma sa oo ina ua iloa e sa Lamanā ua leiloloa o latou afafine, sa latou feita i le nuu o Limae, ona sa latou manatu o le nuu o Limae ua faia lenei mea.",
                "7": "O lea na latou auina mai ai a latou autau; ioe, e oo i le tupu sa muamua mai i luma o ona tagata; ma sa latou o mai i le laueleele o Nifae, e faaumatia le nuu o Limae.",
                "8": "Ma o lenei sa iloa mai i latou e Limae mai le ’olo, e oo ia latou sauniuniga uma mo le taua sa iloa mai e ia; o lea na faapotopoto faatasi ai e ia ona tagata, ma lalafi faatalitali mo i latou i fanua ma vaomatua.",
                "9": "Ma sa oo ina ua oo mai sa Lamanā, sa amata ona osofaia o i latou e tagata o Limae mai o latou nofoaga faatalitali, ma amata ona fasioti i latou.",
                "10": "Ma sa oo ina matuā vevesi tele lava le taua, ona sa latou tau e pei o leona o tuli a latou manu e ’ai.",
                "11": "Ma sa oo ina amata ona tutuli sa Lamanā e tagata o Limae mai i o latou luma; ae sa lē tusa lo latou toatele ma le ’afa o sa Lamanā. Peitai sa latou tau mo o latou ola, ma mo a latou avā, ma mo a latou fanau; o lea sa latou faamalolosi atu ai ma latou tau e pei o ni tarako.",
                "12": "Ma sa oo ina latou maua le tupu o sa Lamanā i totonu o o latou tagata oti; peitai sa le’i oti o ia, ae sa manu’a ma ua tuua o ia i luga o le eleele, ona o le vave tele o le sola’aga a ona tagata.",
                "13": "Ma sa latou ave o ia ma fusifusi i ona manu’a, ma aumai o ia i luma o Limae, ma fai mai: Faauta, o le tupu lenei o sa Lamanā; sa pa’ū o ia faatasi ma o latou tagata oti ona ua manu’a o ia, ma ua latou tuua ai o ia; ma faauta, ua matou aumai o ia i ou luma; ma o lenei ia tatou fasioti ia te ia.",
                "14": "Peitai sa fai atu Limae ia te i latou: Tou te lē fasioti ia te ia, a ia aumai o ia iinei sei ou vaai atu ia te ia. Ma sa latou aumai o ia. Ma sa fai atu Limae ia te ia: O le a le pogai ua outou o mai ai e sii taua faasaga mai i lo’u nuu? Faauta, e lei solia e lo’u nuu le tautoga na ou faia ia te oe; o lea, aisea ua outou solia ai le tautoga na e fai mai i lo’u nuu?",
                "15": "Ma o lenei sa fai mai le tupu: Ua ou solia le tautoga ona ua ave e lou nuu afafine o lo’u nuu; o lea, o lo’u ita na ou faia ai ia o mai lo’u nuu e tau faasaga i lou nuu.",
                "16": "Ma o lenei sa lei faalogo lava Limae i se mea e uiga i lenei mataupu; o lea na fai atu ai o ia: O le a ou suesue i totonu o lo’u nuu ma o ai lava se tasi na faia lenei mea, o le a fano. O lea na fai ai e ia ia faia se suesuega i totonu o lona nuu.",
                "17": "O lenei ina ua faalogo Kitiona i nei mea, ona o ia o le kapeteni a le tupu, sa alu atu o ia i luma ma fai atu i le tupu: Ou te ’aioi atu ia te oe sei taofi, ma aua le suesueina lenei nuu, ma aua le tuua’ia lenei mea ia te i latou.",
                "18": "Ona e te lē manatua faitaulaga a lou tamā, o ē na saili lenei nuu e faaumatia? Ma e lē o i ai ea i latou i le vao? Ma e lē o i latou ea ia o ē na gaoia afafine o sa Lamanā?",
                "19": "Ma o lenei, faauta, ta’u atu nei mea i le tupu, ina ia mafai ona ta’u atu e ia i lona nuu ina ia mafai ona faamalilieina i latou faasaga mai ia te i tatou; aua faauta, ua latou sauniuni nei e o mai e faasagatau mai ia te i tatou; ma faauta foi ua toaitiiti lava i tatou.",
                "20": "Ma faauta, latou te o mai ma a latou autau e toatele; ma vagana ai ua faamalilieina i latou e le tupu e faasaga ia te i tatou, o le a tatou fano.",
                "21": "Ona pe lē ua faataunuuina ea upu a Apinati, ia na vavalo ai o ia e faasaga mai ia te i tatou—ma o nei mea uma ona o lo tatou lē fia faalogo i afioga a le Alii, ma liliu ese mai ia tatou amioletonu?",
                "22": "Ma o lenei se’i tatou faamalieina le tupu, ma tatou faataunuu le tautoga na tatou faia ia te ia; ona e sili lo tatou pologa nai lo le aveesea o o tatou ola; o lea, ia tatou taofi ia le faamasaaina o le toto ua matuā tele.",
                "23": "Ma o lenei sa oo ina ta’u atu e Limae i le tupu mea uma lava e uiga i lona tamā, ma faitaulaga na sosola i le vao, ma tuua’i le aveina o o latou afafine ia te i latou.",
                "24": "Ma sa oo ina faamalieina le tupu e faasaga i le nuu o Limae; ma sa fai mai o ia ia te i latou: Tatou o atu e feiloa’i ma lo’u nuu, e aunoa ma ni auupega; ma ou te tauto atu ia te oe i se tautoga o le a lē fasiotia lou nuu e lo’u nuu.",
                "25": "Ma sa oo ina latou mulimuli atu i le tupu, ma o atu e aunoa ma ni auupega e feiloa’i ma sa Lamanā. Ma sa oo ina latou feiloa’i ma sa Lamanā; ma sa ifo atu i lalo le tupu lava ia o sa Lamanā i o latou luma, ma ’aioi atu o ia mo le nuu o Limae.",
                "26": "Ma ina ua vaai mai sa Lamanā i tagata o Limae, ua leai ni a latou auupega, sa latou alolofa ia te i latou ma ua faamalilieina aga’i mai ia te i latou, ma toe foi atu ai faatasi ma lo latou tupu i le filemu i lo latou lava laueleele."
            },
            "21": {
                "1": "Ma sa oo ina toe foi mai Limae ma ona tagata i le aai o Nifae, ma amata ona latou toe nonofo i le laueleele i le filemu.",
                "2": "Ma sa oo ina ua mavae aso e tele sa amata ona toe oso le ita o sa Lamanā e faasaga ia sa Nifaē, ma sa amata ona latou o mai i tuaoi o le laueleele o faataamilo ai.",
                "3": "O lenei sa latou fefefe e fasioti ia te i latou, ona o le tautoga na fai e lo latou tupu ia Limae; ae sa latou fepo o latou alafau, ma faatino le pule i luga o i latou; ma amata ona latou tuu o avega mamafa i luga o o latou tua, ma tulituli i latou e pei ona latou faia i se asini gūgū.",
                "4": "Ioe, sa faia nei mea uma ina ia mafai ona faataunuuina o le afioga a le Alii.",
                "5": "Ma o lenei sa matuā tetele lava puapuaga o sa Nifaē, ma sa leai se auala sa mafai ona latou laveaiina ai i latou lava mai lima o sa Lamanā, ona sa siosiomia i latou e sa Lamanā i itu uma.",
                "6": "Ma sa oo ina amata ona muimui o tagata i le tupu ona o o latou puapuaga; ma sa amata ona latou mananao ia latou o atu e tau ma i latou. Ma sa latou faatigā tele i le tupu i a latou muimuiga; o lea na tuu atu ai e ia ia te i latou, ia latou faia e tusa ma o latou manao.",
                "7": "Ma sa latou toe faapotopoto faatasi i latou lava, ma oofu o latou ofutau, ma ua o atu e tau ma sa Lamanā e tutuli ese i latou mai lo latou laueleele.",
                "8": "Ma sa oo ina faatoilalo i latou e sa Lamanā, ma toe tutuli mai i latou i tua, ma fasioti le toatele o i latou.",
                "9": "Ma o lenei sa i ai se faanoanoaga ma se auega tele i totonu o le nuu o Limae, o le fafine ua oti lana tane ua faanoanoa mo lana tane, o le atalii ma le afafine ua faanoanoa mo lo la’ua tamā, ma uso mo o latou uso.",
                "10": "O lenei sa toatele se aofai o fafine i le nuu sa feoti a latou tane, ma sa latou fetagisi tele mai lea aso i lea aso, ona ua oo mai i luga o i latou se mata’u tele ia sa Lamanā.",
                "11": "Ma sa oo ina o lo latou tagi e lē aunoa na oso ai le ita o le vaega na totoe o le nuu o Limae e faasaga ia sa Lamanā; ma sa latou toe o atu e tau, peitai sa toe tutuli mai i latou i tua, ma le mafatia i le toatele na maliliu ai.",
                "12": "Ioe, sa latou toe o atu faatolu, ma faapena ona latou mafatia i le ala lava e tasi; ma o i latou o e sa le’i fasiotia sa toe foi mai i le aai o Nifae.",
                "13": "Ma sa latou faamaualaloina i latou lava e oo ifo i le efuefu, ma tuu atu i latou lava i le amo o le pologa, ma tuu atu i latou lava ia taia, ma tutuli mai lea mea i lea mea, ma faafafa i avega mamafa, e tusa ma manao o o latou fili.",
                "14": "Ma sa latou faamaualaloina i latou lava seia oo i le loloto o le lotomaualalo; ma sa latou tagi faatauanau atu i le Atua; ioe, sa latou tagi atu lava i lo latou Atua i le aso atoa ia laveai e ia i latou mai i o latou puapuaga.",
                "15": "Ma o lenei sa telegese ona faafofoga mai o le Alii i la latou tagi atu ona o a latou amioletonu; ae ui i lea sa faafofoga mai le Alii ia latou tagi, ma amata ona faamalūlū e ia o loto o sa Lamanā sa amata ona latou faamāmāina a latou avega; peitai sa le’i tusa ai ma le silafaga a le Alii ia laveaiina i latou mai le pologa.",
                "16": "Ma sa oo ina latou amata ona faasolo ina manuia i le laueleele, ma amata ona atia’e le saito sili atu ona tele, ma lafu, ma fagaga, sa latou lē mafatia ai i le fia aai.",
                "17": "O lenei sa toatele le aofai o fafine, sa sili atu i lo tane; o lea na poloaiina ai e le tupu o Limae e tatau i tane taitoatasi ona faasoa atu se vaega o ana mea mo le lagolagoina o fafine ua oti a latou tane ma a latou fanau, ina ia latou lē fano i le fia aai; ma sa latou faia lenei mea ona o le toatele o lo latou aofai ua fasiotia.",
                "18": "O lenei sa faatasitasi le nuu o Limae i se vaega e tasi i taimi uma sa mafai ai, e puipui a latou saito ma a latou lafu;",
                "19": "Ma sa lē faatuatuaina e le tupu lava ia le i ai o lona tagata i tua o pa o le aai, vagana ai ua ia ave ana leoleo faatasi ma ia, i le fefe ne’i i ai se ala atonu e pa’ū atu ai o ia i lima o sa Lamanā.",
                "20": "Ma sa faia e ia ia vaavaai faataamilo e lona nuu le laueleele, atonu latou te maua ai se auala latou te pu’e ai faitaulaga ia na sosola i le vao, o ē na gaoia afafine o sa Lamanā, ma ua mafua ai ona oo mai o se faafanoga tele faapea i o latou luga.",
                "21": "Ona sa latou mananao e pu’e i latou ina ia mafai ona latou faasalaina i latou; ona sa latou o mai i le nuu o Nifae i le po, ma ave a latou saito ma le tele o a latou mea taua; o lea na latou lamalama faatalitali ai i latou.",
                "22": "Ma sa oo ina lē toe i ai se faalavelave i le va o sa Lamanā ma le nuu o Limae, e oo mai i le taimi na o mai ai Amona ma ona uso i le laueleele.",
                "23": "Ma a’o i ai le tupu i tua o pa o le aai faatasi ma ana leoleo, sa latou maua Amona ma ona uso; ma i le manatu o i latou ia o faitaulaga a Noa, o lea na faia ai e ia ia pu’e i latou, ma saisai, ma lafo i le falepuipui. Ma a na fai o i latou ia o faitaulaga a Noa, po ua ia faatonu ia fasioti i latou.",
                "24": "Ae ina ua iloa e ia e lē o i latou ia, ae o i latou ia o ona uso, ma na o mai mai le laueleele o Sara’emila, sa faatumulia o ia i le olioli sa matuā tele lava.",
                "25": "O lenei, a’o le’i sau Amona, sa auina atu e le tupu o Limae se vaega toaitiiti o tagata e su’e le laueleele o Sara’emila; peitai sa latou lē mauaina, ma sa sē i latou i le vao.",
                "26": "Ae ui i lea, sa latou maua se laueleele sa ainā e ni tagata; ioe, o se laueleele sa ufitia i ivi mamago; ioe, o se laueleele sa ainā e ni tagata ma ua faaumatia; ma o i latou, i lo latou manatu o le laueleele lea o Sara’emila, sa latou toe foi mai i le laueleele o Nifae, ma latou taunuu mai ai i tuaoi o le laueleele i ni aso sa le’i tele a’o le’i sau Amona.",
                "27": "Ma sa latou aumai faatasi ma i latou se talafaamaumau, o se talafaamaumau lava lea o tagata e ona ivi na latou maua; ma sa togitogia lea talafaamaumau i luga o papatusi o minerale u’amea.",
                "28": "Ma o lenei sa toe faatumulia Limae i le olioli ina ua iloa e ia mai le fofoga o Amona o loo i ai i le tupu o Mosaea se meaalofa mai le Atua, e mafai ona faaliliu ai e ia togitogiga faapea; ioe, ma sa olioli foi Amona.",
                "29": "Peitai sa faatumulia Amona ma ona uso i le faanoanoa, ona o le toatele o o latou uso ua fasiotia;",
                "30": "Ma le faaosoina foi e le tupu o Noa ma ana faitaulaga le nuu i le faia o agasala ma amioletonu e tele e faasaga i le Atua; ma sa latou faanoanoa foi i le maliu o Apinati; ma le o ese atu foi o Alema ma tagata o ē sa o atu faatasi ma ia, o lē na faatuina se ekalesia a le Atua e ala i le malosi ma le mana o le Atua, ma le faatuatua i upu na tautala i ai Apinati.",
                "31": "Ioe, sa latou faanoanoa i lo latou o ese atu, ona sa latou lē iloa le mea ua latou sosola atu i ai. O lenei semanu ua latou fiafia e auai faatasi ma i latou, ona ua ulu atu foi i latou lava i se feagaiga ma le Atua e auauna atu ia te ia ma tausi i ana poloaiga.",
                "32": "Ma o lenei talu mai le oo mai o Amona, ua ulu atu foi le tupu o Limae i se feagaiga ma le Atua, ma le toatele foi o lona nuu, e auauna atu ia te ia ma tausi i ana poloaiga.",
                "33": "Ma sa oo ina mananao le tupu o Limae ma le toatele o lona nuu ia papatisoina i latou; peitai sa leai se tasi i le nuu sa i ai le pule mai le Atua. Ma sa teena e Amona lona faia o lenei mea, i le manatu ifo ia te ia lava o ia o se auauna lē agavaa.",
                "34": "O lea sa latou lē faatulagaina ai i latou lava i lena taimi i se ekalesia, a ua faatalitali i le Agaga o le Alii. O lenei sa latou mananao ia avea i latou e pei o Alema ma ona uso, o ē na sosola i le vao.",
                "35": "Sa latou mananao ia papatisoina i latou e avea o se mau ma se molimau ua latou loto e auauna atu i le Atua ma o latou loto atoa; ae ui i lea sa latou tolopōina le taimi; ma o le a tuuina atu i se taimi mulimuli mai se tala o lo latou papatisoga.",
                "36": "Ma o lenei o suesuega uma a Amona ma ona tagata, ma le tupu o Limae ma lona nuu, o le laveaiina lea o i latou lava mai lima o sa Lamanā ma mai le pologa."
            },
            "22": {
                "1": "Ma o lenei sa oo ina amata ona soalaupule o Amona ma le tupu o Limae faatasi ma le nuu pe faapefea ona latou lavea’ia i latou lava mai le pologa; ma sa oo ina faia e i la’ua ia faapotopoto mai faatasi e tagata uma i latou lava; ma sa faia e i la’ua lenei mea ina ia mafai ona maua e i la’ua le leo o le nuu e uiga i lenei mataupu.",
                "2": "Ma sa oo ina latou lē maua se ala e laveai ai i latou lava mai le pologa, vagana ai ua latou ave o latou fafine ma a latou fanau, ma a latou lafu, ma a latou fagaga, ma o latou faleie, ma o ese atu i le vao; ona sa matuā toatele lava sa Lamanā, sa lē mafai ai e le nuu o Limae ona tau ma i latou, pe afai latou te manatu latou te lavea’ia i latou lava mai le pologa i le pelu.",
                "3": "O lenei sa oo ina alu atu Kitiona ma tu i luma o le tupu, ma fai atu ia te ia: O lenei le tupu e, e oo mai i le taimi nei o e faafofoga mai pea i a’u upu i le tele o taimi sa tatou tau ai ma o tatou uso, o sa Lamanā.",
                "4": "Ma o lenei le tupu e, afai e te le’i maua a’u o se auauna lē aoga, pe afai foi sa e faafofoga mai i a’u upu i soo se tulaga e oo mai i le taimi nei, ma afai sa aogā ia te oe, ua faapea lava ona ou manao ia e faafofoga mai i a’u upu i le taimi nei, ma o le a avea a’u ma au auauna ma lavea’i lenei nuu mai le pologa.",
                "5": "Ma sa tuu atu e le tupu ia te ia ia saunoa mai. Ma sa fai atu Kitiona ia te ia:",
                "6": "Faauta i le ala i tua, e ui atu i le pa i tua, o loo i le itu i tua o le aai. O sa Lamanā, po o leoleo o sa Lamanā, e onanā i le po; o lea ia tatou auina atu se folafolaga i totonu o lenei nuu atoa ia latou faapotopoto faatasi a latou lafu ma a latou fagaga, ina ia mafai ona latou tulituli atua i le vao i le po.",
                "7": "Ma o le a ou alu atu e tusa ma lau poloaiga ma totogi le lafoga mulimuli o uaina ia sa Lamanā, ma o le a latou onanā ai; ma o le a tatou ui atu i le ala faalilolilo e i le itu agavale o la latou togalauapi, pe a latou onanā ma momoe.",
                "8": "O le a faapea ona tatou o ese atu ai ma o tatou fafine, ma a tatou fanau, ma a tatou lafu, ma a tatou fagaga i le vao; ma o le a tatou malaga taamilo atu i le laueleele o Seloma.",
                "9": "Ma sa oo ina faafofoga atu le tupu i upu a Kitiona.",
                "10": "Ma sa faia e le tupu o Limae ia faapotopoto faatasi e lona nuu a latou lafu; ma sa auina atu e ia le lafoga o uaina ia sa Lamanā; ma sa auina atu foi e ia ni uaina faasili, e fai ma meaalofa ia te i latou; ma sa latou inu saoloto i le uaina na auina atu e le tupu o Limae ia te i latou.",
                "11": "Ma sa oo ina o ese atu le nuu o le tupu o Limae i le po i le vao faatasi ma a latou lafu ma a latou fagaga, ma sa latou o i le vao e taamilo atu i le laueleele o Seloma, ma liliu ane lo latou ala agai atu i le laueleele o Sara’emila, ua ta’ita’ia e Amona ma ona uso.",
                "12": "Ma sa latou ave uma a latou auro, ma ario, ma a latou mea taua, sa mafai ona latou ave, ma a latou tapenapenaga uma foi faatasi ma i latou, i le vao; ma sa latou faaauau la latou malaga.",
                "13": "Ma ina ua mavae aso e tele o i ai i le vao, sa latou taunuu i le laueleele o Sara’emila, ma auai faatasi ma le nuu o Mosaea, ma avea ma ona tagata.",
                "14": "Ma sa oo ina talia i latou ma le olioli e Mosaea; ma sa talia foi e ia a latou talafaamaumau, ma talafaamaumau foi na maua e le nuu o Limae.",
                "15": "Ma o lenei sa oo ina ua iloa e sa Lamanā ua o ese atu le nuu o Limae mai le laueleele i le po, sa latou auina atu se ’autau i le vao e tuliloa i latou.",
                "16": "Ma ina ua mavae aso e lua o latou tuliloa i latou, sa oo ina lē mafai ona latou toe iloa o latou tulagavae; o lea na latou sē ai i le vao."
            },
            "23": {
                "intro": "O se tala ia Alema ma tagata o le Alii, o ē na tutuli i le vao e le nuu o le Tupu o Noa.",
                "1": "O lenei o Alema, ina ua lapata’ia o ia e le Alii o le a o mai autau a le tupu o Noa e osofa’ia i latou, ma ina ua uma ona faailoa atu i ona tagata, o lea na latou faapotopoto faatasi ai a latou lafu, ma ave a latou saito, ma o ese atu i le vao ae le’i oo mai ’autau a le tupu o Noa.",
                "2": "Ma sa faamalolosi i latou e le Alii, ma sa lē mafai e tagata o le tupu o Noa ona maua mai i latou e faaumatia i latou.",
                "3": "Ma sa latou sosola i le vao i se malaga i aso e valu.",
                "4": "Ma sa latou taunuu i se laueleele, ioe, o se laueleele matagofie tele ma lafulemu, o se laueleele o vai mamā.",
                "5": "Ma sa latou faatutu o latou faleie, ma amata ona galuea’iina le eleele, ma amata ona fausia fale; ioe, sa latou toaaga, ma galulue malolosi.",
                "6": "Ma sa mananao le nuu ia avea Alema ma o latou tupu, ona sa pele o ia i lona nuu.",
                "7": "Peitai sa fai atu o ia ia te i latou: Faauta e lē tatau ona i ai o se tupu ia te i tatou; ona ua faapea ona fetalai mai o le Alii: ’Aua tou te faasili i o outou manatu le tasi tagata i le isi tagata; pe manatu se tagata e toatasi ua sili o ia lava i luga atu o se isi tagata; o lea Ou te fai atu ai ia te outou e lē tatau ona i ai so outou tupu.",
                "8": "Ae ui i lea, a na faapea e mafai ona outou maua pea ni tagata amiotonu e avea mo o outou tupu e lelei ona fai o so outou tupu.",
                "9": "Ae ia manatua le amioletonu o le tupu o Noa ma ana faitaulaga; ma sa maua foi a’u lava ia i se mailei, ma ou faia mea e tele sa inosia i le silafaga a le Alii, na oo mai ai ia te a’u le salamo tigā.",
                "10": "Ae ui i lea, ina ua mavae lo’u puapuaga tele, sa oo ina faafofoga mai le Alii i a’u tagi, ma tali mai i a’u talosaga, ma ua faia a’u e ia o se meafaigaluega i ona aao i le aumaia o le toatele na’ua o outou i se malamalama o lana upumoni.",
                "11": "Ae ui i lea, ou te lē mitamita i lenei mea, ona ua ou lē agavaa ou te mitamita ia te a’u lava ia.",
                "12": "Ma o lenei ou te fai atu ia te outou, sa sauāina outou e le tupu o Noa, ma sa outou pologa ia te ia ma ana faitaulaga, ma sa aumai outou i le amioletonu e i latou; o lea na noanoatia ai outou i noanoaga o le amioletonu.",
                "13": "Ma o lenei e pei ona laveaiina outou e le mana a le Atua mai nei noanoaga; ioe, i fafo lava mai lima o le tupu o Noa ma ona tagata, ma mai noanoaga foi o le amioletonu, ua faapea foi ona ou manao ia outou tutulai mausalī i lenei saolotoga ua faasaolotoina ai outou, ma ia outou lē faalagolago i se tagata ia avea ma tupu i o outou luga.",
                "14": "O lenei foi ia outou lē faalagolago i se tasi e avea ma o outou aoao po o so outou faifeau, vagana ai o ia o se tagata o le Atua, o loo savali i ona ala ma tausi i ana poloaiga.",
                "15": "Sa faapea ona aoao e Alema lona nuu, ia alofa tagata taitoatasi i lē la te tuaoi e pei o ia lava ia te ia, ina ia leai se finauga i totonu o i latou.",
                "16": "Ma o lenei, sa avea Alema ma o latou faitaulaga sili, ona o ia na faavaeina la latou ekalesia.",
                "17": "Ma sa oo ina sa leai se tasi ua faaee i ai le pule e tala’i pe a’oa’o atu ai vaganā ai ua ia te ia mai le Atua. O lea sa faauu ai e ia o latou faitaulaga uma ma o latou a’oa’o uma; ma sa leai ni isi na faauuina vaganā ai o i latou o ni tagata amiotonu.",
                "18": "O lea sa latou leoleo ai i lo latou nuu, ma tausi i latou i mea tau i le amiotonu.",
                "19": "Ma sa oo ina amata ona latou manuia tele i le laueleele; ma sa latou faaigoaina le laueleele o Helama.",
                "20": "Ma sa oo ina latou uluuluola ma manuia tele i le laueleele o Helama; ma sa latou faatuina se aai, lea sa latou faaigoaina o le aai o Helama.",
                "21": "Ae ui i lea sa finagalo le Alii e talafeagai ona a’oa’iina ona tagata; ioe, sa ia tofotofoina lo latou onosai ma lo latou faatuatua.",
                "22": "Ae ui i lea—soo se tasi e tuu atu lona faalagolago ia te ia o ia lava lea o le a sii a’e i le aso gataaga. Ioe, ma sa faapea lava ona faia i lenei nuu.",
                "23": "Auā faauta, o le a ou faaali atu ia te outou sa aumai i latou i le pologa, ma sa leai se tasi sa mafai ona lavea’ia i latou ua na’o le Alii lava lo latou Atua, ioe, le Atua lava lea o Aperaamo ma Isaako ma Iakopo.",
                "24": "Ma sa oo ina lavea’iina lava i latou e ia, ma faaali mai e ia lona mana malosi ia te i latou, ma sa tele lava lo latou olioli.",
                "25": "Auā faauta, sa oo ina a’o i ai i latou i le laueleele o Helama, ioe, i le aai o Helama, a’o latou galuea’iina le laueleele o faataamilo ai, faauta sa i ai se ’autau a sa Lamanā i tuaoi o le laueleele.",
                "26": "Ma o lenei sa oo ina sosola uso o Alema mai o latou fanua, ma latou faapotopoto faatasi i latou lava i le aai o Helama; ma sa latou fefefe tele ona o le oo mai o sa Lamanā.",
                "27": "Peitai sa alu atu Alema ma ua tu i totonu o i latou, ma apoapoai atu ia te i latou ia aua ne’i o latou fefefe, ae ia latou manatua le Alii lo latou Atua ma o le a ia lavea’iina i latou.",
                "28": "O lea na latou faato’afilemu ai lo latou matata’u, ma amata ona latou tagi atu i le Alii ia faamalūlūina e ia loto o sa Lamanā, ina ia latou faasaoina i latou, ma a latou avā, ma a latou fanau.",
                "29": "Ma sa oo ina faamalūlūina e le Alii loto o sa Lamanā. Ma sa o atu Alema ma ona uso ma tuu atu i latou lava i o latou lima; ma sa ave e sa Lamanā le laueleele o Helama mo i latou.",
                "30": "O lenei o ’autau a sa Lamanā, ia sa tuliloaina mai le nuu o le tupu o Limae, sa sē i le vao mo aso e tele.",
                "31": "Ma faauta sa latou maua na faitaulaga a le tupu o Noa, i se nofoaga sa latou faaigoaina o Amulona; ma sa amata ona latou fai mo i latou le laueleele o Amulona ma amata ona latou galuea’iina le laueleele.",
                "32": "O lenei o le igoa o le ta’ita’i o na faitaulaga, o Amulona.",
                "33": "Ma sa oo ina ’aioi atu Amulona ia sa Lamanā; ma sa auina atu foi e ia a latou avā, o e o afafine o sa Lamanā, e ’aioi atu i o latou tuagane, ia latou lē faaumatiaina a latou tane.",
                "34": "Ma sa alofagia Amulona ma ona uso e sa Lamanā, ma sa latou lē faaumatiaina i latou, ona o a latou avā.",
                "35": "Ma sa ’au atu Amulona ma ona uso faatasi ma sa Lamanā, ma sa latou malaga atu i le vao e su’e le laueleele o Nifae ae latou maua ai le laueleele o Helama, lea sa nonofo ai Alema ma ona uso.",
                "36": "Ma sa oo ina folafola mai e sa Lamanā ia Alema ma ona uso, afai latou te faaali atu ia te i latou le ala e tau atu i le laueleele o Nifae, o le a latou tuu atu ia te i latou o latou ola ma lo latou saolotoga.",
                "37": "Ae ina ua uma ona faaali atu e Alema ia te i latou le ala i le laueleele o Nifae, sa lē tausia e sa Lamanā la latou folafolaga; a ua latou faatulaga faataamilo leoleo i le laueleele o Helama, i luga o Alema ma ona uso.",
                "38": "Ma o le vaega na totoe o i latou sa o atu i le laueleele o Nifae; ma o se vaega o i latou ia, sa toe foi mai i le laueleele o Helama, ma sa latou aumai foi faatasi ma i latou avā ma fanau a leoleo o ē sa tuu i le laueleele.",
                "39": "Ma sa tuu atu e le tupu o sa Lamanā ia Amulona ia avea o ia ma tupu ma pule i luga o ona tagata, o ē sa i le laueleele o Helama; ae ui i lea, sa lē ia te ia se malosi’aga na te faia ai soo se mea, e lē tusa ai ma le finagalo o le tupu o sa Lamanā."
            },
            "24": {
                "1": "Ma sa oo ina alofagia Amulona e le tupu o sa Lamanā; o lea na tuu atu ai e le tupu o sa Lamanā ia te ia ma ona uso ia tofia i latou e avea ma aoao i lona nuu, ioe, e oo lava i tagata sa i le laueleele o Semulona, ma i le laueleele o Seloma, ma i le laueleele o Amulona.",
                "2": "Ona ua ave uma e sa Lamanā nei laueleele mo i latou; o lea na tofi ai e le tupu o sa Lamanā ni tupu e pule i ia laueleele uma.",
                "3": "Ma o lenei o le igoa o le tupu o sa Lamanā o Lamana, ua faaigoa o ia i le igoa o lona tamā; o lea na ta’ua ai o ia o Lamana le tupu. Ma sa tupu o ia i luga o se nuu toatele lava.",
                "4": "Ma sa tofi e ia ni a’oa’o mai uso o Amulona i laueleele uma sa nonofo ai ona tagata; ma sa faapea ona amata ona a’oa’o atu ai o le gagana a Nifae i totonu o tagata uma o sa Lamanā.",
                "5": "Ma o i latou o ni tagata sa fiafia le tasi i le isi; ae ui i lea sa latou lē iloa le Atua; sa le’i a’oa’o atu foi e uso o Amulona ia te i latou se mea e uiga i le Alii lo latou Atua, po o le tulafono a Mose; pe sa latou a’oa’o atu foi ia te i latou upu a Apinati;",
                "6": "Ae sa latou a’oa’o atu ia te i latou ia latou tausia la latou talafaamaumau, ma ia mafai ona latou fetusia’i o le tasi i le isi.",
                "7": "Ma sa faapea ona amata ona faateleina o ’oa a sa Lamanā, ma amata ona fefaataua’i o le tasi ma le isi ma faasolo ina maoa’e ai, ma amata ona avea ai ma ni tagata popoto ma atamamai, e tusa ma le poto o le lalolagi, ioe, o ni tagata popoto tele, e fiafia i ituaiga o amioleaga eseese uma ma le faomea, vaganā ai i totonu o o latou lava uso.",
                "8": "Ma o lenei sa oo ina amata ona faatino e Amulona le pule i luga o Alema ma ona uso, ma amata ona sauāina o ia, ma faia ia sauāina e lana fanau a latou fanau.",
                "9": "Auā sa iloa e Amulona o Alema, o ia o se tasi o faitaulaga a le tupu, ma o ia lea sa talitonu i upu a Apinati ma sa tuli ese mai luma o le tupu, ma o lea na ita ai o ia ia te ia; ona sa pule le tupu o Lamana ia te ia, peita’i sa ia faatino le pule i luga o i latou, ma tuu galuega mamafa i o latou luga, ma tuu tagata pule o galuega i o latou luga.",
                "10": "Ma sa oo ina matuā tele lava o latou puapuaga sa amata ona latou tagi faatauanau atu i le Atua.",
                "11": "Ma sa poloa’iina i latou e Amulona ia tuu a latou tagi; ma sa tuu e ia leoleo i luga o i latou e vaaia i latou, ma o soo se tasi e maua o valaau atu i le Atua, o le a fasiotia.",
                "12": "Ma sa lē sii a’e e Alema ma ona tagata o latou leo i le Alii lo latou Atua, ae sa latou tuu atu atoa o latou loto ia te ia; ma sa silafia e ia mafaufauga o o latou loto.",
                "13": "Ma sa oo ina oo mai le siufofoga o le Alii ia te i latou i o latou puapuaga, ua fetalai mai: Inā ea ia o outou ulu ma ia faamafanafanaina outou; ona ua Ou iloa le feagaiga na outou faia mai ia te a’u; ma o le a Ou osifeagaiga ma o’u tagata ma lavea’i i latou mai le pologa.",
                "14": "Ma o le a Ou faamāmāina foi avega ua tuu i o outou tau’au, e oo ia te outou tou te lē lagonaina i latou i luga o o outou tua, a’o outou i ai lava i le pologa; ma o le a Ou faia lenei mea ina ia mafai ona outou tutū atu e avea o ni molimau mo a’u i le lumanai, ma ina ia mafai ona outou iloa ma le mautinoa o A’u, o le Alii le Atua, e asiasi atu i o’u tagata i o latou puapuaga.",
                "15": "Ma o lenei sa oo ina faamāmāina avega sa tuu i luga o Alema ma ona uso; ioe, sa faamalolosia i latou e le Alii ina ia mafai ona latou tauave ma le faigofie a latou avega, ma sa latou gaua’i atu ma le fiafia ma le onosa’i i le finagalo atoa o le Alii.",
                "16": "Ma sa oo ina matuā tele lava lo latou faatuatua ma lo latou onosa’i sa oo ina toe oo mai le siufofoga o le Alii ia te i latou, ua fetalai mai: Ia faamafanafanaina outou, ona o le aso a taeao o le a Ou lavea’i ai outou mai le pologa.",
                "17": "Ma sa fetalai mai o ia ia Alema: Ia e muamua atu i luma o lenei nuu, ma o le a Ou alu atu faatasi ma oe ma lavea’i lenei nuu mai le pologa.",
                "18": "O lenei sa oo ina faapotopoto faatasi e Alema ma ona tagata a latou lafu i le po, ma a latou saito foi; ioe, sa latou faapotopoto faatasi a latou lafu i le po atoa.",
                "19": "Ma i le taeao sa faia e le Alii ia oo mai se moe gase i luga o sa Lamanā, ioe, ma o o latou tagata pule uma o galuega, sa matuā momoe gase lava.",
                "20": "Ma sa o ese atu Alema ma ona tagata i le vao; ma ina ua mavae ona latou malaga i le aso atoa sa latou faatutū o latou faleie i se vanu, ma sa latou faaigoaina le vanu o Alema, ona sa ta’ita’i e ia lo latou ala i le vao.",
                "21": "Ioe, ma i le vanu o Alema sa latou ofoina atu ai a latou faafetai i le Atua ona sa alofa mutimutivale mai o ia ia te i latou, ma faamāmā e ia a latou avega, ma ua lavea’i e ia i latou mai le pologa; ona sa latou i ai i le pologa, ma sa leai se tasi sa mafai ona lavea’ia i latou vaganā ai le Alii lo latou Atua.",
                "22": "Ma sa latou avatu le faafetai i le Atua, ioe, o o latou tane uma ma o latou fafine uma ma a latou fanau uma o e sa mafai ona tautatala, sa si’i a’e o latou leo i viiga o lo latou Atua.",
                "23": "Ma o lenei sa fetalai mai le Alii ia Alema: Ia e faavave ma aveese atu oe ma nei tagata mai lenei laueleele, ona ua fagua sa Lamanā ma ua latou tuliloa mai oe; o lea ia e alu ese atu mai lenei laueleele, ma o le a Ou taofi sa Lamanā i le vanu lenei, ina ia latou lē oo mai lava e tuliloa lenei nuu.",
                "24": "Ma sa oo ina latou o ese mai le vanu, ma alu atu la latou malaga i le vao.",
                "25": "Ma ina ua mavae aso e sefulu lua o latou i ai i le vao, sa latou taunuu i le laueleele o Sara’emila; ma sa talia foi i latou ma le olioli e le tupu o Mosaea."
            },
            "25": {
                "1": "Ma o lenei sa faia e le tupu o Mosaea ia faapotopoto faatasi le nuu.",
                "2": "O lenei sa lē toatele na’uā fanau a Nifae, pe sa toatele na’uā i latou o ē na tupuga mai ia Nifae, e pei o tagata sa i ai o Sara’emila, o lē na tupuga mai ia Moleka, ma i latou o ē na o mai faatasi ma ia i le vao.",
                "3": "Ma sa lē toatele na’uā tagata o Nifae ma tagata o Sara’emila e pei o tagata sa Lamanā sa i ai; ioe, sa lē tusa ma le afa o sa Lamanā lo latou toatele.",
                "4": "Ma o lenei sa faapotopoto faatasi tagata uma o Nifae, ma tagata uma foi o Sara’emila, ma sa latou faapotopoto faatasi i ni vaega se lua.",
                "5": "Ma sa oo ina faitau atu e Mosaea, ma ia faia ia faitau atu i lona nuu, talafaamaumau o Senifa; ioe, sa faitau atu e ia talafaamaumau o le nuu o Senifa, mai le taimi na latou tuua ai le laueleele o Sara’emila seia oo ina latou toe foi mai.",
                "6": "Ma sa faitau atu foi e ia le tala o Alema ma ona uso, ma o latou puapuaga uma, mai le taimi na latou tuua ai le laueleele o Sara’emila seia oo i le taimi na latou toe foi mai ai.",
                "7": "Ma o lenei, ina ua uma ona faitau atu e Mosaea talafaamaumau, sa to’ia ona tagata o ē sa nonofo pea i le laueleele i le ofo ma le meia.",
                "8": "Ona sa latou lē iloa se mea e mafaufau i ai; ona ina ua latou vaai atu ia i latou o e na lavea’iina mai le pologa sa faatumulia i latou i le olioli tele lava.",
                "9": "O lenei foi, ina ua latou mafaufau ifo i o latou uso o ē ua fasiotia e sa Lamanā sa faatutumulia i latou i le faanoanoa, ma oo ina maligi o latou loimata e tele i le faanoanoa.",
                "10": "O lenei foi, ina ua latou mafaufau ifo i le vave o le agalelei o le Atua, ma lona mana i le lavea’iina o Alema ma ona uso mai lima o sa Lamanā ma le pologa, sa latou si’itia o latou leo ma momoli atu le faafetai i le Atua.",
                "11": "O lenei foi, ina ua latou mafaufau ifo ia sa Lamanā, o ē o o latou uso, e uiga i lo latou tulaga agasala ma le eleelea, sa faatumulia i latou i le tigā ma le mafatia mo le manuia o o latou agaga.",
                "12": "Ma sa oo ina o i latou o ē o fanau a Amulona ma ona uso, o ē na latou ave afafine o sa Lamanā e fai ma a latou avā, sa lē fiafia i amioga a o latou tamā, ma sa latou lē mananao ia toe ta’ua i latou i igoa o o latou tamā; o lea na latou ave ai i o latou lava luga le igoa o Nifae, ina ia mafai ona ta’ua i latou o fanau a Nifae ma faitauina i latou i totonu o e ua ta’ua o sa Nifaē.",
                "13": "Ma o lenei sa faitauina tagata uma o Sara’emila faatasi ma sa Nifaē, ma sa faia lenei mea ona sa lē faaee atua le malo i luga o se tasi ae na’o i latou o ē na tupuga mai ia Nifae.",
                "14": "Ma o lenei sa oo ina ua uma ona faai’u e Mosaea ona tautala atu ma faitau atu i le nuu, sa manao o ia ia tautala atu foi Alema i le nuu.",
                "15": "Ma sa tautala atu Alema ia te i latou, a’o latou potopoto faatasi i ni vaega toatele, ma sa alu atu o ia mai le tasi vaega i le isi, ma tala’i atu i tagata le salamo ma le faatuatua i le Alii.",
                "16": "Ma sa apoapoa’i atu o ia i tagata o Limae ma ona uso, i latou uma ia na lavea’iina mai le pologa, ina ia latou manatua o le Alii lava na lavea’iina i latou.",
                "17": "Ma sa oo ina ua uma ona a’oa’o atu e Alema le nuu i mea e tele, ma faai’u e ia ona tautala atu ia te i latou, sa oo ina manao le tupu o Limae ia papatiso o ia; ma sa mananao foi lona nuu uma ia papatisoina i latou.",
                "18": "O lea na alu atu ai Alema i totonu o le vai ma papatiso i latou; ioe, sa papatiso e ia i latou i le ala na papatiso ai e ia ona uso i vai o Mamona; ioe, ma o le toatele o ē na papatiso e ia na auai i le ekalesia a le Atua; ma sa latou faia lenei mea ona o lo latou talitonu i upu a Alema.",
                "19": "Ma sa oo ina tuu atu e le tupu o Mosaea ia Alema ia faatutu e ia ni aulotu i le laueleele atoa o Sara’emila; ma tuu atu ia te ia le mana e faauu ai faitaulaga ma a’oa’o i luga o aulotu taitasi.",
                "20": "O lenei sa faia lenei mea ona o le toatele na’uā o tagata sa lē mafai ona pulea i latou uma e se a’oa’o e toatasi; pe mafai foi e i latou uma ona lagona le afioga a le Atua i se faapotopotoga e tasi;",
                "21": "O lea na latou faapotopoto faatasi ai i latou lava i ni vaega eseese, ua ta’ua o aulotu; sa tofu aulotu taitasi ma o latou faitaulaga ma o latou a’oa’o, ma sa taitasi le faitaulaga ma tala’i atu le afioga e pei ona tuuina mai ia te ia e le fofoga o Alema.",
                "22": "Ma o lea, e ui ina sa tele aulotu sa i ai ae o i latou uma o le ekalesia e tasi; ioe, o le ekalesia lava a le Atua; ona sa leai se mea sa tala’ia i aulotu uma vaganā ai le salamo ma le faatuatua i le Atua.",
                "23": "Ma o lenei e fitu aulotu sa i ai i le laueleele o Sara’emila. Ma sa oo ina po o ai lava sa mananao latou te ave i o latou luga le suafa o Keriso, po o le Atua, sa latou auai i aulotu a le Atua.",
                "24": "Ma sa ta’ua i latou o le nuu o le Atua. Ma sa liligi ifo e le Alii lona Agaga i luga o i latou, ma sa faamanuiaina i latou, ma uluuluola i le laueleele."
            },
            "26": {
                "1": "O lenei sa oo ina sa toatele tupulaga faia’e sa lē mafai ona malamalama i upu a le tupu o Peniamina, ona o ni fanau laiti i latou i le taimi na saunoa mai ai o ia i lona nuu; ma sa latou lē talitonu i uputuu a o latou tamā.",
                "2": "Sa latou lē talitonu i mea sa tautalagia e uiga i le toetutu mai o ē ua oti, pe sa latou talitonu foi e uiga i le afio mai o Keriso.",
                "3": "Ma o lenei ona o lo latou lē talitonu sa lē mafai ai ona latou malamalama i le afioga a le Atua; ma sa faamaaa o latou loto.",
                "4": "Ma sa latou lē fia papatiso; pe sa latou fia auai foi i le ekalesia. Ma sa avea i latou o ni tagata ese e tusa ma lo latou faatuatuaga, ma sa faapea ona latou tumau ai mai lena taimi, i lo latou tulaga faaletino ma tumu i le agasala; ona sa latou lē fia valaau atu i le Alii lo latou Atua.",
                "5": "Ma o lenei i le nofoaiga a Mosaea, sa lē tusa lo latou toatele ma le afa o tagata o le Atua; ae ona o fevaevaea’iga sa i ai i totonu o le au uso, sa oo ina atili faatoateleina ai i latou.",
                "6": "Ona sa oo ina latou faasesēina le toatele o ē sa i ai i le ekalesia, I a latou upu taufaase’e, ma ua mafua ai ona latou faia o agasala e tele; o lea sa tatau ai ia te i latou oē na faia le agasala, o ē sa i ai i le ekalesia, ona a’oa’ia e le ekalesia.",
                "7": "Ma sa oo ina aumai i latou i luma o faitaulaga, ma sa tuu atu i latou i luga i faitaulaga e le ‘au a’oa’o; ma sa aumai i latou e faitaulaga i luma o Alema, o ia o le faitaulaga sili.",
                "8": "O lenei sa tuu atu e le tupu o Mosaea ia Alema le pule i luga o le ekalesia.",
                "9": "Ma sa oo ina sa lē iloa e Alema e uiga ia te i latou; peita’i sa i ai ni molimau e toatele e faasaga ia te i latou; ioe, sa tula’i le nuu ma molimau atu i le tele o a latou amioletonu.",
                "10": "O lenei sa le’i i ai se mea faapea na tupu muamua i le ekalesia; o lea na atuatuvale ai Alema i lona agaga, ma sa faia e ia ia aumai i latou i luma o le tupu.",
                "11": "Ma sa fai atu o ia i le tupu: Faauta, o le toatele nei o ē ua matou aumai i ou luma, o ē ua tuua’ia e o latou uso; ioe, ma sa maua i latou o latou faia amioletonu eseese. Ma ua latou lē salamo i a latou amioletonu; o lea ua matou aumai ai i latou i ou luma, ina ia mafai ona e faamasino i latou e tusa ma a latou solitulafono.",
                "12": "Peitai sa fai atu le tupu o Mosaea ia Alema: Faauta, ou te lē faamasinoina i latou; o lea ou te tuu atu ai i latou i ou lima ia faamasinoina.",
                "13": "Ma o lenei sa toe atuatuvale le agaga o Alema; ma sa alu atu o ia ma ole atu i le Alii po o le a le mea e tatau ona ia faia e uiga i lenei mataupu, ona sa mata’u o ia ne’i fai e ia se mea sese i le silafaga a le Atua.",
                "14": "Ma sa oo ina ua uma ona ia tuuina atu lona agaga atoa i le Atua, sa oo mai le siufofoga o le Alii ia te ia, ua fetalai mai:",
                "15": "Amuia lava oe, Alema, ma amuia foi i latou o ē na papatiso i vai o Mamona. Ua e manuia ona o lou faatuatua tele i na’o upu a la’u auauna o Apinati.",
                "16": "Ma amuia foi i latou ona o lo latou faatuatua tele i na’o upu na e tautala atu ai ia te i latou.",
                "17": "Ma amuia lava oe ona ua e faatuina se ekalesia i totonu o lenei nuu; ma o le a faatumauina i latou, ma o le a avea i latou ma o’u nuu.",
                "18": "Ioe, amuia lava lenei nuu o ē ua loto e tauave lo’u igoa; ona o lo’u igoa o le a valaau ai i latou; ma e ā a’u i latou.",
                "19": "Ma ona ua e fesili mai ia te a’u e uiga i lē ua solitulafono, ua faamanuiaina oe.",
                "20": "O oe o la’u auauna; ma Ou te osifeagaiga ma oe o le a e maua le ola e faavavau; ma ia e auauna mai ia te a’u ma galue i lo’u igoa, ma faapotopoto faatasi mai a’u mamoe.",
                "21": "Ma o ia o lē e faalogo mai i lo’u leo o le a avea ma a’u mamoe; ma o ia e talia i le ekalesia, ma o le a Ou talia foi o ia.",
                "22": "Auā faauta, o la’u ekalesia lenei; soo se tasi e papatiso ia papatisoina i le salamo. Ma o soo se tasi tou te talia, ia talitonu i lo’u igoa; ma o le a Ou faamagaloina tuusaoloto o ia.",
                "23": "Ona o A’u o lē ua aveina i o’u luga agasala a le lalolagi; ona o A’u o lē na foafoaina i latou; ma o A’u o lē na te tuu atu ia te ia o lē e talitonu e oo i le iuga, se nofoaga i lo’u lima taumatau.",
                "24": "Auā faauta, o lo’u igoa ua valaau ai i latou; ma afai latou te iloa a’u o le a latou o mai, ma o le a latou maua se nofoaga e faavavau i lo’u lima taumatau.",
                "25": "Ma e oo pe a ili mai le pu lona lua, ona o mai lea o i latou o e sa lē iloaina lava a’u ma o le a tutula’i i o’u luma.",
                "26": "Ma o le a latou iloa i le taimi lena o A’u o le Alii lo latou Atua, o A’u o lo latou Togiola; peitai sa latou lē mananao e togiolaina i latou.",
                "27": "Ma o le a Ou ta’utino atu ia te i latou i le taimi lena sa Ou lē iloaina lava i latou; ma o le a latou o atu i le afi e faavavau ua saunia mo le tiapolo ma ana agelu.",
                "28": "O lea Ou te fai atu ai ia te oe, o ia o lē e lē faalogo mai i lo’u leo, o ia lava lea ia outou lē taliaina i la’u ekalesia, ona o ia lea o le a Ou lē taliaina i le aso gataaga.",
                "29": "O lea Ou te fai atu ai ia te oe, Alu ia; ma o soo se tasi e solitulafono faasaga mai ia te a’u, ia e faamasinoina o ia e tusa ma agasala ua faia e ia; ma afai e ta’utino mai e ia ana agasala i luma o oe ma a’u, ma ua salamo i le faamaoni o lona loto, ia e faamagaloina o ia, ma o le a Ou faamagaloina foi o ia.",
                "30": "Ioe, ma o le tele o taimi e salamo ai lo’u nuu Ou te faamagalo ai i latou ia latou solitulafono faasaga mai ia te a’u.",
                "31": "Ma ia outou faamagalo foi le tasi i le isi i a outou solitulafono; auā e moni Ou te fai atu ia te oe, o ia o lē e lē faamagalo atu i solitulafono a lē la te tuaoi pe a fai mai o ia ua salamo, o ia lava lea ua ia aumai o ia lava i lalo i le ta’usalaga.",
                "32": "O lenei Ou te fai atu ia te oe, Alu ia; ma o soo se tasi e lē fia salamo i ana agasala, o ia lava lea o le a lē faitauina i totonu o lo’u nuu; ma o le a tausia lenei mea mai le taimi nei agai i luma.",
                "33": "Ma sa oo ina ua uma ona faalogo o Alema i nei upu sa tusi e ia i lalo ina ia mafai ona maua e ia, ma ina ia mafai ona faamasino e ia tagata o lena ekalesia e tusa ma poloaiga a le Atua.",
                "34": "Ma sa oo ina alu atu Alema ma faamasino i latou o ē na maua o amioletonu, e tusa ma le afioga a le Alii.",
                "35": "Ma soo se tasi sa salamo i a latou agasala ma ta’utino mai i latou, o i latou ia na faitau e ia i totonu o tagata o le ekalesia.",
                "36": "Ma o i latou o e sa lē fia ta’utino mai a latou agasala ma salamo i a latou amioletonu, o i latou lava ia sa lē faitauina i totonu o tagata o le ekalesia, ma sa soloiesea o latou igoa.",
                "37": "Ma sa oo ina pulea e Alema mataupu uma o le ekalesia; ma sa amata ona latou toe maua o le filemu ma le manuia tele i mataupu o le ekalesia, ma savavali ma le faaeteete i luma o le Atua, ma talia le toatele, ma papatiso foi le toatele.",
                "38": "Ma o lenei o nei mea uma sa faia e Alema ma ona uso-a-auauna o ē sa ta’ita’i i le ekalesia, ma savavali ma le filigā atoa, ma a’oa’o atu le afioga a le Atua i mea uma, ma mafatia i ituaiga uma o puapuaga eseese, ma sauāina e i latou uma o e sa lē auai i le ekalesia a le Atua.",
                "39": "Ma sa latou tima’ia o latou uso; ma sa tima’ia foi i latou uma taitoatasi, i le afioga a le Atua, e tusa ma ana agasala, po o agasala na ia faia, ma sa poloa’iina e le Atua ia tatalo e lē aunoa, ma ia avatu le faafetai i mea uma."
            },
            "27": {
                "1": "Ma o lenei sa oo ina matua faateteleina sauaga na faia i le ekalesia e tagata sa lē talitonu, sa amata ona muimui le ekalesia, ma faaseā atu i o latou ta’ita’i, e uiga i le mataupu; ma sa latou faaseā atu ia Alema. Ma sa tuu atu e Alema le mataupu i luma o lo latou tupu, o Mosaea. Ma sa soalaupule faatasi Mosaea ma ana faitaulaga.",
                "2": "Ma sa oo ina auina atu e le tupu o Mosaea se folafolaga i le nuu faataamilo atoa, ia lē tatau ona sauaina e soo se tasi ua lē talitonu, soo se tasi o i latou o e ua auai i le ekalesia a le Atua.",
                "3": "Ma sa i ai se poloaiga patino i aulotu uma lava, ia lē tatau ona i ai ni sauaga i totonu o i latou, ma ia i ai le tutusa i totonu o tagata uma;",
                "4": "Ia leai se faamaualuga po o se faasausili e tatau ona latou tuu e faalavelave i lo latou filemu; ma ia tatau i tagata taitoatasi ona manatu maualuga i lē la te tuaoi e pei o ia lava, ma galulue i o latou lava lima e tausia ai i latou.",
                "5": "Ioe, ma e tatau i o latou faitaulaga ma a’oa’o uma ona galulue i o latou lava lima mo lo latou tausiga, i tulaga uma lava, vaganā ai i ma’i, po o i le mativa tele; ma o le faia o nei mea, sa latou mau tele ai i le alofa tunoa o le Atua.",
                "6": "Ma sa amata ona toe i ai o le filemu tele i le nuu; ma sa amata ona faatoateleina lava o tagata, ma amata ona taapeape solo atu i luga o le fogaeleele, ioe, i le itu i matu ma le itu i saute, i le itu i sasa’e ma le itu i sisifo, ma fausia aai ma nuu tetele i itu uma o le laueleele.",
                "7": "Ma sa asiasi mai le Alii ia te i latou ma faamanuia i latou, ma sa oo ina avea i latou ma se nuu tele ma le mau’oa.",
                "8": "O lenei sa faitauina atalii o Mosaea i totonu o e sa lē talitonu; ma sa faitauina foi i totonu o i latou se tasi o atalii o Alema, sa ta’ua o ia o Alema, i le igoa o lona tamā; ae ui i lea, sa avea o ia ma tagata sili ona amioleaga ma le ifo i tupua. Ma o ia o se tagata sa mau upu, ma sa tautala atu e ia le taufaasee tele i tagata; o lea na ta’ita’i atu ai e ia le toatele o tagata e fai e tusa ma ana amioletonu.",
                "9": "Ma sa avea o ia ma faalavelave tele i le alualu i luma o le ekalesia a le Atua; i le faagaoi ese o loto o tagata; ma tutupu mai ai finauga e tele i totonu o le nuu; ma tatala atu ai se avanoa i le fili o le Atua e faatino ai lona mana i luga o i latou.",
                "10": "Ma o lenei sa oo ina a o alu atu o ia i lea mea ma lea mea e lepeti le ekalesia a le Atua, ona sa alu atu o ia faalilolilo faatasi ma atalii o Mosaea e saili e lepeti le ekalesia, ma ta’ita’i ese tagata o le Alii, e lē tusa ai ma poloaiga a le Atua, po o a le tupu foi—",
                "11": "Ma e pei ona ou fai atu ia te outou, a’o latou o atu i lea mea ma lea mea ma le fouvale faasaga i le Atua, faauta, ua afio ifo le agelu a le Alii ia te i latou; ma sa afio ifo o ia e peiseai o i totonu o se ao; ma sa fetalai mai o ia e pei o se leo o se faititili, sa lūlūina ai le eleele sa latou tutū ai;",
                "12": "Ma o le tele na’uā o lo latou meia, sa latou pa’u’ū ai i le eleele, ma sa lē malamalama i upu na fetalai mai ai o ia ia te i latou.",
                "13": "Ae ui i lea sa toe fetalai mai o ia, e faapea: Alema e, tulai ma tu mai, auā aisea ua e sauaina ai le ekalesia a le Atua? Auā ua fetalai mai le Alii: O la’u ekalesia lenei, ma o le a Ou faatumauina; ma e leai se mea na te faatoilaloina, vagana ai o le solitulafono o lo’u nuu.",
                "14": "Ma lea foi, sa fetalai mai le agelu: Faauta, ua faafofogaina e le Alii talosaga a lona nuu, ma talosaga foi a lana auauna, o Alema, o lē o lou tamā; ona sa tatalo atu o ia ma le faatuatua tele e uiga ia te oe, ina ia mafai ona aumai o oe i le malamalama o le upumoni; o lea, o le pogai lenei ua ou sau ai, e faatalitonu oe i le mana ma le pule a le Atua, ina ia talia talosaga a ana auauna, e tusa ma lo latou faatuatua.",
                "15": "Ma o lenei faauta, e mafai ea ona e finauina le mana o le Atua? Auā faauta, pe ua lē lūlūina ea le eleele e lo’u leo? Ma pe lē mafai ea foi ona outou vaai mai ia te a’u i o outou luma? Ma ua auina mai a’u mai le Atua.",
                "16": "O lenei ou te fai atu ia te oe: Alu ia, ma ia e manatua le faatagataotauaina o ou tamā i le laueleele o Helama, ma i le laueleele o Nifae; ma manatua mea sili na fai e ia mo i latou; ona sa i ai i latou i le pologa, ma ua lavea’iina i latou e ia. Ma o lenei ou te fai atu ia te oe, Alema, alu ia i lou ala, ma ia lē toe saili e lepeti le ekalesia, ina ia talia a latou talosaga, ma ia lē toe faia lenei mea e tusa pe e te manao ia lafoa’i ese oe lava ia.",
                "17": "Ma o lenei o upu mulimuli ia sa fetalai mai e le agelu ia Alema, ma maliu ese atu o ia.",
                "18": "Ma o lenei sa oo ina toe pa’u’ū i le eleele Alema ma i latou o e na faatasi ma ia, ona sa tele lava lo latou meia; ona sa latou vaai i se agelu a le Alii i o latou lava mata; ma o lona siufofoga sa pei o se faititili, sa luluina ai le eleele; ma sa latou iloa e leai se mea vaganā ai le mana o le Atua, e mafai ona luluina le eleele, ma faagatete ai e peiseai a vaeluaina, vaganā ai le mana o le Atua.",
                "19": "Ma o lenei sa matuā tele lava le meia o Alema, sa oo ina gūgū o ia, sa lē mafai ona tatala lona gutu; ioe, ma sa oo ina vaivai o ia, sa oo ina lē mafai ona faagaoioi e ia ona lima; o lea na avatu ai o ia e i latou o e na faatasi ma ia, ma sii atu ua lē gaoioi, seia oo ina faataatia o ia i luma o lona tamā.",
                "20": "Ma sa latou faamatala atu i lona tamā mea uma na oo ia te i latou; ma sa olioli lona tamā, auā sa iloa e ia o le mana lea o le Atua.",
                "21": "Ma sa faia e ia ia faapotopoto mai faatasi se motu o tagata, ina ia mafai ona latou molimauina le mea ua faia e le Alii i lona atalii, ma i latou foi o e na faatasi ma ia.",
                "22": "Ma sa faia e ia ia faapotopoto faatasi faitaulaga; ma sa amata ona latou anapopogi, ma tatalo atu i le Alii lo latou Atua, ia tatalaina e ia le gutu o Alema, ina ia mafai ona tautala o ia, ma ia mafai foi ona maua e ona lima ma ona vae lo latou malosi—ina ia mafai ona faapupulaina mata o le nuu, e vaai ma latou iloa ai le agalelei ma le mamalu o le Atua.",
                "23": "Ma sa oo ina ua mavae ona latou anapopogi ma tatalo mo le va o aso e lua ma po e lua, sa toe maua e lima ma vae o Alema lo latou malosi, ma sa tulai o ia i luga ma amata ona tautala mai ia te i latou, ua fai mai ia faamafanafanaina i latou:",
                "24": "Ona, ua fai mai o ia, ua ou salamo i a’u agasala, ma ua togiolaina a’u e le Alii; faauta, ua fanauina a’u i le Agaga.",
                "25": "Ma sa fetalai mai le Alii ia te a’u: Aua e te ofo e ao i le fanauga uma a tagata, ioe, o tane ma fafine, o atunuu uma, ituaiga, gagana eseese ma nuu, ona toe fanauina; ioe, fanauina i le Atua, ma suia mai lo latou tulaga faaletino ma le pa’ū, i se tulaga o le amiotonu, ua togiolaina e le Atua, ma avea ma ona atalii ma afafine.",
                "26": "Ma faapea ona avea ai o i latou ma tagata fou; ma vagana ai ua latou faia lenei mea, e leai se ala latou te mafai ai, ona fai mo o latou tofi le malo o le Atua.",
                "27": "Ou te fai atu ia te outou, a lē o le tulaga lea, e ao ina lafoa’i ese i latou; ma ua ou iloa lenei mea, ona sa toetoe lava a lafoa’iina ese a’u.",
                "28": "Ae ui i lea, ina ua mavae ona ou tauasa mai i puapuaga e tele, ma ou salamo toetoe a ou oti, sa tonu i le finagalo alofa mutimutivale o le Alii, ia se’i ese a’u i fafo mai se mu e faavavau, ma ua fanauina a’u i le Atua.",
                "29": "Ua togiolaina lo’u agaga mai le au oona ma pologa o le amioletonu. Sa ou i ai i se lua loloto sili ona pogisa; ae o lenei ua ou vaaia le malamalama ofoofogia o le Atua. Sa puapuagatia lo’u agaga i le mafatia e faavavau, ae ua se’ia ese a’u, ma ua lē toe tigā lo’u agaga.",
                "30": "Sa ou teena lo’u Togiola, ma faafitia mea na tautatala mai ai o tatou tamā; ae o lenei, ina ia latou mua’i iloa o le a afio mai o ia, ma e manatua e ia tagata uma na ia foafoaina, o le a faaali mai ai e ia o ia lava i tagata uma.",
                "31": "Ioe, o le a tootuli tulivae uma, ma tautino atu laulaufaiva uma i ona luma. Ioe, o le aso gataaga lava, pe a laulaututū tagata uma e faamasino e ia, o le a latou tautino atu ai o ia o le Atua; ona tautino atu ai lea e i latou uma o e sa ola e aunoa ma le Atua i le lalolagi, ua tonu le famasinoga o le faasalaga e faavavau i luga o i latou; ma o le a latou galulu, ma gatete, ma solomuli ifo i luma o lana silafaga ati i mea uma.",
                "32": "Ma o lenei sa oo ina amata e Alema mai lea lava taimi ma le aga’i i luma, faapea ma i latou o e na faatasi ma Alema i le taimi na afio ifo ai le agelu ia te i latou, ona a’oa’o atu i le nuu, ma malaga faataamilo i le laueleele atoa, ua folafola atu i tagata uma mea sa latou faalogoina ma vaaia, ma tala’i atu le afioga a le Atua i le puapuaga tele, ona o le sauaina tele e i latou o e sa lē talitonu, ma taia e le toatele o i latou.",
                "33": "Ae e ui i nei mea uma, sa latou avatu se faamafanafanaga tele i le ekalesia, sa faamautuina ai lo latou faatuatua, ma apoapoa’iina i latou ma le tali-tigā ma le tautigā tele, ia latou tausi i poloaiga a le Atua.",
                "34": "Ma o le to’afā o i latou o atalii ia o Mosaea; ma o o latou igoa o Amona, ma Arona, ma Ominea, ma Himinae; o igoa ia o atalii o Mosaea.",
                "35": "Ma sa latou malaga atu i le laueleele atoa o Sara’emila, ma i totonu o tagata uma o e sa i lalo o le puleaga a le tupu o Mosaea, ma taumafai ma le vilivilita’i e toe faalelei manu’a uma sa latou faia i le ekalesia, ma ta’utino atu a latou agasala uma, ma folafola atu mea uma sa latou vaaia, ma faamalamalama atu valoaga ma tusitusiga paia ia te i latou uma, o e sa fia faalogo mai ia te i latou.",
                "36": "Ma sa faapea ona avea o i latou ma meafaigaluega i aao o le Atua, i le aumaia o le toatele i le malamalama o le upumoni, ioe, i le malamalama o lo latou Togiola.",
                "37": "Ma amuia lava i latou! Ona sa latou folafola atu le filemu; sa latou folafola atu tala e lelei o mea lelei; ma sa latou ta’utino atu i tagata o loo nofotupu le Alii."
            },
            "28": {
                "1": "O lenei sa oo ina ua uma ona faia e atalii o Mosaea nei mea uma, sa latou ave se vaega toaitiiti faatasi ma i latou, ma toe foi atu i lo latou tamā, o le tupu, ma mananao ia te ia ’ia faataga mai e ia ia te i latou, ina ia mafai e i latou, faatasi ma i latou ia o e ua latou filifilia, ona o a’e i le laueleele o Nifae, ina ia mafai ona latou tala’i atu o mea sa latou faalogoina, ma ina ia mafai ona latou faailoa atu le afioga a le Atua, i o latou uso, o sa Lamanā—",
                "2": "Ina atonu e mafai ona latou aumaia ai o i latou i le malamalama o le Alii lo latou Atua, ma faatalitonu i latou i le amioletonu o o latou tamā; ma ina ia atonu e mafai ai ona latou fo’ia i latou mai lo latou ita e faasaga i sa Nifaē, ina ia mafai ai foi ona aumai o i latou ia olioli i le Alii lo latou Atua, ina ia mafai ona latou fiafia o le tasi i le isi, ma ina ia lē toe i ai ni finauga i le laueleele atoa ua tuu mai e le Alii lo latou Atua ia te i latou.",
                "3": "O lenei sa latou mananao ia tala’i atu le faaolataga i tagata uma, ona sa lē mafai ona latou talia le fano o le agaga o soo se tagata; ioe, e oo lava i le mafaufau ifo e faapea o le a oo i se agaga le mafatia e lē gata sa galulu ma gatete ai i latou.",
                "4": "Ma sa faapea ona galue le Agaga o le Alii i luga o i latou, ona sa avea i latou ma tagata agasala sili ona leaga. Ma sa tonu i le Alii i lona alofa mutimutivale faifaiea ia faasaoina i latou; ae ui i lea sa mafatia tele i latou i le atuatuvale o le agaga ona o a latou amioletonu, ma sa mafatia tele ma matata’u ina ne’i lafoa’iina ese i latou e faavavau.",
                "5": "Ma sa oo ina latou ’ai’oi atu i lo latou tamā i aso e tele ina ia mafai ona latou o a’e i le laueleele o Nifae.",
                "6": "Ma sa alu atu le tupu o Mosaea ma ole atu i le Alii pe tatau ona tuu atu e ia ona atalii e o a’e i totonu o sa Lamanā e tala’i atu le upu.",
                "7": "Ma sa fetalai mai le Alii ia Mosaea: Tuu atu i latou e o a’e, ona e toatele o le a talitonu ia latou upu, ma o le a latou maua le ola e faavavau; ma o le a Ou lavea’iina ou atalii mai lima o sa Lamanā.",
                "8": "Ma sa oo ina talia e Mosaea ia latou o atu ma faia e tusa ma lo latou manao.",
                "9": "Ma sa alu la latou malaga i le vao e o a’e e tala’i atu le upu i totonu o sa Lamanā; ma o le a ou tuu atu se tala o a latou taualumaga, i se taimi o mulimuli mai.",
                "10": "O lenei sa leai se tasi ia Mosaea le tupu e faaee atu i ai i ona luga le malo, ona sa leai se tasi o ona atalii na te taliaina le malo.",
                "11": "O lea na ave ai e ia talafaamaumau sa togitogia i luga o papatusi apamemea, ma papatusi foi a Nifae, ma mea uma na tausia ma faasaoina e tusa ma poloaiga a le Atua, ina ua uma ona ia faaliliuina ma faia ina ia tusia talafaamaumau sa i luga o papatusi auro na maua e le nuu o Limae, ia na tuu mai ia te ia e le lima o Limae;",
                "12": "Ma sa fai e ia lenei mea ona o le mana’o tele o lona nuu; ona sa latou naunau tele e fia iloa e uiga i ia tagata ua faaumatia.",
                "13": "Ma o lenei sa faaliliu e ia papatusi e ala i ia ma’a e lua sa faamau i totonu o ni faavaa se lua.",
                "14": "O lenei o nei mea sa saunia mai i le amataga, ma sa tuulima faasolo mai i lalo mai lea tupulaga i lea tupulaga, mo le faamoemoe o le faaliliuina o gagana.",
                "15": "Ma sa tausia ma faasaoina ia mea e le aao o le Alii, ina ia faailoa mai ai e ia i tagata uma o e e mau i le laueleele, amioletonu ma mea inosia a ona tagata;",
                "16": "Ma o soo se tasi e i ai ia mea, ua ta’ua o le tagatavāai, e tusa ma tu i taimi anamua.",
                "17": "O lenei ina ua uma ona faaliliu e Mosaea ia talafaamaumau, faauta, sa tuuina mai i ia talafaamaumau se tala o ni tagata o e ua faaumatia, mai le taimi na faaumatia ai i latou e oo atu i tua i le fausiaina o le ’olo tele, i le taimi na faaeseese ai e le Alii le gagana a tagata, ma faataapeape solo i latou i luga o le fogaeleele atoa, ioe, mai le taimi lena i tua, seia oo atu lava i le foafoaga o Atamu.",
                "18": "O lea, o lenei tala sa tupu ai le faanoanoa tele i le nuu o Mosaea, ioe, sa faatumulia i latou i le faanoanoa; ae ui i lea sa latou maua mai ai le malamalama tele, o le mea sa latou olioli ai.",
                "19": "Ma o lenei tala o le a tusia i se taimi o mulimuli mai; aua faauta, e tatau i tagata uma ona iloa mea ua tusia i lenei tala.",
                "20": "Ma o lenei, e pei ona sa ou fai atu ia te outou, ina ua uma ona faia e le tupu o Mosaea nei mea, sa ave e ia papatusi apamemea, ma mea uma sa tausi e ia, ma faaee atu i latou i luga o Alema, o le atalii ia o Alema; ioe, o talafaamaumau uma, ma ma’a faaliliu foi, ma faaee atu i luga o ia, ma poloa’i atu ia te ia ia tausi ma faasaoina e ia nei mea, ma ia tausi foi se talafaamaumau o le nuu, ma tuulima faasolo atu ia mea mai le tasi tupulaga i le isi tupulaga, e pei lava ona tuulima faasolo mai i latou mai le taimi na tuua ai e Liae Ierusalema."
            },
            "29": {
                "1": "O lenei ina ua uma ona faia e Mosaea lenei mea, sa ia logoina le nuu atoa, i totonu o tagata uma, i lona fia iloa o lo latou loto e faatatau i se tasi e tatau ona avea ma o latou tupu.",
                "2": "Ma sa oo ina oo mai le leo o le nuu, fai mai: Matou te manana’o ia avea Arona lou atalii ma o matou tupu ma o matou pule.",
                "3": "O lenei sa alu a’e Arona i le laueleele o Nifae, o lea na lē mafai ai e le tupu ona faaee atu o le malo i ona luga; na le mafai foi e Arona ona ave e ia le malo i ona luga; e leai foi se tasi o atalii o Mosaea na mana’o e ave le malo i o latou luga.",
                "4": "O lea na toe logoina e le tupu o Mosaea le nuu; ioe, i se sāvali tusia sa auina atu e ia i totonu o le nuu. Ma o upu nei sa tusia, e faapea:",
                "5": "Faauta, E, outou e lo’u nuu, po o o’u uso, ona ua faapena ona ou manatu ia te outou, ou te mana’o ia outou manatunatu i le faamoemoe ua valaaulia outou e mafaufau i ai—ona ua outou manana’o ia i ai se tupu.",
                "6": "O lenei ou te ta’utino atu ia te outou, o ia o lē ua i ai tonu le aiā i le malo, ua teena e ia, ma o le a lē avea e ia i ona luga le malo.",
                "7": "Ma o lenei afai e tofia se tasi e suitulaga ia te ia, faauta ou te fefe o le a tutupu mai ai finauga i totonu o outou. Ma o ai na iloa i lo’u atalii, o lē tonu ua ia te ia le malo, ae le liliu i le ita ma ta’ita’i ese ai e ia se vaega o lenei nuu ia mulimuli atu ia te ia, o le a tutupu mai ai taua ma finauga i totonu o outou, ia o le a avea ma pogai o le a faamasaa ai le toto tele ma faapi’opi’o ai ala o le Alii, ioe, ma faaumatia ai agaga o tagata e toatele.",
                "8": "O lenei ou te fai atu ia te outou, ia tatou atamamai ma manatunatu i nei mea, ona e leai sa tatou aiā e faaumatia ai lo’u atalii, pe tatau foi ona i ai sa tatou aiā e faaumatia ai se isi tagata, pe a tofia o ia e suitulaga ia te ia.",
                "9": "Ma afai ae toe liliu atu lo’u atalii i lona faamaualuga ma mea lē aoga, o le a toe manatua e ia mea na ia fai mai ai, ma fesiligia lana aiā i le malo, lea o le a fai ma mafuaaga e fai ai e ia ma lenei nuu foi, le agasala tele.",
                "10": "Ma o lenei ia tatou atamamai, ma taga’i i luma e uiga i nei mea, ma fai le mea e maua ai e lenei nuu le filemu.",
                "11": "O lea o le a avea ai a’u ma o outou tupu i o’u aso o totoe; ae ui i lea, ia tatou tofia ni faamasino, e faamasino i lenei nuu e tusa ma a tatou tulafono; ma o le a fou ona tatou faatulaga mataupu o lenei nuu, ona o le a tatou tofia tagata popoto e avea ma faamasino, e faamasino lenei nuu e tusa ma poloaiga a le Atua.",
                "12": "O lenei e sili ona lelei ona faamasino o se tagata e le Atua, nai lo e se tagata, ona o faamasinoga a le Atua e tonu pea lava, ae o faamasinoga a tagata, e lē tonu pea.",
                "13": "O lea, a na fai e mafai ona outou maua o ni tagata amiotonu e avea ma o outou tupu, o e latou te faamautuina tulafono a le Atua, ma faamasino i lenei nuu e tusa ma ana poloaiga, ioe, a na mafai ona outou maua o ni tagata, o e latou te faia e pei ona faia e lo’u tamā, o Peniamina, mo lenei nuu, e avea ma o outou tupu—ou te fai atu ia te outou, a na fai o le tulaga lea i taimi uma, ona tatau ai lea ona outou maua o ni tupu i taimi uma e pule i luga o outou.",
                "14": "Ma e oo ia te a’u lava ia, sa ou galue ma le mana atoa ma le poto uma sa ia te a’u, e a’oa’o atu ia te outou poloaiga a le Atua, ma faatuina le filemu i le laueleele atoa, ina ia leai ni taua po o ni finauga, leai se gaoi, po o se fai o le vete, po o se fasioti tagata, po o soo se ituaiga o amioletonu;",
                "15": "Ma o soo se tasi sa faia le amioletonu, sa ou faasalaina o ia e tusa ma le solitulafono na faia e ia, e tusa ma le tulafono na tuuina mai ia te i tatou, e o tatou tamā.",
                "16": "O lenei ou te fai atu ia te outou, ona e lē amiotonu tagata uma, ua lē tatau ai ona i ai o se tupu po o ni tupu, e pule i luga o outou.",
                "17": "Auā faauta, o le a le tele o le amioletonu e mafua e se tupu amioleaga e toatasi ona fai, ioe, ma le faafanoga tele lava e oo mai ai!",
                "18": "Ioe, ia manatua le tupu o Noa, lona amioleaga ma ana mea inosia, ma le amioleaga ma mea inosia foi a lona nuu. Faauta i le faafanoga tele na oo mai i o latou luga; ma ona o a latou amioletonu foi, na aumai ai i latou i le pologa.",
                "19": "Ma a na le seanoa le fesoasoani mai o lo latou Foafoa e silafia mea uma, ma o lenei ona o lo latou salamo faamaoni, po ua lē ma’alofia lo latou tumau ai pea i le pologa se’ia oo mai i le taimi nei.",
                "20": "Ae faauta sa lavea’i e ia i latou ona sa latou faamaualalo i latou lava i ona luma; ma ona sa latou tagi faatauanau atu ia te ia, o lea na lavea’i ai e ia i latou mai le pologa; ma ua faapea lava ona galue o le Alii ma lona mana i tulaga uma i totonu o le fanauga a tagata, ma faaloaloa mai le aao o le alofa mutimutivale ia te i latou, o e e tuu atu lo latou faalagolago ia te ia.",
                "21": "Ma faauta, ou te fai atu nei ia te outou, e lē mafai ona outou aveesea mai le nofoalii se tupu amioletonu, vaganā ai e ala i finauga tele, ma le faamasaa toto tele.",
                "22": "Aua faauta, e i ai ni ana uo e fai amioletonu, ma e tuu e ia ana leoleo e si’osi’omia o ia; ma na saeia e ia tulafono a i latou o e na nofotupu i le amiotonu i luma atu o ia; ma e soli e ia i lalo o ona vae poloaiga a le Atua;",
                "23": "Ma e fai e ia tulafono, ma auina atu i totonu o lona nuu, ioe, o tulafono e tusa ai ma lona lava amioleaga; ma o soo se tasi e lē usiusitai i ana tulafono, e faatonu e ia ia faaumatiaina; ma o soo se tasi e fouvale faasaga atu ia te ia, e auina atu e ia lana autau e faasaga ia te i latou i le taua, ma afai e mafaia ona fai e ia, o le a ia faaumatiaina i latou; ma e faapea ona faapi’opi’o e se tupu amioletonu ala o le amiotonu uma.",
                "24": "Ma o lenei faauta ou te fai atu ia te outou, e lē tatau ona oo mai mea inosia faapea i o outou luga.",
                "25": "O lea, ia outou filifili ai e ala i le leo o lenei nuu, ni faamasino, ina ia mafai ona faamasinoina outou e tusa ai ma tulafono ua tuu mai ia te outou e o tatou tamā, o ni tulafono ua sa’o, ma o ni tulafono na tuu mai ia te i latou e le aao o le Alii.",
                "26": "O lenei e lē masani ona manao le leo o le nuu i soo se mea e lē talafeagai ma le mea sa’o; ae e masani i se vaega toaitiiti o le nuu ona mananao i le mea ua lē sa’o; o lea o le mea lenei ia outou tausi ma fai ma a outou tulafono—ia fai a outou mataupu e ala i le leo o le nuu.",
                "27": "Ma afai e oo mai se taimi e filifili ai e le leo o le nuu le amioletonu, o le taimi lena o le a oo mai ai faamasinoga a le Atua i o outou luga; ioe, o le taimi lena o le a asiasi mai ai o ia ia te outou i le faafanoga tele, e pei lava ona asia e ia lenei laueleele seia oo mai i le taimi nei.",
                "28": "Ma o lenei afai e i ai ni o outou faamasino, ma e latou te lē faamasinoina outou e tusa ai ma le tulafono ua tuuina mai, e mafai ona outou faia ia faamasinoina i latou e se faamasino maualuga atu.",
                "29": "Afai e lē faia e o outou faamasino maualuluga faamasinoga amiotonu, ia outou faia ia faapotopoto faatasi se aofai toaitiiti o o outou faamasino maualalalo, ma latou faamasino o outou faamasino maualuluga, e tusa ma le leo o le nuu.",
                "30": "Ma ou te poloa’i atu ia te outou ia outou faia nei mea ma le mata’u i le Alii; ma ou te poloa’i atu ia te outou ia outou faia nei mea, ma ia lē i ai so outou tupu; auā afai e faia e nei tagata ia agasala ma amioletonu, o le a tauia i latou i luga o o latou lava ulu.",
                "31": "Auā faauta ou te fai atu ia te outou, o agasala a le toatele o tagata na pogai mai i amioletonu a o latou tupu; o lea o a latou amioletonu o le a tauia i luga o ulu o o latou tupu.",
                "32": "Ma o lenei ou te mana’o ia lē toe i ai lenei lē tutusa i lenei laueleele, aemaise lava i totonu o o’u nei tagata; ae ou te mana’o ia avea lenei laueleele ma laueleele o le sa’olotoga, ma ia mafai ona maua tutusa e tagata taitoatasi le fiafia i ana aiā ma ona avanoa, e tusa ai ma le umi e tonu i le silafaga a le Alii e mafai ona tatou ola ai ma fai ai mo o tatou tofi le laueleele, ioe, e oo lava i le umi e i ai a tatou fanau i luga o le laueleele.",
                "33": "Ma e tele ni isi mea sa tusi atu ai le tupu o Mosaea ia te i latou, na faailoa atu ai ia te i latou tofotofoga ma faalavelave uma o se tupu amiotonu, ioe, o mafatiaga uma o le agaga mo o latou tagata, ma muimuiga uma foi a tagata i lo latou tupu; ma sa faamalamalama atu atoa e ia lenei mea ia te i latou.",
                "34": "Ma sa ta’u atu e ia ia te i latou e lē tatau ona i ai ia mea; ae e tatau ona oo i luga o tagata uma le avega, ina ia mafai e tagata taitoatasi ona tauave lana vaega.",
                "35": "Ma sa faailoa atu foi e ia ia te i latou, faaletonu uma latou te galulue ai, ona o le i ai o se tupu amioletonu e pule i luga o i latou;",
                "36": "Ioe, o ana amioletonu uma ma mea inosia, ma taua uma, ma finauga, ma le faamasaatoto, ma le gaoi, ma le fai o le vete, ma le fai o le faitaaga, ma ituaiga amioletonu eseese uma e lē mafai ona faitaulia—ma ta’u atu ia te i latou e lē tatau ona i ai ia mea, ua manino ona ta’u mai le inosia o i latou i poloaiga a le Atua.",
                "37": "Ma o lenei sa oo ina ua uma ona auina atu e le tupu o Mosaea ia mea i totonu o le nuu, sa latou talitonu i le moni o ana upu.",
                "38": "O lea na latou tuu ai o latou mana’o i se tupu, ma faatupuina lo latou naunau tele ia maua e tagata taitoatasi le avanoa tutusa i le laueleele atoa; ioe, ma sa faaali mai e tagata taitoatasi lona loto malie e tali atu mo ana lava agasala.",
                "39": "O lea, sa oo ina latou faapotopoto faatasi i latou lava i ni vaega i le laueleele atoa, e faaali mai o latou leo e uiga i e e tatau ona avea ma o latou faamasino, e faamasino i latou e tusa ma le tulafono ua tuuina mai ia te i latou; ma sa latou olioli tele lava ona o le saolotoga ua tuu mai ia te i latou.",
                "40": "Ma sa faateteleina lo latou alolofa ia Mosaea; ioe, sa latou manatu maualuga ia te ia e sili atu i lo se isi lava tagata; ona sa latou lē vaai a’e ia te ia o se tagata sauā o sē sa saili mo le ’oa, ioe, mo lena ’oa e faaleaga ai le agaga; ona sa le’i aveeseina e ia se ’oa mai ia te i latou, sa lē fiafia foi o ia i le faamasaaina o le toto; ae sa faatupuina e ia le filemu i le laueleele, ma sa tuu atu e ia i lona nuu ina ia lavea’iina i latou mai ituaiga o pologa eseese uma; o lea sa latou faaaloalogia ai o ia, ioe, silisili lava, e lē mafuatiaina.",
                "41": "Ma sa oo ina latou tofia faamasino e pule i luga o i latou, pe faamasino i latou e tusa ma le tulafono; ma sa latou faia lenei mea i le laueleele atoa.",
                "42": "Ma sa oo ina tofia Alema e avea ma faamasino sili muamua, ma o ia foi o le faitaulaga sili, ona sa faaee e lona tamā le tofi i luga o ia, ma sa tuu atu ia te ia le matafaioi e faatatau i mataupu uma o le ekalesia.",
                "43": "Ma o lenei sa oo ina savali Alema i ala o le Alii, ma sa tausi o ia i ana poloaiga, ma sa faamasino atu o ia i faamasinoga amiotonu; ma sa i ai le filemu e lē aunoa i le laueleele atoa.",
                "44": "Ma sa faapea ona amata o le nofoa’iga a faamasino i le laueleele atoa o Sara’emila, i totonu o tagata uma o e sa ta’ua o sa Nifaē; ma sa avea Alema ma ulua’i faamasino sili.",
                "45": "Ma o lenei sa oo ina maliu lona tamā, i le valu sefulu ma le lua o ona tausaga, ina ua mavae ona soifua e faataunuu poloaiga a le Atua.",
                "46": "Ma sa oo foi ina maliu Mosaea, i le tolu sefulu ma le tolu o tausaga o lana nofoa’iga, i le ono sefulu ma le tolu lea o ona tausaga; o le atoa ai lea, o le lima selau ma le iva o tausaga mai le taimi na tuua ai e Liae Ierusalema.",
                "47": "Ma sa faapea ona i’u o le nofoa’iga a tupu i le nuu o Nifae; ma sa faapea foi ona i’u o aso o Alema, o lē na faavaeina la latou ekalesia."
            }
        }
    },
    "alma": {
        "meta": {
            "slug": "alma",
            "name": "O Le Tusi a Alema",
            "chapterWord": "Mataupu"
        },
        "chapters": {
            "1": {
                "intro": "O le tala a Alema, o ia o le atalii o Alema, le uluai faamasino ma le faamasino sili i le nuu o Nifae, ma o le faitaulaga sili foi i le Ekalesia. O se tala o le nofoaiga a faamasino, ma taua ma finauga i totonu o le nuu. Ma o se tala foi o se taua i le va o sa Nifaē ma sa Lamanā, e tusa ma le talafaamaumau a Alema, o 1e uluai faamasino ma le faamasino sili.",
                "1": "O lenei sa oo i le tausaga muamua o le nofoa’iga a faamasino i le nuu o Nifae, mai le taimi nei ma le agai i luma, ona ua uia e le tupu o Mosaea le ala o le lalolagi uma, ina ua uma ona tau e ia o se taua lelei, ma savali sa’o i luma o le Atua, ma lē tuua se tasi e nofotupu e sui ia te ia; ae ui i lea sa faavae e ia tulafono, ma sa talia ia tulafono e le nuu; o lea na faamalosia ai i latou ia latou ola e tusa ai ma tulafono na faia e ia.",
                "2": "Ma sa oo i le tausaga muamua o le nofoa’iga a Alema i le nofoa-faamasino, sa i ai se tagata sa aumai i ona luma ina ia faamasinoina, o se tagata tino ese, ma sa lauiloa i lona malosi tele.",
                "3": "Ma sa fealua’i solo o ia i totonu o le nuu, ma tala’i atu ia te i latou se mea sa ia ta’ua o le afioga a le Atua, e tu’ua’ia malosi ai le faasagatau i le ekalesia; ma folafola atu i tagata e tatau i faitaulaga ma a’oa’o uma ona avea ma tagata lauiloa; ma e lē tatau ona latou galulue i o latou lima, ae tatau ona lagolagoina i latou e le nuu.",
                "4": "Ma sa molimau atu foi o ia i le nuu o le a faaolaina tagata uma i le aso gataaga; ma e lē tatau ona latou fefefe pe gatete, ae ia ea i luga o latou ulu ma olioli; ona na foafoa e le Alii tagata uma, ma ua togiola foi e ia tagata uma; ma, i le ’uga, o le a maua e tagata uma le ola e faavavau.",
                "5": "Ma sa oo ina sa matuā tele ona ia a’oa’o atu o nei mea o lea sa toatele na’uā i latou sa talitonu i ana upu, sa matuā toatele lava sa amata ona latou lagolagoina o ia ma avatu tupe ia te ia.",
                "6": "Ma sa amata ona faafefeteina o ia i le faamaualuga o lona loto, ma ofu i ofu e sili ona taugata, ioe, ma sa oo lava ina amata ona ia faatuina se ekalesia e tusa ma le ala o lana talaiga.",
                "7": "Ma sa oo ina a’o alu atu o ia e talai atu ia i latou o e na talitonu i ana upu, sa fetaia’i o ia ma se tagata o sē na auai i le ekalesia a le Atua, ioe, o se tasi lava o o latou a’oa’o; ma sa amata ona ia finau malosi ma ia, ina ia mafai ona ia ta’ita’i ese tagata o le ekalesia; peitai sa tetee malosi atu lenei tagata ia te ia, ma lapatai malosi o ia i afioga a le Atua.",
                "8": "O lenei o le igoa o lenei tagata o Kitiona; ma o ia lea o lē na avea ma auupega i aao o le Atua i le lavea’iina o le nuu o Limae mai le pologa.",
                "9": "O lenei, ona sa tetee malosi atu Kitiona ia te ia e ala i afioga a le Atua, sa oo ina ita o ia ia Kitiona, ma sa se’i lana pelu ma amata ona taia o ia. O lenei ona ua toeaina lava Kitiona i le tele o ona tausaga, o lea sa lē mafai ai e ia ona talitalia ana ta, o lea na fasiotia ai o ia i le pelu.",
                "10": "Ma o le tagata o lē na fasiotia o ia sa ave e tagata o le ekalesia, ma aumai o ia i luma o Alema, ina ia faamasinoina e tusa ma solitulafono na ia faia.",
                "11": "Ma sa oo ina tulai atu o ia i luma o Alema ma tali atu mo ia lava ma le lotoa tele.",
                "12": "Peitai sa fai atu Alema ia te ia: Faauta, o le taimi muamua lenei ua tulai mai ai faitaulaga pepelo i totonu o le nuu lenei. Ma faauta, ua lē gata ona e sala i le faitaulaga pepelo, ae ua e taumafai foi e faamalosia i le pelu; ma afai e faamalosia le faitaulaga pepelo i totonu o le nuu lenei, o le a faamaonia ai le faaumatiaina atoa o i latou.",
                "13": "Ma ua e faamaligiina le toto o se tagata amiotonu, ioe, o se tagata o lē na faia mea lelei e tele i totonu o lenei nuu; ma afai matou te faasaoina oe, o le a oo mai lona toto i o matou luga ia tauimasui.",
                "14": "O le mea lea ua faasala ai oe i le oti, e tusa ma le tulafono na tuu mai ia te i tatou e Mosaea, lo tatou tupu mulimuli; ma ua talia e lenei nuu; o lea e ao ai i lenei nuu ona ola e tusa ai ma le tulafono.",
                "15": "Ma sa oo ina latou ave o ia; ma o lona igoa o Ne’oa; ma sa latou ave o ia i luga i le tumutumu o le maupu’epu’e o Maneti, ma o iina na uunaiina ai o ia, pe na ia ta’utino mai ai, i le va o le lagi ma le lalolagi, o mea sa ia a’oa’o atu i tagata sa fete’enai ma le afioga a le Atua; ma o iina na ia mafatia ai i se oti maasiasi lava.",
                "16": "Ae ui i lea, sa lē i’u i lenei mea le sosolo o le faitaulaga pepelo i le laueleele; ona e toatele e sa fiafia i mea lē aoga a le lalolagi, ma sa latou o atu ma tala’i atu aoaoga faavae sesē; ma sa latou faia lenei mea mo le faamoemoe mo ni ’oa ma le mamalu.",
                "17": "Ae ui i lea, sa latou fefefe e pepelo, pe afai e iloa, ona o le fefefe i le tulafono, ona sa faasalaina tagata pepelo; o lea sa latou faatagā tala’i atu ai e faapea e tusa ai ma o latou talitonuga; ma o lenei sa lē mafai ona i ai i le tulafono se pule i soo se tagata ona o lona talitonuga.",
                "18": "Ma sa latou fefefe e gaoi, ona o le matata’u i le tulafono, ona o tagata faapena sa faasalaina; pe sa latou totoa e faomea, pe fasioti tagata, ona o ia o lē e fasioti tagata, sa faasalaina i le oti.",
                "19": "Peitai sa oo ina o soo se tasi lava sa lē auai i le ekalesia a le Atua, sa amata ona latou sauaina i latou o e sa auai i le ekalesia a le Atua, ma ua ave i o latou luga le suafa o Keriso.",
                "20": "Ioe, sa latou sauaina i latou, ma faatigā ia te i latou i ituaiga o upu eseese uma, ma o lenei ona o lo latou lotomaualalo; ona sa latou lē faamaualuluga i la latou lava vaai, ma ona sa latou faasoa atu le afioga a le Atua, o le tasi i le isi, e aunoa ma se tupe ma aunoa ma se tau.",
                "21": "O lenei sa i ai se tulafono patino i totonu o tagata o le ekalesia, e faapea e leai se tagata e auai i le ekalesia, e tula’i ma sauaina i latou o e e lē auai i le ekalesia, ma ia leai ni sauaga e i ai i totonu o i latou lava.",
                "22": "Ae ui i lea, sa i ai le toatele i totonu o i latou o e sa amata ona faamaualuluga, ma amata ona finau malosi ma o latou fili, na oo lava ina fepa’ia’i ai; ioe, sa latou taua’ifusu.",
                "23": "O lenei sa tupu lenei mea i le tausaga lona lua o le nofoa’iga a Alema, ma sa avea ma pogai o le puapuaga tele i le ekalesia; ioe, sa avea ma pogai o tofotofoga tele i le ekalesia.",
                "24": "Ona sa faamaaa loto o le toatele, ma sa soloia ese o latou igoa, sa lē toe manatua ai i latou i totonu o le nuu o le Atua. Ma e toatele foi sa latou aveese i latou lava mai totonu o i latou.",
                "25": "O lenei mea sa avea ma tofotofoga tele ia te i latou o e sa tutumau i le faatuatua; ae ui i lea, sa latou tutumau ma le lē mafaagaeetia i le tausiga o poloaiga a le Atua, ma sa latou talia ma le onosai sauaga sa faaputu a’e i o latou luga.",
                "26": "Ma a tuu e faitaulaga a latou galuega ina ia tala’i atu le afioga a le Atua i tagata, sa tuu foi e tagata a latou galuega ina ia faalogologo atu i le afioga a le Atua. Ma a uma ona tala’i atu e le faitaulaga ia te i latou le afioga a le Atua, sa latou toe foi atu uma ma le filiga i a latou galuega; ma o le faitaulaga, sa lē manatu ua sili a’e o ia lava nai e na faalogologo mai ia te ia, ona sa lē sili a’e le lelei o lē sa tala’i nai lo lē sa faalogologo mai ia te ia, pe sa sili a’e foi le lelei o lē na a’oa’o atu, i lē na a’oa’oina; ma sa faapea ona latou tutusa uma, ma sa latou galulue uma, o tagata taitoatasi uma e tusa ma lona lava malosi.",
                "27": "Ma sa latou faasoa atu a latou mea, o tagata taitoatasi uma e tusa ma mea sa ia te ia, i e ua matitiva, ma e ua lē tagolima, ma e ua mama’i, ma e ua puapuagatia; ma sa latou lē oofu i ofu taugata, ae sa mamā ma lalelei i latou.",
                "28": "Ma sa faapea ona latou faatulaga o mataupu o le ekalesia; ma sa faapea ona amata ona latou toe maua o le filemu faifai pea, e ui i o latou puapuaga uma.",
                "29": "Ma o lenei, ona o le mautū o le ekalesia sa amata ona latou mauoa tele ai, i le mau tele i soo se mea o mea uma sa latou mana’omia—o le mau i lafu ma fagaga, ma manu pepeti o ituaiga uma, ma le mau foi i saito, ma auro, ma ario, ma mea taua, ma le mau i le silika ma ie lino miloa lelei, ma ituaiga uma o ie anagofie lelei.",
                "30": "Ma sa faapea, i o latou tulaga tamaoaiga, ona latou lē auina ese atu soo se tasi sa lē lavalavā po o se sa fia ’ai, po o se sa fia inu, po o se sa ma’i, po o se sa lē tausia; ma sa latou lē tuu atu o latou loto i luga o oa; o lea sa latou limafoai i tagata uma, o e matutua ma e laiti, o e pologa ma e saoloto, o tane ma fafine, pe e i fafo o le ekalesia pe e i totonu o le ekalesia, sa leai so latou faailoga tagata e faatatau ia te i latou o e na mana’omia le fesoasoani.",
                "31": "Ma sa faapea ona latou manuia ma sili atu ona mauoa nai lo i latou o e sa lē auai i la latou ekalesia.",
                "32": "Ona o i latou o e sa lē auai i la latou ekalesia, sa latou auai i le faia o mea faataulaitu, ma le ifo i tupua po o le paie, ma le fai o tala lē aoga, ma i losilosivalega ma finauga; ma oofu i ofu taugata; ma faafefeteina i le faamaualuluga i la latou lava vaai; ma faasaua, pepelo, gaoi, faomea ma le faitaaga, ma fasioti tagata, ma ituaiga amioleaga uma; ae ui i lea, sa faamalosia le tulafono i luga o i latou uma o e sa solia, e tusa ma le mafai sa talafeagai ai.",
                "33": "Ma sa oo ina faapea o le faatinoina pea o le tulafono i luga o i latou, e mafatia tagata taitoatasi e tusa ai ma le mea na ia faia, sa faateleina ona latou fifilemu, ma fefefe ai e fai se amioleaga pe afai e iloa; o lea, sa i ai le filemu tele i totonu o le nuu o Nifae seia oo i le lona lima o tausaga o le nofoaiga a faamasino."
            },
            "2": {
                "1": "Ma sa oo i le amataga o le lona lima o tausaga o la latou nofoa’iga sa amata ai ona i ai o se finauga i totonu o le nuu; ona sa i ai se tasi tagata, sa igoa ia Amiliki, o ia o se tagata faitogafiti tele, ioe, o se tagata poto tele e tusa ai ma le poto o le lalolagi, ma o ia o sē o le faatulagaga a le tagata lea na fasiotia Kitiona i le pelu, lea na fasiotia e tusa ai ma le tulafono—",
                "2": "O lenei o le Amiliki lenei na ia ta’ita’i ese, i lona faitogafiti, le toatele o tagata, ia mulimuli atu ia te ia; sa matuā toatele lava i latou sa amata ona latou malolosi tele; ma sa amata ona latou taumafai e faatuina Amiliki e avea ma tupu i le nuu.",
                "3": "O lenei sa popole tagata o le ekalesia i lenei mea, ma faapea foi i latou uma o e sa lē ta’ita’ieseina i faatauanauga a Amiliki; ona sa latou iloa, e tusa ma la latou tulafono, o mea faapea e ao ina faatutūina i le leo o le nuu.",
                "4": "O lea, afai e mafai ona maua e Amiliki le leo o le nuu, o ia, o se tagata amioleaga, o le a aveese e ia mai ia te i latou a latou aiā ma avanoa o le ekalesia; ona o lona faamoemoe ia faaumatia le ekalesia a le Atua.",
                "5": "Ma sa oo ina faapotopoto faatasi e tagata i latou lava i le laueleele atoa, i vaega eseese, i le finau tele ma fefinaua’iga maoae o le tasi ma le isi, e taitasi le tagata e tusa ma lona manatu, pe mo Amiliki pe tetee ia te ia.",
                "6": "Ma sa faapea ona latou faapotopoto faatasi i latou lava e tuu atu o latou leo e faatatau i le mataupu; ma sa folasia atu o latou leo i luma o faamasino.",
                "7": "Ma sa oo ina sa tetee le leo o le nuu ia Amiliki, ma lē faia ai o ia ma tupu i le nuu.",
                "8": "O lenei sa avea lenei mea ma pogai o le olioli tele i loto o i latou o e sa tetee ia te ia; peitai sa faa e Amiliki i latou o e na mananao ia te ia, ia feita ia te i latou o e na lē mananao ia te ia.",
                "9": "Ma sa oo ina latou faapotopoto faatasi i latou lava, ma tofia Amiliki e avea ma o latou tupu.",
                "10": "O lenei ina ua avea Amiliki ma tupu i luga o i latou, sa ia faatonuina i latou ia latou sii atu auupega o taua e faasaga i o latou uso; ma sa faia e ia lenei mea, ina ia mafai ai ona pule o ia ia te i latou.",
                "11": "O lenei sa faailoga ese tagata o Amiliki i le igoa o Amiliki, sa ta’ua o sa Amilikī; ma o e na totoe sa ta’ua o sa Nifaē, po o tagata o le Atua.",
                "12": "O lea, sa iloa e tagata o sa Nifaē le faamoemoega o sa Amilikī, ma o lea sa latou sauni ai e fetaia’i ma i latou; ioe, sa latou faaauupegaina ai i latou lava i pelu, ma simetea, ma aufana, ma ufanafana, ma maa, ma maatā, ma ituaiga uma o auupega eseese, o taua.",
                "13": "Ma sa faapea ona latou saunia e fetaia’i ma sa Amilikī i le taimi latou te o mai ai. Ma sa tofia ni kapeteni, ma kapeteni maualuluga, ma kapeteni sili, e tusa ai ma lo latou faitau aofai.",
                "14": "Ma sa oo ina faaauupega e Amiliki ona tagata i ituaiga uma o auupega eseese o taua; ma sa ia tofia foi ni pule ma ni ta’ita’i i luga o ona tagata, e ta’ita’i i latou i le taua e faasaga i o latou uso.",
                "15": "Ma sa oo ina o a’e sa Amilikī i le maupu’epu’e o Aminisu, sa i le itu i sasae o le vaitafe o Saitonu, lea sa tafe i tafatafa ane o le laueleele o Sara’emila, ma o iina na amata ai ona latou tau ma sa Nifaē.",
                "16": "O lenei o Alema, ona o ia o le faamasino sili ma le kovana o le nuu o Nifae, o lea na alu a’e ai o ia faatasi ma ona tagata, ioe, faatasi ma ana kapeteni, ma kapeteni sili, ioe, i le ulu o ana autau, e faasaga ia sa Amilikī i le taua.",
                "17": "Ma sa amata ona latou fasioti o sa Amilikī i luga o le maupu’epu’e i le itu i sasae o Saitonu. Ma sa tau sa Amilikī ma sa Nifaē ma le malosi tele, sa oo ina pa’u’ū le toatele o sa Nifaē i luma o sa Amilikī.",
                "18": "Ae ui i lea sa faamalosia e le Alii le lima o sa Nifaē, sa oo ina latou fasioti sa Amilikī i se faasiga tele, sa oo ina amata ona latou sosola ese mai i o latou luma.",
                "19": "Ma sa oo ina tuliloa e sa Nifaē sa Amilikī i le aso atoa lena, ma fasioti i latou i se fasiga tele, sa oo ina fasiotia ai sa Amilikī e sefulu lua afe lima selau tolu sefulu ma le lua; ma o sa Nifaē na fasiotia e ono afe lima selau ono sefulu ma le lua tagata.",
                "20": "Ma sa oo ina ua lē mafai e Alema ona toe tuliloa o sa Amilikī, sa faia e ia ina ia faatutū e ona tagata o latou faleie i le vanu o Kitiona, le vanu lea sa faaigoa i le igoa o Kitiona, o lē na fasiotia i le pelu e le lima o Ne’oa; ma o le vanu lenei sa faatutu ai e sa Nifaē o latou faleie mo le po.",
                "21": "Ma sa auina atu e Alema tagata faalilolilo e mulimuli i e na totoe o sa Amilikī, ina ia mafai ona iloa e ia e uiga i a latou fuafuaga ma a latou taupulepulega, ina ia mafai ona ia leoleoina o ia lava e faasaga ia te i latou, ina ia mafai ona ia faasaoina ona tagata mai le faaumatiaina.",
                "22": "O lenei o i latou o e na ia auina atu e vaavaai le tolauapiga a sa Amilikī, sa igoa o Serama, ma Aminoa, ma Maneti, ma Limea; o i latou nei o e na o ese atu ma o latou tagata e vaavaai le tolauapiga a sa Amilikī.",
                "23": "Ma sa oo i le aso na sosoo ai na latou toe foi mai ai i le tolauapiga a sa Nifaē ma le faanatinati tele, ma le ofo tele, ma ua taia i le mata’u tele, fai mai:",
                "24": "Faauta, sa matou mulimuli i le tolauapiga a sa Amilikī, ma sa matou ofo tele lava, i lo matou vaaia, i le laueleele o Minona, i luga a’e o le laueleele o Sara’emila, i le ala i le laueleele o Nifae, se autau toatele lava a sa Lamanā; ma faauta, ua aufaatasi atu sa Amilikī ia te i latou;",
                "25": "Ma ua i ai nei i latou i luga o o tatou uso i le laueleele lena; ma ua latou sosola mai i o latou luma ma a latou lafu, ma a latou avā, ma a latou fanau, aga’i mai i lo tatou aai; ma vaganā ai ua tatou faavavevave atu, o le a latou maua lo tatou aai e fai mo i latou, ma o le a fasiotia o tatou tamā, ma a tatou avā, ma a tatou fanau.",
                "26": "Ma sa oo ina ave e tagata o Nifae o latou faleie, ma o ese atu mai le vanu o Kitiona aga’i atu i lo latou aai, le aai lea o Sara’emila.",
                "27": "Ma faauta, a’o latou sopoia le vaitafe o Saitonu, sa o mai i o latou luga sa Lamanā ma sa Amilikī, e toetoe ina tusa lo latou toatele, e pei ona i ai, ma oneone o le sami, e faaumatia i latou.",
                "28": "Ae ui i lea, ona sa faamalolosia sa Nifaē e le aao o le Alii, ona sa latou tatalo malosi atu ia te ia, ia lavea’i e ia i latou mai lima o o latou fili, o lea na faafofoga mai ai le Alii i a latou tagi, ma faamalolosia i latou, ma sa pa’u’ū ai sa Lamanā ma sa Amilikī i o latou luma.",
                "29": "Ma sa oo ina tau Alema ma Amiliki i le pelu, faafesaga’i lava; ma sa la tau malolosi tele, o le tasi i le isi.",
                "30": "Ma sa oo ona o Alema, o ia o se tagata o le Atua, ma ona sa uunaia o ia i le faatuatua tele, o lea na tagi atu ai o ia, e faapea: Le Alii e, ia e alofa mutimutivale mai ma faasaoina lo’u ola, ina ia mafai ona avea a’u ma meafaigaluega i ou aao e lavea’i ma faasaoina lenei nuu.",
                "31": "O lenei ina ua uma ona fai atu e Alema o nei upu, sa toe tau o ia ma Amiliki; ma sa faamalosia o ia, sa oo ai ina fasiotia e ia Amiliki i le pelu.",
                "32": "Ma sa tau foi o ia ma le tupu o sa Lamanā; peitai sa sola ese le tupu o sa Lamanā mai luma o Alema, ma ia auina mai ana leoleo e tau ma Alema.",
                "33": "Peitai, sa tau Alema ma ana leoleo ma leoleo a le tupu o sa Lamanā, seia oo ina ia fasiotia ma tutuli i latou i tua.",
                "34": "Ma sa faapea ona ia tafi o le eleele, po o le auvai, sa i le itu i sisifo o le vaitafe o Saitonu, i le lafoina o tino o sa Lamanā na fasiotia, i vai o Saitonu, ina ia mafai ona maua e ona tagata se avanoa e sopo atu ai ma tau ma sa Lamanā ma sa Amilikī, i le itu i sisifo o le vaitafe o Saitonu.",
                "35": "Ma sa oo ina ua latou sopoia uma le vaitafe o Saitonu, sa oo ina amata ona sosola o sa Lamanā ma sa Amilikī mai o latou luma, e ui ina sa matuai toatele lava i latou sa lē mafai ona faitauina i latou.",
                "36": "Ma sa latou sosola mai luma o sa Nifaē agai i le vao sa i le itu i sisifo ma matu, e mamao i tala atu o tuaoi o le laueleele, ma sa tuliloa i latou e sa Nifaē ma lo latou malosi, ma fasioti i latou.",
                "37": "Ioe, sa faafetaia’ia i latou i itu uma, ma fasiotia ma tutulia, seia oo ina faataapeapeina i latou i le itu i sisifo, ma le itu i matu, seia oo ina latou tau atu i le vao, lea sa ta’ua o Heremauga; ma o le vaega lena o le vao sa tumu i manu aivao ma feai.",
                "38": "Ma sa oo ina toatele na feoti i le vao i o latou manu’aga, ma ’aina e na manu feai ma taie foi o le ’ea; ma sa maua o latou ivi, ua faaputuina i luga o le eleele."
            },
            "3": {
                "1": "Ma sa oo ina o sa Nifaē o e sa le’i fasiotia i auupega o taua, ina ua uma ona tanumia i latou na fasiotia—o lenei o le aofai o e na fasiotia sa lē mafai ona faitauina, ona o le toatele na’uā o lo latou aofai—ina ua uma ona latou tanumia o o latou tagata oti, sa latou toe foi uma atu i o latou laueleele, ma o latou fale, ma a latou avā, ma a latou fanau.",
                "2": "O lenei e toatele fafine ma tamaiti sa fasiotia i le pelu, ma le tele foi o a latou lafu ma a latou fagaga; ma sa tele foi a latou faatoaga saito sa faaleagaina, ona sa soli i lalo e autau a tagata.",
                "3": "Ma o lenei o le toatele o sa Lamanā ma sa Amilikī o e na fasiotia i luga o le auvai o le vaitafe o Saitonu, sa lafoa’iina i vai o Saitonu; ma faauta o o latou ivi ua i ai i le loloto o le sami, ma ua tele lava i latou.",
                "4": "Ma sa tulaga ese sa Amilikī mai sa Nifaē, ona sa latou faailoga i latou lava i le lanu mūmū i o latou muaulu, e tusa ma le tu a sa Lamanā; ae ui i lea sa lei selemoleina o latou ulu, e pei o sa Lamanā.",
                "5": "O lenei sa selemole ulu o sa Lamanā; ma sa lē lavalavā i latou, vaganā ai se pa’u manu sa fusi faataamilo i o latou sulugatiti, ma o o latou ofutau foi, sa fusi faataamilo ia te i latou, ma a latou aufana, ma a latou ufanafana, ma a latou maa, ma a latou maata, ma isi mea faapena.",
                "6": "Ma o pa’u o sa Lamanā sa uliuli, e tusa ma le faailoga na tuu i luga o o latou tamā, o se fetuu na tuu i o latou luga ona o lo latou solitulafono ma lo latou fouvale faasaga i o latou uso, o e o Nifae, Iakopo, ma Iosefa, ma Sama, o e o ni tagata amiotonu ma paia.",
                "7": "Ma sa saili o latou uso e faaumatia i latou, o lea na fetuu ai i latou; ma ua tuuina e le Alii le Atua se faailoga i luga o i latou, ioe, i luga o Lamana ma Lemuelu, ma atalii foi o Isamaeli, ma fafine Isamaelī.",
                "8": "Ma sa faia lenei mea ina ia mafai ona faailoga ese a latou fanau mai fanau a o latou uso, ina ia mafai ona faasaoina ai e le Alii le Atua ona tagata, ina ia lē mafai ona fefiloi i latou ma talitonu i uputuu sesē, ia e mautinoa ai lo latou faatafunaga.",
                "9": "Ma sa oo ina faapea o soo se tasi lava sa fefaaipoipoa’i ana fanau ma fanau a sa Lamanā na aumai ai lea lava fetuu i luga o ana fanau.",
                "10": "O lea, o soo se tasi na te tuu atu o ia lava ia ta’ita’i ese e sa Lamanā, sa ta’ua i lalo o lena igoa, ma sa i ai se faailoga sa tuu i ona luga.",
                "11": "Ma sa oo ina faapea o soo se tasi sa lē fia talitonu i uputuu a sa Lamanā, ae sa talitonu i talafaamaumau ia na avea’e mai le laueleele o Ierusalema, ma uputuu foi a o latou tamā, ia na sa’o, o e sa talitonu i poloaiga a le Atua ma tausi i ai, sa ta’ua o sa Nifaē, po o le nuu o Nifae, mai lena taimi ma le agai i luma—",
                "12": "Ma o i latou ia o e na tausia talafaamaumau moni o o latou tagata, ma tagata foi o sa Lamanā.",
                "13": "O lenei o le a tatou toe foi atu i tagata sa Amilikī, ona sa i ai foi se faailoga sa tuu i luga o i latou; ioe, sa latou tuu lea faailoga i luga o i latou lava, ioe, o se faailoga mūmū i luga o o latou muaulu.",
                "14": "Ua faapea ona faataunuu ai o le afioga a le Atua, ona o afioga nei na ia fetalai mai ai ia Nifae: Faauta, ua ou fetuuina sa Lamanā, ma o le a ou tuuina se faailoga i luga o i latou, ina ia mafai ona vavae ese o i latou ma a latou fanau, mai ia te oe ma au fanau, mai le taimi nei ma le agai i luma ma le faavavau, vaganā ai ua latou salamo i a latou amioleaga, ma liliu mai ia te au, ina ia mafai ona ou alofa mutimutivale ia i latou.",
                "15": "Ma lenei: O le a ou tuuina se faailoga i luga o ia o lē na te fefaaipoipoa’i lana fanau ma ou uso, ina ia fetuuina foi i latou.",
                "16": "Ma lenei: O le a ou tuuina se faailoga i luga o ia o lē e faasagatau mai ia te oe ma lau fanau.",
                "17": "Ma lenei, ou te fai atu o ia o lē e alu ese mai ia te oe, e lē toe ta’ua o sau fanau; ma o le a ou faamanuiaina oe, ma soo se tasi o le a ta’ua o au fanau, mai le taimi nei ma le faavavau; ma o folafolaga nei a le Alii ia Nifae ma ana fanau.",
                "18": "O lenei sa lē iloa e sa Amilikī ua latou faataunuuina afioga a le Atua, ina ua amata ona latou faailoga o i latou lava i o latou muaulu; ae ui i lea sa latou o mai e faaali atu le fouvale e faasaga i le Atua; o lea sa tatau ai ona pa’ū ifo o le fetuu i o latou luga.",
                "19": "O lenei ou te manao ia outou vaai e faapea na latou aumaia le fetuu i o latou lava luga; ma e faapea foi ona aumai e tagata taitoatasi ua fetuuina i ona lava luga lona lava ta’usalaga.",
                "20": "O lenei sa oo ina sa le’i tele ni aso ina ua mavae le taua lea sa tau i le laueleele o Sara’emila, e sa Lamanā ma sa Amilikī, sa i ai se tasi autau a sa Lamanā sa oo mai i le nuu o Nifae, i le nofoaga lava lea e tasi na fetaia’i ai le autau muamua ma sa Amilikī.",
                "21": "Ma sa oo ina sa i ai se autau sa auina atu e tutuli ese i latou mai lo latou laueleele.",
                "22": "O lenei, ona sa mafatia Alema lava ia i se manu’a, o lea sa lē alu atu ai o ia e tau i le taimi lea e faasaga ia sa Lamanā;",
                "23": "Ae sa ia auina atu se autau toatele e faasaga ia te i latou; ma sa latou o atu ma fasioti le toatele o sa Lamanā, ma tutuli ese e na totoe o i latou, mai tuaoi o lo latou laueleele.",
                "24": "Ma ona latou toe foi mai ai lea ma amata ona faatupuina o le filemu i le laueleele, ma lē toe faalavelavea ai mo se taimi e o latou fili.",
                "25": "O lenei o nei mea uma sa faia, ioe, o nei taua uma ma finauga na amata ma faai’u i le lona lima o tausaga o le nofoa’iga a faamasino.",
                "26": "Ma i le tausaga e tasi na auina atu ai le afe ma afe ma sefulu o afe o agaga i le lalolagi faavavau, ina ia mafai ona latou selesele o latou taui e tusa ma a latou galuega, pe sa lelei pe sa leaga, e selesele le fiafia e faavavau po o le pagatia e faavavau, e tusa ma le agaga sa latou filifili e usiusitai i ai, pe o se agaga lelei po o se agaga leaga.",
                "27": "Auā e maua e tagata taitoatasi taui a ia o lē e filifili e usiusitai i ai, ma e tusa ai lea ma upu a le agaga o valoaga; o lea ia faia ai lava e tusa ma le upumoni. Ma sa faapea ona i’u o le lona lima o tausaga o le nofoa’iga a faamasino."
            },
            "4": {
                "1": "O lenei sa oo i le lona ono o tausaga o le nofoa’iga a faamasino i le nuu o Nifae, sa lē i ai ni finauga po o ni taua i le nuu o Sara’emila.",
                "2": "Peitai sa puapuagatia le nuu, ioe, puapuagatia tele lava i le toesea o o latou uso, ma le toesea foi o a latou lafu ma fagaga, ma le faatama’ia foi o a latou faatoaga saito, ia na soli i lalo e vae ma faatauma’oia e sa Lamanā.",
                "3": "Ma o le tetele na’uā o o latou puapuaga o lea sa i ai i tagata taitoatasi se pogai na faanoanoa ai; ma sa latou talitonu o ia mea o faamasinoga ia a le Atua ua auina mai i o latou luga ona o lo latou amioleaga ma a latou mea inosia; o lea na fagua ai i latou i le manatuaina o lo latou tiute.",
                "4": "Ma sa amata ona latou faatulaga atoatoa le ekalesia; ioe, ma e toatele sa papatisoina i vai o Saitonu ma auai i le ekalesia a le Atua; ioe, sa papatisoina i latou i le lima o Alema, o lē na faapaiaina o le faitaulaga sili i luga o tagata o le ekalesia, e le lima o lona tamā o Alema.",
                "5": "Ma sa oo i le lona fitu o tausaga o le nofoa’iga a faamasino, sa i ai e tusa o le tolu afe lima selau agaga sa aufaatasi atu i latou lava i le ekalesia a le Atua ma papatisoina. Ma sa faapea ona faai’u o le lona fitu o tausaga o le nofoa’iga a faamasino i le nuu o Nifae, ma sa faaauau ona i ai pea o le filemu i lena taimi atoa.",
                "6": "Ma sa oo i le lona valu o tausaga o le nofoa’iga a faamasino, sa amata ona faamaualuluga tagata o le ekalesia, ona o lo latou mauoa tele, ma a latou silika lelei, ma a latou ie lino miloa lelei, ma ona o le tele o a latou lafu ma fagaga, ma a latou auro ma a latou ario, ma ituaiga uma o mea taua eseese, ia sa latou maua e ala i lo latou galulue maelega; ma o nei mea uma sa faafefeteina ai i latou i le faamaualuluga e pei ona iloa i o latou mata, ona sa amata ona latou o’ofu i ofu taugata tele.",
                "7": "O lenei sa avea lenei mea ma pogai o le puapuaga tele o Alema, ioe, ma le toatele o tagata o e na faapaiaina e Alema e avea ma a’oa’o, ma faitaulaga, ma toeaina i luga o le ekalesia; ioe, o le toatele o i latou sa faanoanoa tele i le amioleaga sa latou vaai ua amata ona i ai i totonu o o latou tagata.",
                "8": "Ona sa latou iloa ma vaai atu ma le faanoanoa tele i le amata e tagata o le ekalesia ona siitia a’e i le faamaualuluga i o latou mata, ma tuu atu o latou loto i luga o oa ma luga o mea lē aoga o le lalolagi, i le sa amata ai ona latou inoino, o le tasi i le isi, ma amata ona latou sauaina ai i latou o e sa lē talitonu e tusa ma o latou lava loto ma manaoga.",
                "9": "Ma sa faapea, i le lona valu o tausaga o le nofoa’iga a faamasino, ona amata ona i ai o finauga tetele i totonu o tagata o le ekalesia; ioe, sa i ai losilosivalega, ma finauga, ma le lotoleaga, ma sauaga, ma le faamaualuga, sa sili atu i le faamaualuluga o i latou o e sa lē auai i le ekalesia a le Atua.",
                "10": "Ma sa faapea ona faai’u o le lona valu o tausaga o le nofoa’iga a faamasino; ma o le amioleaga o le ekalesia, sa avea o se maa tu’ia tele ia te i latou o e sa lē auai i le ekalesia; ma sa faapea ona amata ona vaivai le ekalesia i lona alualu i luma.",
                "11": "Ma sa oo i le amataga o le lona iva o tausaga, sa vaaia ai e Alema le amioleaga o le ekalesia, ma sa ia vaaia foi ua amata ona ta’ita’i atu e faataitaiga a tagata o le ekalesia, i latou o e sa lē talitonu, mai le tasi amioletonu i le isi amioletonu, ma faapea ona aumai ai o le faafanoga o le nuu.",
                "12": "Ioe, sa ia vaaia i le lē tutusa tele i totonu o tagata, o ni isi ua latou faafefete a’e i latou lava i lo latou faamaualuluga, ua inoino i isi, ua fuli atu o latou tua i e ua lē tagolima ma e ua lē lavalavā, ma i latou o e ua fia aai, ma i latou o e ua fia feinu, ma i latou o e ua mama’i ma puapuagatia.",
                "13": "O lenei sa avea lenei mea ma pogai o auega i totonu o le nuu, a’o isi sa latou faalotomaualaloina i latou lava, i le fesoasoani atu lea ia te i latou o e na manaomia la latou fesoasoani, e pei o le faasoa atu o a latou mea i e ua matitiva ma e ua lē tagolima, ma fafaga i e sa fia aai, ma mafatia i ituaiga o puapuaga uma, mo Keriso, o lē o le a afio mai e tusa ma le agaga o valoaga;",
                "14": "Ole tulimatai atu i lena aso, ua faapea ona faatumauina ai le faamagaloina o a latou agasala; ua faatumuina i le olioli tele ona o le toetutū mai o e ua oti, e tusa ma le finagalo ma le mana ma le lavea’iga a Iesu Keriso mai fusi o le oti.",
                "15": "Ma o lenei sa oo ina ua vaai atu Alema i puapuaga o tagata lotomaualalalo na mulimuli i le Atua, ma sauaga sa fatufatu a’e i o latou luga e le vaega na totoe o ona tagata, ma vaai i mea uma sa latou eseese ai, sa amata ona faanoanoa tele o ia; ae ui i lea sa lē tuulafoa’iina o ia e le Agaga o le Alii.",
                "16": "Ma sa ia filifilia se tagata poto sa i ai i totonu o toeaina o le ekalesia, ma tuu atu ia te ia le pule e tusa ma le finagalo o le nuu, ina ia mafai e ia ona maua le mana e faamalosia ai tulafono e tusa ma tulafono na tuuina mai, ma faamalosia ia tulafono e tusa ma amioleaga ma solitulafono a tagata.",
                "17": "O lenei o le igoa o lenei tagata o Nifaea, ma sa tofia o ia e avea ma faamasino sili; ma sa nofo o ia i le nofoa-faamasino e faamasino ma pulea le nuu.",
                "18": "O lenei sa lē tuuina atu e Alema ia te ia le tofiga o le avea ma faitaulaga sili i le ekalesia, ae sa ia taofi pea le tofiga o le faitaulaga sili ia te ia lava; ae sa ia tuuina atu le nofoa-faamasino ia Nifaea.",
                "19": "Ma sa ia faia lenei mea ina ia mafai e ia lava ona alu atu i ona tagata, po o tagata o Nifae, ina ia mafai ona ia tala’i atu le afioga a le Atua ia te i latou, e uunai i latou, ia manatua lo latou tiute, ma ina ia mafai ona ia faamaulaloina, e ala i le afioga a le Atua, le faamaualuga uma ma le pepelo ma finauga uma sa i ai i lona nuu, i le vaai atu ua leai se auala e mafai ai ona ia toe aumai o i latou, vagana ai le faamalosi atu e ala i le molimau mamā e faasaga ia te i latou.",
                "20": "Ma sa faapea i le amataga o le lona iva o tausaga o le nofoa’iga a faamasino i le nuu o Nifae, ona tuuina atu e Alema o le nofoa-faamasino ia Nifaea, ma tuu atu atoatoa o ia lava i le perisitua maualuga o le faatulagaga paia a le Atua, i le molimau o le afioga a le Atua, e tusa ai ma le agaga o faaaliga ma valoaga."
            },
            "5": {
                "intro": "O upu a Alema, le Faitaulaga Sili e tusa ma le faatulagaga paia a le Atua, sa tuuina atu i tagata i o latou aai ma nuu i le laueleele atoa.",
                "1": "O lenei sa oo ina amata e Alema ona tala’i atu le afioga a le Atua i tagata, muamua i le nuu o Sara’emila, ma mai iina seia oo atu i le laueleele atoa.",
                "2": "Ma o upu nei sa ia tautala atu ai i tagata i totonu o le ekalesia lea sa faatu i le aai o Sara’emila, e tusa ai ma lana lava talafaamaumau, e faapea:",
                "3": "O au o Alema, sa faapaiaina e lo’u tamā, o Alema, e avea o se faitaulaga sili i le ekalesia a le Atua, ona sa ia te ia le mana ma le pule mai le Atua e fai ai nei mea, faauta, ou te fai atu ia te outou, sa amata ona ia faatuina o se ekalesia i le laueleele sa i tuaoi o Nifae; ioe, o le laueleele lea sa taua o le laueleele o Mamona; ioe, ma sa ia papatisoina ona uso i vai o Mamona.",
                "4": "Ma faauta, ou te fai atu ia te outou, sa lavea’iina i latou mai lima o le nuu o le tupu o Noa, i le alofa mutimutivale ma le mana o le Atua.",
                "5": "Ma faauta, ina ua mavae lena, sa aumai i latou i le pologa i le vao, e lima o sa Lamanā; ioe, ou te fai atu ia te outou, sa faatagataotauaina i latou, ma sa toe lavea’iina i latou e le Alii mai le pologa, e ala i le mana o lana afioga; ma sa aumai i tatou i le laueleele lenei, ma o iinei na amata ona tatou faatulaga ai le ekalesia a le Atua, i lenei foi laueleele atoa.",
                "6": "Ma o lenei faauta, ou te fai atu ia te outou, o’u uso e, outou ua auai i lenei ekalesia, ua lava ea ona outou manatua o le faatagataotauaina o o outou tamā? Ioe, ma ua lava ea ona outou manatua o lona alofa mutimutivale ma lona tali-tigā ia te i latou? Ma e le gata i lea, ua lava ea ona outou manatua ua ia lavea’iina o latou agaga mai seoli?",
                "7": "Faauta, sa ia liua o latou loto; ioe, sa ia fafagu i latou mai se moe gase, ma sa latou ala mai i le Atua. Faauta, sa i ai i latou i totonugalemu o le pogisa; ae ui i lea, sa faapupulaina o latou agaga i le malamalama o le afioga tumau e faavavau; ioe, sa fusia faataamilo i latou i fusi o le oti, ma filifili o seoli, ma sa faatalitali mai ia te i latou se faafanoga tumau e faavavau.",
                "8": "Ma o lenei ou te fesili atu ia te outou, ou uso e, pe na faaumatia ea i latou? Faauta, ou te fai atu ia te outou, E leai, sa le’i faaumatiaina i latou.",
                "9": "Ma ou te toe fesili atu, pe na motusia ea fusi o le oti, ma filifili o seoli ia na fusi faataamilo ai i latou, pe na tatalaina ea i latou? Ou te fai atu ia te outou, Ioe, sa tatalaina i latou, ma sa faalauteleina o latou agaga, ma sa latou lagiina le alofa togiola. Ma ou te fai atu ia te outou ua faaolaina i latou.",
                "10": "Ma o lenei ou te fesili atu ia te outou o a tulaga na faaolaina ai i latou? Ioe, o a pogai sa ia te i latou sa faamoemoe ai mo le faaolataga? O le a le pogai o le tatalaina o i latou mai fusi o le oti, ioe, ma filifili foi o seoli?",
                "11": "Faauta, e mafai ona ou ta’u atu ia te outou—pe sa le’i talitonu ea lo’u tamā o Alema i upu ia na tuuina mai i le fofoga o Apinati? Ma pe sa lē o ia ea o se perofeta paia? Sa le’i fofoga mai ea e ia afioga a le Atua, ma talitonu i ai lo’u tamā o Alema?",
                "12": "Ma e tusa ma lona faatuatua, sa i ai se liuga tele na oo mai i lona loto. Faauta ou te fai atu ia te outou, ua moni nei mea uma.",
                "13": "Ma faauta, sa ia tala’i atu le afioga i o outou tamā, ma sa oo mai foi se liuga tele i o latou loto, ma sa latou faamaualalaloina i latou lava ma tuu atu lo latou faalagolago i le Atua moni ma soifua. Ma faauta, sa latou faamaoni seia oo i le iuga; o lea na faaolaina ai i latou.",
                "14": "Ma o lenei faauta, ou te fesili atu ia te outou, o’u uso e o le ekalesia, ua fanauina ea outou faaleagaga i la le Atua? Ua outou maua ea ona foliga i o outou mata? Ua oo ea lenei liuga tele i o outou loto?",
                "15": "Ua outou faatino ea le faatuatua i le togiola a ia o lē na foafoaina outou? O outou tulimatai ea i luma ma le mata o le faatuatua, ma vaaia le faatuina mai o lenei tino faaletino i le tino ola pea, ma le faatuina mai o lenei tinopala i le tinolēpala, e tulai i luma o le Atua e faamasinoina e tusa ma galuega na faia i le tino faaletino?",
                "16": "Ou te fai atu ia te outou, e mafai ea ona outou mafaufau ifo ia te outou lava e peiseai ua outou faalogo atu i le siufofoga o le Alii, ua fetalai mai ia te outou, i lena aso: O mai ia ia te au, outou o e ua faamanuiaina, auā faauta, o ā outou galuega o galuega ia o le amiotonu i luga o le fogaeleele?",
                "17": "Pe o outou mafaufau ifo ia te outou lava e mafai ona outou pepelo atu i le Alii i lena aso, ma fai atu—Le Alii e, o a matou galuega o ni galuega amiotonu i luga o le fogaeleele—ma faapea o le a ia faaolaina ai outou?",
                "18": "Po o i se tasi itu, e mafai ona outou mafaufau ifo i le aumai o outou lava i luma o le faamasinoga a le Atua ma o outou agaga ua tumu i le sala ma le faanoanoa, ma se manatua o lo outou sala atoatoa, ioe, o se manatua atoatoa o a outou amioleaga uma, ioe, o se manatua o lo outou teena o poloaiga a le Atua?",
                "19": "Ou te fai atu ia te outou, e mafai ea ona outou tepa a’e i le Atua i lena aso ma le loto mamā ma lima mamā? Ou te fai atu ia te outou, e mafai ea ona outou tepa a’e i luga, ma foliga o le Atua ua togitogia i luga o o outou mata?",
                "20": "Ou te fai atu ia te outou, e mafai ea ona outou mafaufau e faaolaina outou pe afai ua outou tuu atu outou lava e avea ma e e pulea e le tiapolo?",
                "21": "Ou te fai atu ia te outou, o le a outou iloa i lena aso e lē mafai ona faaolaina outou; ona e leai se tagata e mafai ona faaolaina se’i vagana ai ua tatā faasinasina ona ofu; ioe, e ao ina faamamāina ona ofu se’ia oo ina ua mamā mai pisia uma, e ala i le toto o ia o lē na tautatala mai ai o tatou tamā, o lē o le a afio mai e togiola ona tagata mai a latou agasala.",
                "22": "Ma o lenei ou te fesili atu ia te outou, o’u uso e, o le a se lagona o le a oo i soo se tasi o outou, pe afai o le a outou tutula’i i luma o le pa faamasino a le Atua, ma le pisipisia o o outou ofu i le toto ma ituaiga uma o mea eleelea? Faauta, o le a se molimau a nei mea e faasaga ia te outou?",
                "23": "Faauta, o le a latou lē molimau mai ea o outou o tagata fasioti tagata, ioe, ma ua outou sala foi i ituaiga o amioleaga eseese uma?",
                "24": "Faauta, o’u uso e, tou te manatu ea e mafai e se tasi faapena ona maua se nofoaga e talia ai i totonu o le malo o le Atua, faatasi ma Aperaamo, ma Isaako, ma Iakopo, ma perofeta paia uma foi, o e ua faamamāina o latou ofu ma ua lē pisia, ua mamā ma sinasina?",
                "25": "Ou te fai atu ia te outou, E leai; se’i vaganā ai ua outou faia lo tatou Foafoa o se pepelo mai le amataga, pe tou te manatu o ia o se pepelo mai le amataga, e lē mafai ona outou manatu e maua e se tasi faapena se nofoaga i totonu o le malo o le lagi; ae o le a tutuli i latou i fafo ona o i latou ia o fanau a le malo o le tiapolo.",
                "26": "Ma o lenei faauta, ou te fai atu ia te outou, o’u uso e, afai ua oo ia te outou se liuga o le loto, ma afai ua outou lagona le fia lagiina o le pese o le alofa togiola, ou te fia fesili atu, e mafai ea ona outou lagonaina nei?",
                "27": "Ua outou savavali ea, ma tausi outou lava i le lē ponā i luma o le Atua? E mafai ea ona outou faapea ifo, i totonu ia te outou lava, pe afai e valaaulia outou e feoti i le taimi nei, ua lava ea lo outou lotomaualalalo? Ua faamamāina o outou ofu ma ua faasinasinaina e ala i le toto o Keriso, o lē o le a afio mai e togiola ona tagata mai i a latou agasala?",
                "28": "Faauta, ua tafi ese ea le faamaualuga mai ia te outou? Ou te fai atu ia te outou, afai e leai ua outou lē saunia e fetaia’i ma le Atua. Faauta e ao ina vave ona outou saunia; ona ua lata ona oo mai o le malo o le lagi, ma o se tasi faapena e lē maua e ia le ola e faavavau.",
                "29": "Faauta, ou te fai atu, pe i ai ea se tasi o i totonu o outou e le’i tafiesea mai ai le matau’a? Ou te fai atu ia te outou o se tasi faapena ua lē saunia o ia; ma ou te manao ia vave ona saunia o ia, ona ua lata mai le itula, ma na te lē iloa po o afea e oo mai ai le taimi; ona o se tasi faapena e lē maua i le lē sala.",
                "30": "Ma ou te toe fai atu ia te outou, o i ai ea se tasi i totonu o outou ua faatauemu i lona uso, pe ua ia faaputuina i ona luga o sauaga?",
                "31": "Oi talofa i se tasi faapena, ona ua lē saunia o ia, ma ua oo mai le taimi e ao ai ona salamo o ia, po ua lē mafai ona faaolaina o ia!",
                "32": "Ioe, e oo ia te outou uma o e ua faia amioletonu oi talofa; ia salamo, ia salamo, ona ua fetalai mai ai le Alii le Atua!",
                "33": "Faauta, ua ia auina mai se valaaulia i tagata uma, ona ua faaloaloa mai ia te i latou aao o le alofa mutimutivale, ma ua ia fetalai: Ia salamo, ona ou talia lea o outou.",
                "34": "Ioe, ua fetalai mai o ia: O mai ia ia te au ma o le a outou aai ai i le fua o le laau o le ola; ioe, o le a outou aai ma feinu saoloto i le areto ma vai o le ola;",
                "35": "Ioe, o mai ia ia te au ma aumai galuega o le amiotonu, ma o le a lē vavaeeseina ai outou i lalo ma lafo i le afi—",
                "36": "Auā faauta, ua oo mai le taimi, ai soo se tasi na te lē aumai ni fua lelei, po o soo se tasi na te lē faia galuega o le amiotonu, o ia lava lea ua i ai se pogai e tagiaue ma faanoanoa ai.",
                "37": "E, outou e o e ua faia le amioletonu; outou o e ua faafefeteina i mea lē aoga o le lalolagi, outou o e ua fai mai ua outou iloa ala o le amiotonu ae ui i lea ua outou o ese mai ai, e pei o ni mamoe ua leai se leoleo mamoe, e ui ina sa valaau atu se leoleo mamoe ia te outou ma o loo valaau atu pea ia te outou, ae ua outou lē fia faalogo mai i lona siufofoga!",
                "38": "Faauta, ou te fai atu ia te outou, o loo valaau mai le leoleo mamoe lelei ia te outou; ioe, ma o lona lava suafa ua ia valaauina ai outou, o le suafa lava lea o Keriso; ma afai tou te lē faalogo i le siufofoga o le leoleo mamoe lelei, i le suafa lea ua valaauina ai outou, faauta, e lē o outou o ni mamoe a le leoleo mamoe lelei.",
                "39": "Ma o lenei afai e lē o outou o ni mamoe a le leoleo mamoe lelei, o le lafu a ai outou? Faauta, ou te fai atu ia te outou, o le tiapolo lava o lo outou leoleo mamoe lea, ma o outou o lana lafu; ma o lenei, o ai e mafai ona ia faafitia lenei mea? Faauta, ou te fai atu ia te outou, ai se tasi na te faafitia lenei mea o se pepelo lea ma o se tama ia a le tiapolo.",
                "40": "Ona ou te fai atu ia te outou soo se mea ua lelei ua sau mai le Atua, ma o soo se mea ua leaga ua sau mai le tiapolo.",
                "41": "O lea, afai e aumai e se tagata galuega lelei ua faalogo o ia i le siufofoga o le leoleo mamoe lelei, ma ua mulimuli atu o ia ia te ia; ae o soo se tasi na te aumai galuega leaga, o ia lava lea e avea o se tama a le tiapolo, ona ua faalogo o ia i lona leo, ma mulimuli atu ia te ia.",
                "42": "Ma o soo se tasi e faia lenei mea e ao lava ona ia maua ona taui mai ia te ia; o lea e maua e ia mo ona taui le oti, e faatatau i mea tau i le amiotonu, ona ua oti o ia e faatatau i galuega lelei uma.",
                "43": "Ma o lenei, o’u uso e, ou te manao ia outou lagona mai a’u, ona ou te tautala atu ma le malosi o lo’u agaga; auā faauta, ua manino ona ou tautala atu ia te outou ina ia lē mafai ona outou sesē, pe ua ou tautala atu e tusa ai ma poloaiga a le Atua.",
                "44": "Ona ua valaaulia a’u ou te tautala atu i lenei ala, e tusa ai ma le faatulagaga paia a le Atua, lea ua ia Keriso Iesu; ioe, ua poloaiina a’u ou te tulai ma molimau atu i lenei nuu mea na tautalagia e o tatou tamā, e uiga i mea o le a oo mai.",
                "45": "Ma ua lē ona pau lea. Tou te lē manatu ea ua ou iloa e a’u lava ia nei mea? Faauta, ou te molimau atu ia te outou, ua ou iloa o mea ua ou tautala atu ai, ua moni. Ma o le a so outou manatu e faapefea ona ou iloa lo latou moni?",
                "46": "Faauta, ou te fai atu ia te outou sa faailoa mai i latou ia te a’u e ala i le Agaga Paia o le Atua. Faauta, sa ou anapogi ma tatalo i aso e tele ina ia mafai ona ou iloa nei mea mo a’u lava ia. Ma o lenei ua ou iloa mo a’u lava ia ua moni nei mea; ona o le Alii le Atua na ia faailoa mai nei mea ia te a’u e ala mai i lona Agaga Paia; ma o le agaga lea o faaaliga ua ia te a’u.",
                "47": "Ma e lē gata i lea, ou te fai atu ia te outou sa faapea foi ona faaali mai ia te a’u, ua moni upu na tautatala mai ai o tatou tamā, e tusa lava ma le agaga o valoaga ua ia te a’u, lea foi na ala mai i faaaliga a le Agaga o le Atua.",
                "48": "Ou te fai atu ia te outou, ua ou iloa mo a’u lava ia o soo se mea o le a ou tautala atu ai ia te outou, e uiga i mea o le a oo mai, ua moni; ma ou te fai atu ia te outou, ua ou iloa o le a afio mai Iesu Keriso; ioe, le Atalii e Toatasi na Fanaua e le Tamā, ua tumu i le alofa tunoa, ma le alofa mutimutivale, ma le upumoni. Ma faauta, o ia lea e afio mai na te aveesea agasala a le lalolagi, ioe, agasala a tagata uma taitoatasi, o e e tutumau i le talitonu i lona suafa.",
                "49": "Ma o lenei ou te fai atu ia te outou o le faatulagaga lenei ua valaaulia i ai a’u, ioe, e tala’i atu i o’u uso pele, ioe, ma tagata uma taitoatasi ua nonofo i le laueleele; ioe, e tala’i atu i tagata uma, o e matutua ma e laiti, o e pologa ma e saoloto; ioe, ou te fai atu ia te outou o e ua matutua, ma outou foi o e ua faamatuatagata, ma le tupulaga faia’e; ioe, ou te alaga atu ia te i latou, e ao ina latou salamo ma toe fanauina.",
                "50": "Ioe, sa faapea ona fetalai mai o le Agaga: Ia salamo, outou tuluiga uma o le lalolagi, ona ua lata mai le malo o le lagi; ioe, ua afio mai le Alo o le Atua i lona mamalu, i lona malosi, maoae, mana, ma le pule. Ioe, o’u uso pele e, ou te fai atu ia te outou, ua fetalai mai le Agaga: Faauta i le mamalu o le Tupu o le lalolagi aoao; ma le Tupu foi o le lagi ua lata lava ona susulu atu i totonu o le fanauga uma a tagata.",
                "51": "Ma ua fetalai mai foi le Agaga ia te a’u, ioe, ua alaga mai ia te a’u i se siufofoga malosi, ua fetalai mai: Alu atu ia ma fai atu i lenei nuu—Ia salamo, ona se’i vagana ai ua outou salamo, e lē mafai lava i soo se ala ona outou mautofi i le malo o le lagi.",
                "52": "Ma ou te toe fai atu ia te outou, ua fetalai mai le Agaga: Faauta, ua faataatia nei le ulaoge i le tafu’e o le laau, o lea o laau uma e lē fua mai i fua lelei, o le a tatuu i lalo ma lafoa’iina i le afi, ioe, o se afi e lē mafai ona mate, o se afi lava e lē matineia. Faauta, ma ia manatua, o le Paia e Toatasi ua fetalai mai ai.",
                "53": "Ma o lenei o’u uso pele e, ou te fai atu ia te outou, e mafai ea ona outou tetee nei fetalaiga; ioe, e mafai ea ona outou tuu ese nei mea, ma solia le Paia e Toatasi i lalo o o outou vae; ioe, e mafai ea ona faafefete a’e outou i le faamaualuluga o o outou loto; ioe, tou te tausiusi pea ea i le ofuina o ofu taugata ma tuu atu o outou loto i luga o mea lē aoga o le lalolagi, i luga o a outou oa?",
                "54": "Ioe, o le a outou tausiusi pea ea i le manatu faapea ua sili atu lo outou lelei nai lo o se isi; ioe, o le a outou tausiusi pea ea i le sauaina o o outou uso, o e ua latou faalotomaualalalo i latou lava ma ua savavali e tusa ma le faatulagaga paia a le Atua, lea na aumai ai i latou i lenei ekalesia, ina ua faapaiaina e le Agaga Paia, ma ua latou aumai galuega lelei ua tatau ai mo le salamo—",
                "55": "Ioe, ma o le a outou tausiusi pea ea i le fuli atu o o outou tua i e ua matitiva, ma e ua lē tagolima, ma i le taofi o a outou mea mai ia te i latou?",
                "56": "Ma mulimuli lava, o outou uma o e e tausiusi pea i lo outou amioleaga, ou te fai atu ia te outou, o i latou ia o le a tatuu i lalo ma lafoa’iina i le afi vaganā ai ua vave ona latou salamo.",
                "57": "Ma o lenei ou te fai atu ia te outou, outou uma o e e fia mulimuli i le siufofoga o le leoleo mamoe lelei, ia outou o ese mai i e amioleaga, ma ia outou tuese, ma aua ne’i pa’i atu ia latou mea lē mamā; ma faauta, o le a soloia ese o latou igoa, ina ia lē faitauina igoa o e amioleaga i totonu o igoa o e amiotonu, ina ia mafai ona faataunuuina le afioga a le Atua, ua fai mai: O le a lē faafefiloiina igoa o e amioleaga ma igoa o o’u tagata;",
                "58": "Ona o igoa o e amiotonu o le a tusia i le tusi o le ola, ma o le a ou tuu atu ia te i latou se nofoaga i lo’u lima taumatau. Ma o lenei, o’u uso e, se a fa a outou e faasaga i lenei mea? Ou te fai atu ia te outou, afai tou te tautatala tetee i ai, e lē afaina, ona e faataunuuina lava le afioga a le Atua.",
                "59": "Ona o ai se leoleo mamoe o i totonu o outou, ua ia te ia ni mamoe e tele, ae ua ia lē leoleo i luga o i latou, ina ia lē ulu mai luko ma ’aina lana lafu? Ma faauta, afai e ulu mai se luko i lana lafu pe na te lē tuli ese ea o ia i fafo? Ioe, ma mulimuli lava, afai na te mafaia, na te fasimate o ia.",
                "60": "Ma o lenei ou te fai atu ia te outou, o loo valaau mai le leoleo mamoe lelei ia te outou; ma afai tou te faalogo i lona siufofoga, o le a ia aumai outou i lana lafu, ma o outou o ana mamoe; ma ua ia poloa’iina outou ia aua ne’i outou tuu se luko feai ia ulu mai i totonu o outou, ina ia lē mafai ona faaumatiaina outou.",
                "61": "Ma o lenei, o a’u o Alema, ou te poloai atu ia te outou i le gagana a ia o lē na poloaiina a’u, ia outou tausiusi e faia upu ia sa ou tautala atu ai ia te outou.",
                "62": "Ou te tautala atu faapoloaiga ia te outou o e ua auai i le ekalesia; ma ia i latou o e ua lē auai i le ekalesia, ou te tautala atu i ai o se valaaulia, e faapea: O mai ma ia papatiso i le salamo, ina ia avea foi outou ma ē mafai ona aai i le fua o le laau o le ola."
            },
            "6": {
                "1": "Ma o lenei sa oo ina ua uma ona tautala atu o Alema i tagata o le ekalesia, lea sa faatuina i le aai o Sara’emila, sa ia faauuina faitaulaga ma toeaina, i le faaee atu o ona lima, e tusa ma le faatulagaga a le Atua, e pulefaamalumalu ma leoleo i luga o le ekalesia.",
                "2": "Ma sa oo ina o soo se tasi sa lē auai i le ekalesia o e na salamo i a latou agasala sa papatisoina i le salamo, ma taliaina i le ekalesia.",
                "3": "Ma sa oo foi ina o soo se tasi sa auai i le ekalesia o e sa lē salamo i a latou amioleaga ma sa lē faamaualalalo i latou lava i luma o le Atua—o lona uiga o i latou ia o e sa faafefeteina i le faamaualuluga o o latou loto—o i latou lava ia sa lē taliaina, ma soloi esea o latou igoa, ina ia lē faitauina o latou igoa i totonu o e ua amiotonu.",
                "4": "Ma sa faapea ona amata ona latou faatuina o le faatulagaga o le ekalesia i le aai o Sara’emila.",
                "5": "O lenei ou te manao ina ia outou malamalama sa tuu saoloto mai le afioga a le Atua i tagata uma, sa leai se tasi sa faafitia mai i le aiā e potopoto faatasi ai i latou lava e faalogologo i le afioga a le Atua.",
                "6": "Ae ui i lea sa poloaiina fanau a le Atua e tatau ona latou faapotopoto faatasi soo i latou lava, ma aufaatasi i le anapogi ma le tatalo malosi mo le manuia o agaga o i latou o e sa latou lē iloaina le Atua.",
                "7": "Ma o lenei sa oo ina ua uma ona faia e Alema nei faatonuga sa alu ese atu o ia mai ia te i latou, ioe, mai le ekalesia lea sa i le aai o Sara’emila, ma alu a’e i luga i le itu i sasa’e o le vaitafe o Saitonu, i le vanu o Kitiona, lea sa faatuina ai iina se aai, lea sa ta’ua o le aai o Kitiona, lea sa i le vanu sa ta’ua o Kitiona, lea sa faaigoa i le tagata o lē na fasioti e le lima o Ne’oa i le pelu.",
                "8": "Ma sa alu atu Alema ma amata ona alaga atu o le afioga a le Atua i le ekalesia lea sa faatuina i le vanu o Kitiona, e tusa ma le faaaliga o le moni o le afioga lea na tautalagia e ona tamā, ma e tusa ma le agaga o valoaga sa ia te ia, e tusa ma le molimau e uiga ia Iesu Keriso, le Alo o le Atua, o lē o le a afio mai e togiola ona tagata mai ia latou agasala, ma e tusa ma le faatulagaga paia lea na valaaulia i ai o ia. Ma ua faapea ona tusia. Amene."
            },
            "7": {
                "intro": "O upu a Alema ia na ia tuuina atu i le nuu o Kitiona, e tusa ai ma lana lava talafaamaumau.",
                "1": "Faauta o’u uso pele e, talu ai ona ua faamatuu mai a’u ou te sau ia te outou, o lea ou te taumafai ai e tautala atu ia te outou i la’u gagana; ioe, e lo’u lava gutu, talu ai ona o le taimi muamua lenei ua ou tautala atu ai ia te outou i upu a lo’u gutu, ona sa ou faaalu le taimi atoa i le nofoa-faamasino, ona o le tele o tiute sa lē mafai ai ona ou sau ia te outou.",
                "2": "Ma sa oo lava semanu po ua lē mafai ona ou sau nei ia te outou i le taimi nei pe a na lē tuuina atu le nofoa-faamasino i se tasi, e pule e sui ia te a’u; ma ua tuuina mai e le Alii i lona alofa mutimutivale tele ia ou sau ia te outou.",
                "3": "Ma faauta, ua ou sau ma faamoemoega silisili ma le naunau tele o le a ou maua mai ua outou faamaualaloina outou lava i luma o le Atua, ma o loo outou aioi atu pea e lē aunoa mo lona alofa tunoa, ma o le a ou maua mai ua outou lē pōnā i ona luma, o le a ou maua mai ua outou lē o i ai i faigata matuiā sa i ai o tatou uso i Sara’emila.",
                "4": "Ae ia faamanuina lava le suafa o le Atua, ona ua ia tuuina mai ia te a’u ia ou iloa, ioe, tuuina mai ia te a’u le olioli tele na’uā, i le iloa ua toe faatutūina i latou i le ala o lana amiotonu.",
                "5": "Ma ou te talitonu, e tusa ma le Agaga o le Atua ua ia te au, o le a ou maua foi le olioli ia te outou; ae ui i lea ou te lē naunau e maua lo’u olioli ia te outou e ala i puapuaga e tele ma le faanoanoa sa ou maua mo le au uso i Sara’emila, auā faauta, sa oo mai lo’u olioli ia i latou, ina ua mavae ona ou asaina aafiaga e tele o puapuaga ma le faanoanoa.",
                "6": "Ae faauta, ou te talitonu tou te lē o i ai i se tulaga o le lē talitonu tele e pei ona sa i ai o outou uso; ou te talitonu e lē o faafefeteina outou i le faamaualuluga o o outou loto; ioe, ou te talitonu tou te le’i pupū o outou loto i oa ma mea lē aoga o le lalolagi; ioe, ou te talitonu tou te lē o tapua’i i tupua, ae o loo outou tapua’i atu i le Atua moni o loo soifua, ma o loo outou tulimatai i luma mo le faamagaloina o a outou agasala, ma le faatuatua tumau e faavavau, lea o le a oo mai.",
                "7": "Auā faauta, ou te fai atu ia te outou, e tele mea o le a oo mai; ma faauta, e i ai se mea e tasi ua sili atu ona taua nai lo ia mea uma—auā faauta, ua lē o toe mamao le taimi o le a soifua ma afio mai ai le Togiola i totonu o ona tagata.",
                "8": "Faauta, ou te lē o fai atu o le a afio mai o ia i totonu o i tatou i le taimi o lona soifuaga i lona fale apitaga faaletino; auā faauta, sa le’i fetalai mai le Agaga ia te a’u o le tulaga lena o le a i ai. O lenei e faatatau i lenei mea ou te lē iloa; ae o le tele lenei o le mea ua ou iloa, ua i ai i le Alii le Atua le mana na te faia ai mea uma e tusa ai ma lana afioga.",
                "9": "Ae faauta, o mea nei na fetalai mai e le Agaga ia te au, e faapea: Alaga atu i lenei nuu, ia fai atu—Ia outou salamo, ma teuteu le ala o le Alii, ma savavali i ona ala, ua sa’o ia; ona faauta, ua lata mai le malo o le lagi, ma ua afio mai le Alo o le Atua i luga o le fogaeleele.",
                "10": "Ma faauta, o le a fanau mai o ia ia Maria, i Ierusalema, le laueleele lea o tua’ā o o tatou tua’ā, ona o ia o se taupou, o se ipu pele ma filifilia, o lē o le a faamalumaluina ma to i le mana o le Agaga Paia, ma fanau mai se atalii, ioe, o le Alo lava o le Atua.",
                "11": "Ma o le a afio atu o ia, ma mafatia i tigā ma puapuaga ma faaosoosoga o ituaiga eseese uma; ma o le a oo ia te ia nei mea, ina ia mafai ona faataunuuina o le upu e faapea, o le a ia ave i ona luga tigā ma ma’i o ona tagata.",
                "12": "Ma o le a ia ave i ona luga le oti, ina ia mafai ona ia tatalaina fusi o le oti ia ua noatia ai ona tagata; ma o le a ia ave i ona luga o latou vaivaiga, ina ia mafai ona faatumulia ona lagona i le alofa mutimutivale, e tusa ai ma la le tino, ina ia mafai ona ia silafia e tusa ai ma la le tino, le ala e fesoasoani ai i ona tagata, e tusa ai ma o latou vaivaiga.",
                "13": "O lenei ua silafia e le Agaga mea uma; ae ui i lea, e mafatia le Alo o le Atua e tusa ai ma la le tino, ina ia mafai ona ia ave i ona luga agasala a ona tagata, ina ia mafai ona ia soloi ese a latou solitulafono e tusa ai ma le mana o lana lavea’iina; ma o lenei faauta, o le molimau lenei ua i ai ia te au.",
                "14": "O lenei ou te fai atu ia te outou e ao ina outou salamo, ma toe fanauina; ona o loo fetalai mai le Agaga afai e lē toe fanauina outou, e lē mafai ona outou mautofi i le malo o le lagi; o lea ia o mai ia ma papatiso i le salamo, ina ia mafai ona faamamaina outou mai ia outou agasala, ina ia mafai ona outou maua le faatuatua i le Tamai Mamoe a le Atua, o lē na te aveesea agasala a le lalolagi, o lē ua malosi e faaola ma faamamā mai i amioletonu uma.",
                "15": "Ioe, ou te fai atu ia te outou, ia o mai ia, ma aua le fefefe, ma tuu ese agasala taitasi uma, ia ua faigofie ona siomia ai outou, ia ua noatia ai outou i lalo i le faafanoga, ioe, o mai ia ma o atu, ma faaali atu i lo outou Atua ua outou loto e salamo ia outou agasala, ma ulu atu i se feagaiga faatasi ma ia e tausi i ana poloaiga, ma molimau atu lenei mea ia te ia i le asō i lo outou o ifo ai i totonu o vai o le papatisoga.",
                "16": "Ma o soo se tasi e faia lenei mea, ma tausi i poloaiga a le Atua mai le taimi lena ma le agai i luma, o ia lava lea o le a ia manatua ua ou fai atu ia te ia, ioe, o le a manatua e ia na ou fai atu ia te ia, o le a maua e ia le ola e faavavau, e tusa ma le molimau a le Agaga Paia, lea ua molimau mai ia te au.",
                "17": "Ma o lenei o’u uso pele e, tou te talitonu ea i nei mea? Faauta, ou te fai atu ia te outou, ioe, ua ou iloa ua outou talitonu i ai; ma o le ala ua ou iloa ua outou talitonu i ai, o le molimau lea a le Agaga ua i totonu ia te au. Ma o lenei ona o le malosi o lo outou faatuatua e uiga i lena mea, ioe, e uiga i mea ua ou tautala atu ai, ua tele lava lo’u olioli.",
                "18": "Ona e pei ona sa ou fai atu ia te outou mai le amataga, sa ou naunau tele lava ia outou lē i ai i le tulaga ogaoga e pei o o outou uso, ua faapea lava ona ou iloa ua faamalieina o’u moomooga.",
                "19": "Ona ua ou vaai atu ua outou i ai i totonu o le ala o le amiotonu; ua ou vaai atu ua outou i ai i totonu o le ala e tau atu i le malo o le Atua; ioe, ua ou vaai atu ua outou faasa’osa’oina ona ala.",
                "20": "Ua ou vaai atu ua uma ona faailoa mai ia te outou, e ala i le molimau a lana afioga, e lē mafai ona savali o ia i ala pi’opi’o; pe alu ese o ia mai le mea na ia fetalai mai ai; pe o ia te ia se foliga o le liliu mai le itu taumatau i le itu tauagavale, pe mai le mea sa’o i le mea sesē; o lea, o lona ala o se taamilosaga faavavau e tasi.",
                "21": "Ma e lē afio o ia i ni malumalu ua lē paia; pe mafai foi ona talia se mea eleelea po o se mea ua lē mamā i le malo o le Atua; o lea ou te fai atu ai ia te outou, o le a oo mai le taimi, ioe, ma o le aso gataaga lea o le a oo mai ai, o ia o lē ua eleelea o le a tumau pea i lona eleelea.",
                "22": "Ma o lenei o’u uso pele e, ua ou fai atu nei mea ia te outou ina ia mafai ai ona ou fagua o outou i se lagona o lo outou tiute i le Atua, ina ia mafai ona outou savavali ma le lē ponā i ona luma, ina ia mafai ona outou savavali e tusa ai ma le faatulagaga paia a le Atua, lea ua talia i ai outou.",
                "23": "Ma o lenei ou te manao ina ia outou lotomaualalalo, ma augofie ma agamalu; e faigofie ona faaoleoleina; tumu i le onosai ma le tali-tigā; ma faautauta i mea uma; ma filigā i le tausiga o poloaiga a le Atua i taimi uma; ma ole atu mo soo se mea tou te manaomia, faaleagaga ma faaletino; ma faafoi atu i taimi uma le faafetai i le Atua mo soo se mea o mea uma tou te maua.",
                "24": "Ma vaai ua i ai ia te outou le faatuatua, faamoemoe, ma le alofa mama, ona tumu ai lea o outou i galuega lelei i taimi uma.",
                "25": "Ma talosia ia faamanuia mai le Alii ia te outou, ma tausi o outou ofu ia lē pisipisia, ina ia mafai ona aumai o outou i le taimi mulimuli e nonofo faatasi i lalo ma Aperaamo, Isaako, ma Iakopo, ma perofeta paia o e na i ai talu mai le amataga o le lalolagi, ma le lē pisipisia o o outou ofu e pei lava o le lē pisipisia o o latou ofu, i totonu o le malo o le lagi e lē toe o ese atu i fafo.",
                "26": "Ma o lenei o’u uso pele e, ua ou tautala atu nei upu ia te outou e tusa ma le Agaga lea ua molimau mai i totonu ia te a’u; ma ua olioli tele lava lo’u agaga, ona o le filigā tele ma le gauai ua outou tuuina mai i a’u upu.",
                "27": "Ma o lenei, talosia ia mau i o outou luga le filemu o le Atua, ma luga o o outou fale ma laueleele, ma luga o a outou lafu ma fagaga, ma a outou mea uma ua maua, o outou fafine ma a outou fanau, e tusa ma lo outou faatuatua ma a outou galuega lelei, mai le taimi nei e oo atu i luma ma le faavavau. Ma ua faapea ona ou tautala atu ai. Amene."
            },
            "8": {
                "1": "Ma o lenei sa oo ina toe foi mai Alema mai le nuu o Kitiona, ina ua uma ona ia a’oa’o atu le nuu o Kitiona i mea e tele e lē mafai ona tusia, ina ua uma ona ia faatuina le faatulagaga o le ekalesia, e pei ona sa ia faia muamua i le laueleele o Sara’emila, ioe, sa ia toe foi atu i lona lava fale i Sara’emila e malolo ai o ia lava mai galuega na ia faia.",
                "2": "Ma sa faapea ona i’u o le lona iva o tausaga o le nofoa’iga a faamasino i le nuu o Nifae.",
                "3": "Ma sa oo i le amataga o le lona sefulu o tausaga o le nofoa’iga a faamasino i luga o le nuu o Nifae, na alu ese atu ai Alema mai iina ma alu atu lana malaga i le laueleele o Meleka, i le itu i sisifo o le vaitafe o Saitonu, i le itu i sisifo i tafatafa o tuaoi o le vao.",
                "4": "Ma sa amata ona ia aoao atu i tagata o le laueleele o Meleka e tusa ma le faatulagaga paia a le Atua, lea sa valaaulia i ai o ia; ma sa amata ona ia a’oa’o atu tagata i le laueleele atoa o Meleka.",
                "5": "Ma sa oo ina o mai tagata ia te ia mai tuaoi uma o le laueleele ia sa i tafatafa o le vao. Ma sa papatisoina i latou o i le laueleele atoa;",
                "6": "Sa oo ina ua uma lana galuega i Meleka sa alu ese atu o ia mai iina, ma malaga atu i se malaga e tolu aso i le itu i matu o le laueleele o Meleka; ma sa oo atu o ia i se aai sa ta’ua o Amonaea.",
                "7": "O lenei sa avea o se tu masani i tagata o Nifae le faaigoa o o latou laueleele, ma o latou aai, ma o latou nuu, ioe, e oo i o latou nuu laiti uma, i le igoa o ia o lē na muai nofoia i latou; ma sa faapea le tulaga sa i ai le laueleele o Amonaea.",
                "8": "Ma sa oo ina ua oo atu Alema i le aai o Amonaea sa amata ona ia tala’i atu le afioga a le Atua ia te i latou.",
                "9": "O lenei sa malosi tele aafiaga a Satani i loto o tagata o le aai o Amonaea; o lea sa latou lē fia faalogo ai i upu a Alema.",
                "10": "Ae ui i lea sa galue malosi Alema i le agaga, ma tauivi ma le Atua e ala i le tatalo malosi, ina ia ona liligi ifo lona Agaga i luga o tagata o e sa i le aai; ma ia ona tuu mai foi ia mafai ona ia papatisoina i latou i le salamo.",
                "11": "Ae ui i lea, sa latou faamaaa o latou loto, ua fai mai ia te ia: Faauta, ua matou iloa o oe o Alema; ma ua matou iloa o oe o le faitaulaga sili o le ekalesia lea ua e faatuina i le tele o vaega o le laueleele, e tusa ai ma lau masani; ma e lē o i matou o ni isi o lau ekalesia, ma e matou te lē talitonu i ni tu valea faapena.",
                "12": "Ma o lenei ua matou iloa ona o i matou e lē o ni isi o lau ekalesia ua matou iloa e leai sau pule i luga o i matou; ma ua e tuu atu le nofoa-faamasino ia Nifaea; o lea ua lē o oe o se faamasino sili i luga o i matou.",
                "13": "O lenei ina ua uma ona fai mai e tagata nei upu, ma tetee mai i ana upu uma, ma faifai mai ia te ia, ma tuufeanu i ona luga, ma faatonu ia tuli ese o ia mai lo latou aai, sa ia alu ese ai mai iina ma alu atu lana malaga agai i le aai sa ta’ua o Arona.",
                "14": "Ma sa oo ina a’o malaga atu o ia iina, ua mafatia i le mamafa o le faanoanoa, ma asa atu i le puapuaga tele ma le tigā o le agaga, ona o le amioleaga o tagata o e sa i le aai o Amonaea, sa oo ina a’o mafatia Alema i le mamafa o le faanoanoa, faauta, sa faaali ifo se agelu a le Alii ia te ia, ua fetalai mai:",
                "15": "Amuia lava oe, Alema; o lea, inā ea ia i luga lou ulu ma olioli, ona ua ia te oe se pogai tele e te olioli ai; ona sa e faamaoni i le tausiga o poloaiga a le Atua mai lava i le taimi na e maua ai lau savali muamua mai ia te ia. Faauta, o a’u o ia o lē na aumaia lena savali ia te oe.",
                "16": "Ma faauta, ua auina mai a’u e poloaiina oe, ia e toe foi atu i le aai o Amonaea, ma toe tala’i atu i tagata o le aai; ioe, tala’i atu ia te i latou. Ioe, fai atu ia te i latou, vaganā ai ua latou salamo, o le a faaumatia i latou e le Alii le Atua.",
                "17": "Auā faauta, o loo latou suesue i le taimi nei ia mafai ona latou faaumatia le saolotoga o lou nuu, (ona sa faapea ona fetalai mai ai o le Alii) o se mea ua lē tusa ai ma tulafono, ma faamasinoga, ma poloaiga, ia na ia tuuina mai i ona tagata.",
                "18": "O lenei sa oo ina ua uma ona maua e Alema lana savali mai le agelu a le Alii sa vave ona ia toe foi atu i le laueleele o Amonaea. Ma sa ia ulufale atu i le aai i se tasi auala, ioe, i le ala lea o loo i le itu i saute o le aai o Amonaea.",
                "19": "Ma a’o ulufale atu o ia i le aai, sa fia ’ai o ia, ma sa ia fai atu i se alii: E te tuuina mai ea sina meaai i se auauna faatauvaa a le Atua?",
                "20": "Ma sa fai mai lea alii ia te ia: O a’u o se sa Nifaē, ma ua ou iloa o oe o se perofeta paia a le Atua, ona o oe o le tagata lea o lē na fetalai mai ai se agelu i se faaaliga vaaia: Ia e talia o ia. O lea, ta o faatasi ma a’u i lo’u fale ma o le a ou avatu ia te oe ni a’u meaai; ma ua ou iloa o le a avea oe ma faamanuiaga ia te a’u ma lo’u aiga.",
                "21": "Ma sa oo ina talia o ia e lenei alii i lona fale; ma o le igoa o lenei alii o Amoleka; ma sa ia aumai areto ma aano o manu ma laulau atu i luma o Alema.",
                "22": "Ma sa oo ina taumafa e Alema areto ma laulelei ai; ma sa faamanuia atu o ia ia Amoleka ma lona aiga, ma sa ia avatu le faafetai i le Atua.",
                "23": "Ma ina ua uma ona taumafa o ia ma ua laulelei sa ia fai atu ia Amoleka: O a’u o Alema, ma o a’u o le faitaulaga sili i luga o le ekalesia a le Atua i le laueleele atoa.",
                "24": "Ma faauta, ua valaauina a’u e tala’i atu le afioga a le Atua i totonu o nei tagata uma, e tusa ma le agaga o faaaliga ma valoaga; ma sa ou i ai i le laueleele lenei ae sa latou lē taliaina a’u, ae sa latou tuli ese a’u ma sa toetoe ina ou fulitua atu i lenei laueleele e faavavau.",
                "25": "Peitai faauta, ua poloaiina a’u ia ou toe liliu mai ma vavalo atu i lenei nuu, ioe, ma molimau faasaga atu ia te i latou e uiga ia latou amioletonu.",
                "26": "Ma o lenei, Amoleka, ona ua e fafaga ia te a’u ma e aumai a’u i totonu o lou fale, ua faamanuiaina oe; ona sa ou fia’ai, auā sa ou anapogi i aso e tele.",
                "27": "Ma sa tele aso sa nofo ai Alema faatasi ma Amoleka a’o le’i amata ona ia tala’i atu i tagata.",
                "28": "Ma sa oo ina faateteleina le amioletonu o tagata.",
                "29": "Ma sa oo mai le afioga ia Alema, ua fetalai mai: Alu ia; ma fai atu foi i la’u auauna o Amoleka, ia alu ma vavalo atu i lenei nuu, e faapea—Ia outou salamo, ona ua faapea ona fetalai mai o le Alii, vaganā ai ua outou salamo, o le a ou asiasi atu i lenei nuu i lo’u ita; ioe, ma o le a ou lē liliu ese lo’u ita tele.",
                "30": "Ma sa alu atu Alema, ma Amoleka foi, i totonu o tagata, e alaga atu afioga a le Atua ia te i latou; ma sa faatumuina i la’ua i le Agaga Paia.",
                "31": "Ma sa ia te i la’ua se mana sa tuuina mai ia te i la’ua, sa oo ina lē mafai ona taofiofia o i la’ua i falepuipui; pe na mafai foi e se tagata ona fasioti ia te i la’ua; ae ui i lea sa la lē faaaogaina lo la’ua mana seia oo lava ina saisaia i la’ua i fusi ma lafo i totonu o le falepuipui. O lenei, sa faia lenei mea ina ia mafai ona faaali mai ai e le Alii lona mana e ala mai ia te i la’ua.",
                "32": "Ma sa oo ina la’ua o atu, ma amata ona tala’i ma vavalo atu i tagata, e tusa ai ma le agaga ma le mana na tuu mai e le Alii ia te i la’ua."
            },
            "9": {
                "intro": "O upu a Alema, ma upu foi a Amoleka, ia sa alaga atu i tagata o e sa i le laueleele o Amonaea. Ma ua lafoina foi i la’ua i le falepuipui, ma lavea’iina e le mana faavavega o le Atua lea sa ia te i la’ua, e tusa ma le talafaamaumau a Alema.",
                "1": "Ma ou te toe fai atu, o a’u, o Alema, ina ua poloaiina a’u e le Atua ia ou ave Amoleka ma alu atu ma toe tala’i atu i lenei nuu, po o tagata o e sa i le aai o Amonaea, sa oo ina a’o amata ona ’ou tala’i atu ia te i latou, sa amata ona latou finau mai ia te a’u, fai mai:",
                "2": "O ai oe? E te manatu ea o le a matou talitonu i le molimau a se tagata e toatasi, e ui ina faapea e tala’i mai ia te i matou e faapea o le a mavae atu le lalolagi?",
                "3": "O lenei sa latou lē malamalama i upu na latou tautatala mai ai; ona sa latou lē iloa o le a mavae atu le lalolagi.",
                "4": "Ma sa latou fai mai foi: Matou te lē talitonu i au upu pe afai e te vavalo mai o le a faaumatia lenei aai tele i se aso e tasi.",
                "5": "O lenei sa latou lē iloa e mafai e le Atua ona fai o galuega ofoofogia faapena, ona o i latou o ni tagata loto-maaa ma ua maaa.",
                "6": "Ma sa latou fai mai: O ai le Atua, ua ia lē auina mai ai i totonu o lenei nuu se pule tele atu nai lo se tagata e toatasi, e alaga mai ia te i latou le moni o ia mea tetele ma ofoofogia faapea?",
                "7": "Ma sa latou tutula’i mai e pa’i mai o latou lima ia te a’u; ae faauta, sa latou lē mafai ona fai. Ma sa ou tula’i atu ma le lotoa e tautino atu ia te i latou, ioe, sa ou molimau atu ma le mautinoa ia te i latou, e faapea:",
                "8": "Faauta, E, outou e le tupulaga amioleaga ma faapi’opi’o, ua vave lava ona galo ia te outou le uputuu a o outou tamā; ioe, ua vave lava ona galo ia te outou poloaiga a le Atua.",
                "9": "Tou te lē manatua ea o lo tatou tamā, o Liae, na aumai mai Ierusalema e le aao o le Atua? Tou te lē manatua ea na ia ta’ita’iina i latou uma i le vao?",
                "10": "Ma pe ua vave ea ona galo ia te outou le tele o taimi na ia laveai ai o tatou tamā mai lima o o latou fili, ma faasaoina i latou mai le faaumatiaina, i lima o o latou lava uso?",
                "11": "Ioe, ma a na leai lona mana lē mafaatusalia, ma lona alofa mutimutivale, ma lona tali-tigā mai ia i tatou, po ua lē maalofia le leva ona vavae ese o i tatou mai luga o le lalolagi ae le’i taitai ona oo mai i le vaitaimi nei, ma atonu ua tuu i tatou i se tulaga o le pagatia ma le malaia e lē gata.",
                "12": "Faauta, ou te fai atu nei ia te outou ua ia poloai mai ia te outou ia outou salamo; ma vaganā ai ua outou salamo, e lē mafai lava i soo se auala ona outou mautofi i le malo o le Atua. Ae faauta, ua lē ona pau lea—ua ia poloaiina outou ia outou salamo, a leai o le a ia matuā faaumatia lava outou mai luga o le fogaeleele; ioe, o le a ia asiasi mai ia te outou i lona toasa, ma o le a ia lē liliu ese mai lona toasa tele.",
                "13": "Faauta, tou te lē manatua ea afioga na ia fetalai mai ia Liae, e faapea: E tusa ai ma lo outou tausia o a’u poloaiga, o le a outou manuia i le laueleele? Ma sa toe fetalai mai e faapea: E tusa ai ma lo outou lē tausia o a’u poloaiga o le a vavae ese outou mai luma o le Alii.",
                "14": "O lenei ou te manao ia outou manatua, e tusa ai ma le lē tausia e sa Lamanā o poloaiga a le Atua, ua vavae ese i latou mai luma o le Alii. O lenei ua tatou vaai ua faamaonia le afioga a le Alii i lenei mea, ma ua vavae ese sa Lamanā mai i ona luma, mai le amataga o a latou soligatulafono i le laueleele.",
                "15": "Ae ui i lea ou te fai atu ia te outou, o le a sili atu ona latou gafatiaina nai lo outou i le aso faamasino, pe afai tou te tutumau ia outou agasala, ioe, ma sili atili atu ona latou gafatiaina i le olaga nei nai lo outou, vaganā ai ua outou salamo.",
                "16": "Ona e i ai folafolaga e tele ua tuuina atu ia sa Lamanā; ona o uputuu a o latou tamā ua ala ai ona latou tutumau i lo latou tulaga o le lē malamalama; o lea o le a alofa mutimutivale ai le Alii ia te i latou ma faalevaleva lo latou ola ai i le laueleele.",
                "17": "Ma e i ai se vaitaimi o le a aumai ai i latou ia talitonu i lana afioga, ma latou iloa le sesē o uputuu a o latou tamā; ma e toatele i latou o le a faaolaina, ona o le a alofa mutimutivale le Alii ia te i latou uma o e e valaau atu i lona suafa.",
                "18": "Ae faauta, ou te fai atu ia te outou afai tou te tausiusi pea i lo outou amioleaga o le a lē faalevalevaina o outou aso i le laueleele, ona o le a auina mai sa Lamanā i o outou luga; ma afai tou te lē salamo o le a latou o mai i se taimi tou te lē iloa, ma o le a asia outou i le faafanoga tele; ma o le a faia e tusa ai ma le toasa tele o le Alii.",
                "19": "Ona o le a ia lē tuu outou ia outou ola ia outou amioletonu, e faaumatia ai ona tagata. Ou te fai atu ia te outou, E leai; e sili ia te ia le tuu o sa Lamanā ia mafai ona latou faaumatiaina ona tagata uma o e ua ta’ua o le nuu o Nifae, pe afai e mafai ona latou pa’u’ū atu i agasala ma soligatulafono, ina ua mavae lea ona tuuina mai ia te i latou le malamalama tele na’uā ma le poto tele na’uā e le Alii lo latou Atua;",
                "20": "Ioe, ina ua mavae ona avea ma tagata sili ona alofagia e le Alii; ioe, ina ua mavae ona alofagia sili atu i isi atunuu uma, ituaiga, gagana, po o nuu; ina ua mavae ona faaali mai o mea uma ia te i latou, e tusa ai ma o latou manao, ma lo latou faatuatua, ma tatalo, e uiga i mea sa i ai, ma mea o i ai, ma mea o le a oo mai;",
                "21": "Ina ua mavae lea ona asia o i latou e le Agaga o le Atua; ma fetautalatalaai ma agelu, ma fetalai mai i ai le siufofoga o le Alii; ma ina ua latou maua le agaga o valoaga, ma le agaga o faaaliga, ma meaalofa foi e tele, o le meaalofa o le tautatala i gagana, ma le meaalofa o le talai atu, ma le meaalofa a le Agaga Paia, ma le meaalofa o le faaliliuina o gagana;",
                "22": "Ioe, ma ina ua mavae ona laveaiina o i latou e le Atua mai le laueleele o Ierusalema, i le aao o le Alii; ina ua faaolaina i latou mai le oge, ma mai i ma’i, ma ituaiga uma o faama’i eseese; ma ina ua latou faasolo malolosi i taua, ina ia lē mafai ona faaumatiaina o i latou; ma ina ua aveeseina mai le pologa i lea taimi ma lea taimi, ma tausia ma faasaoina seia oo mai i le taimi nei; ma ua faamanuiaina i latou seia oo ina latou mauoa i ituaiga o mea eseese uma—",
                "23": "Ma o lenei faauta ou te fai atu ia te outou, afai e solitulafono lenei nuu, o e ua latou maua faamanuiaga e tele mai le aao o le Alii, e lē tusa ai ma le malamalama ma le poto ua latou maua, ou te fai atu ia te outou afai o le tulaga lea e oo i ai, pe afai o le a latou pa’u’ū atu i le solitulafono, o le a sili atu ona gafatiaina mo sa Lamanā, nai lo mo i latou.",
                "24": "Auā faauta, ua tuuina atu ia sa Lamanā folafolaga a le Alii, ae ua lē tuuina atu ia folafolaga ia te outou pe afai tou te solitulafono; ona e le’i folafola manino mai ea ma pulea faamauina e le Alii, e faapea afai tou te fouvale faasaga atu ia te ia o le a matuā faaumatia lava outou mai luga o le fogaeleele?",
                "25": "Ma o lenei ina ia lē faaumatiaina outou, o le pogai lea na auina mai ai e le Alii lana agelu e asiasi mai i le toatele o ona tagata, e alaga mai ia te i latou e ao ina latou o atu ma alalaga malosi atu i lenei nuu, e faapea: Ia outou salamo, ona ua latalata ona oo mai le malo o le lagi;",
                "26": "Ma ua lē tele ni aso mai le taimi nei ae o le a afio mai le Alo o le Atua i lona mamalu; ma o lona mamalu o le mamalu lea o le Toatasi na Fanaua e le Tamā, ua tumu i le alofa tunoa, fai mea tutusa, ma le upumoni, ua tumu i le onosai, alofa mutimutivale, ma le tali-tigā, e vave ona faafofoga mai i tagi a ona tagata ma tali mai ia latou tatalo.",
                "27": "Ma faauta, e afio mai o ia e togiola i latou o e e papatiso i le salamo, e ala i le faatuatua i lona suafa.",
                "28": "O lea, ia outou teuteu le ala o le Alii, ona ua lata mai le taimi e selesele ai e tagata uma se taui o a latou galuega, e tusa ma tulaga sa latou i ai—afai sa latou amiotonu o le a latou selesele le faaolataga mo o latou agaga, e tusa ma le mana ma le laveaiina a Iesu Keriso; ae afai sa latou amioleaga o le a latou selesele le malaia mo o latou agaga, e tusa ma le mana ma le faatagataotauaina a le tiapolo.",
                "29": "O lenei faauta, o le siufofoga lea o le agelu, ua alaga atu i tagata.",
                "30": "Ma o lenei, o’u uso pele e, ona o outou o o’u uso, ma e ao ina pele o outou, ma e ao ina outou aumai galuega ua tatau ai mo le salamo, ona ua vaaia ua matuā faamaaa o outou loto e faasaga i le afioga a le Atua, ma ona ua vaai ua avea outou ma ni tagata ua sē ma pa’u’ū.",
                "31": "O lenei sa oo ina ua uma ona tautala atu e a’u, o Alema, nei upu, faauta, sa feitai tagata ia te a’u ona sa ’ou fai atu ia te i latou o i latou o ni tagata loto-maaa ma ua maaa.",
                "32": "Ma ona sa ’ou fai atu foi ia te i latou o i latou o ni tagata ua sē ma pa’u’ū, sa latou feitai mai ia te a’u, ma taumafai e faaoo mai o latou lima ia te a’u, ina ia mafai ona latou lafo o a’u i le falepuipui.",
                "33": "Peitai sa oo ina sa le’i tuuina atu e le Alii ia i latou ia latou ave a’u i le taimi lena ma lafo a’u i le falepuipui.",
                "34": "Ma sa oo ina alu atu Amoleka ma tula’i atu, ma amata ona tala’i atu foi ia te i latou. Ma o lenei ua lē tusia upu uma a Amoleka, ae ui i lea ua tusia se vaega o ana upu i lenei tusi."
            },
            "10": {
                "1": "O lenei o upu nei na tala’i atu ai Amoleka i tagata o e sa i le laueleele o Amonaea, e faapea:",
                "2": "O a’u o Amoleka; o a’u o le atalii o Kitona, o ia o le atalii o Isamaeli, o lē na tupuga mai ia Aminati; ma o Aminati lava lea o lē na faaliliuina le tusitusiga sa i luga o le pa o le malumalu, lea na tusia e le tamatama’iaao o le Atua.",
                "3": "Ma o Aminati o sē e tupuga mai ia Nifae, o le atalii o Liae, o lē na alu a’e mai le laueleele o Ierusalema, o sē na tupuga mai ia Manase, o le atalii o Iosefa o lē na faatau atu i Aikupito i lima o ona uso.",
                "4": "Ma faauta, o a’u foi o se tagata e lē itiiti le taualoa i totonu o i latou uma o e ua latou iloaina a’u; ioe, ma faauta, e toatele o’u aiga ma a’u uo, ma ua ou maua foi oa e tele e ala i lo’u galue filifiligā.",
                "5": "Ae ui i lea, ina ua tuanai nei mea uma, sa le’i tele ni mea sa ou iloa e uiga i ala o le Alii, ma ana mealilo ma lona mana ofoofogia. Ua ’ou fai atu sa le’i tele ni mea sa ’ou iloa e uiga i nei mea; ae faauta, ua ou sesē, ona ua ’ou vaai i le tele o ana mealilo ma lona mana ofoofogia; ioe, e oo lava i le faasaoina o ola o lenei nuu.",
                "6": "Ae ui i lea, sa ou faama’a’a lo’u loto, ona sa valaauina a’u i le tele o taimi ae sa ou lē fia faalogo; o lea sa ou iloa e uiga i nei mea, peitai sa ’ou lē fia iloaina; o lea na ’ou alu ai pea lava i le fouvale faasaga i le Atua, i le amioleaga o lo’u loto, seia oo mai i le aso fa o le masina lona fitu lenei, o le lona sefulu lea o tausaga o le nofoa’iga a faamasino.",
                "7": "A’o o’u malaga atu e vaai i se tasi o lo’u aiga latalata mai lava, faauta sa oo mai se agelu a le Alii ia te a’u ma fetalai mai: Amoleka, foi atu i lou lava fale, ona o le a e fafagaina se perofeta a le Alii; ioe, o se tagata paia, o sē o se tagata filifilia o le Atua; ona sa anapogi o ia i aso e tele ona o agasala a lenei nuu, ma ua matelaina o ia i le fia’ai, ma ia e talia o ia i lou fale ma fafaga ia te ia, ma o le a ia faamanuiaina oe ma lou aiga; ma o le a i ai i ou luga ma lou aiga le faamanuiaga a le Alii.",
                "8": "Ma sa oo ina ou usiusitai i le siufofoga o le agelu, ma ’ou toe foi agai mai i lo’u fale. Ma a’o o’u alu atu iina sa ’ou maua le tagata na fetalai mai ai le agelu ia te a’u: Ia e talia i lou fale—ma faauta o le tagata lava lenei o lē sa tautala atu ia te outou e uiga i mea a le Atua.",
                "9": "Ma sa fetalai mai le agelu ia te a’u o ia o se tagata paia; o le mea lea ua ou iloa ai o ia o se tagata paia ona na fetalai mai ai se agelu a le Atua.",
                "10": "Ma ’ou te toe fai atu, ua ’ou iloa ua moni mea ua ia molimau mai ai; auā faauta ou te fai atu ia te outou, e pei ona soifua le Alii, sa faapea lava ona ia auina mai o lana agelu e faailoa mai ia te a’u nei mea; ma sa ia faia lenei mea a’o nofo le Alema lenei i lo’u fale.",
                "11": "Auā faauta, ua ia faamanuiaina lo’u aiga, ua ia faamanuiaina a’u, ma o’u fafine, ma a’u fanau, ma lo’u tamā ma o’u aiga; ioe, e oo i o’u aiga uma ua ia faamanuiaina, ma ua i ai i o matou luga le faamanuiaga a le Alii e tusa ma afioga na ia fetalai mai ai.",
                "12": "Ma o lenei, ina ua uma ona tautala atu e Amoleka nei upu sa amata ona taufaiofo o tagata, ona ua vaai ua sili atu nai le tasi le molimau o e ua molimau mai e uiga i mea ua tu’ua’ia ai i latou, ma mea foi o le a oo mai, e tusa ma le agaga o valoaga sa i ai ia te i laua;",
                "13": "Ae ui i lea, sa i ai ni isi o i latou na manatu e fesiligia i la’ua, ina ia mafai e ala ia latou togafiti popoto ona latou maua i la’ua i upu la te tautatala i ai, ina ia mafai ona latou maua ai se molimau e faasaga ia te i la’ua, ina ia mafai ona latou avatu o i la’ua i o latou faamasino ina ia mafai ona faamasinoina i la’ua e tusa ma le tulafono, ma ina ia mafai ona fasioti o i la’ua pe lafo i le falepuipui, e tusa ma le solitulafono e mafai ona latou faafoliga mai ua la solia pe ua molimau faasaga ia te i la’ua.",
                "14": "O lenei o i latou o alii o e na saili e faaumatia i la’ua, o i latou ia o e o loia, o e na totogi pe na tofia e le nuu e faatautaia le tulafono i taimi o a latou faamasinoga, po o i taimi o faamasinoga o solitulafono a tagata i luma o faamasino.",
                "15": "O lenei o nei loia sa aoaoina i auala ma togafiti popoto uma a le nuu; ma sa latou faia lenei mea ina ia mafai ai ona latou tomai i la latou galuega.",
                "16": "Ma sa oo ina amata ona latou fesiligia Amoleka, ina ia mafai ona latou faasese ana upu, pe faaeseese ai upu o le a ia tautala mai ai.",
                "17": "O lenei sa latou le iloa e mafai e Amoleka ona iloa a latou fuafuaga. Ae sa oo ina a’o amata ona latou fesiligia o ia, sa ia iloa o latou mafaufauga, ma sa ia fai atu ia te i latou: E, outou e le tupulaga amioleaga ma le faapi’opi’o, outou loia ma tagata pepelo, ona ua outou faataatitiaina faavae a le tiapolo; ona ua outou tataoina mailei ma matāsele e pu’e ai tagata paia o le Atua.",
                "18": "Ua outou faataatitiaina fuafuaga e faapi’opi’o ai ala o e amiotonu, ma aumai ai i lalo le toasa o le Atua i luga o o outou ulu, e oo ina faaumatia atoa ai lenei nuu.",
                "19": "Ioe, ua tonu ona fai mai o Mosaea, o lē o lo tatou tupu mulimuli, ina o le a tuu atu e ia le malo, ina ua leai se tasi e tuu atu i ai, ma ia faatonuina ai ia pulea lenei nuu e o latou lava leo—ioe, ua tonu lava ona ia fai mai, afai e oo mai le taimi e filifili ai e le leo o lenei nuu le amioletonu, o lona uiga, afai e oo mai le taimi e pa’u’ū atu ai lenei nuu i le solitulafono, o le a matua i latou mo le faafanoga.",
                "20": "Ma o lenei ou te fai atu ia te outou ua tonu le faamasinoga a le Alii ia outou amioletonu; ua tonu le fetalai mai o ia i lenei nuu, e ala mai i siufofoga o ana agelu: Ia outou salamo, salamo ia, ona ua lata mai le malo o le lagi.",
                "21": "Ioe, ua tonu le fetalai mai o ia, e ala mai i siufofoga o ana agelu e faapea: O le a ou alu ifo i totonu o o’u tagata, faatasi ma le fai mea tutusa ma le faamasinotonu i o’u lima.",
                "22": "Ioe, ma ou te fai atu ia te outou, a na leai talosaga a e amiotonu, o e o loo i ai nei i le laueleele, po ua asia nei lava outou i le faafanoga atoatoa; peitai o le a lē auala mai i le lolo, e pei ona faia i tagata i ona po o Noa, ae o le a auala mai i le oge, ma i faama’i, ma le pelu.",
                "23": "Ae o talosaga a e amiotonu, ua faasaoina ai outou; o lenei la, afai tou te tutuli ese mai totonu o outou e ua amiotonu, ona lē taofia ai lea e le Alii lona aao; ae o le a afio mai o ia i lona toasa tele e faasaga ia te outou; ona taia ai lea o outou i le oge, ma faama’i, ma le pelu; ma ua lata mai lava le taimi vaganā ai ua outou salamo.",
                "24": "Ma o lenei sa oo ina faateteleina le feitai o tagata ia Amoleka, ma sa latou alalaga mai, e faapea: Ua faifai le tagata lenei faasaga ia tatou tulafono ua tonu, ma a tatou loia popoto o e ua tatou filifilia.",
                "25": "Peitai sa faaloaloa atu e Amoleka lona lima, ma alaga malosi tele atu ia te i latou, e faapea: E, outou e le tupulaga amioleaga ma le faapi’opi’o, aisea ea ua ’u’u mau ai Satani i o outou loto? Aisea ea tou te tuu atu ai outou lava ia te ia ina ia mafai e ia ona maua o le mana i luga o outou, e faatauaso ai o outou mata, ia outou lē malamalama ai i upu ua tautala atu ai, e tusa ma lo latou moni?",
                "26": "Auā faauta, ua ou molimau tetee atu ea i la outou tulafono? Ua outou lē malamalama; ua outou fai mai ua ou tautala tetee i la outou tulafono; peitai ou te lei faia lava, ae ua ou tautala lagolago i la outou tulafono, i lo outou ta’usalaina.",
                "27": "Ma o lenei faauta, ou te fai atu ia te outou, o le faavae o le faafanoga o lenei nuu ua amata ona faataatia e le amioletonu o o outou loia ma o outou faamasino.",
                "28": "Ma o lenei sa oo ina ua uma ona tautala atu e Amoleka nei upu sa alalaga mai tagata e faasaga ia te ia, fai mai: O lenei ua tatou iloa nei o lenei tagata o se tama a le tiapolo, ona ua pepelo mai o ia ia te i tatou; ona ua ia tautala e tetee i la tatou tulafono. Ma o lenei ua ia fai mai na te le’i tautala tetee i ai.",
                "29": "O lenei foi, ua faifai o ia faasaga ia tatou loia, ma o tatou faamasino.",
                "30": "Ma sa oo ina tuu e loia i totonu o o latou loto, ina ia latou manatua nei mea e faasaga ia te ia.",
                "31": "Ma sa i ai i totonu o i latou se tasi o lona igoa o Seseroma. O lenei, o ia lea sa tausolomua i le tu’ua’ia o Amoleka ma Alema, ona o ia o se tasi o e sa sili ona atamai i totonu o i latou, ona o le tele o ana mataupu na faia i totonu o le nuu.",
                "32": "O lenei o le faamoemoega o nei loia, o le maua lea o le oa; ma sa latou maua le oa e tusa ma a latou galuega."
            },
            "11": {
                "1": "O lenei sa i ai i le tulafono a Mosaea e faapea o tagata uma taitoatasi o e sa avea ma faamasino o le tulafono, po o i latou o e na tofia e avea ma faamasino, e tatau ona maua se totogi e tusa ma le taimi na latou galulue ai e faamasino i latou o e na aumai i o latou luma e faamasino.",
                "2": "O lenei afai sa aitalafu se tasi tagata i se isi tagata, ma sa ia lē fia totogi atu le mea na ia aitalafu ai, sa molia o ia i le faamasino; ma sa faaaoga e le faamasino le pule, ma auina atu leoleo e aumai le tagata i ona luma; ma sa ia faamasinoina le tagata e tusa ma le tulafono ma faamaoniga sa aumai e faasaga ia te ia, ma sa faapea ona faamalosia o le tagata e totogi atu le mea na ia aitalafu ai, pe ua tafiesea o ia, pe lafoa’iina i fafo mai totonu o le nuu e faapea o se gaoi ma se faomea.",
                "3": "Ma sa maua e le faamasino ona totogi e tusa ma lona taimi—o le senine auro mo le aso, po o le senuma ario, sa tutusa ma le senine auro; ma o lenei mea sa faia e tusa ma le tulafono lea na tuuina mai.",
                "4": "O lenei o igoa nei o a latou fasi auro eseese, ma a latou ario, e tusa ma o latou tau. Ma o igoa sa faia lava e sa Nifaē, ona sa latou lē faitau e tusa ma le ala a tagata Iutaia o e sa i Ierusalema; pe sa latou fua foi e tusa ma le ala a tagata Iutaia; ae sa latou sui la latou faitau ma la latou fua, e tusa ma mafaufau ma tulaga o tagata, i tupulaga uma taitasi, sei oo mai i le nofoa’iga a faamasino, ina ua faatuina e le tupu o Mosaea.",
                "5": "O lenei e faapenei le faitauga o tupe—o le senine auro, o le seone auro, o le sume auro, ma le limena auro.",
                "6": "O le senuma ario, o le aminoa ario, o le eseroma ario, ma le oneti ario.",
                "7": "O le senuma ario e tutusa ma le senine auro, ma o soo se tasi o ia mea e tutusa ma le fuataga e tasi o le karite, po o le fuataga foi e tasi o ituaiga eseese o saito.",
                "8": "O lenei o le aofai o le seone auro e faaluaina le tau o le senine.",
                "9": "Ma o le sume auro e faaluaina le tau o se seone.",
                "10": "Ma o le limena auro o lo latou tau uma lena.",
                "11": "Ma o le aminoa ario e tusa lona telē ma senuma e lua.",
                "12": "Ma o le eseroma ario e tusa lona telē ma senuma e fa.",
                "13": "Ma o le oneti e tusa lona tau ma lo latou aofai uma.",
                "14": "O lenei o le tau lenei o a latou numera laiti i la latou faitauga—",
                "15": "O le sipelona o le afa lena o le senuma; o lea, o le sipelona mo le afa fuataga karite.",
                "16": "Ma o le sipelumo o le afa lena o le sipelona.",
                "17": "Ma o le lea o le afa lena o se sipelumo.",
                "18": "O lenei o la latou numera lenei, e tusa ma la latou faitauga.",
                "19": "O lenei o le anetione auro e tasi e tutusa ma sipelone e tolu.",
                "20": "O lenei, sa faia lenei mea mo le faamoemoe e tasi ia maua ai ni tupe se tele, ona sa latou maua o latou totogi e tusa ma a latou galuega, o lea, sa latou faaoso ai tagata ia vevesi, ma ituaiga uma o faasoesa ma amioleaga eseese, ina ia mafai ona faatele ai o a latou galuega, ina ia mafai ona latou maua ai tupe e tusa ma tagi sa aumai i o latou luma; o lea na latou faaoso ai tagata ia tetee ia Alema ma Amoleka.",
                "21": "Ma sa amata e lenei Seseroma ona fesiligia Amoleka, fai mai: E mafai ona e tali mai i nai fesili itiiti o le a ou fesili atu ia te oe? O lenei o Seseroma o se tagata o lē sa poto tele i ala a le tiapolo, ina ia mafai ona ia faaumatia o mea lelei; o lea, na ia fai mai ai ia Amoleka: E te tali mai i fesili o le a ou tuu atu ia te oe?",
                "22": "Ma sa fai atu Amoleka ia te ia: Ioe, pe afai e tusa ai ma le Agaga o le Alii, lea o loo i totonu ia te a’u; ona o le a ou lē fai atu se mea e lē tusa ai ma le Agaga o le Alii. Ma sa fai mai Seseroma ia te ia: Faauta, o oneti ario nei e ono, ma o nei mea uma o le a ou avatu ia te oe pe afai e te faafitia le i ai o sē Silisili.",
                "23": "O lenei sa fai atu Amoleka: E, oe o le tama a seoli, aisea ua e tofotofoina ai a’u? E te iloa e lē gauai atu e amiotonu i ni tofotofoga faapena?",
                "24": "E te talitonu ea ua leai se Atua? Ou te fai atu ia te oe, E leai, ua e iloa o loo i ai se Atua, peitai ua sili atu lou alofa i oa nai lo o ia.",
                "25": "Ma o lenei ua e pepelo mai ia te a’u i luma o le Atua. Ua e fai mai ia te a’u—Faauta o oneti e ono, ua matuā tele lo latou tau, ou te avatu ia te oe—ae ua i ai i lou loto e taofi mai ia te a’u; ma ua na’o lou manao ia ou faafitia le Atua moni ma soifua, ina ia mafai ona e maua ai o se pogai e te faaumatia ai a’u. Ma o lenei faauta, ona o lenei mea leaga tele ua e faia, o le a e maua ai lava lou taui.",
                "26": "Ma sa fai mai Seseroma ia te ia: Ua e fai mai ea ua i ai se Atua moni ma soifua?",
                "27": "Ma sa fai atu Amoleka: Ioe, ua i ai se Atua moni ma soifua.",
                "28": "O lenei sa fai mai Seseroma: E sili atu ea i le tasi le Atua o i ai?",
                "29": "Ma sa ia tali atu, E leai.",
                "30": "O lenei sa toe fai mai Seseroma ia te ia: E faapefea ona e iloa o nei mea?",
                "31": "Ma sa fai atu o ia: O se agelu na ia faaalia mai ia mea ia te a’u.",
                "32": "Ma sa toe fai mai Seseroma: O ai ia o le a afio mai? O le Alo ea o le Atua?",
                "33": "Ma sa fai atu o ia ia te ia, Ioe.",
                "34": "Ma sa toe fai mai Seseroma: O le a ia faaolaina ea ona tagata i a latou agasala? Ma sa tali atu Amoleka ma fai atu ia te ia: Ou te fai atu ia te oe e lē faaolaina e ia, ona e lē mafai e ia ona faafitia lana upu.",
                "35": "O lenei sa fai atu Seseroma i tagata: Vaai ia outou manatua nei mea; ona ua fai mai o ia ua na’o le tasi lava le Atua; peitai ua ia fai mai o le a afio mai le Alo o le Atua, ae o le a ia lē faaolaina ona tagata—e peiseai ua ia te ia le pule e faatonu ai le Atua.",
                "36": "O lenei sa toe fai atu Amoleka ia te ia: Faauta ua e pepelo, ona ua e fai mai na ou tautala atu e peiseai ua ia te au le pule e faatonu ai le Atua ona sa ou fai atu o le a ia lē faaolaina ona tagata i a latou agasala.",
                "37": "Ma ou te toe fai atu ia te oe, e lē mafai ona ia faaolaina i latou i a latou agasala; ona e lē mafai ona ou faafitia lana upu; ma ua ia fetalai mai e lē mafai e se mea ua lē mamā ona mautofi i le malo o le lagi; o lea, e mafai faapefea ona faaolaina oe, vaganā ai ua e mautofi i le malo o le lagi? O lea, e lē mafai ona faaolaina oe i au agasala.",
                "38": "O lenei sa toe fai mai Seseroma ia te ia: O le Atalii ea o le Atua o le Tamā Faavavau lava lea?",
                "39": "Ma sa fai atu Amoleka ia te ia: Ioe, o ia lava lea o le Tamā Faavavau o le lagi ma le lalolagi, ma mea uma o i ai; o ia o le amataga ma le gataaga, o lē muamua ma lē mulimuli;",
                "40": "Ma o le a afio mai o ia i le lalolagi e togiola ona tagata; ma o le a ia ave i ona luga soligatulafono a i latou o e e talitonu i lona suafa; ma o i latou ia o e o le a latou maua le ola e faavavau, ma e leai se tasi e ese mai ai e oo mai i ai le olataga.",
                "41": "O lea e tumau ai e e amioleaga e peiseai e leai se togiola na faia mo i latou, vaganā ai le tatalaina o fusi o le oti; auā faauta, e oo mai le aso e toetutu ai tagata uma mai le oti ma laulaututu i luma o le Atua, ma faamasinoina e tusa ma a latou galuega.",
                "42": "O lenei, ua i ai se oti ua ta’ua o le oti faaletino; ma o le maliu o Keriso o le a tatalaina fusi o lenei oti faaletino, o le a faatutu mai ai tagata uma mai lenei oti faaletino.",
                "43": "O le a toe faatasia le agaga ma le tino i ona foliga atoatoa; o lima ma vae ma soogaoivi o le a toefuata’iina i ona tulaga e tatau ai, e pei lava ona tatou i ai nei i le taimi nei; ma o le a aumai i tatou e laulaututū i luma o le Atua, ma le iloa e pei ona tatou iloa nei, ma maua se toe faamanatu manino o a tatou ta’usalaga uma.",
                "44": "O lenei, o lea toefuataiga o le a oo mai i tagata uma, o e matutua ma e laiti, o e pologa ma e saoloto, o tane ma fafine, o e e amioleaga ma e e amiotonu; ma e oo lava i se lauulu e tasi o o latou ulu o le a lē toesea; ae o le a toefuataiina mea taitasi i lona tino atoatoa, e pei ona i ai nei, po o i le tino, ma o le a aumai ma molia i luma o le pa faamasino a Keriso le Alo, ma le Atua le Tamā, ma le Agaga Paia, o le Atua Faavavau e tasi, e faamasinoina e tusa ma a latou galuega, pe ua lelei pe ua leaga.",
                "45": "O lenei, faauta, ua ou tautala atu ia te outou e uiga i le oti o le tino faaletino, ma e uiga foi i le toetu mai o le tino faaletino. Ou te fai atu ia te outou o lenei tino faaletino e faatu mai i se tino ola pea, o lona uiga mai le oti, mai le oti muamua lava i le ola, e lē mafai ona toe oti i latou; ae faatasia o latou agaga ma o latou tino, e lē toe tuueseeseina; ma faapea ona avea ai le tino atoa ma tino faaleagaga ma ola pea, e lē mafai ona toe oo le pala ia i latou.",
                "46": "O lenei, ina ua uma ona fai atu e Amoleka nei upu, sa toe amata ona taufaiofo o tagata, ma sa amata foi ona gatete o Seseroma. Ma sa faapea ona i’u o upu a Amoleka, pe ona pau ia o upu ua ou tusia."
            },
            "12": {
                "1": "O lenei, ina ua vaai atu Alema ua lē gagana Seseroma i upu a Amoleka, ona sa ia vaai atu ua maua o ia e Amoleka i lana pepelo ma le taufaasesē e faaumatia ai o ia, ma ina ua vaai atu ua amata ona gatete o ia i lona iloa o lana agasala, sa ia tatala lona fofoga ma amata ona tautala atu ia te ia, ma faamautu upu a Amoleka, ma faamalamalama mea i tala atu, pe ua faamanino atili tusitusiga paia i lo mea na faia e Amoleka.",
                "2": "O lenei o upu sa tautala atu e Alema ia Seseroma sa lagona mai e tagata sa faataamilo ane; ona sa matuā toatele le motu o tagata, ma sa ia tautala atu e faapea:",
                "3": "O lenei Seseroma, ona ua vaai ua maua oe i lou pepelo ma lou taufaasesē, ona ua le na’o tagata ua e pepelo i ai ae ua e pepelo foi i le Atua; auā faauta, ua ia silafia ou mafaufauga uma, ma ua e vaai ua faailoa mai ou manatu ia te i ma’ua e lona Agaga;",
                "4": "Ma ua e vaai ua ma iloa o lau fuafuaga o se fuafuaga faitogafiti tele, e tusa ai ma le faitogafiti o le tiapolo, e pepelo ma faasesē ai lenei nuu ina ia mafai ona e faatutū mai i latou e tetee ia te i ma’ua, e faifai mai ia te i ma’ua ma tutuli ese i ma’ua i fafo—",
                "5": "O lenei o se fuafuaga lenei a lou fili, ma ua ia faaaoga lona mana ia te oe. O lenei ou te manao ia e manatua o le mea ou te fai atu ai ia te oe, ou te fai atu ai i tagata uma.",
                "6": "Ma faauta ou te fai atu ia te outou uma o lenei mea o se mailei a le fili, lea ua ia tatao e pu’e ai lenei nuu, ina ia mafai ona ia aumai outou i lalo o lana pule, ina ia mafai ona ia si’o faataamilo outou i ana filifili, ina ia mafai ona ia noatia outou i lalo i filifili i le faafanoga e faavavau, e tusa ma le mana o lana faatagataotauaina.",
                "7": "O lenei ina ua uma ona tautala atu e Alema nei upu, sa amata ona gatete tele lava Seseroma, ona ua ia talitonu atili pea i le mana o le Atua; ma sa ia talitonu foi ua maua e Alema ma Amoleka se malamalamaaga e uiga ia te ia, ona sa ia talitonu ua la iloa mafaufauga ma faamoemoega o lona loto; ona ua tuuina mai ia te i la’ua le mana e mafai ai ona la iloa ia mea e tusa ai ma le agaga o valoaga.",
                "8": "Ma sa amata ona fesili mai ma le filigā Seseroma ia te i la’ua, ina ia mafai ona ia iloa atili e uiga i le malo o le Atua. Ma sa ia fai mai ia Alema: O le a le uiga o lenei mea na fai mai ai Amoleka e uiga i le toetutu mai o e ua oti, e faapea o le a toetutu mai tagata uma mai le oti, o e e amiotonu ma e e amioletonu, ma aumai e tutula’i i luma o le Atua e faamasinoina ai e tusa ma a latou galuega?",
                "9": "Ma o lenei sa amata ona faamalamalama atu e Alema ia mea ia te ia, e faapea: Ua tuuina mai i le toatele ia latou iloa mealilo a le Atua; ae ui i lea ua tuuina i latou i lalo o se poloaiga patino ia latou lē faaali atu ia mea tau lava e tusa ai ma le vaega o lana afioga na te tuuina mai i le fanauga a tagata, e tusa ma le gauai ma le filigā latou te tuu atu ia te ia.",
                "10": "Ma o lea, o ia o lē e faamaaa lona loto, o ia lava lea na te maua le vaega itiiti o ana afioga; ae o ia o lē e lē faamaaaina lona loto, o ia lea e tuuina mai i ai le vaega tele o ana afioga, seia oo ina tuuina mai ia te ia, ia ona iloa mealilo a le Atua, seia oo ina ia iloaina atoatoa ia mea.",
                "11": "Ma o i latou o e e faamaaa o latou loto, e tuu mai ia i latou le vaega itiiti o ana afioga, seia oo ina latou lē iloaina se mea e uiga i ana mealilo; ma ona ave ai lea o i latou faatagataotaua e le tiapolo, ma ta’ita’i atu e lona loto i lalo i le faafanoga. O lenei o le uiga lenei o upu o filifili o seoli.",
                "12": "Ma sa tautala manino atu Amoleka e uiga i le oti, ma le faatuina mai o lenei tino faaletino i se tulaga ola pea, ma aumai i luma o le pa faamasino a le Atua, e faamasinoina ai e tusa ma a tatou galuega.",
                "13": "Ona oo lea afai sa faamaaa o tatou loto, ioe, afai sa tatou faamaaa o tatou loto e faasaga i ana afioga, ua oo ina lē maua ai i totonu o i tatou, ona matuā matautia ai lea o le leaga o lo tatou tulaga, ona o le a tausalaina ai i tatou.",
                "14": "Ona o a tatou upu o le a tausalaina ai i tatou, ioe, o a tatou galuega uma o le a tausalaina ai i tatou; ma o le a lē maua i tatou i le lē ponā; ma o le a tausalaina foi i tatou i o tatou mafaufauga; ma i lenei tulaga leaga matautia, o le a tatou lē fia vaai a’e ai i luga i lo tatou Atua; ma o le a sili ai ona tatou fiafia pe a na mafai ona tatou faatonu atu i papa ma mauga ia pa’u’ū mai i o tatou luga, e pupuni ai i tatou mai ona luma.",
                "15": "Ae e lē mafai ona faia o lenei mea; e ao lava ina tatou o atu ma tutulai i ona luma i lona mamalu, ma i lona mana, ma i lona malosi, silisili, ma lana puleaga, ma tautino atu i lo tatou maasiasi e faavavau, ua tonu ana faamasinoga uma; ma ua tonu o ia i ana galuega uma, ma ua alofa mutimutivale o ia i le fanauga a tagata, ma ua ia te ia le mana uma e faaolaina ai tagata taitoatasi, o e e talitonu i lona suafa ma aumai fua e tatau ai mo le salamo.",
                "16": "Ma o lenei faauta, ou te fai atu ia te outou, ona oo mai ai lea o se oti, o se oti faalua lea, o se oti lea faaleagaga; o le taimi lena o soo se tasi na oti i ana agasala, e faatatau i le oti faaletino, o le a oti foi o ia i se oti faaleagaga; ioe, o le a oti o ia e faatatau i mea tau i le amiotonu.",
                "17": "O le taimi lena o le a tusa ai o latou mafatia e pei o se lepa afi ma le teio, o lona apeafi mumū e alu a’e i luga e faavavau faavavau lava; ma o le taimi lena o le a noatia ai i latou i se faafanoga e faavavau, e tusa ma le mana ma le faatagataotauaina a Satani, ona ua ia pulea i latou e tusa ma lona loto.",
                "18": "O lea, ou te fai atu ai ia te outou, o le a faapei i latou e peiseai ua leai se togiola na faia; ona e lē mafai ona togiolaina i latou e tusa ai ma le faamasinotonu a le Atua; ma e lē mafai ona oti i latou, ona ua le toe i ai se pala.",
                "19": "O lenei sa oo ina ua uma ona ta’u atu e Alema nei upu, sa amata ona taufaiofo atili tagata;",
                "20": "Peitai sa i ai se tasi tagata e igoa ia Anetiona, o lē sa avea ma pule sili i totonu o i latou, na sau i luma ma fai mai ia te ia: O le a lenei mea na e fai mai ai, o le a tula’i mai le tagata mai le oti ma liua mai lenei tino faaletino i se tulaga ola pea, ma e lē mafai ona oti o le agaga?",
                "21": "O le a le uiga o le mau, lea ua faapea mai na tuu e le Atua kerupi ma se pelu afi mumū i le itu i sasae o le faatoaga o Etena, ne’i ulu atu o tatou uluai matua ma aai i le fua o le laau o le ola, ma ola ai e faavavau? Ma ua faapea ona tatou vaai ai sa leai se avanoa e mafai ai ona la’ua ola e faavavau.",
                "22": "O lenei sa fai atu Alema ia te ia: O le mea lenei sa ou tau faamatala atu. O lenei ua tatou vaai na pa’ū Atamu i lona ’ai i le fua na faasaina, e tusa ma le afioga a le Atua; ma ua faapea ona tatou vaai ai, o lona pa’ū, na avea ai le fanauga uma a tagata ma tagata ua leiloloa ma pa’u’ū.",
                "23": "Ma o lenei faauta, ou te fai atu ia te outou, a na mafai e Atamu ona ’ai i le fua o le laau o le ola i le taimi lena, po ua leai se oti, ma po ua noa ana afioga, ma avea ai le Atua o se pepelo, ona sa fetalai o ia: Afai e te ’ai o le a e oti moni lava.",
                "24": "Ma ua tatou vaai ua oo mai le oti i le fanauga uma a tagata, ioe, le oti lea na tautala i ai Amoleka, o le oti faaletino lea; ae ui i lea sa i ai se avanoa na tuu mai i le tagata e mafai ai ona ia salamo; o lea ua avea ai le olaga lenei ma tulaga e nofo vaavaaia ai; o se taimi e saunia ai e fetaia’i ma le Atua; o se taimi e saunia ai mo lena olaga e lē gata, lea na ma tautatala atu ai, lea pe a mavae atu le toetutu mai o e ua oti.",
                "25": "O lenei, a na leai le fuafuaga o le togiolaina, lea na faataatia mai le faavaega o le lalolagi, po ua lē mafai ona i ai o se toetutu mai o e ua oti; peitai sa i ai se fuafuaga o le togiolaina na faataatia, lea o le a faataunuu ai le toetutu mai o e ua oti, lea sa tautalagia.",
                "26": "Ma o lenei faauta, a na mafai ona o atu o tatou uluai matua ma aai i le fua o le laau o le ola, po ua pagatia i la’ua e faavavau, ua aunoa ma se olaga sauniuni; ma semanu ua lē taulau ai le fuafuaga o le togiolaina, ma po ua noa ai le afioga a le Atua, ua leai se aoga.",
                "27": "Peitai faauta, sa lē faapea; ae na tofia i tagata e ao ina oti i latou; ma a mavae le oti, e ao ina latou o atu i le faamasinoga, le faamasinoga lava lea na ma tautatala atu ai, o le i’uga lea.",
                "28": "Ma ina ua uma ona tofia e le Atua ia oo mai nei mea i le tagata, faauta, sa ia silafia e tatau ona iloa e le tagata e uiga i mea ua ia tofia mo i latou;",
                "29": "O lea na ia auina mai ai agelu e fetautalatalaa’i ma i latou, o e na faia ia vaai tagata i lona mamalu.",
                "30": "Ma sa latou amata mai i lena taimi ma le agai i luma ona valaau atu i lona suafa; o lea na fetautalatalaa’i ai le Atua ma tagata, ma faaali mai ia te i latou le fuafuaga o le togiolaina, lea na saunia mai le faavaega o le lalolagi; ma sa ia faaali mai lenei mea ia te i latou e tusa ma lo latou faatuatua ma le salamo ma a latou galuega paia.",
                "31": "O le mea lea, na ia tuuina mai ai poloaiga i tagata, ona ua latou muai soli ia poloaiga muamua e faatatau i mea faaletino, ma avea ai e pei o ni atua, i le iloa o le lelei mai le leaga, ma tuu ai i latou lava i se tulaga e galulue ai, pe tuuina i se tulaga e galulue ai e tusa ma o latou loto ma filifiliga, pe fai le leaga pe fai le lelei—",
                "32": "O lea na tuu mai ai e le Atua poloaiga ia te i latou, ina ua uma ona ia faaali mai ia te i latou le fuafuaga o le togiolaina, ia latou lē faia le leaga, o lona faasalaga o le oti lona lua lea, o se oti lea ua faavavau e faatatau i mea tau i le amiotonu; ona o tagata faapena e lē mafai ona i ai se mana o le fuafuaga o le togiolaina, ona e lē mafai ona faaumatiaina galuega a le faamasinotonu, e tusa ma le agalelei silisili o le Atua.",
                "33": "Peitai ua fetalai mai le Atua i tagata, i le suafa o lona Alo, (ona o le fuafuaga lenei o le togiolaina sa faataatia) e faapea: Afai tou te salamo, ma lē faamaaaina o outou loto, ona ou alofa mutimutivale atu ai lea ia te outou, e ala atu i lo’u Atalii Pele e Toatasi;",
                "34": "O lea, soo se tasi e salamo, ma lē faamaaaina lona loto, o le a ia te ia le aia i le alofa mutimutivale e ala atu i lo’u Atalii Pele e Toatasi, mo se faamagaloga o ana agasala; ma o i latou ia o le a ulufale mai i lo’u malologa.",
                "35": "Ma ai se tasi e faamaaa lona loto ma faia le amioletonu, faauta, ou te tauto atu i lo’u ita, e lē ulufale mai lava o ia i lo’u malologa.",
                "36": "Ma o lenei, o’u uso e, faauta ou te fai atu ia te outou, afai tou te faamaaa o outou loto, tou te lē ulufale atu lava i le malologa o le Alii; o lea o lo outou amioletonu o le a faa’ono’ono ia te ia e auina ifo lona to’asā i o outou luga, e pei o le taimi o le faa’ono’ono muamua, ioe, e tusa ma lana fetalaiga i le faa’ono’ono mulimuli e pei lava o le muamua, i le faaumatiaga e faavavau o o outou agaga; o lea, e tusa ma lana fetalaiga, i le oti mulimuli, e pei foi i le oti muamua.",
                "37": "Ma o lenei, o’u uso e, ona ua vaai ua tatou iloa nei mea, ma ua moni i latou, ia tatou salamo, ma aua le faamaaaina o tatou loto, ina ia tatou lē faa’ono’ono i le Alii lo tatou Atua e to ifo i o tatou luga lona to’asā, i le lona lua lenei o ana poloaiga ua ia tuuina mai ia te i tatou; ae ia tatou ulu atu i le malologa o le Atua, lea ua saunia e tusa ma ana afioga."
            },
            "13": {
                "1": "Ma ou te toe fai atu, o’u uso e, ou te fia faatepa o outou mafaufau i le taimi na tuu mai ai e le Alii le Atua nei poloaiga i ana fanau; ma ou te manao ia outou manatua na faauu e le Alii le Atua o faitaulaga, e tusa ma lana faatulagaga paia, lea na tusa ma le faatulagaga a lona Alo, e a’oa’o atu nei mea i tagata.",
                "2": "Ma o na faitaulaga sa faauuina e tusa ma le faatulagaga a lona Alo, i se auala e mafai ai e tagata ona iloa le ala latou te tepa taulai ai i luma i lona Alo mo le togiolaina.",
                "3": "Ma o le ala lenei sa faauuina ai i latou—sa valaauina ma saunia i latou mai le faavaega o le lalolagi e tusa ma le muai silafia o le Atua, ona o lo latou faatuatua tele ma a latou galuega lelei; o le mea muamua i le tuuina atu o i latou e filifili i le lelei po o le leaga; o lea ona sa latou filifili le lelei, ma faaaoga le faatuatua tele nauā, ua valaauina ai i latou i se valaauga paia, ioe, i lena valaauga paia lea na saunia faatasi, ma e tusa ma se togiolaina sauniuni mo e faapena.",
                "4": "Ma sa faapea ona valaauina i latou i lenei valaauga paia ona o lo latou faatuatua, a’o isi sa latou teena le Agaga o le Atua ona o le maaa o o latou loto ma le tauaso o o latou mafaufau, ae, a na leai lenei mea, po ua mafai foi ona latou maua se avanoa tele faapea e pei o o latou uso.",
                "5": "Po o i se aotelega, o le mea muamua sa i ai i latou i le tulaga e tasi faatasi ma o latou uso; o lea o lenei valaauga paia na saunia mai le faavaega o le lalolagi mo i latou o e e lē faamaaaina o latou loto, ua i ai ma ala mai i le togiola a le Atalii Pele e Toatasi, o lē na saunia—",
                "6": "Ma sa faapea ona valaauina i latou i lenei valaauga paia, ma faauuina i latou i le perisitua maualuga o le faatulagaga paia a le Atua, e aoao atu ana poloaiga i le fanauga a tagata, ina ia mafai foi ona latou ulu atu i lona malologa—",
                "7": "O lenei perisitua maualuga ua tusa ma le faatulagaga a lona Alo, o le faatulagaga lea sa i ai mai le faavaega o le lalolagi; po o i ni isi upu, ua leai se amataga o ona aso po o se gataaga o ona tausaga, ona ua saunia mai le vavau e oo i le faavavau atoa, e tusa ma lona muai silafia o mea uma—",
                "8": "O lenei sa faauuina i latou e tusa ma le ala lenei—sa valaauina i latou i se valaauga paia, ma faauuina i se sauniga paia, ma latou ave ai i o latou luga le perisitua maualuga o le faatulagaga paia, o lea valaauga, ma le sauniga, ma le perisitua maualuga, ua leai sona amataga po o sona gataaga—",
                "9": "Ua faapea ona avea ai i latou ma faitaulaga sili e faavavau, e tusa ma le faatulagaga a le Alo, o le Toatasi na Fanaua e le Tamā, o lē ua leai se amataga o ona aso po o se gataaga o ona tausaga, o lē ua tumu i le alofa tunoa, fai mea tutusa, ma le upumoni. Ma ua faapea lava. Amene.",
                "10": "O lenei, e pei ona ou fai atu e uiga i le faatulagaga paia, po o lenei perisitua maualuga, e toatele i latou o e sa faauuina ma avea ma faitaulaga sili a le Atua; ma sa faauuina i latou i lenei tofi ona o lo latou faatuatua tele ma lo latou salamo, ma lo latou amiotonu i luma o le Atua, ona sa latou filifili e salamo ma fai le amiotonu nai lo le fano;",
                "11": "O lea na valaauina ai i latou i lenei faatulagaga paia, ma sa faapaiaina i latou, ma sa faasinasina o latou ofu e ala i le toto o le Tamai Mamoe.",
                "12": "O lenei o i latou, ina ua uma ona faapaiaina e le Agaga Paia, ina ua faasinasinaina o latou ofu, ua mamā ma ua lē pisipisia i luma o le Atua, sa lē mafai ona latou vaai atu i le agasala e aunoa ma le inoino i ai; ma sa i ai le toatele, sa matua toatele lava, o e sa faamamāina ma ulu atu i le malologa o le Alii lo latou Atua.",
                "13": "Ma o lenei, o’u uso e, ou te manao ia outou faalotomaualalalo outou lava i luma o le Atua, ma aumai fua e tatau ai mo le salamo, ina ia mafai foi ona outou ulu atu i lena malologa.",
                "14": "Ioe, ia outou faamaualalalo outou lava e pei o tagata i ona po o Mekisateko, o lē foi sa avea ma faitaulaga sili e tusa ma lenei lava faatulagaga paia na ou tautala atu ai, o lea foi sa ia ave i ona luga le perisitua maualuga e faavavau.",
                "15": "Ma o Mekisateko lava lenei na totogi atu i ai e Aperaamo o sefuluai; ioe, e oo i lo tatou tamā o Aperaamo sa ia totogi sefuluai o le tasi vaesefulu o mea uma na ia maua.",
                "16": "O lenei o nei sauniga sa tuuina mai e tusa ma lenei ala, ina ia mafai ai e tagata ona tepa taula’i i luma i le Alo o le Atua, o se faatusa lea o lana faatulagaga, po o lana faatulagaga lava lea, ma sa faia lenei mea ina ia mafai ona latou tepa taula’i atu ai i luma ia te ia mo se faamagaloga o a latou agasala, ina ia mafai ona latou ulu atu i le malologa o le Alii.",
                "17": "O lenei o Mekisateko lenei sa avea o se tupu i le laueleele o Salema; ma o ona tagata sa faateteleina le malosi i le faia o le amioletonu ma mea inosia; ioe, sa latou sē ese uma lava; sa tumu i latou i ituaiga o amioleaga eseese uma;",
                "18": "Peitai ona sa faatinoina e Mekisateko le faatuatua tele, ma ia maua le tofi o le perisitua maualuga e tusa ma le faatulagaga paia a le Atua, sa ia tala’i atu ai le salamo i ona tagata. Ma faauta, sa latou salamo; ma sa faatuina e Mekisateko le filemu i le laueleele i ona aso; o lea na ta’ua ai o ia o le aloalii o le filemu, ona o ia sa avea ma tupu o Salema; ma sa nofotupu o ia i lalo o lona tamā.",
                "19": "O lenei, e toatele sa i luma atu o ia, ma e toatele foi sa i tua mai o ia, peitai e leai se tasi na sili atu ia te ia; o lea, ua latou ta’ua faapitoa mai ai lava o ia.",
                "20": "O lenei e lē manaomia ona ou faamatala tele atu le mataupu; atonu ua lava mea ua ou fai atu ai. Faauta, ua i ai i o outou luma tusitusiga paia; afai tou te faauigaeseina i latou o le a avea ma o outou lava faaumatiaga.",
                "21": "Ma o lenei sa oo ina ua uma ona fai atu e Alema o nei upu ia te i latou, sa ia faaloaloa atu lona lima ia te i latou ma alaga atu ma le leo tele, e faapea: O le taimi lenei e salamo ai, ona ua latalata mai le aso o le faaolataga;",
                "22": "Ioe, ma o le siufofoga o le Alii, e ala i fofoga o agelu, ua alagaina atu lenei mea i atunuu uma; ioe, ua latou alagaina atu, ina ia mafai ona latou maua tala fiafia o le olioli tele; ioe, ma ua ia logo atu nei tala fiafia i totonu o ona tagata uma, ioe, e oo lava ia i latou o e ua faataapeapeina i luga o le fogaeleele; o le mea lea ua oo mai ai nei tala fiafia ia te i tatou.",
                "23": "Ma ua faailoa mai nei tala fiafia ia i tatou i upu manino, ina ia mafai ona tatou malamalama, e lē mafai ona tatou sesē; ma ua faia lenei mea ona o le avea o i tatou ma tagata maumausolo i se laueleele ese; o lea, ua faapea ona matuā faapitoa ai lava o i tatou, ona ua alaga mai ia i tatou nei tala fiafia i vaega uma o lo tatou tovine.",
                "24": "Auā faauta, o loo alaga atu e agelu lenei mea i le toatele i le taimi nei i lo tatou laueleele; ma ua faia lenei mea mo le faamoemoe o le sauniaina o loto o le fanauga a tagata e talia lana afioga i le taimi o lona afio mai i lona mamalu.",
                "25": "Ma o lenei ua na’o na tatou faatalitali e faalogo i tala fiafia e alaga mai ia i tatou e fofoga o agelu, e uiga i lona afio mai; ona e oo mai le taimi, tatou te lē iloa po o le a le vave mai. Ou te moomoo i le Atua ma’umau pe a na oo mai i o’u aso; peitai ia tuu ia pe vave mai pe tuai mai, ae o le a ou olioli ai.",
                "26": "Ma o le a faaalia ia mea i tagata amiotonu ma paia, e fofoga o agelu, i le taimi o lona afio mai, ina ia mafai ona faataunuuina upu a o tatou tamā, e tusa ma mea na latou tautalagia e uiga ia te ia, e tusa ai ma le agaga o valoaga sa ia te i latou.",
                "27": "Ma o lenei, o’u uso e, ou te moomoo mai le totonugalemu o lo’u loto, ioe, ma le atuatuvale tele e oo lava i le tigā, ina ia outou faalogo mai i a’u upu, ma lafoa’i ese a outou agasala, ma aua le faatuai le aso o lo outou salamo;",
                "28": "Ae ia outou faamaualalalo outou lava i luma o le Alii, ma valaau atu i lona suafa paia, ma mataala ma tatalo e lē aunoa, ina ia lē faaosoosoina outou i luga atu o le mea e mafai ona outou lavatia, ma faapea ona ta’ita’iina ai e le Agaga Paia, ia lotomaualalo, agamalu, usiusitai, onosai, tumu i le alofa ma le tali-tigā atoa;",
                "29": "O le i ai o le faatuatua i le Alii; o le i ai o se faamoemoe o le a outou maua le ola e faavavau; o le i ai o le alofa o le Atua e le aunoa i o outou loto, ina ia mafai ona siitia a’e outou i le aso gataaga ma ulufale atu ai i lona malologa.",
                "30": "Ma tau ina ia tuuina mai e le Alii ia te outou le salamo, ina ia outou le ave ifo i o outou luga lona to’asā, ina ia le noatia outou i lalo i filifili o seoli, ina ia outou le mafatia i le oti faalua.",
                "31": "Ma e tele lava upu sa tautala atu ai Alema i tagata, ia ua le tusia i lenei tusi."
            },
            "14": {
                "1": "Ma sa oo ina ua uma ona ia faaiu ona tautala atu i tagata, sa toatele i latou sa talitonu i ana upu, ma amata ona salamo, ma suesue i tusitusiga paia.",
                "2": "Peitai o le vaega toatele atu o i latou, sa mananao ia mafai ona latou fasioti ia Alema ma Amoleka; ona sa latou feita ia Alema, ona o le tuusa’o atu o ana upu ia Seseroma; ma sa latou fai mai foi ua pepelo atu Amoleka ia te i latou, ma ua ia faifai e faasaga i la latou tulafono ma faasaga foi ia latou loia ma faamasino.",
                "3": "Ma sa latou feita foi ia Alema ma Amoleka; ma talu ai ona sa la’ua molimau manino atu e faasaga ia latou amioleaga, sa latou saili e fasioti faalilolilo i la’ua.",
                "4": "Peitai sa oo ina latou le faia; ae sa latou ave i la’ua ma ua saisai ia te i la’ua i maea malolosi, ma ave i la’ua i luma o le faamasino sili o le laueleele.",
                "5": "Ma sa o atu tagata ma molimau faasaga ia te i la’ua—ua molimau atu e faapea ua la faifai e faasaga i le tulafono, ma o latou loia ma faamasino o le laueleele, ma tagata uma foi sa i le laueleele; ma e faapea sa la molimau mai foi ua na’o le tasi le Atua o i ai, ma e faapea o le a ia auina mai lona Alo i totonu o tagata, ae o le a ia le faaolaina i latou; ma le tele o mea faapena sa molimau atu ai tagata e faasaga ia Alema ma Amoleka. O lenei sa faia lenei mea i luma o le faamasino sili o le laueleele.",
                "6": "Ma sa oo ina faate’ia Seseroma i upu sa tautalagia; ma sa ia iloa foi e uiga i le faatauasoina o mafaufau, lea na ia faatupuina i totonu o tagata i ana upu pepelo; ma sa amata ona atuatuvale tele lona agaga i lona iloa o lana lava agasala; ioe, sa amata ona siomia o ia i tigā o seoli.",
                "7": "Ma sa oo ina amata ona ia tagi atu i tagata, ua faapea atu: Faauta, ua ’ou sala, ma o nei alii ua le ponā i luma o le Atua. Ma sa amata ona ia aioi atu mo i la’ua mai i lena taimi ma agai atu i le lumanai; peitai sa latou faifai ia te ia, fai mai: Pe ua ulutinoina foi oe e le tiapolo? Ma sa latou tuufeanu ia te ia, ma tuli ese o ia mai totonu o i latou, ma i latou uma foi o e na talitonu i upu na tautatala atu ai Alema ma Amoleka; ma sa latou tutuli ese i latou i fafo, ma sa auina mai tagata e fetogi i latou i maa.",
                "8": "Ma sa latou aumai faatasi a latou avā ma fanau, ma o soo se tasi sa talitonu pe sa a’oa’oina ia talitonu i le afioga a le Atua, sa latou faatonu ia lafo i latou i le afi; ma sa latou aumai foi a latou talafaamaumau sa i ai i totonu tusitusiga paia, ma lafo foi i latou i le afi, ina ia susunuina ai ma faaumatia i le afi.",
                "9": "Ma sa oo ina latou ave Alema ma Amoleka, ma auina atu i la’ua i le nofoaga o le faamaturoga, ina ia la molimauina le faaumatiaga o i latou o e na susunuina i le afi.",
                "10": "Ma ina ua vaai atu Amoleka i tigā o fafine ma fanau o e na susunu i le afi, sa tigā foi o ia; ma sa ia fai atu ia Alema: E mafai faapefea ona ta vaai atu i lenei vaaiga matautia? O lea, ia ta faaloaloa atu o ta lima, ma faaaoga le mana o le Atua lea ua ia te i ta’ua, ma lavea’i i latou mai apeafi mumū.",
                "11": "Peitai sa fai atu Alema ia te ia: Ua vaoia a’u e le Agaga ia aua ne’i ou faaloaloa atu lo’u lima; auā faauta ua aveina a’e i latou e le Alii ia te ia lava, i le mamalu; ma ua ia tuuina ia mafai ona latou faia lenei mea, po ua mafai e tagata ona faia lenei mea ia te i latou, e tusa ma le maaa o o latou loto, ina ia tonu faamasinoga o le a ia faia i luga o i latou i lona to’asā; ma o le a fai le toto o e ua mamā o se molimau e faasaga ia te i latou, ioe, ma alaga leotele mai e faasaga ia te i latou i le aso gataaga.",
                "12": "O lenei sa fai mai Amoleka ia Alema: Faauta, atonu o le a latou susunuina foi i ta’ua.",
                "13": "Ma sa fai atu Alema: Ia faia lava e tusa ai ma le finagalo o le Alii. Ae faauta, e le’i uma la ta galuega; o lea latou te le susunuina ai i ta’ua.",
                "14": "O lenei sa oo ina ua uma ona mu o tino o i latou o e na lafo i le afi, faapea ma talafaamaumau foi ia na lafo i le afi faatasi ma i latou, sa sau le faamasino sili o le laueleele ma ua tu i luma o Alema ma Amoleka, a’o noanoatia i la’ua; ma ua ia taia i la’ua i lona lima i o la’ua alafau, ma fai mai ia te i la’ua: Ona o mea ua oulua vaai i ai, pe lua te toe tala’i atu ea i lenei nuu, o le a lafo i latou i se lepa afi ma le teio?",
                "15": "Faauta, ua oulua vaai ua leai se mana ua ia te oulua e lavea’i ai i latou o e na lafo i le afi; pe na lavea’iina foi i latou e le Atua ona o i latou o la oulua faatuatuaga. Ma sa toe taia i la’ua e le faamasino i o la’ua alafau, ma fesili mai: O le a sa oulua faamatalaga mo oulua lava?",
                "16": "O lenei o lea faamasino sa mulimuli i le faatulagaga ma le faatuatuaga a Ne’oa, o lē na fasiotia Kitiona.",
                "17": "Ma sa oo ina sa le’i tali atu Alema ma Amoleka ia te ia i se mea e tasi; ma sa ia toe taia i la’ua, ma tuu atu i la’ua i leoleo e lafo i le falepuipui.",
                "18": "Ma ina ua mavae aso e tolu talu ona lafo o i la’ua i le falepuipui, sa o ane ni loia e toatele, ma faamasino, ma faitaulaga, ma a’oa’o, o e sa auai i le faatuatuaga a Ne’oa; ma sa latou o atu i totonu o le falepuipui e vā’ai ia te i la’ua, ma sa latou fesiligia i la’ua e uiga i upu e tele; peitai sa la’ua le tali atu ia i latou i se mea.",
                "19": "Ma sa oo ina tula’i mai le faamasino i o la’ua luma ma fai mai: Aisea lua te le tali mai ai i upu a lenei nuu? Lua te le iloa ea ua ia te a’u le mana e tuu atu ai oulua e lafo i apeafi mumū? Ma sa ia faatonuina i la’ua ia tautatala mai; peitai sa le’i tali atu i la’ua i se mea e tasi.",
                "20": "Ma sa oo ina latou o ese atu ma o atu i o latou ala, ae sa latou toe o ane i le aso na sosoo ai; ma sa toe taia foi i la’ua e le faamasino i o la’ua alafau. Ma sa toatele foi na o ane, ma taia i la’ua, ua fai mai: Pe lua te toe tutū ea ma faamasino i lenei nuu, ma ta’uleaga la matou tulafono? Afai ua ia te oulua se mana tele faapena aisea lua te le lavea’i ai oulua lava?",
                "21": "Ma e tele mea faapena sa latou fai mai ai ia te i la’ua, ma le lilivau o o latou nifo ia te i la’ua, ma tuufeanu i o la’ua luga, ma fai mai: E faape’ī o matou foliga pe a faasalaina i matou?",
                "22": "Ma e tele mea faapena, ioe, ituaiga o mea uma faapena sa latou fai mai ia te i la’ua; ma sa faapena ona latou tauemu ia te i la’ua mo aso e tele. Ma sa latou taofi meaai mai ia te i la’ua ina ia la’ua fia aai, faapea ma vai ina ia la’ua fia feinu; ma sa latou aveese foi mai ia te i la’ua o la’ua ofu ma sa la le lavalavā ai; ma sa faapea ona saisaia o i la’ua i maea malolosi, ma tuu i le falepuipui.",
                "23": "Ma sa oo ina ua mavae ona mafatia i la’ua faapea mo aso e tele, (ma o le aso sefulu lua, o le masina lona sefulu, i le lona sefulu o tausaga o le nofoa’iga a faamasino i le nuu o Nifae) sa o atu ai le faamasino sili i luga o le nuu o Amonaea ma le toatele o o latou a’oa’o ma o latou loia i le falepuipui, lea sa saisaia ai Alema ma Amoleka i maea.",
                "24": "Ma sa tula’i le faamasino sili i o la’ua luma, ma toe taia i la’ua, ma fai atu ia te i la’ua: Afai ua ia te oulua le mana o le Atua, ia oulua lavea’i ia te oulua lava mai nei fusi, ona matou talitonu ai lea o le a faaumatia e le Alii le nuu lenei e tusa ma a oulua upu.",
                "25": "Ma sa oo ina latou o atu uma ma taia i la’ua, ma fai atu upu lava e tasi, seia oo lava i le tagata mulimuli; ma ina ua uma ona tautala atu o le tagata mulimuli ia te i la’ua sa oo ifo le mana o le Atua i luga o Alema ma Amoleka, ma sa la tutula’i a’e ma tutū i luga i o la’ua vae.",
                "26": "Ma sa alaga atu Alema, ua faapea atu: O le a le umi ma te onosaia ai nei puapuaga tetele, le Alii e? Le Alii e, ia tuu mai ia te i ma’ua le malosi e tusa ma lo ma’ua faatuatua ua ia Keriso, seia lavea’iina ai i ma’ua. Ona la motusi ai lea o maea sa saisai ai i la’ua; ma ina ua vaai mai tagata i lenei mea, sa amata ona latou sosola, ona ua oo mai i o latou luga le mata’u i le faafanoga.",
                "27": "Ma sa oo ina sa matuā tele lava lo latou matata’u ma sa latou pa’u’ū ifo i le eleele, ma sa latou le oo atu i le faitotoa i fafo o le falepuipui; ma sa matuā luluina tele le eleele, ma sa nuti puipui o le falepuipui, sa latou pa’u’ū i le eleele; ma o le faamasino sili, ma loia, ma faitaulaga, ma a’oa’o, o e na taiaina Alema ma Amoleka, sa fasiotia i le pa’ū o le falepuipui.",
                "28": "A’o Alema ma Amoleka, sa o mai i fafo o le falepuipui, ma sa le faamanu’alia i la’ua; ona sa tuu mai e le Alii ia te i la’ua le mana, e tusa ma lo la’ua faatuatua sa ia Keriso. Ma sa o mai sa’o i la’ua i fafo o le falepuipui; ma ua tatalaina i la’ua mai i o la’ua noanoataga; ma ua pa’ū le falepuipui i le eleele, ma o tagata uma sa i totonu o ona puipui, vaganā ai Alema ma Amoleka, sa fasiotia; ma sa la o atu sa’o loa lava i le aai.",
                "29": "O lenei ina ua faalogo mai tagata i se gogolo tele, sa latou taufetuli mai faatasi i motu o tagata e fia iloa lona pogai; ma ina ua latou vaai mai ia Alema ma Amoleka ua o mai i fafo o le falepuipui, ma ua pa’u‘ū i le eleele ona puipui, sa taia i latou i le mata’u tele, ma sa sosola ese mai luma o Alema ma Amoleka e pei ona sola ese se ’oti ma lana tama mai ni leona se lua; ma sa faapea ona latou sosola ese mai luma o Alema ma Amoleka."
            },
            "15": {
                "1": "Ma sa oo ina poloaiina Alema ma Amoleka ia o ese mai lena aai; ma sa la o ese atu, ma o mai seia oo mai i le laueleele o Saitoma; ma faauta, o iina na la maua i ai tagata uma o e na o ese mai le laueleele o Amonaea, o e na tutuli ese ma fetogia i maa, ona sa latou talitonu i upu a Alema.",
                "2": "Ma sa la faamatala atu ia te i latou mea uma na tutupu ia latou avā ma fanau, ma e uiga foi ia i la’ua lava, ma e uiga i lo la’ua mana o le laveaiina.",
                "3": "Ma sa faataotolia foi Seseroma i Saitoma ua ma’i, i se fiva mumū, lea na mafua mai i le puapuagatia tele o lona mafaufau ona o lana amio leaga, ona sa manatu o ia ua le toe i ai Alema ma Amoleka; ma sa manatu o ia ua fasiotia i laua ona o lana amioletonu. Ma o lenei agasala tele, ma le tele o isi ana agasala, sa atuatuvale ai lona mafaufau seia oo ina matuā tiga tele lava, sa le laveaiina mai ai; o lea na amata ai ona mū o ia i se mumū vevela.",
                "4": "O lenei, ina ua faalogo o ia ua i ai Alema ma Amoleka i le laueleele o Saitoma, sa amata ona toa lona loto; ma sa ia auina atu vave se feau ia te i la’ua, e manao ia i la’ua ia o mai ia te ia.",
                "5": "Ma sa oo ina o atu loa lava i la’ua, i le usiusitai i le feau lea sa ia auina mai ia te i la’ua; ma sa la o atu i totonu o le fale ia Seseroma; ma sa la maua atu o ia i luga o lona moega, ua gasegase, ua vaivai lava i se fiva mumū; ma sa mafatia tele foi lona mafaufau ona o ana amioletonu; ma ina ua vaai mai o ia ia te i la’ua, sa ia faaloaloa mai lona lima, ma aioi mai ia te i la’ua, ina ia la faamaloloina o ia.",
                "6": "Ma sa oo ina fai atu Alema ia te ia, ma uu i lona lima: Ua e talitonu ea i le mana o Keriso mo le faaolataga?",
                "7": "Ma sa tali mai o ia ma fai mai: Ioe, ua ou talitonu i upu uma na e a’oa’o mai.",
                "8": "Ma sa fai atu Alema: Afai ua e talitonu i le togiola a Keriso e mafai ona faamaloloina oe.",
                "9": "Ma sa fai mai o ia: Ioe, ua ou talitonu e tusa ma au upu.",
                "10": "Ma ona tagi atu ai lea o Alema i le Alii, ua faapea atu: Le Alii e, lo matou Atua, ia e alofa mutimutivale mai i lenei alii, ma faamaloloina o ia e tusa ma lona faatuatua lea ua ia Keriso.",
                "11": "Ma ina ua uma ona fai atu e Alema o nei upu, sa oso i luga Seseroma i ona vae, ma amata ona savali; ma sa faia lenei mea ma le ofo tele o tagata uma; ma sa alu atu le tala o lenei mea i le laueleele uma o Saitoma.",
                "12": "Ma sa papatiso Seseroma e Alema i le Alii; ma sa amata mai i lena taimi ma agai atu i le lumanai ona ia tala’i atu i tagata.",
                "13": "Ma sa faatuina e Alema se aulotu i le laueleele o Saitoma, ma faapaia faitaulaga ma a’oa’o i le laueleele, e papatiso mo le Alii soo se tasi o e sa mananao e papatisoina.",
                "14": "Ma sa oo ina sa toatele i latou; ona sa latou lolofi mai itulagi uma faataamilo ia Saitoma, ma ua papatisoina.",
                "15": "Ae o tagata sa i ai i le laueleele o Amonaea, sa tumau pea i latou o ni tagata loto-maaa ma ua maaa; ma sa latou le salamo ia latou agasala, ma latou tuua’i le mana uma o Alema ma Amoleka i le tiapolo; ona sa latou auai i le faatuatuaga a Ne’oa, ma sa latou le talitonu i le salamo mai i a latou agasala.",
                "16": "Ma sa oo ina o Alema ma Amoleka, ina ua lafoai atu e Amoleka o ana auro uma, ma ario, ma ana mea taua uma, ia sa i le laueleele o Amonaea, mo le afioga a le Atua, ina ua teena o ia e i latou o e sa avea ma ana uo ma lona tamā foi ma ona aiga;",
                "17": "O lea, ina ua uma ona faatuina e Alema le ekalesia i Saitoma, ina ua vaaia se taofiga tele, ioe, ina ua vaaia ua taofia tagata ona o le faamaualuluga o o latou loto, ma amata ona latou faalotomaualalalo i latou lava i luma o le Atua, ma amata ona latou faapotopoto faatasi i latou lava i o latou falesa e tapuai i le Atua i luma o le fatafaitaulaga, mataala ma tatalo e le aunoa, ina ia laveaiina i latou mai ia Satani, ma mai le oti, ma mai le faafanoga—",
                "18": "O lenei e pei ona ou fai atu, ina ua vaai Alema i nei mea uma, o lea na ia ave ai Amoleka ma o mai i le laueleele o Sara’emila, ma sa ia ave o ia i lona lava fale, ma tausi ia te ia i ona puapuaga, ma faamalosi o ia i la le Alii.",
                "19": "Ma sa faapea ona iu o le lona sefulu o tausaga o le nofoaiga a faamasino i luga o le laueleele o Nifae."
            },
            "16": {
                "1": "Ma sa oo i le lona sefulu tasi o tausaga o le nofoaiga a faamasino i luga o le nuu o Nifae, i le aso lona lima o le masina lona lua, sa i ai le filemu tele i le laueleele o Sara’emila, ona sa leai ni taua po o ni finauga mo ni nai tausaga, seia oo mai i le aso lona lima o le masina lona lua i le sefulu tasi o tausaga, lea na faalogoina ai se alaga o le taua i le laueleele atoa.",
                "2": "Aua faauta, sa o mai autau a sa Lamanā i luga a’e i le itu o le vao, i tuaoi o le laueleele, seia oo mai i le aai o Amonaea, ma amata ona fasiotia tagata ma faaumatia le aai.",
                "3": "Ma o lenei sa oo ina lei mafai e sa Nifaē ona faatu se autau ia lava e tutuli ese ai i latou mai le laueleele, sa latou faaumatiaina tagata o e sa i le aai o Amonaea, ma isi foi sa i tuaoi o Noa, ma ave isi faatagataotaua i le vao.",
                "4": "O lenei sa oo ina mananao sa Nifaē ia maua mai i latou o e na aveese atu faatagataotaua i le vao.",
                "5": "O lea, o ia o le na tofia e avea ma kapeteni sili i luga o autau a sa Nifaē, (ma o lona igoa o Sorama, ma sa ia te ia ni atalii e toalua, o Liae ma Asa)—o lenei ina ua iloa e Sorama ma ona atalii e toalua, o Alema o le faitaulaga sili o le ekalesia, ma ina ua faalogo ua ia te ia le agaga o valoaga, o lea na latou o atu ai ia te ia ma talosaga atu ia te ia e fia iloa po o fea e finagalo le Alii latou te o atu i ai i le vao e saili ai o latou uso, o e na ave faatagataotaua e sa Lamanā.",
                "6": "Ma sa oo ina ole atu Alema i le Alii e uiga i le mataupu. Ma sa toe foi mai Alema ma fai atu ia te i latou: Faauta, o le a sopoia e sa Lamanā le vaitafe o Saitonu i le vao i le itu i saute, e mamao ese i luga i tala atu o tuaoi o le laueleele o Maneti. Ma faauta o iina o le a outou fetaiai ai ma i latou, i le itu i sasae o le vaitafe o Saitonu, ma o iina o le a tuu atu ai e le Alii ia te oe ou uso o e ua ave faatagataotaua e sa Lamanā.",
                "7": "Ma sa oo ina sopoia e Sorama ma ona atalii le vaitafe o Saitonu, faatasi ma a latou autau, ma savavali ese atu i tala atu o tuaoi o Maneti i le vao i le itu i saute, lea sa i le itu i sasae o le vaitafe o Saitonu.",
                "8": "Ma sa latou o atu i autau a sa Lamanā, ma sa faataapeapeina sa Lamanā ma tutulia i le vao; ma sa latou ave o latou uso o e na ave faatagataotaua e sa Lamanā, ma sa leai se tagata e toatasi o i latou o e na ave faatagataotauaina na leiloa. Ma sa aumai i latou e o latou uso e nonofo i o latou lava laueleele.",
                "9": "Ma sa faapea ona iu o le lona sefulu tasi o tausaga o faamasino, ua tutuli ese sa Lamanā mai le laueleele, ma ua faaumatia tagata o Amonaea; ioe, sa faaumatia tagata ola uma o sa Amonaeā, ma lo latou aai tele foi, lea sa latou fai mai e le mafai e le Atua ona faaumatia, ona o lona malosi.",
                "10": "Ae faauta, e tasi le aso ua tuufua ai; ma sa faataugā e ulī ma manu feai o le vao ia tino o tagata oti.",
                "11": "Ae ui i lea, ina ua mavae ni aso e tele, sa faaputuina o latou tino oti i luga o le fogaeleele, ma sa tanumia i latou i se fanuatanu papa’u. Ma o lenei sa matuā malosi tele lo latou manogi sa le o atu i ai tagata mo le tele o tausaga e fai mo i latou le laueleele o Amonaea. Ma sa ta’ua o le Tafuna’iga a le au Ne’oā; ona o i latou o ē na fasiotia, o i latou ia o le faatuatuaga a Ne’oa; ma ua tumau le tuufua o o latou laueleele.",
                "12": "Ma sa le toe o mai sa Lamanā e faasagatau mai ia sa Nifaē seia oo i le lona sefulu fa o tausaga o le nofoaiga a faamasino i nuu o Nifae. Ma sa faapea ona maua ai e le nuu o Nifae le filemu e le aunoa i le laueleele atoa mo le tolu o tausaga.",
                "13": "Ma sa o atu Alema ma Amoleka ma tala’i atu le salamo i tagata i o latou malumalu, ma i o latou falesa, ma i o latou sunako foi, ia na fausia e tusa ma le ala a tagata Iutaia.",
                "14": "Ma o le toatele o e na fia faalogologo ia laua upu, o i latou ia sa la avatu pea lava i ai le afioga a le Atua, e aunoa ma se faailoga tagata.",
                "15": "Ma sa faapea ona o atu o Alema ma Amoleka, ma le toatele atu foi o e na filifilia mo le galuega, e tala’i atu ana afioga i le laueleele atoa. Ma o le faatuina o le ekalesia sa faalauteleina i le laueleele atoa, i itulagi uma o faataamilo ai, i totonu o tagata uma o sa Nifaē.",
                "16": "Ma sa leai se faailoga tagata i totonu o i latou; sa liligi ifo e le Alii lona Agaga i luga o le laueleele atoa e saunia ai mafaufau o le fanauga a tagata, pe saunia ai o latou loto, e talia ana afioga lea o le a a’oa’oina i totonu o i latou i le taimi o lona afio mai—",
                "17": "Ina ia latou lē faamaaa e faasaga i ana afioga, ina ia lē mafai ona latou lē talitonu, ma o atu ai i le faafanoga, ae ia mafai ai ona latou talia ana afioga ma le olioli, ma sulu i totonu ia avea o se lālā o le vine, ina ia mafai ona latou ulu atu i le malologa o le Alii lo latou Atua.",
                "18": "O lenei o faitaulaga na o e na o atu i totonu o le nuu sa latou tala’i atu e faasaga i pepelo uma, ma le taufaasee, ma le losilosivale, ma finauga, ma le taufaaleaga, ma le taufaifai, ma le gaoi, faomea, vete, fasioti tagata, faia o le mulilua, ma ituaiga uma o faitaaga; ma alalaga atu, e lē tatau ona i ai o nei mea—",
                "19": "Ma folafola atu mea ua lata ona oo mai; ioe, folafola atu le afio mai o le Alo o le Atua, o ona mafatiaga ma lona maliu, ma le toetutu mai foi o e ua oti.",
                "20": "Ma e toatele tagata sa fesili e uiga i le nofoaga o le a afio mai i ai le Alo o le Atua; ma sa a’oa’oina i latou o le a afio mai o ia ia te i latou pe a mavae lona toetu mai; ma o lenei mea sa faalogo mai i ai tagata ma le olioli tele ma le fiafia.",
                "21": "Ma o lenei ina ua uma ona faatumauina o le ekalesia i le laueleele atoa—ina ua maua le manumalo i le tiapolo, ma ua tala’i atu le afioga a le Atua i lona mamā i le laueleele uma, ma ua liligi ifo e le Alii ana faamanuiaga i luga o tagata—sa faapea ona ’u o le lona sefulu fa o tausaga o le nofoaiga a faamasino i le nuu o Nifae."
            },
            "17": {
                "intro": "O se tala i atalii o Mosaea, o e sa teena a latou aiā i le malo mo le afioga a le Atua, ma o a’e i le laueleele o Nifae e talai atu ia sa Lamanā; o o latou mafatiaga ma laveaiina—e tusa ma le talafaamaumau a Alema.",
                "1": "Ma o lenei sa oo ina a’o malaga atu Alema mai le laueleele o Kitiona agai i le itu i saute, e alu ese atu i le laueleele o Maneti, faauta, sa ofo o ia, i lona feiloai ma atalii o Mosaea, o malaga atu agai i le laueleele o Sara’emila.",
                "2": "O lenei o atalii nei o Mosaea sa faatasi ma Alema i le taimi na afio muamua ifo ai le agelu ia te ia; o lea sa olioli tele Alema i le vaai atu i ona uso; ma o le mea na faatele atili ai lona olioli, ona sa avea pea i latou ma ona uso i le Alii; ioe, ma sa latou matuā malolosi i le malamalama o le upumoni; ona o i latou o ni alii mafaufau lelei ma sa latou suesue i tusitusiga paia ma le filigā, ina ia latou iloa le afioga a le Atua.",
                "3": "Ae sa le ona pau lea; sa latou tuu atu i latou lava i le tatalo tele, ma le anapogi; o lea na i ai ai ia i latou le agaga o valoaga, ma le agaga o faaaliga, ma a latou a’oa’o atu, sa latou a’oa’o atu ma le mana ma le pule mai le Atua.",
                "4": "Ma sa latou a’oa’o atu le afioga a le Atua i totonu o sa Lamanā mo le va o le sefulu fa tausaga, ona sa faamanuiaina tele i latou i lo latou aumaia o le toatele i le malamalama o le upumoni; ioe, o le mana o a latou upu na aumai ai le toatele i luma o le fatafaitaulaga a le Atua, e valaau atu i lona suafa ma ta’uta’u atu a latou agasala i ona luma.",
                "5": "O lenei o tulaga nei na oo ia te i latou ia latou malaga, ona sa tele o latou puapuaga; sa latou mafatia tele, i le tino ma le mafaufau, e pei o le fia aai, fia inu ma le le lavavā, ma le tele foi o tauiviga i la le agaga.",
                "6": "O lenei o a latou malaga nei: Ina ua latou tuua lo latou tamā, o Mosaea, i le tausaga muamua o faamasino; ina ua latou teena le malo lea sa manao lo latou tamā e faaee i o latou luga, ma o le mea foi lenei sa i mafaufau o le nuu;",
                "7": "Ae ui i lea sa latou o ese atu mai le laueleele o Sara’emila, ma ave a latou pelu, ma a latou tao, ma a latou aufana, ma a latou ufanafana, ma a latou maatā; ma sa latou faia lenei mea ina ia mafai ona latou maua o ni meaai mo i latou lava a’o latou i ai i le vao.",
                "8": "Ma sa faapea ona latou o ese atu i le vao faatasi ma o latou aofai o tagata sa latou filifilia, e o a’e i le laueleele o Nifae, e tala’i atu le afioga a le Atua ia sa Lamanā.",
                "9": "Ma sa oo ina latou malaga atu i le vao mo aso e tele, ma sa latou anapopogi soo ma tatalo soo ina ia tuu mai e le Alii se vaega o lona Agaga e o faatasi ma i latou, ma mafuta faatasi ma i latou, ina ia mafai ona avea i latou o ni meafaigaluega i aao o le Atua e aumaia, pe afai e mafai, o latou uso, o sa Lamanā, i le malamalama o le upumoni, i le malamalama i le leaga o uputuu a o latou tamā, ia ua le sa’o.",
                "10": "Ma sa oo ina asiasi mai le Alii ia te i latou e ala i lona Agaga, ma fetalai mai ia te i latou: Ia faamafanafanaina outou. Ma sa faamafanafanaina i latou.",
                "11": "Ma sa fetalai mai foi le Alii ia te i latou: Ia outou o atu i totonu o sa Lamanā, o outou uso, ma faatuina la’u upu; peitai ia outou onosai i le tali-tiga ma puapuaga, ina ia mafai ona outou faaali atu faataitaiga lelei ia te i latou e ala atu ia te au, ma o le a ou faia outou o se mea faigaluega i o’u lima mo le faaolataga o agaga e toatele.",
                "12": "Ma sa oo ina lotoa loto o atalii o Mosaea, ma i latou foi o e na faatasi ma i latou, e o atu ia sa Lamanā e talai atu ia te i latou le afioga a le Atua.",
                "13": "Ma sa oo ina ua latou taunuu atu i tuaoi o le laueleele o sa Lamanā, sa latou faataape i latou lava ma alu ese atu le tasi mai le isi, ma faalagolago i le Alii o le a latou toe feiloai i le faaiuga o la latou seleselega; ona sa latou manatu ua telē lava le galuega lea ua latou amataina.",
                "14": "Ma e moni lava sa matua tele lava, ona sa latou saunia e tala’i atu le afioga a le Atua i ni tagata aivao, ma lotomaaa ma feai; o ni tagata sa fiafia i le fasiotia o sa Nifaē, ma gaoi ma vete a latou mea; ma sa tuinanau o latou loto i oa, po o auro ma ario, ma maa taua; ae sa latou saili ia maua nei mea i le fasioti tagata ma le vete, ina ia latou lē galulue i o latou lava lima mo nei mea.",
                "15": "Sa faapea ona avea ai i latou o ni tagata paie tele, o le toatele o i latou sa tapuai i tupua, ma sa pa’ū ifo i o latou luga le fetuu a le Atua ona o uputuu a o latou tamā; e ui i lea sa tuu atu ia te i latou folafolaga a le Alii i luga o tulaga o le salamo.",
                "16": "O lea, o le pogai lenei na amata ai e atalii o Mosaea le galuega e fai, ina atonu e mafai ai ona latou aumai o i latou i le salamo; ina atonu e mafai ai ona latou aumai o i latou ia latou iloa e uiga i le fuafuaga o le togiola.",
                "17": "O lea na latou faataape ai i latou lava mai le tasi, ma o atu ia i latou, e taitoatasi le tagata na’o ia, e tusa ma le afioga ma le mana a le Atua na tuuina mai ia te ia.",
                "18": "O lenei ona o Amona sa ta’ita’i ia i latou, pe ona sa ia auauna atu ia te i latou, sa alu ese atu o ia mai ia i latou, ina ua uma ona ia faamanuia ia te i latou e tusa ma o latou tofitofiga eseese, ina ua uma ona ia tuu atu o le afioga a le Atua ia te i latou, pe auauna atu ia te i latou a’o le’i alu ese atu o ia; ma sa faapea ona latou o atu ia latou malaga eseese i le laueleele atoa.",
                "19": "Ma sa alu atu Amona i le laueleele o Isamaeli, o le laueleele lea na faaigoa i atalii o Isamaeli, oē ua avea foi ma sa Lamanā.",
                "20": "Ma ina ua ulu atu Amona i le laueleele o Isamaeli, sa ave o ia e sa Lamanā ma saisai o ia, e tusa ma la latou masani o le saisai o sa Nifaē uma e pa’u’ū atu i o latou lima, ma ave i latou i luma o le tupu; ma sa faapea ona tuu ai i le filifiliga a le tupu pe fasioti i latou, pe taofi i latou e faatagataotauaina, pe lafo i latou i le falepuipui, pe tutuli ese i latou mai lona laueleele, e tusa ma lona loto ma lana filifiliga.",
                "21": "Ma sa faapea ona avatu o Amona i luma o le tupu o lē na pule i le laueleele o Isamaeli; ma o lona igoa o Lamonae; ma o ia o sē e tupuga mai ia Isamaeli.",
                "22": "Ma sa fesili atu le tupu ia Amona pe o lona manao e fia nofo i le laueleele i totonu o sa Lamanā, po o totonu o lona nuu.",
                "23": "Ma sa fai atu Amona ia te ia: Ioe, ou te manao ou te nofo i totonu o lenei nuu mo se taimi; ioe, ma atonu foi seia oo i le aso ou te oti ai.",
                "24": "Ma sa oo ina fiafia tele le tupu o Lamonae ia Amona, ma faatonu atu ia tatalaina ona noanoaga; ma sa ia manao ia ave e Amona se tasi o ona afafine e fai ma ana avā.",
                "25": "Peitai sa fai atu Amona ia te ia: E leai, ae o le a avea a’u ma āu auauna. O lea na avea ai Amona ma se auauna i le tupu o Lamonae. Ma sa oo ina tuu o ia i totonu faatasi ma isi auauna e leoleo lafu manu a Lamonae, e tusa ma le masani a sa Lamanā.",
                "26": "Ma ina ua mavae aso e tolu talu ona auauna atu o ia i le tupu, a’o latou faatasi ma auauna sa Lamanā o o atu ma a latou lafu manu i se mea sa i ai vai, lea sa ta’ua o le vai o Sevusa, ma o iina sa tulituli atu i ai e sa Lamanā a latou lafu manu, ina ia mafai ona latou maua ai se suavai—",
                "27": "O lea a’o tulituli atu e Amona ma auauna a le tupu a latou lafu manu i lenei nofoaga o le vai, faauta, sa tutū mai ni isi o sa Lamanā, o e sa i le vai faatasi ma a latou lafu manu, ma faasalalau lafu manu a Amona ma auauna a le tupu, ma sa latou matua’i faasalalauina i latou ma na oo ai ina latou sosola i ala eseese.",
                "28": "O lenei sa amata ona muimui o auauna a le tupu, fai mai: O le a fasioti nei i tatou e le tupu, e pei ona ia faia i o tatou uso ona sa faasalalauina a latou lafu manu e le amio leaga o nei tagata. Ma sa amata ona latou fetagisi tetele, fai mai: Faauta, ua salalau nei a tatou lafu manu.",
                "29": "O lenei sa latou fetagisi ona o le matata’u ne’i fasiotia i latou. O lenei ina ua vaai atu Amona i lenei mea sa faatumulia lona loto i totonu o ia i le olioli; ona, sa faapea ifo o ia, o le a ou faaali atu lo’u mana ia te i latou nei o o’u uso a auauna, po o le mana ua ia te a’u, e toe aumai ai nei lafu manu i le tupu, ina ia mafai ona ou manumalo i loto o o’u uso a auauna nei, ina ia mafai ona ou ta’ita’i mai o i latou ia talitonu i a’u upu.",
                "30": "Ma o lenei, o manatu ia o Amona, ina ua vaai atu o ia i puapuaga o i latou o e na ia ta’ua o ona uso.",
                "31": "Ma sa oo ina ia faalototeteleina i latou i ana upu, ua fai atu: O’u uso e, ia outou lototetele ma ia tatou o e saili mai lafu manu, ma o le a tatou faapotopoto faatasi mai i latou ma toe aumai i latou i le nofoaga o le vai; ma o le a faapea ona tatou faasaoina ai lafu manu mo le tupu ma o le a ia le fasiotia ai i tatou.",
                "32": "Ma sa oo ina latou o atu e saili mai lafu manu, ma sa latou mulimuli atu ia Amona, ma sa latou taufetuli atu ma le vave tele ma sisi’o mai lafu manu a le tupu ma toe faapotopoto faatasi mai i latou i le nofoaga o le vai.",
                "33": "Ma sa toe tutū mai na tagata e faasalalau a latou lafu manu; peitai sa fai atu Amona i ona uso: Si’osi’o faataamilo le lafu manu ina ia le sosola; ma o le a ou alu atu e tauivi ma tagata ia o ē ua faasalalauina a tatou lafu manu.",
                "34": "O lea sa latou faia e pei ona faatonuina ai i latou e Amona, ma ua alu atu o ia ma tulai e tauivi ma i latou o ē na tutū i tafatafa o vai o Sevusa; ma sa toatele e lē toaitiiti i latou.",
                "35": "O lea sa latou lē fefefe ia Amona, ona sa latou manatu e mafai e le toatasi o o latou tagata ona fasioti ia te ia e tusa ma la latou filifiliga, ona sa latou le iloa sa folafola mai le Alii ia Mosaea o le a ia laveaiina ona atalii mai o latou lima; latou te le’i iloa foi se mea e uiga i le Alii; o lea sa latou fiafia ai i le faaumatiaina o o latou uso; ma o le pogai lea na latou tutū mai ai e faasalalau lafu manu a le tupu.",
                "36": "Peitai sa tulai atu Amona ma amata ona ia sasau atu o maa ia te i latou i lana maatā; ioe, sa ia liai atu maa ma le mana malosi i totonu o i latou; ma sa faapea ona ia fasia ai se vaega mautinoa o i latou ma sa oo ai ina amata ona latou ofo i lona mana; ae ui i lea sa latou feitai ona o o latou uso na fasia, ma sa latou lotonaunau ia mafai ona pa’ū o ia; o lea, ina ua iloa ua lē mafai ona lavea o ia i a latou maa, sa latou tula’i mai ma a latou uatogi e fasioti ai o ia.",
                "37": "Ae faauta, o tagata uma taitoatasi na sii i luga lana uatogi e ta Amona, sa ia vavae ese o latou lima i lana pelu; ona sa ia talitalia a latou ta i le taia o o latou lima i le lau o lana pelu, sa oo ina amata ona latou ofo, ma amata ona sosola ese mai ona luma; ioe, ma sa le toaitiiti lo latou aofai; ma sa ia faia ia latou sosola ese e ala i le malosi o lona lima.",
                "38": "O lenei e toaono i latou na pa’u’ū i le maatā, ae sa ia le’i fasiotia se tasi i lana pelu vagana ai lo latou taitai; ma sa ia vavae ese le tele o o latou lima na sii e faasaga ia te ia, ma sa le toaitiiti i latou.",
                "39": "Ma ina ua uma ona ia tutuli mamao ese i latou, sa ia toe foi mai ma latou faainu a latou lafu manu ma toe faafoi i latou i fanua e tausi ai manu a le tupu, ma ona latou o atu ai lea i le tupu, ma aveina atu lima na vavae ese i le pelu a Amona, o i latou o e na saili e fasioti ia te ia; ma avatu i latou i le tupu mo se molimau o mea na latou faia."
            },
            "18": {
                "1": "Ma sa oo ina faatonu atu le tupu o Lamonae ia tutula’i mai ana auauna ma molimau mai i mea uma ia sa latou vaai i ai e uiga i le mataupu.",
                "2": "Ma ina ua uma ona latou molimau atu i mea na latou vaai i ai, ma ua iloa ai e ia le faamaoni o Amona i le faasaoina o ana lafu manu, ma e uiga foi i lona mana tele i le tauiviga faasaga ia te i latou o ē na saili e fasioti ia te ia, sa ofo tele o ia, ma fai mai: E moni lava, ua sili atu lenei nai lo o se tagata. Faauta, pe le o le Agaga Silisili ea lenei o lē ua ia auina mai faasalaga matautia faapea i luga o lenei nuu, ona o lo latou fasioti tagata?",
                "3": "Ma sa latou tali atu i le tupu, ma fai atu: Pe o ia o le Agaga Silisili po o se tagata, matou te le iloa; ae ona pau lenei o le mea ua matou iloa, e le mafai ona fasiotia o ia e fili o le tupu; pe mafai foi ona latou faasalalauina o lafu manu a le tupu pe a faatasi o ia ma i matou, ona o lona atamai ma lona malosi tele; o lea, ua matou iloa ai o ia o se uo a le tupu. Ma o lenei, le tupu e, matou te lē talitonu ua i ai i se tagata se mana tele faapea, ona ua matou iloa e le mafai ona fasiotia o ia.",
                "4": "Ma o lenei, ina ua uma ona faalogo mai o le tupu i nei upu, sa ia fai mai ia te i latou: Ua ou iloa nei o ia o le Agaga Silisili; ma ua afio mai o ia i le taimi nei e faasao o outou ola, ina ia le mafai ona ou fasioti ia te outou e pei ona sa ou faia i o outou uso. O lenei o le Agaga Silisili lenei o lē na tautalatala i ai o tatou tamā.",
                "5": "O lea o le uputuu lenei a Lamonae, lea na ia maua mai i lona tamā, e faapea ua i ai se Agaga Silisili. Peitai e ui ina sa latou talitonu i se Agaga Silisili, sa latou manatu o soo se mea sa latou faia ua sa’o; ae ui i lea, sa amata ona mata’u tele Lamonae, i le fefe ne’i meaane ua ia faia le mea sesē i le fasiotia o ana auauna;",
                "6": "Auā sa ia fasiotia le toatele o i latou ona sa faasalalauina e o latou uso a latou lafu manu i le nofoaga o le vai; ma o lea, na fasiotia ai i latou ona sa latou tuu a latou lafu manu ia faasalalauina.",
                "7": "O lenei sa avea ma masani a nei sa Lamanā le tutū i tafatafa o vai o Sevusa e faasalalau lafu manu a tagata, ina ia mafai ona latou tutuli ese atu ai i o latou lava laueleele le tele o manu e faasalalauina, ona o se masani lea o le faia o le vete i totonu o i latou.",
                "8": "Ma sa oo ina fesili mai le tupu o Lamonae i ana auauna, e faapea: O fea o i ai lenei tagata ua i ai lena mana tele faapea?",
                "9": "Ma sa latou fai atu ia te ia: Faauta, o loo fafaga e ia au solofanua. O lenei sa poloaiina e le tupu ana auauna, a’o le’i oo i le taimi e faainu ai a latou lafu manu, ia latou saunia ana solofanua ma kariota, ma momoli atu o ia i le laueleele o Nifae; ona sa i ai se taumafataga tele sa atofa e faia i le laueleele o Nifae, e le tamā o Lamonae, o lē sa tupu i le laueleele uma.",
                "10": "O lenei ina ua faalogo mai le tupu o Lamonae o loo sauni e Amona ana solofanua ma ana kariota sa atili ofo o ia, ona o le faamaoni o Amona, ua faapea mai: E moni e le’i i ai lava se auauna i totonu o a’u auauna uma sa faamaoni e pei o lenei tagata; ona e oo lava i a’u poloaiga uma ua ia manatua ia faia i latou.",
                "11": "O lenei ua ou iloa moni lava o le Agaga Silisili lenei; ma ou te manao ia te ia ia sau i totonu ia te a’u, ae ou te fefe.",
                "12": "Ma sa oo ina ua uma ona saunia e Amona o solofanua ma kariota mo le tupu ma ana auauna, sa alu atu o ia i totonu i le tupu, ma sa vaai atu o ia ua sui foliga o le tupu; o lea na ia sauni ai e toe foi ese mai ona luma.",
                "13": "Ma sa fai atu se tasi o auauna a le tupu ia te ia, Rapana e, o lona uiga, pe a faaliliuina, o le tupu mamana po o le tupu silisili, i lo latou manatu i o latou tupu ua mamana lava i latou; ma sa faapea ona ia fai atu ia te ia: Rapana e, ua finagalo le tupu ia e nofo mai.",
                "14": "O lea na liliu atu ai e Amona o ia lava i le tupu, ma fai atu ia te ia: Le tupu e, o se a se mea ua e finagalo i ai ou te faia mo oe? Ma sa le tali mai le tupu ia te ia mo le va o se itula, e tusa ma la latou taimi, ona sa le iloa e ia se mea e tatau ona ia fai mai ia te ia.",
                "15": "Ma sa oo ina toe fai atu Amona ia te ia: O le a se mea ua e finagalo i ai mai ia te a’u? Peitai sa le tali mai lava le tupu ia te ia.",
                "16": "Ma sa oo ina ua faatumuina Amona i le Agaga o le Atua, o lea na ia iloa ai mafaufauga o le tupu. Ma sa ia fai atu ia te ia: Pe ona ua e faafofoga ea sa ou puipuia au auauna ma au lafu manu, ma fasioti le toafitu o o latou uso i le maatā ma le pelu, ma vavae ese lima o isi, ina ia puipuia ai au lafu manu ma au auauna; faauta, o le pogai ea lenei ua e ofo ai?",
                "17": "Ou te fai atu ia te oe, o le a ea le mea, ua e ofo tele ai faapea? Faauta, o a’u o se tagata, ma o a’u o lau auauna; o lea, soo se mea e te finagalo i ai ua sa’o, o le mea lena ou te faia.",
                "18": "O lenei ina ua faalogo mai le tupu i nei upu, sa toe ofo o ia, ona ua iloa e ia ua mafai e Amona ona iloa ona mafaufauga; ae e ui i lea, sa tatala e le tupu o Lamonae lona fofoga, ma fai mai ia te ia: O ai ea oe? O oe ea o lena Agaga Silisili, o lē ua silafia mea uma?",
                "19": "Sa tali atu Amona ma fai atu ia te ia: E lē o a’u lea.",
                "20": "Ma sa fai mai le tupu: E faapefea ona e iloa mafaufauga o lo’u loto? E mafai ona e tautala mai ma le lotoa, ma faamatala mai ia te a’u e uiga i nei mea; ma faamatala mai foi ia te a’u po o le a le mana na e fasiotia ma vavae ese ai lima o o’u uso, o ē na faataapeapeina a’u lafu manu—",
                "21": "Ma o lenei, afai e te faamatala mai nei mea ia te a’u, soo se mea e te manao i ai ou te avatu ia te oe; ma afai e manaomia ai, ou te leoleoina oe i a’u autau; peitai ua ou iloa ua sili atu lou mamana nai lo i latou uma; ae ui i lea, soo se mea e te manao i ai mai ia te a’u, ou te tuu atu ia te oe.",
                "22": "O lenei ona sa poto Amona, ae sa le gaoiā, sa ia fai atu ai ia Lamonae: E te faafofoga mai i a’u upu, pe afai ou te faamatala atu ia te oe po o le a le mana na ou faia ai nei mea? Ma o le mea lenei ou te manao i ai mai ia te oe.",
                "23": "Ma sa tali mai le tupu ia te ia, ma fai mai: Ioe, o le a ou talitonu i au upu uma. Ma sa faapea ona maua o ia i le faa’ole’ole.",
                "24": "Ma sa amata ona tautala atu o Amona ia te ia ma le lototele, ma fai atu ia te ia: E te talitonu ea e i ai se Atua?",
                "25": "Ma sa tali mai o ia, ma fai mai ia te ia: Ou te lē iloa le uiga o lena mea.",
                "26": "Ma ona fai atu lea o Amona: E te talitonu ea o loo i ai se Agaga Silisili?",
                "27": "Ma sa fai mai o ia, Ioe.",
                "28": "Ma sa fai atu Amona: O le Atua lenei. Ma sa toe fai atu Amona ia te ia: E te talitonu ea o lenei Agaga Silisili, o le Atua lea, na foafoaina mea uma ua i le lagi ma i le lalolagi?",
                "29": "Ma sa tali mai o ia: Ioe, ou te talitonu o ia na foafoaina mea uma ua i le lalolagi; ae ou te lē iloa le lagi.",
                "30": "Ma sa fai atu Amona ia te ia: O le lagi o se nofoaga lea ua afio ai le Atua ma ana agelu paia uma.",
                "31": "Ma sa fai mai le tupu o Lamonae: Pe ua i luga a’e ea o le lalolagi?",
                "32": "Ma sa fai atu Amona: Ioe, ma ua silasila mai o ia i lalo i le fanauga uma a tagata; ma ua silafia e ia mafaufauga ma faamoemoega uma o le loto; auā o lona aao na foafoaina ai i latou uma lava mai i le amataga.",
                "33": "Ma sa fai mai le tupu o Lamonae: Ou te talitonu i nei mea uma ua e tautala mai ai. Pe na auina mai ea oe mai le Atua?",
                "34": "Sa fai atu Amona ia te ia: O a’u o se tagata; ma o le tagata i le amataga sa foafoaina e tusa ma foliga o le Atua, ma ua valaauina a’u e lona Agaga Paia ou te a’oa’o atu nei mea i lenei nuu, ina ia mafai ona aumai i latou i le malamalama o mea ua tonu ma moni;",
                "35": "Ma ua nofo i totonu ia te au se vaega o lena Agaga, lea ua ia tuuina mai ia te au le malamalama, ma le mana foi e tusa ma lo’u faatuatua ma manaoga ia ua i ai i le Atua.",
                "36": "O lenei ina ua uma ona fai atu e Amona nei upu, sa ia amata mai i le foafoaga o le lalolagi, ma le foafoaga foi o Atamu, ma faamatala atu ia te ia mea uma e uiga i le pa’ū o le tagata, ma faamatala ma fola atu i ona luma talafaamaumau ma tusitusiga paia a le nuu, ia na fetalai i ai perofeta, seia oo mai i lalo i le taimi na tuua ai e lo latou tamā o Liae, Ierusalema.",
                "37": "Ma sa ia faamatala atu foi ia te i latou (ona o le tupu ma ana auauna sa tautala atu i ai) malaga uma a o latou tamā i le vao, ma o latou mafatiaga uma i le fia aai ma le fia feinu, ma o latou puapuaga, ma isi mea faapena.",
                "38": "Ma sa ia faamatala atu foi ia te i latou e uiga i fouvalega a Lamana ma Lemuelu, ma atalii o Isamaeli, ioe, o a latou fouvalega uma sa ia faamatala atu ia te i latou; ma sa ia faamalamalama atu foi ia te i latou talafaamaumau ma tusitusiga paia uma mai le taimi na tuua ai e Liae Ierusalema seia oo mai lava i le taimi nei.",
                "39": "Ae sa lē na o le pau lea; ona sa ia faamalamalama atu foi ia te i latou le fuafuaga o le togiola, lea na saunia mai le faavaega o le lalolagi; ma sa ia faailoa atu foi ia te i latou e uiga i le afio mai o Keriso, ma sa ia faailoa atu ia te i latou galuega uma a le Alii.",
                "40": "Ma sa oo ina ua uma ona fai atu e ia nei mea uma, ma faamalamalama atu ia mea i le tupu, sa oo ina talitonu le tupu i ana upu uma.",
                "41": "Ma sa amata ona ia tagi atu i le Alii, ua faapea atu: Le Alii e, ia e alofa mutimutivale mai; ia i ai i o’u luga, ma luga o lo’u nuu, lou alofa mutimutivale, e tusa ma lou alofa mutimutivale tele ua i ai ia te oe i luga o le nuu o Nifae.",
                "42": "Ma o lenei, ina ua uma ona fai mai e ia nei upu, sa pa’ū ifo o ia i le eleele, e peiseai ua oti o ia.",
                "43": "Ma sa oo ina ave o ia e ana auauna ma avatu o ia i totonu i lana masiofo, ma faataoto o ia i luga o se moega; ma sa taoto o ia mo le va o ao e lua ma po e lua e peiseai ua oti o ia; ma sa fetagisi faanoanoa lana masiofo, ma ona atalii, ma ona afafine i ona luga, e tusa ma le tu a sa Lamanā, ua fetagisi auēuē lava i lona toesea."
            },
            "19": {
                "1": "Ma sa oo ina ua mavae ao e lua ma po e lua sa latou faia o le a ave lona tino ma tuu i se tuugamau, lea sa latou faia mo le faamoemoe e teu ai o latou tagata oti.",
                "2": "O lenei ina ua faalogo le masiofo i le ta’uta’ua o Amona, o lea na ia auina atu ai se feau ia te ia ma manao ia sau o ia i totonu ia te ia.",
                "3": "Ma sa oo ina faia e Amona e pei ona poloaiina ai o ia, ma ua alu atu i le masiofo, ma fia iloa po o le a le mea ua ia finagalo i ai na te faia.",
                "4": "Ma sa ia fai mai ia te ia: Sa faailoa mai ia te au e auauna a la’u tane e faapea o oe o se perofeta a se Atua paia, ma ua ia te oe le mana e fai ai galuega mamana e tele i lona suafa;",
                "5": "O lea, afai o le tulaga lea, ou te manao ia e maliu atu i totonu ma silasila i lau tane, ona ua taoto nei o ia i luga o lona moega mo le va o ao e lua ma po e lua; ma ua fai mai ni isi e le’i oti o ia, ae fai mai isi ua oti o ia ma ua manogi, ma ua tatau ona tuu o ia i le tuugamau; ae ia te a’u lava ia, e le’i manogi o ia ia te au.",
                "6": "O lenei, o le mea lenei sa manao i ai Amona, ona sa ia iloa ua i ai le tupu o Lamonae i lalo i le mana o le Atua; sa ia iloa ua toesea le veli pogisa o le lē talitonu mai lona mafaufau, ma o le malamalama lea ua faamalamalamaina ai lona mafaufau, o le malamalama lea o le mamalu o le Atua, o se malamalama ofoofogia lea o lona agalelei—ioe, o lenei malamalama sa faatumulia ai lona agaga i le olioli tele na’uā, ua tafi ese ai le ao o le pogisa, ma ua faamumū a’e ai i lona agaga le malamalama o le ola tumau e faavavau, ioe, sa ia iloa o lenei mea ua faatoilaloina lona tino natura, ma ua segia ese atu ai o ia i la le Atua—",
                "7": "O lea, o le mea na manao mai ai le masiofo ia te ia ona pau lea o le mea na manao i ai. O lea, na alu atu ai o ia i totonu e vaai i le tupu e tusa ma le manao mai o le masiofo ia te ia; ma sa vaai o ia i le tupu, ma sa ia iloa e le’i maliu o ia.",
                "8": "Ma sa fai atu o ia i le masiofo: E le’i maliu o ia, ae o loo moe o ia i la le Atua, ma o le a toe tula’i mai o ia i le aso a taeao; o lea aua nei tanuina o ia.",
                "9": "Ona fai atu lea o Amona ia te ia: E te talitonu ea i lenei mea? Ma sa fai mai o ia ia te ia: Ua leai se molimau o ia te a’u vagana ai lau upu, ma le upu a a ma’ua auauna; ae ui i lea ou te talitonu o le a faapea lava e pei ona e fai mai.",
                "10": "Ma sa fai atu Amona ia te ia: Amuia lava oe ona o lou faatuatua tele; ou te fai atu ia te oe, le tamaitai e, e le’i i ai lava se faatuatua tele faapea i totonu o tagata uma o sa Nifaē.",
                "11": "Ma sa oo ina leoleo e ia le moega o lana tane, mai le taimi lena seia oo mai i le taimi o le aso na sosoo ai, lea na ta’u mai e Amona o le a tula’i mai ai o ia.",
                "12": "Ma sa oo ina tula’i mai o ia, e tusa ma upu a Amona; ma a’o tula’i a’e o ia, sa ia faaloloa mai lona lima i le fafine, ma fai mai: Ia faamanuina lava le suafa o le Atua, ma amuia lava oe.",
                "13": "Ona e pei ona mautinoa o loo e ola, faauta, sa ou vaai i lo’u Togiola; ma o le a afio mai o ia, ma fanau mai i se fafine, ma o le a ia togiolaina tagata uma o ē e talitonu i lona suafa. O lenei, ina ua uma ona ia fai mai o nei upu, sa faatumulia lona loto i totonu ia te ia, ma toe pa’ū ifo ai o ia i le olioli; ma sa pa’ū ifo foi le masiofo, ona ua lofituina i le Agaga.",
                "14": "O lenei ina ua vaai atu Amona ua liligi ifo le Agaga o le Alii e tusa ma ana tatalo i luga o sa Lamanā, o ona uso, o e sa avea ma pogai o le faanoanoa tele i totonu o sa Nifaē, po o totonu o tagata uma o le Atua ona o a latou amioletonu ma a latou uputuu, sa ia faapa’ū ifo i ona tulivae, ma amata ona ofoina atu lona agaga i le tatalo ma le faafetai i le Atua mo mea na ia faia mo ona uso; ma sa lofituina foi o ia i le olioli; ma sa faapea ona pa’u’ū uma ifo ai le toatolu o i latou i le eleele.",
                "15": "O lenei, ina ua vaai atu auauna a le tupu ua latou pa’u’ū ifo, sa amata foi ona latou tagi atu i le Atua, ona ua oo mai foi ia te i latou le matata’u i le Alii, ona o i latou ia sa tutula’i i luma o le tupu ma molimau atu ia te ia e uiga i le mana tele o Amona.",
                "16": "Ma sa oo ina latou valaau atu i le suafa o le Alii, ma lo latou malosi, seia oo ina latou pa’u’ū uma ifo i le eleele, vagana ai se tasi o fafine sa Lamanā, o lona igoa o Apiso, o ia o sē sa liua i le Alii i le tele o tausaga, ona o se faaaliga vaaia maoae a lona tamā—",
                "17": "O lea, ona ua liua mai i le Alii, ma sa ia le faailoa atu lava, o lea, ina ua ia vaai atu ua pa’u’ū uma ifo auauna a Lamonae i le eleele, ma lona matai tamaitai foi, le masiofo, ma o le tupu, ma Amona ua taatitia fāō i luga o le eleele, sa ia iloa o le mana lea o le Atua; ma i le manatu o le avanoa lenei e faailoa atu ai i tagata mea na tutupu i totonu ia te i latou, o lo latou vaai i lenei vaaiga o le a uunaia ai i latou ia talitonu i le mana o le Atua, o lea na ia momo’e atu ai mai lea fale i lea fale, ma faailoa atu i tagata.",
                "18": "Ma sa oo ina amata ona latou faapotopoto mai faatasi i latou lava i le maota o le tupu. Ma sa o mai se motu o tagata, ma i lo latou ofo, sa latou vaai atu ai i le tupu, ma le masiofo, ma a la’ua auauna ua fāō ifo i luga o le eleele, ma sa latou taatitia iina e peiseai ua feoti i latou; ma sa latou vaai atu foi ia Amona, ma faauta, o ia o se sa Nifaē.",
                "19": "Ma o lenei sa amata ona tomumumu tagata i totonu o i latou lava; ua fai mai ni isi o se mea leaga tele lenei ua oo mai i o latou luga, po o luga o le tupu ma lona auaiga, ona ua ia tuu le sa Nifaē e nofo i le laueleele.",
                "20": "Ae o isi, ua tetee mai ia te i latou, fai mai: Ua aumai e le tupu lenei leaga i lona auaiga, ona sa ia fasiotia ana auauna o ē sa latou tuu ia faasalalauina a latou lafu manu i vai o Sevusa.",
                "21": "Ma sa tetee mai foi ia te i latou tagata ia sa tutu i vai o Sevusa ma faasalalau lafu manu a le tupu, ona sa latou feitai ia Amona ona o ni isi o o latou uso na ia fasiotia i vai o Sevusa, a’o puipuia e ia lafu manu a le tupu.",
                "22": "O lenei, o se tasi o i latou ia, o lē o lona uso lea na fasiotia i le pelu a Amona, ona o lona ita tele ia Amona, na se’i ai lana pelu ma alu atu ia mafai ona ia faapa’ūina i luga o Amona, e fasioti ai o ia; ma a’o ia sii a’e le pelu e ta ia te ia, faauta, na pa’ū ifo o ia ua oti.",
                "23": "O lenei ua tatou iloa sa lē mafai ona fasiotia Amona, ona sa fetalai le Alii ia Mosaea, lona tamā: O le a ou faasaoina o ia, o le a faia ia te ia e tusa ma lou faatuatua—o lea, na tuuina atu ai o ia e Mosaea i le Alii.",
                "24": "Ma sa oo ina ua vaai mai le motu o tagata ua pa’ū ifo le tagata lea ua oti, o lē na sii a’e lana pelu e fasioti ia Amona, sa oo ifo le matata’u i luga o i latou uma, ma sa latou fefefe e aapa atu o latou lima e pa’i ia te ia, po o soo se tasi o i latou o e ua pa’u’ū; ma sa amata ona latou toe taufaiofo i totonu o i latou lava po o le a le mafuaaga o lenei mana tele, pe o le a foi le uiga o nei mea uma.",
                "25": "Ma sa oo ina sa i ai se toatele i totonu o i latou o ē na fai mai o Amona o le Agaga Silisili lea, ae sa fai mai isi na auina mai o ia e le Agaga Silisili;",
                "26": "Ae o isi, ua latou a’oa’i atu ia i latou uma, fai mai, o ia o se sau’ai, o lē ua auina mai e sa Nifaē e faatigā mai ia i latou.",
                "27": "Ma sa i ai ni isi sa fai mai o Amona na auina mai e le Agaga Silisili e faapuapuagatia i latou ona o a latou amioletonu; ma o le Agaga Silisili lea sa i ai pea ia sa Nifaē, o lē na lavea’ia pea i latou mai o latou lima; ma sa latou fai mai o le Agaga Silisili lenei o lē na ia faaumatiaina le toatele o o latou uso, sa Lamanā.",
                "28": "Ma sa faapea ona amata ona matuā tetele le finauga i totonu o i latou. Ma a’o faapea ona latou fefinaua’i, sa sau le auauna fafine o lē na ala ai ona faapotopoto faatasi le motu o tagata, ma ina ua vaai atu o ia i le finauga ua i ai i totonu o le motu o tagata, sa faanoanoa tele o ia, ua oo lava ina tagi.",
                "29": "Ma sa oo ina alu atu o ia ma tago i le lima o le masiofo, atonu pe mafai ona ia faatulai mai o ia mai le eleele; ma o le vave lava na pai atu ai o ia i lona lima na tulai mai ai o ia ma ua tu i luga i ona vae, ma alaga i le leo tele, fai mai: E, Iesu e faamanūina, o lē ua ia lavea’i a’u mai se seoli mata’utia! E, le Atua e faamanūina, ia e alofa mutimutivale mai i lenei nuu!",
                "30": "Ma ina ua uma ona ia fai mai o nei upu, sa tuufaatasi e ia ona lima, ua tumu i le olioli, ma tautala mai i upu e tele sa lē malamalama i ai se tasi; ma ina ua uma ona ia faia o lenei mea, sa tago atu o ia i le tupu, o Lamonae, i le lima, ma faauta ua tula’i mai o ia, ma ua tu i luga i ona vae.",
                "31": "Ma o ia, i le taimi lava lea, i le vaai atu i le finauga ua i totonu o lona nuu, ua ia alu atu ma amata ona ia a’oa’iina i latou, ma a’oa’o atu ia te i latou upu na ia faalogo i ai mai le fofoga o Amona; ma o le toatele o i latou sa faalogo i ana upu, sa talitonu, ma sa liua i le Alii.",
                "32": "Peitai sa i ai le toatele i totonu o i latou o e sa le fia faalogo i ana upu; o lea sa latou o ese atu ai i o latou ala.",
                "33": "Ma sa oo ina ua tula’i mai Amona, sa ia fesoasoani atu foi ia te i latou, ma sa faapea foi ona faia e auauna uma a Lamonae; ma sa latou tautino uma atu i le nuu le mea e tasi—e faapea ua suia o latou loto; ua lē toe i ai ia te i latou se manao e fai mea leaga.",
                "34": "Ma faauta, e toatele sa latou tautino atu i le nuu, sa latou vaai i agelu ma sa fetautalatalaa’i ma i latou; ma o lea na latou ta’u atu ai ia te i latou mea a le Atua, ma lana amiotonu.",
                "35": "Ma sa oo ina sa i ai le toatele sa talitonu ia latou upu; ma o le toatele na talitonu sa papatisoina; ma sa oo ina avea i latou ma tagata amiotonu, ma sa latou faatuina se aulotu i totonu o i latou lava.",
                "36": "Ma sa faapea ona amata o le galuega a le Alii i totonu o sa Lamanā; o lea sa faapea ona amata ona liligi ifo e le Alii lona Agaga i luga o i latou; ma ua tatou vaai, ua faaloaloa mai lona aao i tagata uma o ē e salamo ma talitonu i lona suafa."
            },
            "20": {
                "1": "Ma sa oo ina ua uma ona latou faatuina se ekalesia i lena laueleele, sa manao le tupu o Lamonae ia Amona la te o faatasi ma ia i le laueleele o Nifae, ina ia mafai ona ia faailoa atu o ia i lona tamā.",
                "2": "Ma sa oo mai le siufofoga o le Alii ia Amona, ua fetalai mai: Aua e te alu a’e i le laueleele o Nifae, auā faauta, o le a saili e le tupu lou ola; ae ia e alu i le laueleele o Mitonae; auā faauta, o lou uso o Arona, ma Muloki foi ma Ama, ua i ai i le falepuipui.",
                "3": "O lenei sa oo ina ua faalogo Amona i lenei mea, sa ia fai atu ia Lamonae: Faauta, o lo’u uso ma le au uso, ua i ai i le falepuipui i Mitonae, ma ou te alu ina ia mafai ona ou lavea’iina i latou.",
                "4": "O lenei sa fai mai Lamonae ia Amona: Ua ou iloa, e mafai ona e faia o mea uma i le malosi o le Alii. Ae faauta, o le a ou alu atu faatasi ma oe i le laueleele o Mitonae; ona o le tupu o le laueleele o Mitonae, o lona igoa o Anetiomino, o se uo ia te au; o lea ou te alu atu ai i le laueleele o Mitonae, ina ia mafai ona ou faaseea le tupu o le laueleele, ma o le a ia tatala mai i fafo ou uso mai le falepuipui. O lenei sa fai mai Lamonae ia te ia: O ai na ia ta’u atu ia te oe ua i ai ou uso i le falepuipui?",
                "5": "Ma sa fai atu Amona ia te ia: E leai se tasi na ia ta’u mai ia te a’u, vagana ai le Atua; ma sa ia fetalai mai ia te a’u—Alu e lavea’i ou uso, ona ua i ai i latou i le falepuipui i le laueleele o Mitonae.",
                "6": "O lenei ina ua faalogo mai Lamonae i lenei mea, sa ia faatonu atu ia saunia e ana auauna ana solofanua ma ana kariota.",
                "7": "Ma sa ia fai mai ia Amona: Maliu mai ia, o le a ou alu atu faatasi ma oe i le laueleele o Mitonae, ma o le a ou aioi atu i le tupu iina o le a ia tatala mai ai i fafo ou uso mai le falepuipui.",
                "8": "Ma sa oo ina a’o malaga atu Amona ma Lamonae iina, sa latou fetaui ma le tamā o Lamonae, o lē sa fai ma tupu i luga o le laueleele uma.",
                "9": "Ma faauta, sa fai mai le tamā o Lamonae ia te ia: Aisea na e le sau ai i le ’aiga i le aso tele lena na ou faia ai se ’aiga mo o’u atalii uma, ma mo lo’u nuu?",
                "10": "Ma sa ia fai mai foi: O fea o le a e alu i ai ma lenei sa Nifaē, o se tasi o fanau a se tagata pepelo?",
                "11": "Ma sa oo ina faamatala atu e Lamonae ia te ia le mea o loo ia alu atu i ai, ona sa fefe o ia e faatigā ia te ia.",
                "12": "Ma sa ia faamatala atu foi ia te ia le pogai atoa o lona nofo ai pea i lona lava malo, na ia lē alu atu ai i lona tamā i le ’aiga lea na ia sauniaina.",
                "13": "Ma o lenei ina ua uma ona faamatala atu e Lamonae nei mea uma ia te ia, faauta, i lona ofo tele, sa ita mai lona tamā ia te ia, ma fai mai: Lamonae, o le a e alu atu e lavea’i nei sa Nifaē, o ē o atalii o se tagata pepelo. Faauta, na ia faoa mai o tatou tamā; ma o lenei ua o mai foi ana fanau i totonu o i tatou ina ia mafai, e ala i lo latou faitogafiti ma a latou pepelo, ona latou faasesē i tatou, ina ia mafai ona latou toe faoa a tatou meatotino.",
                "14": "O lenei sa faatonuina e le tamā o Lamonae o ia e tatau ona ia fasioti Amona i le pelu. Ma sa ia faatonuina foi o ia, ia aua ne’i alu atu o ia i le laueleele o Mitonae, ae ia toe foi atu o ia faatasi ma ia i le laueleele o Isamaeli.",
                "15": "Peitai sa fai atu Lamonae ia te ia: Ou te le fasiotia Amona, pe ou te toe foi atu i le laueleele o Isamaeli, ae ou te alu i le laueleele o Mitonae ina ia mafai ona ou tatalaina uso o Amona, ona ua ou iloa o i latou o ni tagata amiotonu ma ni perofeta paia a le Atua moni.",
                "16": "O lenei ina ua faalogo mai lona tamā i nei upu, sa ita o ia ia te ia, ma sa ia se’i lana pelu ina ia mafai ona ia taiaina o ia i le eleele.",
                "17": "Ae sa tula’i atu Amona ma fai atu ia te ia: Faauta, aua e te fasioti i lou atalii; ae ui i lea, e sili ona lelei pe a pa’ū ifo o ia nai lo oe, aua faauta, ua salamo o ia i ana agasala; ae afai e te pa’ū ifo i le taimi nei, i lou ita, e le mafai ona faaolaina lou agaga.",
                "18": "O lenei foi, e tatau lava ona e onosai; ona afai e te fasioti i lou atalii, ona o ia o se tagata lē sala, o le a tagi a’e lona toto mai le eleele i le Alii lona Atua, mo se tauimasui ia oo mai i ou luga; ma atonu o le a fano ai lou agaga.",
                "19": "O lenei ina ua uma ona fai atu e Amona nei upu ia te ia, sa ia tali mai ia te ia, fai mai: Ua ou iloa afai ou te fasiotia lo’u atalii, o le a ou faamaligiina le toto lē sala; aua o oe lea ua saili e faaumatia o ia.",
                "20": "Ma sa ia faaloloa mai lona lima e fasioti Amona. Peitai sa talitali e Amona ana ta, ma ia ta foi lona lima sa le mafai ai ona ia faaaogaina.",
                "21": "O lenei ina ua vaai atu le tupu e mafai e Amona ona fasioti o ia, sa amata ona ia aioi mai ia Amona ia faasaoina e ia lona ola.",
                "22": "Peitai sa sii e Amona lana pelu, ma fai atu ia te ia: Faauta, o le a ou taiaina oe vagana ai ua e tuu mai ia te au ia mafai ona ou tatalaina i fafo o’u uso mai le falepuipui.",
                "23": "O lenei i le fefe o le tupu, nei aveeseina lona ola, ua fai mai: Afai e te faasaoina a’u, o le a ou tuu atu ia te oe soo se mea e te fai mai ai, e oo lava i le afa o le malo.",
                "24": "O lenei ina ua vaai atu Amona ua ia uunaia le tupu matua e tusa ma lona manao, sa ia fai atu ia te ia: Afai e te tuu mai ia mafai ona tatala i fafo o’u uso mai le falepuipui, ma ia taofi foi e Lamonae lona malo, ma ia aua e te toatamai ia te ia, ae tuu mai ia mafai ona ia faia e tusa ai ma ona lava manao i soo se mea e mafaufau i ai o ia, ona ou faasaoina lea o oe; a leai o le a ou taiaina oe i le eleele.",
                "25": "O lenei ina ua uma ona fai atu e Amona nei upu, sa amata ona olioli le tupu mo lona ola.",
                "26": "Ma ina ua ia vaai atu ua leai se manao ia Amona e faaumatia o ia, ma ina ua ia vaai foi i le alofa tele o ia i lona atalii o Lamonae, sa ofo tele o ia, ma fai mai: Talu ai ona ua pau nei o mea ua e manao i ai, ia ou tatalaina ou uso, ma tuu atu ia taofi pea e lo’u atalii o Lamonae lona malo, faauta, o le a ou tuu atu ia te oe ia taofi pea e lo’u atalii lona malo mai i le taimi nei ma le faavavau; ma o le a ou lē toe pulea o ia—",
                "27": "Ma o le a ou tuu atu foi ia te oe ia mafai ona tatala i fafo ou uso mai le falepuipui, ma ia mafai ona o mai o oe ma ou uso ia te a’u, i lo’u malo; ona o le a ou fia vaai tele ia te oe. Ona sa ofo tele le tupu i upu na ia tautala atu ai, ma upu foi na tautala atu ai lona atalii o Lamonae, o lea na ia manao ai e a’oa’o i ai.",
                "28": "Ma sa oo ina faaauau e Amona ma Lamonae la la’ua malaga agai i le laueleele o Mitonae. Ma sa talileleia Lamonae i le silafaga a le tupu o le laueleele; o lea na aumai ai i fafo uso o Amona mai le falepuipui.",
                "29": "Ma ina ua feiloai Amona ma i latou sa faanoanoa tele o ia, ona faauta sa lē lavalavā i latou, ma sa matuā ’ai’aia lava o latou pa’u ona sa saisai i maea malolosi. Ma sa mafatia foi i latou i le fia aai, fia feinu, ma ituaiga uma o puapuaga; ae ui i lea sa latou onosai i o latou mafatiaga uma.",
                "30": "Ma, e pei ona tupu, o la latou vaega o le pa’u’ū atu i lima o ni tagata sili ona lotomaaa ma ua maaa; o lea sa latou lē fia faalogo ai i a latou upu, ma sa latou tutuli ese ai i latou i fafo, ma sasa ia i latou, ma tutuli i latou mai lea fale i lea fale, ma mai i lea mea i lea mea, seia oo ina latou taunuu mai i le laueleele o Mitonae; ma o iina na ave ai i latou ma lafo i le falepuipui, ma saisai i maea malolosi, ma taofi i latou i le falepuipui mo aso e tele, ma sa lavea’i mai ai e Lamonae ma Amona."
            },
            "21": {
                "intro": "O se tala o le tala’iga a Arona, ma Muloki, ma o la’ua uso, i sa Lamanā.",
                "1": "O lenei ina ua faata’ape e Amona ma ona uso i latou lava i tuaoi o le laueleele o sa Lamanā, faauta o Arona, sa alu lana malaga agai i le laueleele lea sa ta’ua e sa Lamanā, o Ierusalema, sa faaigoa i le laueleele na soifua mai ai o latou tamā; ma sa mamao ese atu e fesootai ma tuaoi o Mamona.",
                "2": "O lenei sa faatuina e sa Lamanā ma sa Amalekā ma tagata o Amulona se aai tele, lea sa ta’ua o Ierusalema.",
                "3": "O lenei o sa Lamanā lava latou, sa maaa lava i latou, ae sa sili atu ai le maaa o sa Amalekā ma sa Amulonā; o lea na latou faaoso ai sa Lamanā ia faamaaa o latou loto, ina ia faateleina lo latou amio leaga ma a latou mea inosia.",
                "4": "Ma sa oo ina alu atu Arona i le aai o Ierusalema, ma amata tala’i muamua atu ia sa Amalekā. Ma sa amata ona ia tala’i atu ia te i latou i o latou sunako, ona sa latou fausia sunako e tusa ma le faatulagaga a Ne’oa; ona o le toatele o sa Amalekā ma sa Amulonā o e sa mulimuli atu i le faatulagaga a Ne’oa.",
                "5": "O lea, a’o ulu atu Arona i se tasi o o latou sunako e tala’i atu i tagata, ma a’o tautala atu o ia ia te i latou, faauta sa tula’i mai se sa Amalekā ma amata ona finau mai ia te ia, fai mai: O le a lena mea ua e molimau mai ai? Na e vaai i se agelu? Aisea ua le afifio mai ai ni agelu ia te i matou? Faauta ua lē lelei ea nei tagata e pei o ou tagata?",
                "6": "Ua e fai mai foi, o le a matou fano vagana ai ua matou salamo. E faapefea ona e iloa o mafaufauga ma faamoemoega o o matou loto? E faapefea ona e iloa ua i ai se pogai matou te salamo ai? E faapefea ona e iloa e le o i matou o ni tagata amiotonu? Faauta, ua matou fausia falesa, ma ua matou faapotopoto faatasi i matou lava e tapuai atu i le Atua. Matou te talitonu o le a faaolaina e le Atua tagata uma.",
                "7": "O lenei sa fai atu Arona ia te ia: E te talitonu ea o le a afio mai le Alo o le Atua e togiola tagata mai a latou agasala?",
                "8": "Ma sa fai mai lea tagata ia te ia: Matou te le talitonu ua e iloaina se mea faapena. Matou te le talitonu i nei uputuu valea. Matou te le talitonu ua e iloaina e uiga i mea o le a oo mai, pe matou te talitonu foi na iloa e ou tamā ma o matou tamā foi e uiga i mea na latou tautatala mai ai, e uiga i mea o le a oo mai.",
                "9": "O lenei sa amata ona faitau atu e Arona ia te i latou tusitusiga paia e uiga i le afio mai o Keriso, ma e uiga foi i le toetutū mai o ē ua oti, ma e faapea e lē mafai ona i ai se togiola mo tagata vagana ua ala mai i le maliu ma mafatiaga o Keriso, ma le togiola a lona toto.",
                "10": "Ma sa oo ina ua amata ona ia faamatala atu nei mea ia te i latou sa latou feita mai ia te ia, ma amata ona tauemu mai ia te ia; ma latou le fia faalogo mai i upu na ia tautala atu ai.",
                "11": "O lea, ina ua ia vaai atu ua latou le fia faalogo mai i ana upu, sa alu ese atu o ia i fafo o o latou sunako, ma alu atu i se nuu sa ta’ua o Ani-Aneti, ma o iina na ia maua i ai Muloki o tala’i atu le upu ia te i latou; ma Ama foi ma ona uso. Ma sa latou finau ma le toatele e uiga i le upu.",
                "12": "Ma sa oo ina latou vaai atu ua faamaaa e tagata o latou loto, o lea na latou o ese ai ma o mai i le laueleele o Mitonae. Ma sa latou tala’i atu le upu i le toatele, ma e toaitiiti na talitonu i upu sa latou a’oa’o atu.",
                "13": "Ae ui i lea, sa ave Arona ma ni isi o ona uso ma ua lafo i le falepuipui, ma o e na totoe o i latou, na sosola ese mai le laueleele o Mitonae, i nofoaga o faataamilo ai.",
                "14": "Ma o i latou o e na lafo i le falepuipui, sa mafatia i mea e tele, ma sa lavea’iina i latou i lima o Lamonae ma Amona, ma sa fafagaina i latou ma faalavalavaina.",
                "15": "Ma sa latou toe o atu e tala’i atu le upu, ma sa faapea ona lavea’iina o i latou i le taimi muamua i fafo mai le falepuipui; ma sa faapea ona latou mafatia.",
                "16": "Ma sa latou o atu i soo se mea sa taitaiina i ai i latou e le Agaga o le Alii, ma tala’i atu le afioga a le Atua i sunako taitasi o sa Amalekā, po o i faapotopotoga taitasi o sa Lamanā sa mafai ona faatagaina ai i latou.",
                "17": "Ma sa oo ina amata ona faamanuiaina i latou e le Alii, sa oo ina latou aumai tagata e toatele i le malamalama o le upumoni; ioe, sa latou faatalitonuina tagata e toatele e uiga i a latou agasala, ma e uiga i uputuu a o latou tamā, ia sa le sa’o.",
                "18": "Ma sa oo ina toe foi mai Amona ma Lamonae mai le laueleele o Mitonae i le laueleele o Isamaeli, le laueleele lea o lo latou tofi.",
                "19": "Ma sa le tuuina atu Amona e le tupu o Lamonae ia auauna mai ia te ia, pe ia avea ma ana auauna.",
                "20": "Ae sa ia faatonu atu ia fausia ni sunako i le laueleele o Isamaeli; ma sa ia faatonu atu ia faapotopoto faatasi i latou lava e ona tagata, po o tagata oē sa i lalo o lana puleaga.",
                "21": "Ma sa olioli o ia ia te i latou, ma sa ia a’oa’o atu ia te i latou mea e tele. Ma sa ia tautino atu foi ia te i latou, o i latou o ni tagata ua i ai i lalo o lana puleaga, ma o i latou o ni tagata ua saoloto, e faapea ua latou saoloto mai mea sauā a le tupu, lona tamā; ona ua tuu mai e lona tamā ia te ia e pule o ia i tagata o ē sa i le laueleele o Isamaeli, ma le laueleele uma o faataamilo ai.",
                "22": "Ma sa ia tautino atu foi ia te i latou, ua mafai ona latou maua le saolotoga e tapuai ai i le Alii lo latou Atua e tusa ma o latou manao, i soo se mea ua latou i ai, pe afai ua i ai i totonu o le laueleele lea ua i lalo o le pule a le tupu o Lamonae.",
                "23": "Ma sa tala’i atu Amona i tagata o le tupu o Lamonae; ma sa oo ina a’oa’o atu e ia ia te i latou mea uma e faatatau i mea tau i le amiotonu. Ma sa ia apoapoai atu ia te i latou i aso uma, ma le filigā atoa; ma sa latou gauai mai i lana upu, ma sa latou finafinau i le tausiga o poloaiga a le Atua."
            },
            "22": {
                "1": "O lenei, ao faapea ona a’oa’o atu pea e Amona le nuu o Lamonae, o le a tatou toe foi atu i le tala ia Arona ma ona uso; auā, ina ua mavae ona ia alu ese mai le laueleele o Mitonae, sa ta’ita’i atu o ia e le Agaga i le laueleele o Nifae, i le maota lava o le tupu lea sa pule i luga o le laueleele uma vagana ai le laueleele o Isamaeli; ma o ia lea o le tamā o Lamonae.",
                "2": "Ma sa oo ina alu atu o ia ia te ia i totonu o le maota o le tupu, faatasi ma ona uso, ma ifo atu o ia i luma o le tupu, ma fai atu ia te ia: Faauta, le tupu e, o i matou o uso o Amona, o ē na e lavea’iina mai le falepuipui.",
                "3": "Ma o lenei, le tupu e, afai e te faasaoina o matou ola, o le a avea i matou ma au auauna. Ma sa fai mai le tupu ia te i latou: Tutula’i ia, ona o le a ou tuu atu ia te outou o outou ola, ma o le a ou le tuu atu outou e avea ma a’u auauna; ae o le a ou manaomia pea ia outou fesoasoani mai ia te a’u, ona ua ou atuatuvale lava i lo’u mafaufau ona o le alofa ma le silisili o upu a lou uso o Amona; ma ou te fia iloa le pogai pe aisea ua le sau ai o ia mai Mitonae faatasi ma oe.",
                "4": "Ma sa fai atu Arona i le tupu: Faauta, ua valaauina o ia e le Agaga o le Alii i se isi ala; ua alu atu o ia i le laueleele o Isamaeli, e a’oa’o le nuu o Lamonae.",
                "5": "O lenei sa fai mai le tupu ia te i latou: O le a lenei mea sa outou fai mai ai e uiga i le Agaga o le Alii? Faauta, o le mea lenei ua faaatuatuvaleina ai a’u.",
                "6": "O lenei foi, o le a lenei mea na fai mai ai Amona—Afai e te salamo o le a faaolaina oe, ma afai e te le salamo, o le a lafoa’i ese oe i le aso gataaga?",
                "7": "Ma sa tali atu Arona ia te ia ma fai atu ia te ia: E te talitonu o loo i ai se Atua? Ma sa fai mai le tupu: Ua ou iloa ua fai mai sa Amalekā o loo i ai se Atua, ma ua ou tuu atu ia te i latou ia latou fausia ni falesa, ina ia mafai ona latou faapotopoto faatasi i latou lava e tapuai atu ia te ia. Ma afai ua e fai mai nei o loo i ai se Atua, faauta, o le a ou talitonu i ai.",
                "8": "Ma o lenei ina ua faalogo Arona i lenei mea, sa amata ona olioli lona loto, ma sa ia fai atu: Faauta, Le tupu e, e pei ona mautinoa o loo e soifua, o loo i ai se Atua.",
                "9": "Ma sa fai mai le tupu: O le Atua ea o le Agaga Silisili lea na aumaia o tatou tamā mai le laueleele o Ierusalema?",
                "10": "Ma sa fai atu Arona ia te ia: Ioe, o ia lava o lena Agaga Silisili, ma o ia na foafoaina mea uma i le lagi ma le lalolagi. E te talitonu i lenei mea?",
                "11": "Ma sa fai mai o ia: Ioe, ou te talitonu o le Agaga Silisili na foafoaina mea uma, ma ou te manao ia e faamatala mai ia te a’u e uiga i nei mea uma, ma o le a ou talitonu i au upu.",
                "12": "Ma sa oo ina ua vaai atu Arona o le a talitonu le tupu i ana upu, sa ia amata mai i le foafoaga o Atamu, ma faitau atu tusitusiga paia i le tupu—le ala na foafoa ai e le Atua le tagata i lona lava faatusa, ma e faapea na tuuina atu e le Atua ia te ia o poloaiga, ma e faapea ona o le solitulafono, ua pa’ū ai le tagata.",
                "13": "Ma sa faamatala auiliili atu e Arona ia te ia tusitusiga paia mai i le foafoaga o Atamu, ma faataoto atu i ona luma le pa’ū o le tagata, ma lo latou tulaga faaletino ma le fuafuaga foi o le togiolaina, lea na saunia mai le faavaega o le lalolagi, e ala ia Keriso, mo soo se tasi o i latou uma o ē e talitonu i lona suafa.",
                "14": "Ma talu ai ona ua pa’ū le tagata, ua le mafai ona agavaa o ia i soo se mea na te faia mo ia lava; ae o mafatiaga ma le maliu o Keriso ua togiola mo a latou agasala, e ala i le faatuatua ma le salamo, ma isi mea faapena; ma ua motusi e ia noataga o le oti, o le a leai ai se manumalo o le tuugamau, ma o le a faatoilaloina le tui o le oti i faamoemoega o le mamalu; ma sa faamatala atu e Arona nei mea uma i le tupu.",
                "15": "Ma sa oo ina ua uma ona faamatala atu e Arona nei mea ia te ia, sa fai mai le tupu: O le a se mea ou te faia ina ia mafai ona ou maua o lenei ola e faavavau ua e tautala i ai? Ioe, o le a se mea ou te faia ina ia mafai ai ona fanauina o a’u i la le Atua, ina ia lia’ina ese lenei agaga leaga mai lo’u fatafata, ma ou maua ai lona Agaga, ina ia mafai ona faatumuina o a’u i le olioli, ina ia le mafai ona lafoa’iina ese o a’u i le aso gataaga? Faauta, ua fai mai o ia, o le a ou tuu atu mea uma ua ou maua, ioe, o le a ou lafoa’i i lo’u malo, ina ia mafai ona ou maua lenei olioli tele.",
                "16": "Ae sa fai atu Arona ia te ia: Afai ua e naunau i lenei mea, afai e te ifo atu i luma o le Atua, ioe, afai e te salamo i au agasala uma, ma ifo atu i luma o le Atua, ma valaau atu i lona suafa i le faatuatua, ma le talitonu o le a e maua, ona e maua lea o le faamoemoe ua e naunau i ai.",
                "17": "Ma sa oo ina ua uma ona fai atu e Arona nei upu, sa ifo atu le tupu i luma o le Alii, i ona tulivae; ioe, sa faō lava o ia i luga o le eleele, ma tagi faatauanau atu, e faapea:",
                "18": "Le Atua e, ua ta’u mai e Arona ia te a’u o loo i ai se Atua; ma afai o loo i ai se Atua, ma afai o oe o le Atua, se’i e faailoa mai oe lava ia te a’u, ma o le a ou lafoa’i ese a’u agasala uma ina ia ou iloa oe, ma ia mafai ona faatuina o a’u mai le oti, ma faaolaina i le aso gataaga. Ma o lenei ina ua uma ona fai mai e le tupu nei upu, sa taia o ia e peiseai ua oti.",
                "19": "Ma sa oo ina taufetuli ana auauna ma ta’u atu i le masiofo mea uma ua oo i le tupu. Ma sa sau o ia i le tupu; ma ina ua vaai atu o ia ua taoto mai o ia e peiseai ua oti, ma o tutula’i atu foi Arona ma ona uso e peiseai o i latou na ala ai lona pa’ū, sa ita o ia ia te i latou, ma ia faatonu ia o ane ana auauna, po o auauna a le tupu, e ave i latou ma fasioti ia te i latou.",
                "20": "O lenei sa vaai auauna i le pogai o le pa’ū o le tupu, o lea sa latou fefefe ai e fetagofi atu o latou lima ia Arona ma ona uso; ma sa latou talosaga atu i le masiofo e faapea: Aisea ua e faatonu ai i matou ia fasioti i nei tagata, ae faauta ua sili atu le malosi o le toatasi o i latou nai lo i matou uma? O lea o le a matou pa’u’ū ai i o latou luma.",
                "21": "O lenei ina ua vaai atu le masiofo i le fefefe o auauna, sa amata foi ona mata’u tele o ia, ne’i oo mai se leaga i ona luga. Ma sa ia faatonu ana auauna, ia latou o atu ma valaau i le nuu, ina ia mafai ona latou fasioti ia Arona ma ona uso.",
                "22": "O lenei ina ua vaai atu Arona i le lotomau o le masiofo, o ia, i lona iloa foi o le maaa o loto o le nuu, sa fefe ne’i faapotopoto faatasi e le motu o tagata i latou lava, ma tupu mai ai se finauga tele ma se fevesia’iga i totonu o i latou; o lea na ia faaloaloa atu ai lona lima ma faatula’i le tupu mai le eleele, ma fai atu ia te ia: Tula’i ia. Ma sa tula’i mai o ia i luga i ona vae, ua maua lona malosi.",
                "23": "O lenei sa faia lenei mea i luma o le masiofo ma le toatele o auauna. Ma ina ua latou vaai atu i ai, sa latou ofo tele, ma amata ona matata’u. Ma sa tula’i mai le tupu, ma amata ona ia a’oa’o atu ia te i latou. Ma sa ia a’oa’o atu ia te i latou, sa oo ina liua lona auaiga atoa i le Alii.",
                "24": "O lenei sa i ai se motu o tagata sa faapotopoto faatasi ona o le poloaiga a le masiofo, ma sa amata ona i ai ni muimuiga tetele i totonu o i latou, ona o Arona ma ona uso.",
                "25": "Peitai sa tula’i atu le tupu i totonu o i latou ma faato’ato’a atu ia te i latou. Ma sa faamalilieina i latou e faasaga ia Arona ma i latou o e na faatasi ma ia.",
                "26": "Ma sa oo ina ua vaai atu le tupu ua faamalieina le nuu, sa ia faatonuina e tatau ia Arona ma ona uso ona tutula’i i totonu o le lotolotoi o le motu o tagata, ma e tatau ia i latou ona tala’i atu le upu ia te i latou.",
                "27": "Ma sa oo ina auina atu e le tupu se folafolaga i le laueleele uma, i totonu o ona tagata uma o e sa i ai i lona laueleele uma, o ē sa i ai i nofoaga uma o faataamilo ai, ia sa tuaoi e oo atu lava i le sami, i le itu i sasae ma le itu i sisifo, ma lea sa vavae mai le laueleele o Sara’emila i se vaivao lauitiiti, lea na amata mai i le sami i sasae e oo atu i le sami i sisifo, ma taamilo ane i tuaoi o le matafaga, ma tuaoi o le vao lea sa i le itu i matu i tafatafa o le laueleele o Sara’emila, e oo atu i tuaoi o Maneti, i tafatafa o le mata o le vaitafe o Saitonu, e tafe mai sasae agai i sisifo—ma sa faapea ona vavaeina o sa Lamanā ma sa Nifaē.",
                "28": "O lenei, o le vaega sili ona paie o sa Lamanā sa nonofo i le vao, ma sa mau i faleie; ma sa salalau atu i latou i le vao i le itu i sisifo, i le laueleele o Nifae; ioe, ma le itu foi i sisifo o le laueleele o Sara’emila, i tuaoi latalata i le matafaga, ma le itu i sisifo o le laueleele o Nifae, i le nofoaga o le tofi muamua o o latou tamā, ma faapea ona tuaoi ai e alu atu i tafatafa o le matafaga.",
                "29": "Ma sa toatele foi sa Lamanā sa i ai i le itu i sasae latalata i le matafaga, i le mea na tutuli i ai i latou e sa Nifaē. Ma sa faapea ona toetoe a siosiomia sa Nifaē e sa Lamanā; ae ui i lea sa ave e sa Nifaē le vaega uma i matu o le laueleele e tuaoi ma le vao, i le mata o le vaitafe o Saitonu, mai sasae i sisifo, e taamilo atu i le itu i le vao; i le itu i matu, seia oo ina latou oo atu lava i le laueleele lea sa latou ta’ua o Nuumau.",
                "30": "Ma sa tuaoi ma le laueleele lea sa latou ta’ua o Tafuna’iga, lea sa matua mamao tele lava i matu sa oo atu i le laueleele lea sa ’ainā e ni tagata ua faaumatia, o ē e ona ivi na matou tautatala atu ai, lea na maua e le nuu o Sara’emila, le nofoaga lea na latou tau muamua i ai.",
                "31": "Ma sa latou o a’e mai iina i le vao i saute. O lea na ta’ua ai le laueleele i matu o Tafuna’iga, ma o le laueleele i saute sa ta’ua o Nuumau, ona o le vao lea sa tumu i ituaiga uma o manu aivao eseese, o se vaega o ia manu na o mai mai le laueleele i matu mo ni meaai.",
                "32": "Ma o lenei, o le mamao sa na’o se aso e tasi ma le afa o le malaga a se sa Nifaē i le laina tuaoi o Nuumau ma le laueleele o Tafuna’iga, i le sami mai sasae i sisifo; ma sa faapea ona toetoe a siomia ai le laueleele o Nifae ma le laueleele o Sara’emila i le vai, ona sa i ai iina se laueleele lauitiiti i le va o le laueleele i matu ma le laueleele i saute.",
                "33": "Ma sa oo ina ainā e sa Nifaē le laueleele o Nuumau, e mai lava i sasae e oo atu i le sami i sisifo, ma sa faapea e sa Nifaē i lo latou poto ma a latou leoleo ma a latou autau, ona pupuni i totonu sa Lamanā i le itu i saute, ina ia le mafai ai ona latou toe maua ni isi laueleele i le itu i matu, ina ia le mafai ona latou tumutumu ai i le laueleele i matu.",
                "34": "O lea sa le mafai ona toe maua e sa Lamanā ni isi laueleele ua na’o i le laueleele o Nifae, ma le vao o faataamilo ai. O lenei o le poto lea na faia ai e sa Nifaē lenei mea—talu ai ona o sa Lamanā o se fili ia te i latou, sa latou le faataga a latou faatigā ia oo mai i soo se itu, ma ina ia mafai ai foi ona latou maua o se itu-laueleele e mafai ona latou sosola atu i ai, e tusa ma o latou manao.",
                "35": "Ma o lenei o a’u, ina ua uma ona ou fai atu o lenei mea, e toe foi i le tala e uiga ia Amona ma Arona, Ominea ma Himinae, ma o latou uso."
            },
            "23": {
                "1": "Faauta, o lenei sa oo ina auina atu e le tupu o sa Lamanā se folafolaga i totonu o lona nuu uma, ia aua nei pa’i atu o latou lima ia Amona, po o Arona, po o Ominea, po o Himinae, po o se tasi o o latou uso o e e o atu e talai atu le afioga a le Atua, i soo se mea latou te i ai, i soo se vaega o lo latou laueleele.",
                "2": "Ioe, sa ia auina atu se folafolaga i totonu ia te i latou, ia aua nei pa’i atu o latou lima ia te i latou e saisai i latou, pe lafo i latou i le falepuipui; pe latou te tuufeanu i luga o i latou, pe taia i latou, pe tutuli ese i latou i fafo mai o latou sunako, pe sasa ia te i latou; pe latou te fetogia foi i latou i maa, ae e tatau ona latou maua le faatagaga saoloto e ulu atu i o latou fale, ma o latou malumalu foi, ma o latou fale paia.",
                "3": "Ma ia faapea ona mafai ai ona latou o atu ma tala’i atu le upu e tusa ai ma o latou manao, ona ua liua le tupu i le Alii, ma lona auaiga atoa; o lea na ia auina atu ai lana folafolaga i le laueleele atoa i ona tagata, ina ia leai se puniala i le afioga a le Atua, ae ia mafai ona oo atu i le laueleele atoa, ina ia mafai ona faatalitonuina ona tagata i uputuu leaga a o latou tamā, ma ia mafai ona faatalitonuina i latou o i latou uma o uso, ma e le tatau ona latou fasioti tagata, pe vete, pe gaoi, pe mulilua, pe faia soo se ituaiga o amio leaga.",
                "4": "Ma o lenei sa oo ina ua uma ona auina atu e le tupu lenei folafolaga, sa oo ina o atu Arona ma ona uso mai lea aai i lea aai, ma mai le tasi fale tapuai i le isi, ma faatulaga ekalesia, ma faauu faitaulaga ma aoao i le laueleele atoa i totonu o sa Lamanā, e tala’i ma a’oa’o atu le afioga a le Atua i totonu o i latou; ma sa faapea ona amata ona latou maua le manuia tele.",
                "5": "Ma e afe ma afe sa aumai i le malamalama o le Alii, ioe, e afe ma afe na aumai ia talitonu i uputuu a sa Nifaē; ma sa a’oa’oina i latou i talafaamaumau ma valoaga ia sa tuulima faasolo mai i lalo seia oo mai lava i le taimi nei.",
                "6": "Ma e pei ona mautinoa o loo soifua le Alii, mautinoa tele lava e pei o le toatele o e na talitonu, pe e pei le toatele o e na aumai i le malamalama o le upumoni, e ala i le tala’iga a Amona ma ona uso, e tusa ma le agaga o faaaliga ma valoaga, ma le faia e le mana o le Atua o vavega e ala atu ia te i latou—ioe, ou te fai atu ia te outou, e pei ona soifua le Alii, o le toatele o sa Lamanā o e na talitonu i la latou tala’iga, ma sa liua i le Alii, sa lei pa’u’ū ese lava.",
                "7": "Ona sa avea i latou ma tagata amiotonu; sa latou tuu i lalo auupega o lo latou fouvale, sa latou le toe tau faasaga i le Atua, pe faasaga i soo se tasi o o latou uso.",
                "8": "O lenei, o i latou nei o e na liua i le Alii:",
                "9": "O tagata o sa Lamanā o e sa i le laueleele o Isamaeli;",
                "10": "Ma tagata sa Lamanā foi o ē sa i le laueleele o Mitonae;",
                "11": "Ma tagata sa Lamanā foi o ē sa i ai i le aai o Nifae;",
                "12": "Ma tagata sa Lamanā foi sa i le laueleele o Seloma, ma ē sa i le laueleele o Semulona, ma i le aai o Lemuelu, ma i le aai o Semineloma.",
                "13": "Ma o igoa nei o aai o sa Lamanā sa liua i le Alii; ma o i latou nei o ē sa tuu i lalo auupega o lo latou fouvale, ioe, a latou auupega uma o le taua; ma o i latou uma o sa Lamanā.",
                "14": "Ma o sa Amalekā sa lei liua, vagana ai na’o se toatasi; po o se tasi foi o sa Amulonā; ae sa latou faamaaa o latou loto, ma loto foi o sa Lamanā i le vaega lena o le laueleele i soo se mea sa latou nonofo ai, ioe, ma o latou nuu uma ma o latou aai uma.",
                "15": "O lea, ua matou ta’u atu igoa o aai uma o sa Lamanā ia sa latou salamo ma o mai i le malamalama o le upumoni, ma sa liua.",
                "16": "Ma o lenei sa oo ina mananao le tupu ma i latou o ē na liua ia i ai so latou igoa, ina ia mafai ona faailoga ese ai i latou mai o latou uso; o lea na talatala ai le tupu faatasi ma Arona ma le toatele o o latou faitaulaga, e uiga i le igoa e tatau ona latou ave i o latou luga, ina ia mafai ona faailoga ese ai i latou.",
                "17": "Ma sa oo ina latou ta’ua o latou igoa o Aneti-Nifae-Liae; ma sa ta’ua i latou i lenei igoa ma sa lē toe ta’ua i latou o ni sa Lamanā.",
                "18": "Ma sa amata ona avea i latou o ni tagata toaaga tele; ioe, ma sa latou fealofani ma tagata sa Nifaē; o lea, sa latou amata ai se fesootaiga ma i latou, ma sa lē toe taumulimuli ia te i latou le fetuu a le Atua."
            },
            "24": {
                "1": "Ma sa oo ina o sa Amalekā ma sa Amulonā ma sa Lamanā o e sa i le laueleele o Amulona, ma e foi sa i le laueleele o Helama, ma e sa i le laueleele o Ierusalema, ma i se aotelega, sa i le laueleele atoa o faataamilo ai, o e sa le’i liua ma sa le’i avea i o latou luga le igoa o Aneti-Nifae-Liae, sa faaoso e sa Amalekā ma sa Amulonā ia feita faasaga i o latou uso.",
                "2": "Ma sa oo ina matuā tetele lava lo latou feita e faasaga ia te i latou, sa oo lava ina amata ona latou fouvale faasaga i lo latou tupu, sa oo ina latou le mananao ia avea o ia mo o latou tupu; o lea, na latou ave ai auupega o taua e faasagatau i le nuu o Aneti-Nifae-Liae.",
                "3": "Sa faaee atu nei e le tupu le malo i luga o lona atalii, ma sa ia faaigoa ia te ia o Aneti-Nifae-Liae.",
                "4": "Ma sa maliu le tupu i le tausaga lava lena na amata ai ona faia e sa Lamanā sauniuniga mo le taua e faasagatau i tagata o le Atua.",
                "5": "O lenei ina ua vaai Amona ma ona uso ma i latou uma o e na o a’e faatasi ma ia i sauniuniga a sa Lamanā e faaumatia o latou uso, sa latou o mai i le laueleele o Mitiana, ma o iina na feiloai ai Amona ma ona uso uma; ma mai iina sa latou o mai ai i le laueleele o Isamaeli ina ia mafai ona latou faia o se fono faatasi ma Lamonae ma lona uso foi o Aneti-Nifae-Liae, po o se a se mea e tatau ona latou faia e puipui ai i latou lava mai i a sa Lamanā.",
                "6": "O lenei sa leai se tagata e toatasi i totonu o tagata uma o e na liua i le Alii, na manao e ave auupega o taua e faasaga i o latou uso; e leai, sa latou le fia faia foi ni sauniuniga mo le taua; ioe, ma sa poloaiina foi i latou e lo latou tupu ia aua latou te faia.",
                "7": "O lenei, o upu nei sa ia fai atu i le nuu e uiga i le mataupu: Ou te faafetai i lo’u Atua, lo’u nuu pele e, ua auina mai ia te i tatou e lo tatou Atua silisili i lona agalelei, o tatou uso nei, o sa Nifaē, e tala’i mai ia te i tatou, ma faatalitonu i tatou e uiga i uputuu a o tatou tamā amioleaga.",
                "8": "Ma faauta, ou te faafetai i lo’u Atua silisili ona ua ia tuuina mai ia te i tatou se vaega o lona Agaga, e faamalulu o tatou loto, ua tatou amata ai se fesootaiga ma nei uso, o sa Nifaē.",
                "9": "Ma faauta, ou te faafetai foi i lo’u Atua, ona o le amataina o lenei fesootaiga ua tatou talitonu ai e uiga ia tatou agasala, ma e uiga i le tele o le fasioti tagata sa tatou faia.",
                "10": "Ma ou te faafetai foi i lo’u Atua, ioe, lo’u Atua silisili, ona ua ia tuuina mai ia te i tatou ina ia mafai ona tatou salamo i nei mea, ma ua ia faamagaloina foi i tatou mai ia tatou agasala ma le fasioti tagata e tele na tatou faia, ma aveese le lagona ta’usalaina mai i o tatou loto, e ala i galuega a lona Alo.",
                "11": "Ma o lenei faauta, ou uso e, talu ai ona pau lea o le mea e mafai ona tatou faia (ona sa avea i tatou ma tagata sili ona sē mamao ese i tagata uma) tatou te salamo ai mai i a tatou agasala uma ma le fasioti tagata e tele sa tatou faia, ma faia i le Atua ia ona aveese i latou mai o tatou loto, auā ona pau lea o le mea sa mafai ona tatou faia ia lava ai lo tatou salamo i luma o le Atua e aveese ai e ia o tatou pisia—",
                "12": "O lenei, o’u uso e ua sili ona pele, talu ai ona ua aveese e le Atua o tatou pisia, ma ua iila a tatou pelu, o lea ia tatou le toe faapisipisia ai a tatou pelu i le toto o o tatou uso.",
                "13": "Faauta, ou te fai atu ia te outou, E leai, a ia tatou taofi a tatou pelu ina ia le pisia i le toto o o tatou uso; auā atonu, afai tatou te toe faapisipisia a tatou pelu o le a le mafai ona toe fufulu mamāina i latou e ala i le toto o le Alo o lo tatou Atua silisili, lea o le a faamaligi mo le togiolaina o a tatou agasala.",
                "14": "Ma ua alofa mutimutivale mai le Atua silisili ia te i tatou, ma faailoa mai nei mea ia i tatou ina ia tatou le fano; ioe, ma ua ia muai faailoa mai nei mea ia i tatou, ona ua alofa o ia i o tatou agaga e pei ona alofa o ia i a tatou fanau; o lea, o lona alofa mutimutivale ua ia asiasi mai ai ia i tatou e ala i ana agelu, ina ia mafai ona faaali mai ia te i tatou le fuafuaga o le faaolataga, e faapea foi i tupulaga i le lumanai.",
                "15": "E, ua alofa mutimutivale tele lo tatou Atua! Ma o lenei faauta, talu ai ona ua pau lea o se mea ua mafai ona tatou faia e aveese ai o tatou pisia mai ia i tatou, ma faaiila ai a tatou pelu, ia tatou natia i latou ina ia mafai ona tausia pea lo latou iila, o se molimau i lo tatou Atua, i le aso gataaga, po o le aso o le a aumai ai i tatou e tutula’i i ona luma e faamasinoina, sa tatou le faapisipisiaina a tatou pelu i le toto o o tatou uso talu ona ia tuuina mai lana afioga ia te i tatou ma ia faamamāina ai i tatou.",
                "16": "Ma o lenei, o’u uso e, afai e saili o tatou uso e faaumatia i tatou, faauta, o le a tatou natia ese a tatou pelu, ioe, o le a tatou tanu loloto i latou i le eleele, ina ia tausia pea lo latou iila, o se molimau, i le aso gataaga, sa tatou le faaaogaina lava i latou; ma afai e faaumatia i tatou e o tatou uso, faauta, o le a tatou o atu i lo tatou Atua ma o le a faaolaina i tatou.",
                "17": "Ma o lenei sa oo ina ua uma ona faaiu atu e le tupu nei upu, ma sa faapotopoto faatasi le nuu atoa, sa latou ave a latou pelu, ma auupega uma ia sa faaaoga i le faamaligiina o toto o tagata, ma ua latou tanumia loloto i latou i le eleele.",
                "18": "Ma sa latou faia lenei, o se mea sa avea i la latou vaaiga o se molimau i le Atua, ma i tagata foi, o le a latou le toe faaaogaina auupega mo le faamaligiina o le toto o tagata; ma sa latou faia lenei mea, e faamaonia ma osifeagaiga ai ma le Atua, nai lo le faamaligiina o le toto o o latou uso, o le a latou tuuina atu o latou lava ola; ma nai lo le aveese mai i se uso, o le a latou foai atu ia te ia; ma nai lo le faama’umau o o latou aso i le paie, o le a latou galulue malolosi i o latou lava lima.",
                "19": "Ma ua faapea ona tatou iloa ai, ina ua aumai nei sa Lamanā ia talitonu ma ia latou iloa le upumoni, sa tutumau i latou, ma latou tuu ia oo mai lava le oti ia te i latou, nai lo le faia o le agasala; ma ua faapea ona tatou vaai ai ua latou tanumia a latou auupega o le filemu, pe ua latou tanumia auupega o taua, mo le filemu.",
                "20": "Ma sa oo ina faia e o latou uso, o sa Lamanā, sauniuniga mo le taua, ma sa o a’e i le laueleele o Nifae mo le faamoemoe e fasioti le tupu, ma tuu se tasi e sui ia te ia, ma le faamoemoe foi e faaumatia ese tagata o Aneti-Nifae-Liae mai le laueleele.",
                "21": "O lenei ina ua vaai atu le nuu ua o mai i latou e faasaga ia te i latou sa latou o atu e faafeiloai i latou, ma sa latou faapa’u’ū fao i latou lava i le eleele i o latou luma, ma sa amata ona latou valaau atu i le suafa o le Alii; ma o le tulaga lea sa faapea ona latou i ai ina ua amata ona oo mai o sa Lamanā i o latou luga, ma amata ona fasioti o i latou i le pelu.",
                "22": "Ma sa faapea, e aunoa ma lo latou feagai ma se tetee, ona latou fasioti o le tasi le afe ma le lima o i latou; ma ua tatou iloa ua faamanuiaina i latou, ona ua latou o atu e mau faatasi ma lo latou Atua.",
                "23": "O lenei ina ua vaai mai sa Lamanā ua le sosola ese o latou uso mai le pelu, pe liliu faatafa foi i latou i le itu taumatau po o le itu tauagavale, ae ua latou taooto i lalo ma fano, ma vivii atu i le Atua i le taimi lava o fano ai i le pelu—",
                "24": "O lenei ina ua vaai mai sa Lamanā i lenei mea, sa latou taofi mai le fasiotia o i latou; ma sa toatele i latou o e na ootia o latou loto i totonu o i latou, mo i latou o o latou uso o e ua pa’u’ū ifo i le pelu, ona ua latou salamo i mea na latou faia.",
                "25": "Ma sa oo ina latou lafo i lalo a latou auupega o taua, ma sa latou le toe fia avea lava, ona ua tuia i latou ona o le fasioti tagata ua latou faia; ma sa latou o ifo i lalo e pei lava o o latou uso, ma faalagolago i le mutimuti alofa o i latou o e na sii a’e o latou lima e fasioti i latou.",
                "26": "Ma sa oo ina faatasi atu i tagata o le Atua i lena aso ni tagata e sili atu nai lo le aofai o e na fasiotia; ma o i latou o e na fasiotia o ni tagata sa amiotonu, o lea ua leai ai se pogai tatou te masalosalo ai ae ua faaolaina i latou.",
                "27": "Ma sa leai se tagata amioleaga sa i totonu o i latou o e na fasiotia; ae sa sili atu i le afe i latou o e na aumai i le malamalama o le upumoni; ua faapea ona tatou vaai ai e tele auala e galue ai le Alii e aumai ai le faaolataga i ona tagata.",
                "28": "O lenei o le aofai sili ona toatele o i latou o sa Lamanā o e na latou fasiotia le toatele naua o o latou uso, o sa Amalekā ma sa Amulonā, o le toatele o i latou sa mulimuli i le faatulagaga a ’au Ne’oa.",
                "29": "O lenei, i totonu o i latou o e na aufaatasi mai i tagata o le Alii, sa leai se sa Amalekā po o se sa Amulonā sa i ai, po o ni e sa i ai i le faatulagaga a Ne’oa, ae na o i latou o e na tupuga moni mai ia Lamana ma Lemuelu.",
                "30": "Ma ua faapea ona tatou iloa manino ai, pe a uma ona faamalamalamaina o se nuu e ala i le Agaga o le Atua, ma latou maua le poto tele e uiga i mea tau i le amiotonu, ma ona pa’u’ū ese atu ai lea i le agasala ma le solitulafono, o le a sili atu lo latou maaa, ma faapea ona sili atu ai ona leaga lo latou tulaga nai lo le faapea ifo na latou le iloaina lava nei mea."
            },
            "25": {
                "1": "Ma faauta, o lenei sa oo ina feita tele na sa Lamanā, ona ua latou fasiotia o latou uso; o lea na latou tauto ai le taui ma sui i luga o sa Nifaē; ma sa latou le toe taumafai e fasioti ia tagata o Aneti-Nifae-Liae i le taimi lena.",
                "2": "Ae sa latou ave a latou autau ma o atu i tuaoi o le laueleele o Sara’emila, ma osofaia tagata o e sa i le laueleele o Amonaea ma faaumatia i latou.",
                "3": "Ma ina ua mavae lena, sa latou tauina taua e tele ma sa Nifaē, ia na tutulia ai i latou ma fasiotia.",
                "4": "Ma i totonu o sa Lamanā o e na fasiotia, sa toetoe lava o fanau uma a Amulona ma ona uso, o e sa avea ma faitaulaga a Noa, ma sa fasiotia i latou i lima o sa Nifaē;",
                "5": "Ma o e na totoe, ina ua sosola atu i le vao i sasae, ma ina ua latou ave faamalosi le malosi ma le pule i luga o sa Lamanā, sa latou faatonuina ia faafanoina le toatele o sa Lamanā i le afi ona o lo latou talitonuga—",
                "6": "Ona o le toatele o i latou, ina ua mavae le mafatia ona o le toesea tele ma le anoanoai o puapuaga, sa amata ona faaosoina i le manatua o upu na tala’i atu ia te i latou e Arona ma ona uso i lo latou laueleele; o lea na amata ai ona latou le talitonu i uputuu a o latou tamā, ma ua talitonu i le Alii, ma e faapea ua ia tuuina mai le mana tele ia sa Nifaē; ma sa faapea ona liua ai le toatele o i latou i le vao.",
                "7": "Ma sa oo ina o na taitai o vaega na totoe o fanau a Amulona, sa latou faatonuina ia faao’o le oti ia te i latou, ioe, i latou uma o e na talitonu i nei mea.",
                "8": "O lenei o lea faamaturoga na mafua ai le faaosoina o le ita o le toatele o o latou uso; ma sa amata ona i ai o finauga i le vao; ma sa amata ona saili e sa Lamanā fanau a Amulona ma ona uso ma amata ona fasioti i latou; ma sa latou sosola i le vao i sasae.",
                "9": "Ma faauta o loo saili i latou e sa Lamanā i le aso nei. Ua faapea ona taunuu ai o upu a Apinati, ia na ia fai mai e uiga i fanau a faitaulaga o e na faatonuina ia faao’o ia te ia le oti i le afi.",
                "10": "Ona sa fai atu o ia ia te i latou: O le mea o le a outou faia ia te au, o le a avea ma faatusa o mea o le a oo mai.",
                "11": "Ma o lenei o Apinati o le tagata muamua lea na mafatia i le oti i le afi ona o lona talitonu i le Atua; o lenei o le uiga lenei o lana upu, e toatele o le a mafatia i le oti i le afi, e pei lava ona mafatia ai o ia.",
                "12": "Ma sa ia fai atu i faitaulaga a Noa, o a latou fanau o le a mafua ai ona fasiotia o tagata e toatele, i le ala e pei ona fasiotia ai o ia, ma o le a faasalalauina solo i latou ma fasiotia, e pei lava o se mamoe ua leai se leoleo mamoe ua tulia ma faaumatia e manu feai; ma o lenei faauta, ua faamaonia lava nei upu, ona sa tutulia i latou e sa Lamanā, ma sa sailia i latou, ma sa taiaina i latou.",
                "13": "Ma sa oo ina ua vaai sa Lamanā ua le mafai ona latou faatoilaloina sa Nifaē, sa latou toe foi atu i lo latou lava laueleele; ma e toatele i latou na o mai e nonofo i le laueleele o Isamaeli ma le laueleele o Nifae, ma faatasi atu i latou lava i tagata o le Atua, o le nuu lea o Aneti-Nifae-Liae.",
                "14": "Ma sa latou tanumia foi a latou auupega o taua, e pei ona sa faia e o latou uso, ma sa amata ona avea i latou ma tagata amiotonu; ma sa latou savavali i ala o le Alii, ma sa latou taulai e tausi ana poloaiga ma ana tulafono.",
                "15": "Ioe, ma sa latou tausia le tulafono a Mose; aua sa tatau ai ona latou tausia pea o le tulafono a Mose, ona sa le’i faataunuuina uma lava. Ae e ui i le tulafono a Mose, sa latou taulai i luma i le afio mai o Keriso, i le manatu e faapea o le tulafono a Mose o se faatusa lea o lona afio mai, ma talitonu e tatau ona latou tausia pea o ia gaoioiga vaaia seia oo i le taimi o le a faaali mai ai o ia ia te i latou.",
                "16": "O lenei sa latou le manatu e oo mai le faaolataga e ala i le tulafono a Mose; ae sa aoga le tulafono a Mose e faamalosia ai lo latou faatuatua ia Keriso; ma o lea sa latou taofi ai se faamoemoe e ala i le faatuatua, mo le faaolataga e faavavau, ma faalagolago i le agaga o valoaga, lea na fetalai mai e uiga i mea o le a oo mai.",
                "17": "Ma o lenei faauta, sa olioli tele Amona, ma Arona, ma Ominea, ma Himinae, ma o latou uso, i le manuia lea sa latou maua i totonu o sa Lamanā, i le vaai na foai mai e le Alii ia te i latou e tusa ma a latou talosaga, ma na faamaoniaina foi e ia o lana afioga ia te i latou i mea uma taitasi."
            },
            "26": {
                "1": "Ma o lenei, o upu nei a Amona i ona uso, ua faapea ona fai atu: Ou uso e, ma le au uso, faauta ou te fai atu ia te outou, ua tele lava se pogai tatou te olioli ai; ona sa mafai ea ona tatou manatu ina ua tatou amata mai le laueleele o Sara’emila, o le a tuuina mai e le Atua ia te i tatou ni faamanuiaga tetele faapenei?",
                "2": "Ma o lenei, ou te fesili atu, o a faamanuiaga silisili ua ia tuuina mai ia te i tatou? E mafai ona outou ta’u mai?",
                "3": "Faauta, ou te tali atu mo outou; ona o o tatou uso, o sa Lamanā, sa i ai i le pouliuli, ioe, i se to ua sili lava ona pouliuli; ae faauta, i le toatele o i latou ua aumai e vaai i le malamalama ofoofogia o le Atua! Ma o le faamanuiaga lenei ua faaee mai i o tatou luga, lea ua avea ai i tatou o ni meafaigaluega i aao o le Atua e faataunuu ai lenei galuega tele.",
                "4": "Faauta, e afe ma afe i latou ua olioli, ma ua aumai i le faapotopotoga a le Atua.",
                "5": "Faauta, sa matua le faatoaga, ma amuia lava outou, ona sa outou sasau atu le selesaito, ma outou selesele mai ma lo outou malosi, ioe, sa outou galulue i le aso atoa; ma faauta i le tele o a outou fusisaito! Ma o le a faaputuputuina i latou i falesaito, ina ia le faama’umauina i latou.",
                "6": "Ioe, o le a le taia i latou i lalo e le afā i le aso gataaga; ioe, pe lagā foi i luga i latou e le asiosio; ae a sau le afā o le a faaputuputu faatasi i latou i o latou nofoaga, ina ia le mafai e le afā ona ulu atu ia te i latou; ioe, pe faalelea foi i latou e matagi malolosi i soo se mea e manao le fili e ave i ai i latou.",
                "7": "Ae faauta, ua i ai i latou i aao o le Alii o le seleselega, ma o i latou o ana; ma o le a ia faatutū a’e i latou i luga i le aso gataaga.",
                "8": "Ia faamanūina lava le suafa o lo tatou Atua; ia tatou pepese i lona viiga, ioe, ia tatou avatu le faafetai i lona suafa paia, ona ua faia e ia le amiotonu e faavavau.",
                "9": "Auā a na tatou le o a’e mai le laueleele o Sara’emila, o o tatou uso pele nei, o e ua sili ona alolofa ia te i tatou, po ua mafatia pea i latou i le ita faasaga mai ia te i tatou, ioe, ma po ua avea foi i latou o ni tagata ese i le Atua.",
                "10": "Ma sa oo ina ua uma ona fai mai e Amona nei upu, sa a’oa’i atu lona uso o Arona ia te ia, e faapea: Amona e, ou te fefe o lou olioli o le a fai ma mea e te mitamitavale ai.",
                "11": "Ae sa fai mai Amona ia te ia: Ou te le mitamita i lo’u lava malosi, po o lo’u lava poto; ae faauta, ua atoatoa lo’u olioli, ioe, ua tumu lo’u loto i le olioli, ma o le a ou olioli i lo’u Atua.",
                "12": "Ioe, ua ou iloa o a’u o se tagata noa; a faatatau i lo’u malosi ou te vaivai; o lea ou te le mitamita ai ia te a’u lava ia, ae ou te mitamita i lo’u Atua, ona o lona malosi e mafai ai ona ou faia o mea uma; ioe, faauta, e tele vavega tetele ua tatou faia i lenei laueleele, o mea o le a tatou viia ai lona suafa e faavavau.",
                "13": "Faauta, e fia le tele o afe o o tatou uso ua ia tatalaina mai tiga o seoli; ma ua aumai ai i latou e usuina le alofa togiola, ma ua tupu mai lenei mea ona o le mana o lana afioga ua i totonu o i tatou, o lea, po ua le i ai ea ia te i tatou se pogai tele tatou te olioli ai?",
                "14": "Ioe, ua ia i tatou se pogai e viia ai o ia e faavavau, ona o ia o le Atua Silisili Ese, ma ua ia tatalaina o tatou uso mai filifili o seoli.",
                "15": "Ioe, sa siosiomia faataamilo i latou i le pouliuli ma le faafanoga tumau e faavavau; ae faauta, ua ia aumai i latou i lona malamalama tumau e faavavau, ioe, i le faaolataga tumau e faavavau, ma ua siosiomia faataamilo i latou i le tele lē mafaatusalia o lona alofa; ioe, ma ua avea i tatou o ni meafaigaluega i ona aao i le faia o lenei galuega tele ma le ofoofogia.",
                "16": "O lea, ia tatou mitamita ai, ioe, o le a tatou mitamita i le Alii; ioe, o le a tatou olioli, ona ua atoatoa lo tatou olioli; ioe, o le a tatou viia lo tatou Atua e faavavau. Faauta, o ai ea e mafai ona tele naua lona mitamita i le Alii? Ioe, o ai e mafai ona tele naua upu na te faia e uiga i lona mana tele, ma e uiga i lona alofa mutimutivale, ma i lona tali-tiga i le fanauga a tagata? Faauta, ou te fai atu ia te outou, e le mafai ona ou fai atu se vaega itiiti o le mea ua ou lagona.",
                "17": "O ai sa mafai ona manatu o le a alofa mutimutivale tele mai lo tatou Atua ua vave aveese ai i tatou mai lo tatou tulaga leaga matautia, ma agasala, ma eleelea?",
                "18": "Faauta, sa tatou o atu i le ita, ma le faamata’u tele e faaumatia lana ekalesia.",
                "19": "O lea, aisea na ia le tuu atu ai i tatou i se faafanoga matautia, ioe, aisea na ia le faapa’ū ifo ai i o tatou luga le pelu o lana faamasinotonu, ma faamalaia i tatou i le noa ma se faamoemoe e faavavau?",
                "20": "E, lou agaga e, e toetoe lava, ia sola ese mai lea manatu. Faauta, sa ia le faatinoina lana faamasinotonu i luga o i tatou, ae na ia aumai i tatou i lona alofa mutimutivale tele i luga o lena vanu tumau e faavavau o le oti ma le pagatia, mo le faaolaina lava o o tatou agaga.",
                "21": "Ma o lenei faauta, o’u uso e, o ai se tagata natura o i ai ua ia iloaina nei mea? Ou te fai atu ia te outou, ua leai se tasi ua ia iloaina nei mea, vagana ai i latou ua salamo.",
                "22": "Ioe, o ia o lē e salamo ma faatino le faatuatua, ma fai galuega lelei, ma tatalo pea e le aunoa—o i latou ia ua tuuina mai ia iloa mealilo a le Atua; ioe, o i latou ia e tuuina mai i ai latou te faaali mai mea e lei faaalia lava; ioe, ma o le a tuuina mai latou te aumai le afe ma afe o agaga i le salamo, e pei lava ona tuuina mai ia i tatou e aumai o tatou uso nei i le salamo.",
                "23": "O lenei pe tou te manatua ea, o’u uso e, sa tatou fai atu i o tatou uso i le laueleele o Sara’emila, o le a tatou o a’e i le laueleele o Nifae, e tala’i atu i o tatou uso, o sa Lamanā, ma sa latou tōē faatauemu mai ia te i tatou.",
                "24": "Ona sa latou fai mai ia te i tatou: Tou te manatu ea e mafai ona outou aumaia sa Lamanā i le malamalama o le upumoni? Tou te manatu e mafai ona outou faatalitonuina sa Lamanā i le sesē o uputuu a o latou tamā, ao avea pea i latou ma tagata ua maaa e pei ona latou i ai nei; o ē ua fiafia o latou loto i le faamasaaina o le toto; o ē ua faaaluina o latou aso i le amioletonu sili ona leaga; o ē o o latou ala o ala o sē na solitulafono mai i le amataga? O lenei, o’u uso e, tou te manatua o la latou gagana lena.",
                "25": "Ma e le gata i lea, sa latou fai mai: Ia tatou sii auupega o taua e faasaga ia te i latou, ina ia tatou faaumatia ese i latou ma lo latou amioletonu mai le laueleele, nei latou solia i tatou ma faaumatia i tatou.",
                "26": "Ae faauta, ou uso pele e, sa tatou lei o mai i le vao ma le faamoemoe e faaumatia o tatou uso, ae ma le faamoemoe atonu e mafai ona tatou faaolaina ni isi e toaitiiti o o latou agaga.",
                "27": "O lenei ina ua vaivai o tatou loto, ma toetoe a tatou toe foi i tua, faauta, sa faamafanafanaina i tatou e le Alii, ma fetalai mai: O atu i totonu o o outou uso, o sa Lamanā, ma tauave ma le onosai o outou puapuaga, ma o le a ou tuu atu ia te outou le manuia.",
                "28": "Ma o lenei faauta, ua tatou o mai, ma ua tatou i ai i totonu ia te i latou; ma sa tatou onosai i o tatou mafatiaga, ma sa tatou mafatia i mea uma sa tatou manaomia; ioe, sa tatou malaga atu mai lea fale i lea fale, ma faalagolago i luga o le mutimutialofa o le lalolagi—e le na’o luga o le mutimutialofa o le lalolagi, ae i luga foi o le alofa mutimutivale o le Atua.",
                "29": "Ma sa tatou ulu atu i totonu o o latou fale ma aoao i latou, ma sa tatou a’oa’o i latou i o latou auala; ioe, ma sa tatou a’oa’o i latou i luga o o latou mea maupuepue; ma sa tatou ulu atu foi i o latou malumalu ma o latou sunako ma a’oa’o i latou; ma sa tutuli i tatou i fafo, ma tauemua, ma feanu tagata i o tatou luga, ma fepō o tatou alafau; ma sa fetogi i tatou i maa, ma ave ma saisai i maea malolosi, ma lafo i le falepuipui; ma sa toe laveaiina i tatou e ala i le mana ma le poto o le Atua.",
                "30": "Ma sa tatou mafatia i ituaiga uma o puapuaga, ma o nei mea uma na tutupu mai, atonu ina ia mafai ona avea ai i tatou ma ala e faaolaina ai ni nai agaga; ma sa tatou manatu o le a atoatoa lo tatou olioli pe afai e mafai ona avea i tatou ma ala e faaolaina ai ni isi.",
                "31": "O lenei faauta, e mafai ona tatou vaai atu ma vaai i fua o a tatou galuega; ma ua itiiti ea i latou? Ou te fai atu ia te outou, E leai, ua toatele i latou; ioe, ma e mafai ona tatou molimau i lo latou faamaoni, ona o lo latou alolofa i o latou uso ma ia i tatou foi.",
                "32": "Aua faauta, sa sili ia i latou le taulagaina o o latou ola nai lo le ave o le ola o so latou fili; ma ua latou tanumia loloto i le eleele a latou auupega o taua, ona o lo latou alolofa i o latou uso.",
                "33": "Ma o lenei faauta ou te fai atu ia te outou, sa i ai ea se alofa tele faapea i le laueleele atoa? Faauta, ou te fai atu ia te outou, E leai, sa le’i i ai lava, e oo lava i totonu o sa Nifaē.",
                "34": "Aua faauta, latou te sii auupega o taua e faasaga i o latou uso; latou te le fia tuu i latou lava ia fasiotia. Ae faauta pe toafia ea o i latou nei na tuuina atu o latou ola; ma ua tatou iloa ua latou o atu i lo latou Atua, ona o lo latou alolofa ma ona o lo latou inoino i le agasala.",
                "35": "O lenei pe le ua i ai ea ia te i tatou se pogai tatou te olioli ai? Ioe, ou te fai atu ia te outou, e le’i i ai lava ni tagata na i ai se pogai tele naua latou te olioli ai e pei o i tatou, talu mai le amataga o le lalolagi; ioe, ma ua soona tele lava lo’u olioli, ua oo lava i le mitamita i lo’u Atua; ona ua ia te ia le mana uma, ma le poto atoa, ma le malamalama uma; ua silafia e ia mea uma, ma o ia o Lē alofa mutimutivale, e oo lava i le faaolataga, o i latou o ē e salamo ma talitonu i lona suafa.",
                "36": "O lenei afai o le mitamitavale lea, o le a faapea lava ona ou mitamita; ona o lo’u ola ma lo’u sulu lea, o lo’u olioli ma lo’u faaolataga, ma lo’u togiola lea mai le malaia tumau e faavavau. Ioe, ia faamanūina lava le suafa o lo’u Atua, o le ua manatu mai i lenei nuu, o ē o se lālā o le laau o Isaraelu, ma ua vavaeeseina mai i lona tino atoa i se laueleele ese; ioe, ou te fai atu, ia faamanūina lava le suafa o lo’u Atua, o lē ua manatu mai ia te i tatou, o ni tagata taase i se laueleele ese.",
                "37": "O lenei o’u uso e, ua tatou vaai e manatu mai le Atua i tagata uma, i soo se laueleele lava atonu ua latou i ai; ioe, ua ia faitauina ona tagata, ma o lona liuliualo i le alofa mutimutivale ua i luga o le lalolagi uma. O lenei o lo’u olioli lea, ma la’u faafetai tele; ioe, ma o le a ou avatu le faafetai i lo’u Atua e faavavau. Amene."
            },
            "27": {
                "1": "O lenei sa oo ina ua iloa e i latou o sa Lamanā o ē na o atu e tau faasaga ia sa Nifaē, ina ua mavae a latou taumafaiga e tele e faaumatia i latou, ua lē aoga lo latou saili e faaumatia i latou, sa latou toe foi i le laueleele o Nifae.",
                "2": "Ma sa oo ina sa feita tele sa Amalekā, ona o le toatele o i latou ua maliliu. Ma ina ua latou vaai ua le mafai ona latou saili le taui ma sui mai ia sa Nifaē, sa amata ona latou faaoso tagata ia feita e faasaga i o latou uso, le nuu lea o Aneti-Nifae-Liae; o lea na latou toe amata ai ona faaumatia o i latou.",
                "3": "O lenei sa toe mumusu ia tagata e fetagofi i a latou auupega o taua, ma sa latou tuu atu i latou lava ia fasiotia e tusa ma manao o o latou fili.",
                "4": "O lenei ina ua vaai atu Amona ma ona uso i lenei galuega o le faafanoga i totonu o i latou o ē sa sili ona pele ia te i latou, ma i totonu o i latou o ē sa sili ona pele ia te i latou,—ona sa latou tausi ia te i latou e pei i latou o ni agelu na auina mai e le Atua e laveai i latou mai le faafanoga e faavavau—o lea, ina ua vaai atu Amona ma ona uso i lenei galuega o le faafanoga tele, sa ootia i latou i le mutimuti alofa, ma sa latou fai atu i le tupu:",
                "5": "Ia tatou faapotopoto faatasi lenei nuu o le Alii, ma ia tatou o ifo i le laueleele o Sara’emila i o matou uso o sa Nifaē, ma tatou sosola ese mai lima o o tatou fili, ina ia le faaumatiaina i tatou.",
                "6": "Peitai sa fai mai le tupu ia te i latou: Faauta, o le a faaumatia i matou e sa Nifaē, ona o le fasioti tagata ma agasala e tele sa matou faia ia te i latou.",
                "7": "Ma sa fai atu Amona: O le a ou alu ma ole atu i le Alii, ma afai e fetalai mai o ia ia te i tatou, ia tatou o ifo i o matou uso, pe tou te o ea?",
                "8": "Ma sa fai mai le tupu ia te ia: Ioe, afai e fetalai mai le Alii ia te i matou e o, o le a matou o ifo i o tatou uso, ma o le a avea i matou ma a latou pologa seia oo ina matou toe faalelei atu ia te i latou mo le fasioti tagata ma agasala e tele na matou faia ia te i latou.",
                "9": "Peitai sa fai atu Amona ia te ia: Ua tetee i le tulafono a o matou uso, lea na faatūina e lo’u tamā, e faapea e le tatau ona i ai ni pologa i totonu ia te i latou; o lea ia tatou o ifo, ma faalagolago i le alofa mutimutivale o o matou uso.",
                "10": "Peitai sa fai mai le tupu ia te ia: Ole atu i le Alii, ma afai e fetalai mai o ia ia te i matou e o, o le a matou o; a leai o le a matou fano pea i le laueleele.",
                "11": "Ma sa oo ina alu atu Amona ma ole i le Alii, ma sa fetalai mai le Alii ia te ia:",
                "12": "Aveese atu i fafo lenei nuu mai lenei laueleele, ina ia le fano i latou; ona ua malosi tele le uumau a Satani i loto o sa Amalekā, o ē ua faaosoina sa Lamanā ia feita i o latou uso, ia fasioti ia te i latou; o lea ia e alu ese atu ai mai lenei laueleele; ma amuia lava lenei nuu i lenei tupulaga, ona o le a ou faasaoina i latou.",
                "13": "Ma o lenei sa oo ina alu atu Amona ma ta’u atu i le tupu upu uma na fetalai mai ai le Alii ia te ia.",
                "14": "Ma sa latou faapotopoto faatasi o latou tagata uma, ioe, tagata uma o le Alii, ma faapotopoto faatasi a latou lafu ma fagaga uma, ma o ese atu mai le laueleele, ma o mai i le vao lea sa vavae ai le laueleele o Nifae mai le laueleele o Sara’emila, ma o a’e latalata i tuaoi o le laueleele.",
                "15": "Ma sa oo ina fai atu Amona ia te i latou: Faauta, o a’u ma o’u uso o le a matou o atu i le laueleele o Sara’emila, ae o le a outou faatali atu iinei seia matou foi mai; ma o le a matou tofotofoina loto o o matou uso, pe latou te loto ia outou o mai i lo latou laueleele.",
                "16": "Ma sa oo ina a’o alu atu Amona i le laueleele, sa feiloai o ia ma ona uso ma Alema, i le nofoaga lea sa ta’ua; ma faauta, o se feiloaiga olioli tele lenei.",
                "17": "O lenei sa matuā tele lava le olioli o Amona sa oo ina faatumulia o ia; ioe, sa faatumulia o ia i le olioli i lona Atua, sa oo ina uma lona malosi; ma sa toe pa’ū ifo ai o ia i le eleele.",
                "18": "O lenei pe le o le olioli tele ea lenei? Faauta, o le olioli lenei e le maua e se tasi, vagana ai lē ua salamo faamaoni ma lē ua saili mo le fiafia ma le lotomaualalo.",
                "19": "O lenei sa matuā tele moni lava le olioli o Alema i le feiloaiga ma ona uso, ma le olioli foi o Arona, ma Ominea, ma Himinae; peitai faauta, sa lē sili atu lo latou olioli nai lo latou malolosi.",
                "20": "Ma o lenei sa oo ina toe taitai atu e Alema ona uso i tua i le laueleele o Sara’emila; i lona lava fale. Ma sa latou o atu ma faamatala atu i le faamasino sili mea uma na oo ia te i latou i le laueleele o Nifae, i totonu o o latou uso, o sa Lamanā.",
                "21": "Ma sa oo ina auina atu e le faamasino sili se folafolaga i le laueleele atoa, e fia iloa le leo o le nuu e uiga i le faatagaina o o latou uso, o ē o tagata o Aneti-Nifae-Liae.",
                "22": "Ma sa oo ina oo mai le leo o le nuu, fai mai: Faauta, o le a tatou tuu atu le laueleele o Seasona, lea o loo i le itu i sasae o le sami, lea ua sosoo ma le laueleele o Nuumau, lea o loo i le itu i saute o le laueleele o Nuumau; ma o le laueleele lenei o Seasona o le laueleele lea o le a tatou tuu atu i o tatou uso mo so latou tofi.",
                "23": "Ma faauta, o le a tatou tuu a tatou autau i le va o le laueleele o Seasona ma le laueleele o Nifae, ina ia mafai ona tatou puipui o tatou uso i le laueleele o Seasona; ma o le a tatou faia lenei mea mo o tatou uso, ona o lo latou matata’u e faaaoga auupega o taua e faasaga i o latou uso ne’i o latou faia le agasala; ma ua oo mai ia te i latou lenei mata’u tele ona o lo latou salamo tiga tele lea na oo ia te i latou, ona o le tele o lo latou fasioti tagata ma lo latou amio leaga matautia.",
                "24": "Ma o lenei faauta, o le a tatou faia lenei mea mo o tatou uso, ina ia mafai ona fai mo o latou tofi le laueleele o Seasona; ma o le a tatou puipuia i latou mai i o latou fili i a tatou autau, pe afai latou te tuu mai ia te i tatou se vaega o a latou mea e fesoasoani ia te i tatou ina ia mafai ona tatou tausia a tatou autau.",
                "25": "O lenei, sa oo ina ua faalogo atu Amona i lenei mea, sa foi atu o ia i le nuu o Aneti-Nifae-Liae, ma Alema foi faatasi ma ia, i le vao, i le mea sa faatutū ai o latou faleie, ma faailoa atu ia te i latou nei mea uma. Ma sa faamatala atu foi e Alema ia te i latou e uiga i lona liuaina, faatasi ma Amona ma Arona, ma ona uso.",
                "26": "Ma sa oo ina o lenei mea na oo ifo ai le olioli tele i totonu o i latou. Ma sa latou o atu i le laueleele o Seasona, ma avea le laueleele o Seasona e fai mo i latou; ma sa ta’ua i latou e sa Nifaē o le nuu o Amona; o lea na iloga ai i latou i lena igoa mai lena lava taimi.",
                "27": "Ma sa i ai i latou i totonu o le nuu o Nifae, ma faitauina foi i totonu o tagata o ē sa auai i le ekalesia a le Atua. Ma sa iloga foi i latou i lo latou finafinau i le Atua, ma i tagata foi; ona sa latou faamaoni atoatoa ma amiotonu i mea uma; ma sa latou mausali i lo latou faatuatua ia Keriso, e oo i le iuga.",
                "28": "Ma sa latou manatu i le faamasaaina o le toto o o latou uso ma le inoino tele; ma sa le mafai lava ona faatauanauina i latou ia fetagofi i auupega o taua e faasaga i o latou uso; ma sa latou le vaai lava i le oti ma sina fefe, ona o lo latou faamoemoe ma manatu e uiga ia Keriso ma le toetutū; o lea, ia te i latou lava, ua faatoilaloina le oti i le manumalo ai o Keriso i ona luga.",
                "29": "O lea, na latou tuu ai le oti ia oo mai ia te i latou i le ala sili ona leaga ma tiga e mafai ona faia e o latou uso, ae latou te le’i ave le pelu po o le simetea e taia ai i latou.",
                "30": "Ma sa faapea ona avea o i latou ma tagata finafinau ma faapelepele, o se nuu e alofagia tele o le Alii."
            },
            "28": {
                "1": "Ma o lenei sa oo ina ua mavae ona nofoia o le nuu o Amona i le laueleele o Seasona, ma faatuina foi se aulotu i le laueleele o Seasona, ma faatutūina autau a sa Nifaē faataamilo i le laueleele o Seasona, ioe, i tuaoi uma faataamilo i le laueleele o Sara’emila; faauta sa mulimuli mai autau a sa Lamanā i o latou uso i le vao.",
                "2": "Ma sa faapea ona tau ai o se taua matautia tele; ioe, o se taua matautia tele faapea e lei vaaia muamua i totonu o tagata uma i le laueleele mai i le taimi na tuua ai Ierusalema e Liae; ioe, ma sa tai sefulu o afe o sa Lamanā na fasiotia ma faasalalau solo.",
                "3": "Ioe, ma sa i ai foi se faasauaga tele i totonu o le nuu o Nifae; ae ui i lea, sa tutulia ma faasalalauina sa Lamanā, ma toe foi mai tagata o Nifae i lo latou laueleele.",
                "4": "Ma o lenei o se taimi lea sa i ai se faanoanoa ma se auega tele sa faalogoina i le laueleele atoa, i totonu o tagata uma o Nifae—",
                "5": "Ioe, o le tagi a fafine na oti a latou tane i le faanoanoa mo a latou tane, ma tamā foi i le faanoanoa mo o latou atalii, ma le afafine mo le tuagane, ioe, o le tuagane mo le tamā; ma sa faapea ona faalogoina o le tagi o le faanoanoa i totonu o i latou uma, i le faanoanoa mo tagata o o latou aiga o e ua fasiotia.",
                "6": "Ma o lenei e moni o se aso faanoanoa tele lea; ioe, o se taimi o le mafaufau loloto, ma o se taimi o le anapogi tele ma le tatalo.",
                "7": "Ma sa faapea ona iu o le lona sefulu lima o tausaga o le nofoaiga a faamasino i luga o le nuu o Nifae;",
                "8": "Ma o le tala lenei e uiga ia Amona ma ona uso, o a latou malaga i le laueleele o Nifae, o latou mafatiaga i le laueleele, o latou faanoanoaga, ma o latou puapuaga, ma lo latou olioli le mafuatia, ma le taliaina ma le saogalemu o le au uso i le laueleele o Seasona. Ma o lenei ia talosia ia faamanuiaina o latou agaga e le Alii, le Togiola o tagata uma, e faavavau.",
                "9": "Ma o le tala lenei o taua ma finauga i totonu o sa Nifaē, ma taua foi i le va o sa Nifaē ma sa Lamanā; ma ua iu le lona sefulu lima o tausaga o le nofoaiga a faamasino.",
                "10": "Ma mai i le tausaga muamua i le tausaga e sefulu lima, na aumai ai le faafanoga o le tele o afe o soifua; ioe, na oo mai ai se vaaiga matautia o le faamasaatoto.",
                "11": "Ma o tino o le tele o afe o tagata ua tanumia maualalalo i le eleele, ao tino o isi afe e tele ua pala i faaputuga i luga o le fogaeleele; ioe, ma e tele afe o tagata ua faanoanoa i le toesea o tagata o o latou aiga ua fasiotia, ona sa ia te i latou se mafuaaga sa matata’u ai, e tusa ma folafolaga a le Alii, ua tuuina ai i latou i se tulaga o le malaia e le gata.",
                "12": "E ui o le tele o afe o isi tagata sa faanoanoa tele i le toesea o tagata o o latou aiga, ae sa latou olioli ma fiafia i le faamoemoe, ma e oo lava i lo latou mautinoa, e tusa ma folafolaga a le Alii, e faatutū mai i latou e nonofo i le itu taumatau o le Atua, i se tulaga o le fiafia e le gata.",
                "13": "Ma ua faapea ona tatou vaai ai i le lē tutusa tele o tagata ona o le agasala ma le solitulafono, ma le mana o le tiapolo, lea e ala mai i fuafuaga faitogafiti ia ua ia faia e mailei ai loto o tagata.",
                "14": "Ma ua faapea ona tatou vaai ai i le valaau malosi atu i tagata ia filigā e galulue i tovine o le Alii; ma ua faapea ona tatou vaai ai i le pogai tele o le faanoanoa, ma o le olioli foi—o le faanoanoa ona o le oti ma faafanoga i totonu o tagata, ma o le olioli ona o le malamalama o Keriso i le ola."
            },
            "29": {
                "1": "E, pe ana o a’u o se agelu, ma mafai ona ou maua le moomooga o lo’u loto, ina ia mafai ona ou alu atu ma tautala atu ma le pu a le Atua, ma i se leo e lūlūina ai le eleele, ma alaga atu le salamo i tagata uma!",
                "2": "Ioe, po ua ou alaga atu i agaga uma taitoatasi, i se leo e pei o le faititili, le salamo ma le fuafuaga o le togiolaina, ina ia latou salamo ma o mai i lo tatou Atua, ina ia le toe i ai se faanoanoa i luga o le lalolagi uma.",
                "3": "Ae faauta, o a’u o se tagata, ma ua ou agasala i lo’u manao; ona e tatau ona ou malie i mea ua tuuina mai e le Alii ia te a’u.",
                "4": "E le tatau ona ou suia i o’u mana’oga le poloaiga mausali a le Atua amiotonu, ona ua ou iloa e faamatuu mai e ia i tagata e tusa ma o latou manao, pe mo le oti po o le ola; ioe, ua ou iloa e tofi mai e ia i tagata, ioe, e poloai mai e ia ia te i latou poloaiga e le masuia, e tusa ma o latou loto, pe o i latou e mo le faaolataga, po o le faafanoga.",
                "5": "Ioe, ma ua ou iloa ua oo mai le lelei ma le leaga i luma o tagata uma; o ia o lē ua ia lē iloaina le lelei mai le leaga ua lē tausalaina; ae o ia o lē ua ia iloaina le lelei ma le leaga, e tuuina mai ia te ia e tusa ma ona manao, pe manao o ia i le lelei po o le leaga, le ola po o le oti, le olioli po o le faanoanoa o le mafaufau.",
                "6": "O lenei, ona ua vaai ua ou iloa nei mea, aisea ou te manao tele ai nai lo le faia o le galuega ua valaauina ai au?",
                "7": "Aisea ou te manao ai pe a na o a’u o se agelu, ina ia mafai ona ou tautala atu ai i tuluiga uma o le lalolagi?",
                "8": "Aua faauta, ua faamatuu mai e le Alii i atunuu uma, o lo latou lava atunuu ma gagana, latou te a’oa’o atu ai lana afioga, ioe, i le poto, o mea uma ua ia silafia e tatau ona latou maua; o lea ua tatou vaai ai e faatonu mai le Alii i le poto, e tusa ma le mea ua tonu ma moni.",
                "9": "Ua ou iloa le mea ua poloaiina ai a’u e le Alii, ma ua ou mitamita ai. Ou te le mitamita ona o a’u lava ia, ae ou te mitamita i le mea ua poloaiina ai a’u e le Alii; ioe, ma o lo’u mitamitaga lenei, atonu ia mafai ona avea a’u o se meafaigaluega i aao o le Atua e aumai ai se agaga i le salamo; ma o lo’u olioli lea.",
                "10": "Ma faauta, a ou vaai atu i le toatele o o’u uso ua salamo faamaoni, ma ua o mai i le Alii lo latou Atua, ona faatumulia ai lea o lo’u agaga i le olioli; ona ou manatua lea o mea na faia e le Alii mo a’u, ioe, e oo lava i lona faafofoga mai i la’u tatalo; ioe, ona ou manatua ea lea o lona aao alofa mutimutivale na ia faaloaloa mai ia te a’u.",
                "11": "Ioe, ma ou te manatua foi le faatagataotauaina o o’u tamā; ona ua ou iloa moni lava sa lavea’iina i latou e le Alii mai le pologa, ma o lenei mea na ia faatuina ai lana ekalesia; ioe, o le Alii le Atua, o le Atua o Aperaamo, o le Atua o Isaako, ma le Atua o Iakopo, na lavea’iina i latou mai le pologa.",
                "12": "Ioe, ua ou manatua pea le faatagataotauaina o o’u tamā; ma o lena lava Atua e tasi o lē na lavea’iina i latou mai lima o tagata Aikupito, na lavea’iina i latou mai le pologa.",
                "13": "Ioe, ma o lena lava Atua e tasi na faatuina lana ekalesia i totonu o i latou; ioe, ma o lena lava Atua na valaauina a’u i se valaauga paia, e tala’i atu ana afioga i lenei nuu, ma tuuina mai ia te a’u le manuia tele, o se mea ua atoatoa ai lo’u olioli.",
                "14": "Peitai ua le na o lo’u lava manuia ua ou olioli ai, ae ua sili atu le atoatoa o lo’u olioli ona o le manuia o o’u uso, o ē na o a’e i le laueleele o Nifae.",
                "15": "Faauta, sa latou galulue malolosi, ma ua latou aumai fua e tele; ma o le a tele lava lo latou taui!",
                "16": "O lenei, pe a ou mafaufau i le manuia o o’u uso nei e segia ese atu lo’u agaga, ua oo lava e peiseai ua vavae ese atu ai mai le tino, e pei o lea, i le tele naua o lo’u olioli.",
                "17": "Ma o lenei ia talosia lava ia tuuina mai e le Atua ia te i latou nei, o o’u uso, ia mafai ona latou nonofo ai i le malo o le Atua; ioe, ma i latou uma foi o ē o fua o a latou galuega, ina ia latou le toe ulufafo atu, ae ia mafai ona latou viia o ia e faavavau; ma ia talosia lava ia tuuina mai e le Atua ia faia e tusa ma a’u upu, e pei lava ona ou tautala atu ai. Amene."
            },
            "30": {
                "1": "Faauta, o lenei sa oo ina ua uma ona faamautu le nuu o Amona i le laueleele o Seasona, ioe, ma ina ua uma foi ona tutuli ese o sa Lamanā mai le laueleele, ma sa tanumia o latou tagata oti e tagata o le laueleele—",
                "2": "O lenei sa le faitauina o latou tagata oti ona o le toatele naua o lo latou aofai; sa le faitauina foi tagata oti o sa Nifaē—ae sa oo ina ua uma ona latou tatanu o o latou tagata oti, ma ina ua mavae atu foi aso o le anapogi, ma le faanoanoa, ma le tatalo, (ma sa tupu lenei mea i le lona sefuluono o tausaga o le nofoaiga a faamasino i le nuu o Nifae) sa amata ona aveavea’i ai pea le filemu i le laueleele uma.",
                "3": "Ioe, ma sa vaai tagata ia tausi i poloaiga a le Alii; ma sa latou anaana i le tausiga o sauniga a le Atua, e tusa ma le tulafono a Mose; ona sa a’oa’oina i latou e tausi i le tulafono a Mose seia oo ina faataunuuina.",
                "4": "Ma sa faapea ona leai o se faalavelave i le nuu i le tausaga atoa lona sefuluono o le nofoaiga a faamasino i le nuu o Nifae.",
                "5": "Ma sa oo i le amataga o le lona sefulufitu o tausaga o le nofoaiga a faamasino, sa aveavea’i ai pea le filemu.",
                "6": "Peitai sa oo i le taufaaiuiuga o le lona sefulufitu o tausaga, sa sau ai se tagata i le laueleele o Sara’emila, ma o ia o se Anetī-Keriso, ona sa amata ona ia tala’i atu i tagata e faasaga i valoaga ia na fetalaia e perofeta, e uiga i le afio mai o Keriso.",
                "7": "O lenei sa leai se tulafono e faasaga i talitonuga o se tagata; ona sa matuā le tusa ai ma poloaiga a le Atua le i ai o se tulafono o le a aumai ai tagata i ni tulaga le tutusa.",
                "8": "Ona ua faapea ona fai mai o tusitusiga paia: Inā filifili ia outou i le aso nei, po o ai tou te auauna i ai.",
                "9": "O lenei afai ua manao se tagata e auauna i le Atua, o lana aia lea; pe, afai ua talitonu o ia i le Atua o lana lava aia lea e auauna atu ai ia te ia; ae afai e le talitonu o ia ia te ia sa leai se tulafono e faasala ai o ia.",
                "10": "Peitai afai sa ia fasioti tagata sa faasalaina o ia i le oti; ma afai sa ia faomea sa faasalaina foi o ia; ma afai sa gaoi o ia sa faasalaina foi o ia; ma afai sa mulilua o ia sa faasalaina foi o ia; ioe, sa faasalaina i latou mo nei amioleaga uma.",
                "11": "Ona sa i ai se tulafono e faamasinoina ai tagata e tusa ma a latou solitulafono. Ae ui i lea, sa leai se tulafono e faasaga i talitonuga o se tagata; o lea, sa faasalaina ai le tagata mo nao solitulafono sa ia faia; o lea sa tulaga tutusa ai tagata uma.",
                "12": "Ma o lenei Aneti-Keriso, o lona igoa o Kori’oa, (ma sa le mafai e le tulafono ona taofi o ia) sa amata ona ia tala’i atu i le nuu o le a lē i ai se Keriso. Ma sa faapenei ona tala’i atu o ia, e faapea:",
                "13": "E, o outou e ua noanoatia i lalo i se faamoemoe valea ma lē aoga, aisea ea ua outou faapologa ai outou lava i mea valea faapena? Aisea ua outou tulimatai atu ai mo se Keriso? Ona e leai se tagata e mafai ona ia iloa se mea o le a oo mai.",
                "14": "Faauta, o nei mea ua outou ta’ua o valoaga, ia ua outou fai mai na tuulima faasolo mai i lalo e perofeta paia, faauta, o ni uputuu valea i latou a o outou tamā.",
                "15": "E faapefea ona outou iloa lo latou moni? Faauta, e le mafai ona outou iloa e uiga i ni mea tou te le vaai atu i ai; o lea e le mafai ona outou iloa o le a i ai se Keriso.",
                "16": "Ua outou tulimatai i luma ma fai mai ua outou vaai i se faamagaloga o a outou agasala. Ae faauta o se fua lea o se mafaufau valea; ma o lenei faavaleaina o o outou mafaufau ua oo mai ona o uputuu a o outou tamā, ia ua ta’ita’i ese atu ai outou i se talitonuga i mea ua le moni.",
                "17": "Ma e tele ni isi mea faapena na ia fai atu ai ia te i latou, na ta’u atu ai ia te i latou e le mafai ona faia o se togiola mo agasala a tagata, ae e faatino e tagata taitoatasi i lenei olaga e tusa ma le puleaina o le tagata lava ia; o lea e faamanuiaina tagata taitoatasi e tusa ma lona lava atamai, ma e manumalo tagata taitoatasi e tusa ma lona lava malosi; ma o soo se mea sa fai e le tagata e le o se solitulafono.",
                "18": "Ma sa faapea ona ia tala’i atu ia te i latou, ma taitai ese atu ai loto o le toatele, ma faaoso ai i latou ia faamaualuluga i lo latou amioleaga, ioe, ma taitai ese atu ai fafine e toatele, ma tane foi, e fai le faitaaga—ua fai atu ia te i latou a oti le tagata, o lona iuga lena.",
                "19": "O lenei sa alu atu foi lenei tagata i le laueleele o Seasona, e tala’i atu nei mea i le nuu o Amona, o e na avea muamua ma tagata o sa Lamanā.",
                "20": "Ae faauta sa sili atu lo latou popoto nai lo le toatele o sa Nifaē; ona sa latou ave o ia, ma saisai o ia, ma avatu o ia i luma o Amona, o le sa avea o se faitaulaga sili i luga o lena nuu.",
                "21": "Ma sa oo ina faatonu e ia ia ave ese atu o ia o le laueleele. Ma sa sau o ia i le laueleele o Kitiona, ma amata ona talai atu foi ia te i latou; ma sa ia le maua se manuia tele iinei, ona sa ave o ia ma saisai ma avatu i luma o le faitaulaga sili, ma o le faamasino sili foi i luga o le laueleele.",
                "22": "Ma sa oo ina fai atu le faitaulaga sili ia te ia: Aisea ua e fealuai ai e faapi’opi’o ala o le Alii? Aisea ua e a’oa’o atu ai i lenei nuu o le a leai se Keriso, e taofia ai lo latou olioli? Aisea ua e tautala faatautee ai i valoaga uma a perofeta paia?",
                "23": "O lenei o le igoa o le faitaulaga sili o Kitona. Ma sa fai mai Kori’oa ia te ia: Ona ou te le a’oa’o atu uputuu faavalea a o outou tamā, ma ona ou te le a’oa’o atu i lenei nuu ia latou noanoatia i latou lava i lalo o sauniga ma tu faavalea ia na faataatitia e faitaulaga anamua, latou te ave faamalosi ai le malosi ma le pule i o latou luga, e taofi ai i latou i le valea, ina ia le mafai ona latou faaēa i luga o latou ulu, ae faamaulaloina e tusa ai ma au upu.",
                "24": "Ua e fai mai o lenei nuu o se nuu saoloto. Faauta, ou te fai atu ua pologa i latou. Ua e fai mai ua moni ia valoaga mai anamua. Faauta, ou te fai atu e te le iloa pe ua moni na mea.",
                "25": "Ua e fai mai o lenei nuu o se nuu agasala ma se nuu ua pa’u’ū, ona o le solitulafono a se matua. Faauta, ou te fai atu ua le ta’usalaina se tamaitiiti ona o ona matua.",
                "26": "Ma ua e fai mai foi o le a afio mai Keriso. Ae faauta, ou te fai atu e te le iloaina pe o le a i ai se Keriso. Ma ua e fai mai foi o le a fasia o ia mo agasala a le lalolagi—",
                "27": "Ma ua faapea ona e ta’ita’i ese lenei nuu ia mulimuli i uputuu valea a o outou tamā, ma e tusa ai ma ou lava manao; ma ua e saisaitia i latou, e faapei o ni pologa, ina ia outou faaloloto outou lava i galuega a o latou lima, ua latou fefefe ai e vaai ae i luga ma le lotoa, ma ua latou fefefe ai e faaaoga fiafia a latou aia ma avanoa tatau.",
                "28": "Ioe, ua latou fefefe e faaaoga mea e a latou lava, ne’i o latou faatausuai i o latou faitaulaga, o e ua latou faapologa i latou e tusa ma o latou manao, ma aumai i latou ia talitonu, e ala ia latou uputuu ma a latou miti ma o latou manatu valevale ma a latou faaaliga ma a latou mealilo faatagāfai, ina ia latou, pe afai latou te le faia e tusa ma a latou upu, faatausuai i se tagata ua le mailoa, o le ua latou fai mai o le Atua—o se tagata e lei vaaia lava pe ua iloaina e se tasi, o sē sa le’i i ai pe o le a i ai lava.",
                "29": "O lenei ina ua vaai atu le faitaulaga sili ma le faamasino sili i le maaa o lona loto, ioe, ina ua la vaai atu e oo lava i le Atua ua upuleaga faasaga i ai o ia, sa la le fai atu se tali i ana upu; ae sa la faatonu ia saisai o ia; ma sa la tuuina atu o ia i lima o e mautofi, ma auina atu o ia i le laueleele o Sara’emila, ina ia mafai ona aumai o ia i luma o Alema, ma le faamasino sili o le sa kovana i luga o le laueleele uma.",
                "30": "Ma sa oo ina ua aumai o ia i luma o Alema ma le faamasino sili, sa faaauau pea lava o ia i le ala e tasi e pei ona ia faia i le laueleele o Kitiona; ioe, na iu ai lava ina upuvale o ia.",
                "31": "Ma sa tulai atu o ia ma upu leoleoa tele i luma o Alema, ma faifai faasaga i faitaulaga ma a’oa’o, ma ta’uleaga i latou i lo latou ta’ita’i ese o tagata ia mulimuli i uputuu faavalea a o latou tamā, ina ia latou ola faaloloto ai i luga o galuega a tagata.",
                "32": "O lenei sa fai atu Alema ia te ia: Ua e iloa matou te le o ola faaloloto i luga o galuega a lenei nuu; ona faauta sa ou galue mai lava i le amataga o le nofoaiga a faamasino e oo mai i le taimi nei, i o’u lava lima mo lo’u lava tausiga, e ui i a’u malaga e tele faataamilo i le laueleele e ta’u atu le afioga a le Atua i o’u tagata.",
                "33": "Ma e ui i le tele o galuega na ou faia i le ekalesia, ou te le’i maua lava se mea e oo i sina senine e tasi mo la’u galuega; pe sa maua foi e soo se tasi o o’u uso, vagana ai i le nofoa-faamasino; ma i le tulaga lena na matou maua ai se totogi mo na’o lo matou taimi e tusa ai ma le tulafono.",
                "34": "Ma o lenei, afai matou te le maua se mea mo a matou galuega i le ekalesia, o le a se aoga matou te galulue ai i le ekalesia se’i vagana ai lo matou ta’u atu o le upumoni, ina ia mafai ona matou maua ai fiafiaga i le olioli o o matou uso?",
                "35": "Aisea ea la ua e fai mai ai ua matou tala’i atu i lenei nuu ina ia matou maua ai oa, ae ua e iloa, e oe lava ia, matou te le o mauaina ni oa? Ma o lenei, ua e talitonu ea o lo matou faaseseina o lenei nuu, ua tupu mai ai se olioli tele faapea i o latou loto?",
                "36": "Ma sa tali mai Kori’oa ia te ia, Ioe.",
                "37": "Ma ona fai atu lea o Alema ia te ia: E te talitonu o loo i ai se Atua?",
                "38": "Ma sa tali mai o ia, E leai.",
                "39": "O lenei sa fai atu Alema ia te ia: E te toe faafitia ea o loo i ai se Atua, ma faafitia foi le Keriso? Aua faauta, ou te fai atu ia te oe, ua ou mautinoa o loo i ai se Atua, ma o le a afio mai foi Keriso.",
                "40": "Ma o lenei o le a se faamaoniga ua ia te oe ua leai se Atua, pe o le a le afio mai foi Keriso? Ou te fai atu ia te oe ua leai se faamaoniga o ia te oe, vagana ai lau lava upu.",
                "41": "Ae faauta, ua ia te au mea uma o se molimau ua moni nei mea; ma ua ia te oe foi mea uma o se molimau ia te oe ua moni i latou; ma e te faafitia ea i latou? E te talitonu ea ua moni nei mea?",
                "42": "Faauta, ua ou iloa ua e talitonu, ae ua ulu ia te oe se agaga pepelo, ma ua e tuu ese le Agaga o le Atua ina ia le maua e ia se nofoaga i totonu ia te oe; ae ua i ai i le tiapolo le mana i ou luga, ma ua ia feavea’i solo oe, e fai auala e mafai ona ia faaumatia ai fanau a le Atua.",
                "43": "Ma o lenei sa fai mai Kori’oa ia Alema: Afai e te faaali mai ia te a’u se faailoga, e mafai ona ou talitonu ai o loo i ai se Atua, ioe, faaali mai ia te a’u ua ia te ia le mana, ona ou talitonu ai lea i le moni o a’u upu.",
                "44": "Peitai sa fai atu Alema ia te ia: Ua lava faailoga ua ia te oe; e te faaosooso ea i lou Atua? E te fai mai ea, Faaali mai ia te a’u se faailoga, ae ua ia te oe le molimau a o’u uso uma nei, ma perofeta paia uma foi? Ua folasia i ou luma tusitusiga paia, ioe, ma ua faailoa mai i mea uma o loo i ai se Atua; ioe, e oo i le lalolagi, ma mea uma ua i ona luga, ioe, ma lona faataamilosaga, ioe, ma paneta uma foi o loo i o latou ala masani ai ua molimau mai o loo i ai se Foafoa Silisiliese.",
                "45": "Ma e ui i lea e te fealuai solo ea, ma ta’ita’i ese loto o lenei nuu, ma molimau atu ia te i latou ua leai se Atua? Ma e ui i lea e te faafiti ea e faasaga i nei molimau uma? Ma sa fai mai o ia: Ioe, ou te faafitia, se’i vagana ai ua e faaali mai ia te a’u se faailoga.",
                "46": "Ma o lenei sa oo ina fai atu Alema ia te ia: Faauta, ua ou faanoanoa ona o le maaa o lou loto, ioe, i lou tetee pea o le agaga o le upumoni, o le a mafai ona faaumatia ai lou agaga.",
                "47": "Peitai faauta, e sili ona lelei le toesea o lou agaga nai lo le avea o oe ma ala e aumai ai le toatele o agaga i lalo i le faafanoga, e ala i lou pepelo ma au upu faaviivii; o lea afai e te toe faafiti, faauta o le a taia oe e le Atua, ina ia e gugū, ina ia le mafai ona e toe tatala o lou gutu, ina ia e le toe faasesēina lenei nuu.",
                "48": "O lenei sa fai mai Kori’oa ia te ia: Ou te le faafitia le i ai o se Atua, ae ou te le talitonu o loo i ai se Atua; ma ou te fai atu foi, e te le iloa o loo i ai se Atua; ma sei vagana ai ua e faaali mai ia te au se faailoga, ou te le talitonu.",
                "49": "O lenei sa fai atu Alema ia te ia: O le mea lenei o le a ou tuu atu ia te oe mo se faailoga, o le a taia oe ia e gugū, e tusa ma a’u upu; ma ou te fai atu, i le suafa o le Atua, ia taia oe ia e gugū, ina ia le toe mafai ona e tautala.",
                "50": "O lenei ina ua uma ona fai atu e Alema o nei upu, sa taia Kori’oa i le gugū, ua le mafai ona tautala o ia, e tusa ai ma upu a Alema.",
                "51": "Ma o lenei ina ua vaai atu le faamasino sili i lenei mea, sa ia tuu atu lona lima ma sa tusi atu ia Kori’oa, e faapea: Po ua e talitonu ea i le mana o le Atua? O ai na e manao ia faaali atu i ai e Alema lana faailoga? O lou manao ea ia faatiga e ia isi, e faaali atu ai ia te oe se faailoga? Faauta, ua ia faaali atu ia te oe se faailoga; ma o lenei e te toe fia finau atili ea?",
                "52": "Ma sa tuu mai e Kori’oa lona lima i luma ma ia tusi, fai mai: Ua ou iloa ua ou gugū, ona ua le mafai ona ou tautala; ma ua ou iloa e leai se mea vagana ai le mana o le Atua e mafai ona aumaia lenei mea i ou luga; ioe, ma sa ou iloa i taimi uma lava o loo i ai se Atua.",
                "53": "Ae faauta, sa faasesēina a’u e le tiapolo; ona sa sau o ia ia te a’u e foliga mai o se agelu, ma fai mai ia te a’u: Alu atu ma toe aumai lenei nuu, ona ua latou o atu sese uma e mulimuli i se Atua ua le mailoa. Ma sa fai mai o ia ia te a’u: E leai se Atua; ioe, ma sa ia a’oa’o mai ia te a’u mea e tatau ona ou fai atu ai. Ma sa ou a’oa’o atu ana upu; ma sa ou a’oa’o atu i latou ona sa logolelei i latou i le mafaufau faaletino; ma sa ou a’oa’o atu i latou, seia oo ina ou maua ai le manuia tele, sa oo ina ou talitonu moni ai lava ua moni i latou; ma o le pogai lenei sa ou teena ai le upumoni, seia oo lava ina ou aumaia lenei fetuu tele i ou luga.",
                "54": "O lenei ina ua uma ona ia fai mai o nei upu, sa ia aioi mai ia tatalo atu Alema i le Atua, ina ia mafai ona aveese o le fetuu mai ia te ia.",
                "55": "Peitai sa fai atu Alema ia te ia: Afai e aveese lenei fetuu mai ia te oe, o le a e toe ta’ita’i ese foi loto o lenei nuu; o lea, ia faia ia te oe e pei ona finagalo i ai le Alii.",
                "56": "Ma sa oo ina sa le aveeseina le fetuu mai ia Kori’oa; ae sa tuli ese o ia, ma sa alu atu mai lea fale i lea fale ma ’aisi mo ana meaai.",
                "57": "O lenei o le tala o le mea na tupu ia Kori’oa sa vave ona faasalalau atu i le laueleele atoa; ioe, sa auina atu e le faamasino sili le folafolaga i tagata uma i le laueleele, sa ta’u atu ai ia i latou o e sa talitonu i upu a Kori’oa, e ao ina latou salamo vave, ne’i oo mai ia lava faasalaga ia te i latou.",
                "58": "Ma sa oo ina latou talitonu uma i le amioleaga o Kori’oa; o lea sa latou toe liliu uma ai i le Alii; ma o lenei mea na faaiu ai le amioletonu e tusa ma le mea na faia e Kori’oa. Ma sa fealuai solo Kori’oa mai lea fale i lea fale, e aisi meaai mo lona tausiga.",
                "59": "Ma sa oo ina a’o alu atu o ia i totonu o le nuu, ioe, i totonu o se nuu o ē sa latou vavae ese i latou lava mai tagata sa Nifaē ma latou ta’ua i latou lava o sa Soramā, ona sa ta’ita’ia i latou e se tagata sa igoa ia Sorama—ma a’o alu atu o ia i totonu o i latou, faauta, sa taia o ia ma soli i lalo, seia oo ina oti o ia.",
                "60": "Ma ua faapea ona tatou vaai ai i le iuga o ia o lē na te faapi’opi’o ala o le Alii; ma ua faapea ona tatou vaai ai e le lagolagoina e le tiapolo ana fanau i le aso gataaga, ae vave ona ia toso i lalo i latou i seoli."
            },
            "31": {
                "1": "O lenei sa oo ina ua mavae atu le iuga o Kori’oa, ma ua maua e Alema ni tala e faapea ua faapi’opi’o e sa Soramā ala o le Alii, ma e faapea o Sorama, o lē sa avea ma o latou ta’ita’i, o loo ia ta’ita’i atu loto o tagata ia ifo i lalo i tupua lē magagana, sa amata ona toe faagasegasea o lona loto ona o le amioletonu o le nuu.",
                "2": "Ona sa avea ma pogai o le faanoanoa tele o Alema le iloa e uiga i le amioletonu i totonu o lona nuu; o lea sa faanoanoa tele ai lava lona loto, ona o le o ese atu o sa Soramā mai ia sa Nifaē.",
                "3": "O lenei sa faapotopoto faatasi e sa Soramā i latou lava i se laueleele sa latou ta’ua o Anetionuma, lea sa i le itu i sasae o le laueleele o Sara’emila, lea sa faalava toeitiiti ane tuaoi ma le matafaga, lea sa i le itu i saute o le laueleele o Seasona, lea sa tuaoi foi ma le vao i le itu i saute, le vao lea sa faatumulia i sa Lamanā.",
                "4": "O lenei sa popole tele sa Nifaē nei faia e sa Soramā se fesootaiga ma sa Lamanā, ma avea ai ma ala o se toesega tele o le vaega a sa Nifaē.",
                "5": "Ma o lenei, ona sa i ai i le talaiga o le upu se faamoemoega sili e ta’ita’i atu ai tagata ia latou faia le mea tonu—ioe, sa i ai sona aafiaga mamana sili atu i luga o mafaufau o tagata nai lo le pelu, po o se isi lava mea, ua oo ia te i latou—o lea na manatu ai Alema e tatau ona latou faata’ita’ia le mana o le afioga a le Atua.",
                "6": "O lea na ia ave ai Amona, ma Arona, ma Ominea; ae o Himinae sa ia tuu i le ekalesia i Sara’emila; ae o le toatolu lea na ave muamua e ia, ma Amoleka foi ma Seseroma, o ē sa i Meleka; ma sa ia ave foi ni ona atalii e toalua.",
                "7": "O lenei sa ia le avea le ulumatua o ona atalii faatasi ma ia, ma o lona igoa o Helamana; ae o igoa o i la’ua o e na ia ave faatasi ma ia o Sepulona ma Korianetona; ma o igoa nei o i latou o ē na o atu faatasi ma ia i totonu o sa Soramā, e tala’i atu ia te i latou le upu.",
                "8": "O lenei o sa Soramā o ni tagata faatuiese mai sa Nifaē; o lea sa uma ai ona talai atu o le afioga a le Atua ia te i latou.",
                "9": "Peitai ua pa’u’ū atu i latou i sese tele lava, ona sa latou le tausisi e tausi poloaiga a le Atua, ma ana tulafono, e tusa ma le tulafono a Mose.",
                "10": "Pe sa latou fia tausia foi tu o le ekalesia, ia tatalo ma aioi atu i le Atua e le aunoa i aso taitasi, ina ia latou le ulu atu i faaosoosoga.",
                "11": "Ioe, i se aotelega, sa latou faapi’opi’o ala o le Alii i le tele o taimi; o lea, ona o lenei pogai, na o atu ai Alema ma ona uso i le laueleele e tala’i atu le upu ia te i latou.",
                "12": "O lenei, ina ua latou oo atu i le laueleele, faauta, i lo latou ofo tele, sa latou maua atu ua fausia e sa Soramā o sunako, ma ua latou faapotopoto faatasi i latou lava i se aso e tasi o le vaiaso, o se aso lea sa latou ta’ua o se aso o le Alii; ma sa latou tapuai atu i se ala sa le’i vaai muamua lava i ai Alema ma ona uso;",
                "13": "Ona sa latou fausia se mea i le totonugalemu o lo latou sunako, o se mea e tutū ai, lea sa maualuga a’e i luga o le ulu; ma o ona luga sa na’o le toatasi le tagata e mafai ona ofi ai.",
                "14": "O lea, soo se tasi e fia tapuai atu, e ao ona alu atu ma tu i luga o lenei mea, ma faaloloa ona lima agai i le lagi, ma alaga ma se leo tele, e faapea:",
                "15": "Le Atua paia, paia e; ua matou talitonu o oe o le Atua, ma ua matou talitonu ua e paia; ma sa avea oe o se agaga, ma o oe o se agaga, ma o le a avea pea oe o se agaga e faavavau.",
                "16": "Le Atua paia e, matou te talitonu o oe na e vavaeeseina i matou mai i o matou uso; ma ua matou le talitonu i uputuu a o matou uso, ia sa tuulima faasolo mai i lalo ia te i latou i manatu faatamaiti o o latou tamā; ae ua matou talitonu ua e filifilia i matou e avea ma au fanau paia; ma ua e faailoa mai foi ia te i matou o le a leai se Keriso.",
                "17": "Ae tumau pea lau afio o ananafi, o le asō, ma le faavavau; ma ua e filifilia i matou, ina ia faaolaina ai i matou; e ui o i latou uma ua siomia i matou ua filifilia e lafoaiina ifo e lou toasa i seoli; mo lenei paia, le Atua e, matou te faafetai atu ia te oe; ma e matou te faafetai atu foi ia te oe ua e filifilia i matou, ina ia le mafai ona ta’ita’i ese atu i matou e mulimuli i uputuu valea a o matou uso, ia ua saisaitia ai i latou i lalo i se talitonuga ia Keriso, lea ua taitai atu o latou loto e o ese mamao mai ia te oe, lo matou Atua.",
                "18": "Ma e matou te toe faafetai atu ia te oe, le Atua e, ona ua avea i matou o se nuu filifilia ma paia. Amene.",
                "19": "O lenei sa oo ina ua uma ona faalogo atu o Alema ma ona uso ma ona atalii i nei tatalo, sa le mafuatiaina lo latou ofo tele.",
                "20": "Aua faauta, sa o atu tagata taitoatasi uma ma ofo atu nei lava tatalo e tasi.",
                "21": "O lenei o lea mea sa ta’ua e i latou o Rameutoma, o se mea, a faaliliuina, o le pulelaa paia.",
                "22": "O lenei, mai lenei pulelaa, sa latou avae ai, e tagata taitoatasi, le tatalo lava lea e tasi i le Atua, e faafetai atu ai i lo latou Atua ua ia filifilia i latou, ma ona sa ia le ta’ita’ieseina atu i latou ia latou mulimuli i uputuu a o latou uso, ma ona ua le aveesea atu o latou loto ia talitonu i mea o le a oo mai, o mea ia sa latou le iloa se mea e uiga i ai.",
                "23": "O lenei, ina ua uma ona avatu e tagata uma le faafetai i lenei ala, sa latou foi atu i o latou fale, e le toe tautatala lava e uiga i lo latou Atua seia oo ina latou toe faapotopoto faatasi i latou lava i le pulelaa paia, e avatu le faafetai e tusa ma la latou ala.",
                "24": "O lenei ina ua vaai atu Alema i lenei mea, sa faanoanoa lava lona loto; ona sa ia vaai o i latou o se nuu amioleaga ma le faapi’opi’o; ioe, sa ia vaai ua pupū o latou loto i le auro, ma le ario, ma oloa eseese uma.",
                "25": "Ioe, ma sa vaai atu foi o ia ua faaneeneeina o latou loto i le mitamitavale tele, i lo latou faamaualuluga.",
                "26": "Ma sa ia sii ae lona leo i le lagi, ma aioi, ua faapea atu: E, o le a ea le umi, Le Alii e, e te tuu ai au auauna ia nonofo i lalo nei i la le tino, e vaai i le amioleaga tele faapea i totonu o le fanauga a tagata?",
                "27": "Faauta, Le Atua e, ua latou tagi atu ia te oe, ae ua faatumuina o latou loto i lo latou faamaualuluga. Faauta, Le Atua e, ua latou tagi atu ia te oe i o latou gutu, ae ua latou fefete a’e, ua oo ina tele lava, i mea lē aoga o le lalolagi.",
                "28": "Faauta, lo’u Atua e, i o latou ofu taugata, ma a latou mama, ma o latou taulima, ma a latou mea teuteu auro, ma a latou mea taua uma ia ua latou teuteuina ai i latou lava; ma faauta, ua pupū atu o latou loto i ia mea, ae ua latou tagi atu ia te oe ma fai mai—matou te faafetai atu ia te oe, le Atua e, ona o i matou o se nuu ua filifilia mo oe, a’o isi o le a fano.",
                "29": "Ioe, ma ua latou fai mai ua e faailoa mai ia te i latou e faapea o le a leai se Keriso.",
                "30": "Le Alii e le Atua, o le a le umi e te tuu ai ia i ai pea lena amioleaga ma le le faamaoni i totonu o lenei nuu? Le Alii e, sei e tuu mai ia te a’u le malosi, ia mafai ai ona ou onosa’ia o’u vaivaiga. Ona ua ou vaivai, ma o amioleaga faapea ua i totonu o lenei nuu, ua tiga ai lo’u agaga.",
                "31": "Le Alii e, ua faanoanoa tele lo’u loto; se’i e faamafanafanaina lo’u agaga ia Keriso. Le Alii e, se’i e tuu mai ia te a’u ina ia mafai ona ou maua le malosi, ina ia mafai ona ou talia ma le onosai nei puapuaga o le a oo mai i o’u luga, ona o le amioletonu o lenei nuu.",
                "32": "Le Alii e, se’i e faamafanafanaina lo’u agaga, ma tuu mai ia te a’u le manuia, ma o’u uso-a-faigaluega foi o e ua faatasi ma a’u—ioe, o Amona, ma Arona, ma Ominea, ma Amoleka foi ma Seseroma, ma o’u atalii foi e toalua—ioe, e oo ia i latou uma nei se’i e faamafanafanaina, le Alii e. Ioe, se’i e faamafanafanaina o latou agaga ia Keriso.",
                "33": "Se’i e tuu mai ia te i latou ia mafai ona latou maua le malosi, ina ia mafai ona latou onosaia o latou puapuaga ia o le a oo mai i o latou luga ona o amioletonu a lenei nuu.",
                "34": "Le Alii e, se’i e tuu mai ia te i matou ia mafai ona matou maua le manuia i le toe aumai o i latou ia te oe, ia Keriso.",
                "35": "Faauta, Le Alii e, ua pele lava o latou agaga, ma o le toatele o i latou o o matou uso; o lea, tuu mai ia te i matou, Le Alii e, le mana ma le poto ina ia mafai ona matou toe aumai i latou nei, o o matou uso, ia te oe.",
                "36": "O lenei sa oo ina ua uma ona fai atu e Alema o nei upu, sa pati e ia ona lima i luga o i latou uma o ē sa faatasi ma ia. Ma faauta, ina ua pati e ia ona lima i luga o i latou, sa faatumulia i latou i le Agaga Paia.",
                "37": "Ma ina ua mavae lea sa latou taapeape ese o le tasi mai le isi, e aunoa ma se manatu mo i latou lava po o a mea o le a latou aai ai, po o a mea o le a latou feinu ai, po o a mea o le a latou o’ofu ai.",
                "38": "Ma sa faia e le Alii mea mo i latou ina ia latou le fia aai, pe ina ia latou le fia feinu; ioe, ma sa ia tuu mai foi ia te i latou le malosi, ina ia latou le mafatia i soo se ituaiga o puapuaga, vagana ai ua faatumuina i le olioli ia Keriso. O lenei sa faia lava lenei mea e tusa ai ma le tatalo a Alema; ma sa faia lenei mea ona sa tatalo atu o ia i le faatuatua."
            },
            "32": {
                "1": "Ma sa oo ina latou o atu, ma amata ona tala’i atu o le afioga a le Atua i le nuu, i le ulu atu i o latou sunako, ma o latou fale; ioe, ma e oo lava ina sa latou tala’i atu le upu i o latou auala.",
                "2": "Ma sa oo ina ua mavae galuega e tele i totonu o i latou, sa amata ona latou maua o le manuia i totonu o le vasega o tagata matitiva; aua faauta, sa tutuli i latou i fafo mai sunako ona o le mafiafia o o latou ofu—",
                "3": "O lea sa le faatagaina i latou e ulu atu i o latou sunako e tapuai i le Atua, ona sa manatu o latou uso e faapea ua latou eleelea; o lea sa latou matitiva; ioe, sa manatu o latou uso ia te i latou o ni otaota; o lea sa latou matitiva e faatatau i mea o le lalolagi; ma sa latou matitiva foi i le loto.",
                "4": "O lenei, a’o a’oa’o ma tautala atu Alema i tagata i luga o le maupuepue o Onaeta, sa o ane ia te ia se motu toatele o tagata, o i latou ia o e ua matou tautatala atu ai, o e ua matitiva i le loto, ona o lo latou matitiva e faatatau i mea o le lalolagi.",
                "5": "Ma sa latou o ane ia Alema; ma sa fai mai ia te ia le sa taimua ia i latou: Faauta, o le a se mea a fai e o’u uso nei, ona ua inosia i latou i tagata uma ona o lo latou matitiva, ioe, ma aemaise lava e o matou faitaulaga; ona ua latou tutuli i matou i fafo mai i o matou sunako ia sa matou galulue malosi e fausia i o matou lava lima; ma ua latou tutuli i matou i fafo ona o lo matou matitiva tele; ma ua leai se mea matou te tapuai ai i lo matou Atua; ma faauta, o le a se mea a matou faia?",
                "6": "Ma o lenei ina ua faalogo atu Alema i nei upu, sa liliu atu o ia, ua faasaga sa’o atu ona fofoga ia te ia, ma vaai atu o ia ma le olioli tele; ona ua ia vaai atu ua faalotomaualaloina lava i latou e o latou puapuaga, ma ua latou saunia e faalogo i le upu.",
                "7": "O lea sa ia le toe fai atu ai ni isi mea i le isi motu o tagata; ae sa ia faaloaloa atu lona lima, ma alaga atu ia te i latou o e na ia vaai atu i ai, o e ua salamo moni, ma fai atu ia te i latou:",
                "8": "Ua ou vaai atu ua outou loto maualalalo; ma afai o lea, amuia outou.",
                "9": "Faauta ua fai mai lo outou uso, O le a se mea a matou faia?—ona ua tutuli i matou i fafo mai i o matou sunako, ua le mafai ai ona matou tapuai atu i lo matou Atua.",
                "10": "Faauta ou te fai atu ia te outou, tou te manatu ea ua le mafai ona outou tapuai atu i le Atua se’i vagana ai ua na’o totonu o o outou sunako?",
                "11": "Ma e le gata i lea, ou te fesili atu, tou te manatu ea ua le tatau ona outou tapuai atu i le Atua ae na’o le faatasi i se vaiaso?",
                "12": "Ou te fai atu ia te outou, o se mea lelei le tutuli o outou i fafo mai i o outou sunako, ina ia mafai ona outou lotomaualalalo ai, ma ina ia mafai ona outou a’oa’oina ai le poto; aua e tatau ona outou a’oa’oina le poto; ona o le tutuli o outou i fafo, i le inosia o outou e o outou uso ona o lo outou matitiva tele, ua aumai ai outou i le maualalo o le loto; ona ua tatau ai ona aumai o outou ia faalotomaualalaloina.",
                "13": "Ma o lenei, ona ua faamalolosia outou ia outou lotomaualalalo, amuia outou; ona o le tagata i ni isi taimi, afai e faamalosi o ia ia lotomaualalo, e saili o ia ia salamo; ma o lenei e moni lava, ai se e salamo e maua e ia le alofa mutimutivale; ma o ia na te maua le alofa mutimutivale ma tumau e oo i le iuga, o ia lava lea o le a faaolaina.",
                "14": "Ma o lenei, e pei ona ou fai atu ia te outou, talu ai ona ua faamalosia outou ia outou lotomaualalo ua outou manuia ai, pe tou te le manatu ea ua sili atu le manuia o i latou o e ua latou faalotomaualaloina i latou lava ona o ana afioga?",
                "15": "Ioe, o ia o le ua ia faalotomaualaloina o ia lava, ma salamo i ana agasala, ma tumau e oo i le iuga, o ia lava lea o le a faamanuiaina—ioe, e sili atu ona faamanuiaina nai lo i latou o e ua faamalosia ia lotomaualalo ona o lo latou matitiva tele.",
                "16": "O lea, amuia i latou o e latou te faalotomaualalaloina i latou lava e aunoa ma le faamalosia ia lotomaualalalo; po o, i ni isi upu, amuia o ia o le e talitonu i le afioga a le Atua, ma ua papatiso e aunoa ma le maaa o le loto, ioe, e aunoa ma le tau aumai ia ona iloaina le upu, pe faamalosia ia ona iloaina, faatoa o latou talitonu ai.",
                "17": "Ioe, ua i ai se toatele o e ua fai mai: Afai e te faaali mai ia te i matou se faailoga mai le lagi, ona matou iloa ai lea ma le mautinoa, ona matou talitonu ai lea.",
                "18": "O lenei ou te fesili atu, o le faatuatua ea lea? Faauta, ou te fai atu ia te outou, E leai; ona afai ua iloa e se tagata se mea, ua leai se pogai ia te ia e faatuatua ai, ona ua ia iloaina.",
                "19": "Ma o lenei, ua le sili atu ea le fetuuina o ia o le ua ia iloaina le finagalo o le Atua ae ua ia le faia, nai lo o ia o le ua na o na talitonu, pe ua i ai na o se pogai e talitonu ai, ma pa’ū atu i le solitulafono?",
                "20": "O lenei e ao ina outou faamasino e faatatau i lenei mea. Faauta, ou te fai atu ia te outou, e pei ona i ai i le tasi itu ua faapea foi ona faia i le isi itu; ma o le a faia i tagata taitoatasi e tusa ma ana galuega.",
                "21": "Ma o lenei e pei ona ou fai atu e uiga i le faatuatua—o le faatuatua e le o le maua lea o se malamalama atoatoa i mea; o lea afai ua ia te outou le faatuatua ua outou faamoemoe mo mea e le vaaia, a e moni.",
                "22": "Ma o lenei, faauta, ou te fai atu ia te outou, ma ou te manao ia outou manatua, e alofa mutimutivale le Atua i tagata uma o e e talitonu i lona suafa; o lea ua ia finagalo ai, i le tulaga muamua lava, ia outou talitonu, ioe, i lana afioga lava.",
                "23": "Ma o lenei, e faaali mai e ia lana afioga i tagata e ala mai i agelu, ioe, e le i na o tane ae i fafine foi. O lenei ua le ona pau lea; o tamaiti laiti e i ai upu e tuuina mai ia te i latou i le tele o taimi, e faamaasiasia ai e popoto ma e ua a’oa’oina.",
                "24": "Ma o lenei, o’u uso pele e, ona ua outou fia iloa mai ia te a’u le mea ia outou faia ona ua outou puapuagatia ma tutulia i fafo—o lenei ou te le manao ia outou manatu e faapea ua ou faamasino ia te outou vagana ua tusa ai ma mea ua moni—",
                "25": "Ona ou te le faapea atu sa faamalolosia outou uma ia outou faalotomaualalaloina outou lava; ona ou te talitonu moni lava e i ai ni isi i totonu o outou o e latou te faalotomaualalaloina i latou lava, e tusa lava po o a tulaga atonu latou te i ai.",
                "26": "O lenei, e pei ona ou fai atu e uiga i le faatuatua—e faapea e le o se malamalama ua atoatoa—ua faapea foi i a’u upu. E le mafai ona outou iloa i le amataga lo latou mautinoa, i le atoatoa, e sili atu nai lo le faapea o le faatuatua o se malamalama ua atoatoa.",
                "27": "Ae faauta, afai tou te ala mai ma fafagu o outou mafaufau, e oo i le tofotofo i a’u upu, ma faatino sina vaega itiiti o le faatuatua, ioe, e tusa pe ua le mafai ona e faia o se isi lava mea nai lo le fia talitonu, ia tuu lea manao e galue i totonu ia te oe, seia oo lava ina ia e talitonu ai i se ala e mafai ai ona e tuu ane o se avanoa mo se vaega o a’u upu.",
                "28": "O lenei, o le a tatou faatusaina le upu i se fatu. O lenei, afai e te tuu ane se avanoa, e mafai ona totō ai o se fatu i lou loto, faauta, afai o se fatu moni, po o se fatu lelei, afai e te le tia’ia i fafo i lou le talitonu, e te tetee ai le Agaga o le Alii, faauta, o le a amata ona malena a’e i totonu o lou fatafata; ma pe a e lagona ia faalogona o le malena a’e, o le a amata ona e fai ifo ia te oe lava—Ua tatau ona lelei lenei fatu, pe ua lelei le upu, ona ua amata ona faalauteleina ai lo’u agaga; ioe, ua amata ona faamalamalama ai lo’u malamalamaaga, ioe, ua amata ona suamalie ia te au.",
                "29": "O lenei faauta, pe le faateleina ea i lenei mea lou faatuatua? Ou te fai atu ia te outou, Ioe; ae ui i lea e le’i tupu ae i se malamalama ua atoatoa.",
                "30": "Peitai faauta, a’o malena a’e le fatu, ma totogo mai, ma amata ona ola, ona tatau lea ona e faapea ane ua lelei le fatu; aua faauta ua malena a’e, ma totogo mai, ma ua amata ona ola. Ma o lenei, faauta, pe le faamalosia ea i lenei mea lou faatuatua? Ioe, o le a faamalosia ai lou faatuatua: ona o le a e faapea ane ua ou iloa o se fatu lelei lenei; auā faauta ua totogo a’e ma amata ona ola.",
                "31": "Ma o lenei, faauta, ua e mautinoa ea o lenei fatu o se fatu ua lelei? Ou te fai atu ia te outou, Ioe; ona e fua mai fatu taitasi i ona lava foliga.",
                "32": "O lea, afai e ola se fatu, o se fatu lelei, ae afai e le ola, faauta ua le lelei, o lea e tia’i ese ai.",
                "33": "Ma o lenei, faauta, ona sa e faia le faataitaiga, ma totō le fatu, ma ua tuputupu a’e ma totogo mai, ma ua amata ona ola, e tatau ai ona e iloa ua lelei le fatu.",
                "34": "Ma o lenei, faauta, pe ua atoatoa ea lou malamalama? Ioe, ua atoatoa lou malamalama i lena mea, ma ua moe lou faatuatua; ma o le pogai ona ua e iloa, ona ua outou iloa ua malena a’e le upu i o outou agaga, ma ua outou iloa foi ua totogo a’e, ona ua amata ona faamalamalamaina o lou malamalamaaga, ma ua amata ona faalauteleina o lou mafaufau.",
                "35": "O lea la, pe ua le moni ea lenei mea? Ou te fai atu ia te outou, Ioe, aua o le malamalama lea; ma o soo se mea ua malamalama, ua lelei, aua ua iloatino, o lea e tatau ona e iloa ai ua lelei; ma o lenei faauta, ina ua uma ona e tofo i lenei malamalama pe ua atoatoa ea lou malamalama?",
                "36": "Faauta ou te fai atu ia te outou, E leai; pe tatau foi ona e tuu ese lou faatuatua, ona sa na o lou faatinoina o lou faatuatua e totō ai le fatu ina ia mafai ona e taumafaia le faataitaiga e iloa ai pe ua lelei le fatu.",
                "37": "Ma faauta, pe a amata ona tupu o le laau, o le a outou faapea ane: Se’i o tatou tausia ma le faaeteete tele, ina ia mafai ona mauaa, ina ia mafai ona tupu ae, ma fua mai ni fua mo i tatou. Ma o lenei faauta, afai tou te tausi i ai ma le faaeteete tele o le a mauaa, ma tupu ae, ma fua mai.",
                "38": "Ae afai e te tuulafoai i le laau, ma lē manatu i ai mo lona tausiga, faauta o le a le mauaa o ia; ma pe a oo mai le vevela o le la ma mu ai, talu ai ona ua leai ni ona aa, o le a mamae, ma o le a e liaina i luga ma lafoaiina i fafo.",
                "39": "O lenei, sa le’i tupu mai lenei mea ona e faapea sa le lelei le fatu, pe faapea foi ona sa le manaomia ona fua; ae ua tupu mai ona ua naumati lou eleele, ma sa e le fia tausia le laau, o lea ua le mafai ai ona e maua o ona fua.",
                "40": "Ma o lea, afai tou te le tausia le upu, ma tepa taulai i luma ma le mata o le faatuatua i lona fua, e le mafai lava ona outou tauina le fua o le laau o le ola.",
                "41": "Ae afai tou te tausia le upu, ioe, tausi le laau ina ua amata ona ola mai, i lo outou faatuatua ma le filigā tele, ma le onosai, ma tepa taulai i luma i lona fua mai, o le a mauaa; ma faauta o le a avea ma laau e totogo ae i le ola tumau e faavavau.",
                "42": "Ma ona o lou filigā ma lou faatuatua ma lou onosai i ana afioga i lona tausiga, ina ia mafai ona maua’a i totonu ia te oe, faauta, e le pine o le a e tauina ai lona fua, lea ua sili ona pele, lea ua sili ona suamalie i mea uma ua suamalie, ma lea ua sili ona paepae i lo mea uma ua papae, ioe, ma mamā i lo mea uma ua mamā; ma o le a outou taumamafa fiafia i lenei fua seia oo lava ina outou maoona, o le a outou le fia aai, pe fia feinu foi.",
                "43": "O le taimi lea, o’u uso e, o le a outou selesele ai taui o lo outou faatuatua, ma lo outou filigā, ma le onosai, ma le tali-tiga, ma faatalitali mo le laau e fua mai fua mo outou."
            },
            "33": {
                "1": "O lenei ina ua uma ona tautala atu e Alema nei upu, sa latou fe’au mai ia te ia i le fia iloa pe tatau ona latou talitonu i se Atua e tasi, ina ia mafai ona latou mauaina o lenei fua lea sa ia tautala i ai, pe faapefea ona latou totō o le fatu, po o le upu lea na ia tautala i ai, lea na fai mai o ia e ao ina totōina i o latou loto; po o le a le ala e tatau ona latou amata ona faatino ai lo latou faatuatua.",
                "2": "Ma sa fai atu Alema ia te i latou: Faauta, sa outou fai mai ua le mafai ona outou tapuai atu i lo outou Atua ona ua tutuli ese outou i fafo mai i o outou sunako. Ae faauta, ou te fai atu ia te outou, afai ua outou manatu ua le mafai ona outou tapuai atu i le Atua, ua outou matuā sese lava, ma e tatau ona outou sailiili i tusitusiga paia; afai tou te manatu ua latou a’oa’o mai ia te outou lenei mea, ua outou le malamalama i ai.",
                "3": "Tou te manatua lo outou faitauina o le mea na fai mai ai Senosa, le perofeta anamua, e uiga i le tatalo po o le tapuaiga?",
                "4": "Auā sa fai mai o ia: Ua e alofa mutimutivale lava, le Atua e, ona ua e faafofoga mai i la’u tatalo, a’o o’u i ai lava i le vao; ioe, sa e alofa mutimutivale ina ua ou tatalo atu e uiga ia te i latou o e na avea ma o’u fili, ma sa e liliu mai i latou ia te a’u.",
                "5": "Ioe, le Atua e, sa e alofa mutimutivale mai ia te a’u ina ua ou tagi atu ia te oe i lo’u fanua; ina ua ou tagi atu ia te oe i la’u tatalo, sa e faafofoga mai ia te a’u.",
                "6": "O lenei foi, le Atua e, ina ua ou alu atu i lo’u fale sa e faafofoga mai ia te a’u i la’u tatalo.",
                "7": "Ma ina ua ou alu atu i lo’u afeafe, le Alii e, ma tatalo atu ia te oe, sa e faafofoga mai ia te a’u.",
                "8": "Ioe, e te alofa mutimutivale i au fanau pe a latou tagi atu ia te oe, ina ia e faafofogaina i latou ae le o tagata, ma o le a e faafofoga mai lava ia te i latou.",
                "9": "Ioe, le Atua e, ua e alofa mutimutivale mai ia te a/u, ma e faafofogaina a’u tagi i le lotolotoi o a’u faapotopotoga.",
                "10": "Ioe, ma sa e faafofoga mai foi ia te a’u, ina ua tuli ese a’u i fafo ma inosia e o’u fili; ioe, sa e faafofoga mai i a’u tagi, ma sa e toatamai i o’u fili, ma sa e asiasi mai ia te i latou i lou toasa ma le faafanoga vave.",
                "11": "Ma sa e faafofoga mai ia te a’u ona o o’u puapuaga ma lo’u faamaoni; ma ona o lou Alo ua e alofa mutimutivale tele mai ai ia te a’u, o lea o le a ou tagi atu ai ia te oe i o’u puapuaga uma, ona o oe ua i ai lou olioli; ona ua e liliu ese au faamasinoga mai ia te a’u, ona o lou Alo.",
                "12": "Ma o lenei sa fai atu Alema ia te i latou: Tou te talitonu ea i ia tusitusiga paia na tusia e i latou o anamua?",
                "13": "Faauta, afai tou te talitonu i ai, e ao ina outou talitonu i le mea ua fai mai ai Senosa; auā faauta, na fai mai o ia: Ua e liliu ese au faamasinoga ona o lou Alo.",
                "14": "O lenei faauta, o’u uso e, ou te fia fesili atu pe ua outou faitauina ea tusitusiga paia? Afai ua outou faitauina, e mafai faapefea ona outou le talitonu i le Alo o le Atua?",
                "15": "Ona ua le tusia e faapea ua na’o Senosa sa tautala mai e uiga i nei mea, ae sa tautala foi Senoka e uiga i nei mea—",
                "16": "Auā faauta, sa fai mai o ia: Ua e toatamai, le Alii e, i lenei nuu, ona ua latou le fia malamalama i lou alofa mutimutivale ia ua e to mai i luga o i latou ona o lou Alo.",
                "17": "Ma o lenei, ou uso e, ua outou vaai ua molimau mai se perofeta lona lua o anamua e uiga i le Alo o le Atua, ma ona sa le fia malamalama tagata i ana upu, o lea na latou fetogi ai o ia i maa ia oti ai.",
                "18": "Peitai faauta, ua le ona pau lea; ua le na’o i laua ia e na tautatala mai e uiga i le Alo o le Atua.",
                "19": "Faauta, sa tautalagia o ia e Mose; ioe, ma faauta sa sii a’e i luga se faatusa i le vao, e faapea o soo se tasi e tepa a’e i ai e mafai ona ola. Ma e toatele sa tepa i ai ma ola ai.",
                "20": "Peitai e toaitiiti sa malamalama i le uiga o ia mea, ma o le pogai ona o le maaa o o latou loto. Peitai sa i ai le toatele o e sa sili atu ona maaa tele sa latou le fia tetepa a’e ai, ma o lea na fano ai i latou. O lenei o le pogai na latou le fia tetepa a’e ai, ona sa latou le talitonu o le a faamaloloina ai i latou.",
                "21": "E, o’u uso e, afai e mafai ona faamaloloina outou i le na’o le tepa atu o o outou mata ina ia mafai ona faamaloloina outou, pe tou te le fia tetepa vave atu ea, pe sili atu ia te outou le faamaaa o o outou loto i le le talitonu, ma faapaie, ma outou le fia tetepa atu ai o outou mata, ma outou fano ai?",
                "22": "Afai o lea, o le a oo mai le malaia i o outou luga; ae afai e le o lea, ona tetepa a’e lea o o outou mata ma amata ona talitonu i le Alo o le Atua, o le a afio mai o ia e togiola ona tagata, ma o le a mafatia ma maliu o ia e togiola mo a latou agasala; ma o le a toetu mai o ia mai le oti, lea o le a faataunuu ai le toetutū, o le a laulaututū ai tagata uma i ona luma, e faamasinoina i le aso faamasino mulimuli, e tusa ma a latou galuega.",
                "23": "Ma o lenei, o’u uso e, ou te manao ia outou totō le upu lenei i o outou loto, ma a amata ona tupu a’e ia faapea ona tausia i lo outou faatuatua. Ma faauta, o le a avea ma laau, e totogo ae i totonu o outou i le ola tumau e faavavau. Ma ona talosia lea ia tuuina mai e le Atua ia te outou ia māmā a outou avega, e ala i le olioli o lona Alo. Ma o nei mea uma lava e mafai ona outou faia, pe afai tou te loto i ai. Amene."
            },
            "34": {
                "1": "Ma o lenei sa oo ina ua uma ona tautala atu e Alema o nei upu ia te i latou, sa nofo o ia i lalo i luga o le eleele, ma sa tulai Amoleka ma amata ona a’oa’o atu ia te i latou, e faapea:",
                "2": "O’u uso e, ou te manatu e le mafai ona outou pouliuli e uiga i mea ua tautalagia e uiga i le afio mai o Keriso, o le ua matou a’oa’o atu o le Alo o le Atua; ioe, ua ou iloa sa tele lava ona a’oa’o atu o nei mea ia te outou, ae tou te le’i o ese mai ia i matou.",
                "3": "Ma talu ai ona ua outou mananao mai i lo’u uso pele ia faailoa atu e ia ia te outou le mea e tatau ona outou faia, ona o o outou puapuaga; ma sa ia saunoa atu lava ia te outou e saunia ai o outou mafaufau; ioe, ma sa ia apoapoa’iina outou ia outou faatuatua ma onosai—",
                "4": "Ioe, seia oo lava ina outou maua le faatuatua tele tou te totō ai le upu i o outou loto, ina ia mafai ona outou tofotofo le faataitaiga o lona lelei.",
                "5": "Ma ua matou vaai e faapea o le fesili tele o loo i o outou mafaufau, pe ua i ai le upu i le Alo o le Atua, po o le a leai se Keriso.",
                "6": "Ma sa outou vaai foi ua faamaonia atu e lo’u uso ia te outou, i le tele o mea, ua i ai ia Keriso le upu mo le faaolataga.",
                "7": "Sa sii mai e lo’u uso upu a Senosa, ma upu foi a Senoka, e faapea e oo mai le togiola e ala mai i le Alo o le Atua; ma sa ia tapa foi ia Mose, e faamaonia ai ua moni nei mea.",
                "8": "Ma o lenei, faauta, o le a ou molimau atu ia te outou e a’u lava ia, ua moni nei mea. Faauta, ou te fai atu ia te outou, ua ou iloa o le a afio mai Keriso i totonu o le fanauga a tagata, e ave i ona luga soligatulafono a ona tagata; ma o le a ia togiola mo agasala a le lalolagi; ona ua fetalai mai ai le Alii le Atua.",
                "9": "Auā e tatau ona i ai o se togiola; ona e tusa ma le fuafuaga tele a le Atua Faavavau, e ao ona i ai se togiola, a leai o le a le maalofia le fano o tagata uma; ioe, ua maaa uma; ioe, ua pa’u’ū uma ma ua leiloloa, ma o le a fano vagana ai e ala i le togiola lea e tatau ona i ai.",
                "10": "Ona e tatau ona i ai o se taulaga tele ma mulimuli; ioe, e le o se taulaga o se tagata, pe o se manu vaefa, pe o soo se ituaiga foi o manu felelei; ona o le a le o se taulaga faaletagata; ae o se taulaga e ao ina leai sona gataaga ma e faavavau.",
                "11": "O lenei e leai se tagata e mafai ona ia taulagaina lona lava toto e togiola mo agasala a se isi. O lenei, afai e fasioti tagata se tasi, faauta, e aveese ea e la tatou tulafono, lea ua tonu, le ola o lona uso? Ou te fai atu ia te outou, E leai.",
                "12": "Ae e manaomia e le tulafono le ola o ia o le na fasioti tagata; o lea e le mafai ona i ai o se mea e itiiti mai i se togiola e le gata o le a mafai ona lava e totogi mo agasala a le lalolagi.",
                "13": "O lea, e tatau ona i ai o se taulaga tele ma mulimuli, ma ona i ai lea, pe tatau ona i ai lea, o se taofiga o le faamasaaina o le toto; ona faataunuu ai lea o le tulafono a Mose; ioe, o le a faataunuuina uma lava, o iota ma mataitusi taitasi, ma o le a leai se mea e mavae atu e le faataunuuina.",
                "14": "Ma faauta, o le uiga atoa lenei o le tulafono, o iota uma lava e faasino atu i lena taulaga tele ma mulimuli; ma o lena taulaga tele ma mulimuli o le Alo lea o le Atua, ioe, ua le gata ma faavavau.",
                "15": "Ma o le a faapea ona aumai e ia le faaolataga ia i latou uma o e e talitonu i lona suafa; ona o le faamoemoe lea o lenei taulaga mulimuli, e aumai ai le liuliualo o le alofa mutimutivale, ia ua faatoilalo le faamasinotonu, ma aumai ai auala i tagata e mafai ai ona latou maua le faatuatua e salamo ai.",
                "16": "Ma faapea ona mafai ai e le alofa mutimutivale ona faamalie manaoga o le faamasinotonu, ma siosiomia ai i latou i lima o le saogalemu, a’o le na te le faatino se faatuatua e salamo ai, ua aliali atu i le tulafono atoa o manaoga o le faamasinotonu; o lea ua na o le ua i ai le faatuatua e salamo ai, ua aumai ai le fuafuaga tele ma faavavau o le togiolaina.",
                "17": "O lea talosia ia tuu mai e le Atua ia te outou, o’u uso e, ia amata ona outou faatino o lo outou faatuatua e salamo ai, ina ia amata ona outou valaau atu i luga i lona suafa paia, ina ia alofa mutimutivale mai o ia ia te outou.",
                "18": "Ioe, tagi atu ia te ia mo le alofa mutimutivale; ona ua malosi o ia e faaola.",
                "19": "Ioe, ia outou faalotomaualalalo outou lava, ma tatalo atu pea ia te ia.",
                "20": "Tagi atu ia te ia pe a outou i ai i o outou fanua, ioe, mo a outou lafu uma.",
                "21": "Tagi atu ia te ia i o outou fale, ioe, mo lo outou auaiga uma, i le taeao, aoauli, ma le afiafi.",
                "22": "Ioe, tagi atu ia te ia e faasaga atu i le mana o o outou fili.",
                "23": "Ioe, tagi atu ia te ia e faasaga atu i le tiapolo, o le o se fili i le amiotonu uma.",
                "24": "Tagi atu ia te ia mo laau totō o o outou fanua, ina ia outou manuia ai.",
                "25": "Tagi atu mo lafu o o outou fanua, ina ia faateleina.",
                "26": "Ae ua le ona pau lea; e ao ina outou tuuina atu o outou agaga i totonu o o outou afeafe, ma o outou nofoaga lilo, ma i o outou vao.",
                "27": "Ioe, ma a outou le tagi atu i le Alii, ia tuu o outou loto ia faatumuina, ia tuuina atu pea ia te ia i le tatalo e le aunoa, mo lo outou manuia, ma le manuia foi o i latou o e ua siomia outou.",
                "28": "Ma o lenei faauta, o’u uso pele e, ou te fai atu ia te outou, aua tou te manatu ona pau lea; aua a uma ona outou faia o nei mea uma, afai tou te liliu ese e ua lē tagolima, ma ē ua le lavalava, ma le asiasi atu i e ua mamai ma puapuagatia, ma le faasoa atu a outou mea, pe afai ua i ai ia te outou ni mea e faasoa atu ia i latou o e ua tutulai e le tagolima—ou te fai atu ia te outou, afai tou te le faia se tasi o ia mea, faauta, ua lē aoga lau tatalo, ma ua leai se mea e te maua mai ai, ma ua tusa outou o ni tagata pepelo o e ua faafitia le faatuatuaga.",
                "29": "O lea, afai tou te le manatua ona alofa fua, ua tusa outou o ni otaota, ua lafoa’iina i fafo e faamama auro, (ona ua le aoga) ma ua solia i lalo e vae o tagata.",
                "30": "Ma o lenei, o’u uso e, ou te manao, ona ua uma ona outou maua o molimau e tele naua, ona ua outou vaai ua molimau mai tusitusiga paia e uiga i nei mea, ia outou o mai ma aumai fua o le salamo.",
                "31": "Ioe, ou te manao ia outou o mai ma aua le toe faamaaaina o outou loto; auā faauta, o le taimi ma le aso lenei o lo outou faaolataga; ma o lea, afai tou te salamo ma lē faamaaaina o outou loto, o le taimi nei lava o le a faataunuu ai le fuafuaga tele o le togiolaina ia te outou.",
                "32": "Auā faauta, o le olaga lenei o le taimi lea mo tagata e saunia ai e feiloai ma le Atua; ioe, faauta o le aso o le olaga lenei o le aso lea mo tagata e fai ai a latou galuega.",
                "33": "Ma o lenei, e pei ona ou fai atu muamua ia te outou, talu ai ona ua uma ona outou maua o molimau e tele, o lea, ou te aioi atu ai ia te outou, ia aua ne’i o outou faatuai le aso o lo outou salamo seia oo i le iuga; aua a mavae le aso lenei o le olaga, lea ua tuuina mai ia i tatou e saunia ai mo le faavavau, faauta, afai tatou te le faaleleia atili o tatou taimi a’o tatou i ai i lenei olaga, ona oo mai ai lea o le po o le pouliuli e le mafai ona faia ai o se galuega.",
                "34": "E le mafai ona e fai mai, pe a aumai oe i lena malaia matautia, o le a ou salamo, o le a ou foi atu i lo’u Atua. E leai, e le mafai ona e fai mai o nei upu; ona o lena lava agaga e tasi sa mau i o outou tino i le taimi tou te o ese atu ai mai lenei olaga, o lena lava agaga o le a i ai le mana e pulea ai lou tino i lena lalolagi faavavau.",
                "35": "Auā faauta, afai sa e faatuai le aso o lou salamo seia oo i le oti, faauta, ua avea oe o sē ua pulea e le agaga o le tiapolo, ma ua ia faamaufaailogaina oe o sana meatotino; o lea, ua alu ese ai le Agaga o le Alii mai ia te oe, ma ua leai sona nofoaga i totonu ia te oe, ma ua i ai i le tiapolo le mana atoa i ou luga; ma o le tulaga faaiu lenei o ē e amioleaga.",
                "36": "Ma ua ou iloa lenei mea, ona ua fetalai mai le Alii, e le afio o ia i totonu o ni malumalu ua le paia, ae o totonu o loto o e ua amiotonu e afio ai o ia; ioe, ma ua fetalai mai foi o ia o ē e amiotonu o le a nonofo ai i totonu o lona malo, e le toe o atu i fafo; ae o le a faasinasinaina o latou ofu e ala i le toto o le Tamai Mamoe.",
                "37": "Ma o lenei, o’u uso pele e, ou te manao ia outou manatua nei mea, ma e tatau ona outou galueaiina lo outou faaolataga ma le matata’u i luma o le Atua, ma ia outou le toe faafitia le afio mai o Keriso;",
                "38": "Ia outou le toe finau e faasaga i le Agaga Paia, ae ia outou talia o ia, ma ave i o outou luga le suafa o Keriso; ma ia outou faalotomaualalaloina outou lava ia oo ifo lava i le efuefu, ma tapuai i le Atua, po o fea lava atonu tou te i ai, i le agaga ma le upumoni; ma ia outou ola i le faafetai i aso uma, mo le alofa mutimutivale ma faamanuiaga e tele ua ia to mai i o outou luga.",
                "39": "Ioe, ma ou te apoapoai atu foi ia te outou, o’u uso e, ia outou mataala i le tatalo e le aunoa, ina ia le taitaieseina outou e faaosoosoga a le tiapolo, ina ia le manumalo o ia ia te outou, ina ia le avea outou ma ona tagata i le aso gataaga; auā faauta, na te le tauia outou i se mea lelei.",
                "40": "Ma o lenei o’u uso pele e, ou te fia apoapoai atu ia te outou, ia i ai ia te outou le onosai, ma ia outou talitalia puapuaga eseese uma lava; ma ia outou le upuleaga faasaga atu ia te i latou o e na tutulia outou i fafo ona o lo outou matitiva tele, ne’i avea outou ma tagata agasala e pei o i latou.",
                "41": "Ae ia i ai ia te outou le onosai, ma talitalia ia puapuaga, faatasi ma le faamoemoe mausali o le a outou mapu mai i o outou puapuaga uma i se aso."
            },
            "35": {
                "1": "O lenei sa oo ina ua uma ona faaiu e Amoleka nei upu, sa latou tuumuli ese i latou lava mai le motu o tagata ma o mai i le laueleele o Seasona.",
                "2": "Ioe, ma o le vaega na totoe o le au uso, ina ua uma ona latou tala’i atu o le upu ia sa Soramā, sa latou o mai foi i le laueleele o Seasona.",
                "3": "Ma sa oo ina ua uma ona talanoa faatasi o le vaega sili ona lauiloa o sa Soramā e uiga i upu ia sa tala’i atu ia te i latou, sa latou feitai ona o le upu, ona sa faaumatia ai a latou a’oa’oga sese; o lea na latou lē fia faalogo ai i upu.",
                "4": "Ma sa latou feau atu ma faapotopoto faatasi tagata uma i le laueleele uma, ma talanoa faatasi ma i latou e uiga i upu sa fofogaina.",
                "5": "O lenei sa le faailoa atu e o latou pule ma o latou faitaulaga ma o latou a’oa’o i tagata, e uiga i o latou manao; o lea na latou maua mai ai faalilolilo manatu o le nuu atoa.",
                "6": "Ma sa oo ina ua uma ona latou iloa o manatu o tagata uma, o i latou o e sa fiafia i upu ia na tautalagia e Alema ma ona uso, sa tutuli ese mai le laueleele; ma sa toatele i latou; ma sa latou o mai foi i le laueleele o Seasona.",
                "7": "Ma sa oo ina auauna atu Alema ma ona uso ia te i latou.",
                "8": "O lenei sa feitai tagata o sa Soramā i tagata o Amona o e sa i Seasona, ma sa auina atu e le pule taitai sili o sa Soramā, o se tagata amioleaga tele, i le nuu o Amona se feau, e manao ia te i latou ia latou tutuli ese mai lo latou laueleele uma, i latou uma o e na o mai mai ia te i latou i lo latou laueleele.",
                "9": "Ma sa ia manava mai ni taufaamata’u e tele e faasaga ia te i latou. Ma o lenei sa le matata’u le nuu o Amona ia latou upu; o lea sa latou le tutuli ese ai i latou, ae sa latou talia tagata matitiva uma o sa Soramā o e na o mai ia te i latou; ma sa latou tausia i latou, ma faalavalava i latou, ma tuu atu fanua ia te i latou e fai mo o latou tofi; ma sa latou auauna atu ia te i latou e tusa ma o latou manaoga.",
                "10": "O lea, o lenei mea sa oso ai le ita o sa Soramā e faasaga i le nuu o Amona, ma sa amata ona latou femiomioa’i ma sa Lamanā ma faaoso foi i latou ia feita e faasaga ia te i latou.",
                "11": "Ma sa faapea ona amata e sa Soramā ma sa Lamanā ona faia o sauniuniga mo le taua e faasaga i le nuu o Amona, ma e faasaga foi ia sa Nifaē.",
                "12": "Ma sa faapea ona ’i’u o le lona sefulufitu o tausaga o le nofoaiga a faamasino i luga o le nuu o Nifae.",
                "13": "Ma sa o ese atu le nuu o Amona mai le laueleele o Seasona, ma o mai i le laueleele o Meleka, ma faaavanoa le laueleele o Seasona mo autau a sa Nifaē, ina ia mafai ona latou tau ma autau a sa Lamanā ma autau a sa Soramā; ma sa faapea ona amata o se taua i le va o sa Lamanā ma sa Nifaē, i le lona sefuluvalu o tausaga o le nofoaiga a faamasino; ma o le a tuuina atu se tala o a latou taua i se taimi o mulimuli mai.",
                "14": "Ma sa toe foi atu Alema, ma Amona, ma o la’ua uso, ma atalii foi e toalua o Alema i le laueleele o Sara’emila, ina ua mavae ona avea o i latou o ni meafaigaluega i aao o le Atua i le aumaia o le toatele o sa Soramā i le salamo; ma o le toatele o i latou o e na aumai i le salamo, sa tutuli ese mai lo latou laueleele; peitai ua latou maua ni fanua mo o latou tofi i le laueleele o Seasona, ma ua latou ave i auupega o taua e puipui ai i latou lava, ma a latou avā, ma fanau, ma o latou laueleele.",
                "15": "O lenei o Alema, ua faanoanoa tele i le amioletonu o lona nuu, ioe, ona o taua, ma le faamasaatoto, ma finauga sa i ai i totonu o i latou; ma ona sa alu atu o ia e tala’i atu le upu, pe na auina atu e ta’u atu le upu, i totonu o tagata uma i aai uma; ma ina ua vaai atu ua faasolo ina maaa loto o tagata, ma ua amata ona latou le fiafia ona o le faigata ona tausia o le upu, sa matuā faanoanoa tele lava lona loto.",
                "16": "O lea, sa ia faatonu atu ai ia faapotopoto faatasi mai ona atalii, ina ia mafai ona ia tuu eseese atu ia te i latou uma taitoatasi lana poloaiga, e faatatau i mea e uiga i le amiotonu. Ma ua ia i matou se tala o ana poloaiga, ia na ia tuu atu ia te i latou e tusa ma lana lava talafaamaumau."
            },
            "36": {
                "intro": "O poloaiga a Alema i lona atalii o Helamana.",
                "1": "Lo’u atalii e, ua’i mai ia ou taliga i a’u upu, ona ou te tauto atu ia te oe, e faapea e tusa ai ma lou tausia o poloaiga a le Atua, o le a e manuia i le laueleele.",
                "2": "Ou te manao ina ia e faia e pei ona ou faia, i le manatuaina o le faatagataotauaina o o tatou tamā; ona sa i ai i latou i le pologa, ma sa leai se tasi sa mafai ona laveaiina i latou vagana ai le Atua o Aperaamo, ma le Atua o Isaako, ma le Atua o Iakopo; ma sa ia laveaiina lava i latou i o latou puapuaga.",
                "3": "Ma o lenei, lo’u atalii e, Helamana, faauta, ua e i ai i lou talavou, ma o lea, ou te aioi atu ai ia te oe, ia e faalogo mai i a’u upu, ma faaa’oa’o mai ia te a’u; ona ua ou iloa o ai lava e tuu atu lo latou faalagolago i le Atua o le a lagolagoina i o latou tofotofoga, ma o latou faalavelave, ma o latou puapuaga, ma o le a siitia ae i latou i le aso gataaga.",
                "4": "Ma ou te le manao ia e manatu ua ou iloa e a’u lava ia—e le mai la le tino ae mai la le agaga, e le mai le mafaufau faaletino ae mai i le Atua.",
                "5": "O lenei, faauta, ou te fai atu ia te oe, a na le fanauina a’u i la le Atua, po ua ou le iloa nei mea; ae o le Atua na ia faailoa mai ia te a’u nei mea, e ala i le fofoga o lana agelu paia, ae le o so’u lava agavaa;",
                "6": "Ona sa ou fealuai solo faatasi ma atalii o Mosaea, e saili e faaumatia le ekalesia a le Atua; ae faauta, sa auina mai e le Atua lana agelu paia e taofi i matou i le ala.",
                "7": "Ma faauta, sa fetalai mai o ia ia te i matou, e peiseai o le leo o le faititili, ma sa gatete ai le laueleele atoa i lalo ifo o o matou vae; ma sa matou pa’u’ū uma ifo i le eleele, ona sa oo mai i o matou luga le mata’u i le Alii.",
                "8": "Ae faauta, sa fetalai mai le siufofoga ia te a’u: Tulai ia. Ma sa ou tulai ma tu a’e i luga, ma vaai atu i le agelu.",
                "9": "Ma sa fetalai mai o ia ia te a’u: Afai ua e manao ia faaumatia oe lava ia, aua e te toe saili e faaumatia le ekalesia a le Atua.",
                "10": "Ma sa oo ina ou pa’ū ifo i le eleele; i le va o aso e tolu ma po e tolu ma sa ou le mafai ai ona tatala lo’u gutu, pe mafai foi ona ou faaaoga o’u lima ma o’u vae.",
                "11": "Ma sa fetalai mai e le agelu ia te a’u ni isi mea e tele, ia na lagona e o’u uso, ae sa ou le lagonaina; aua ina ua ou faalogo atu i nei upu—Afai ua e manao ia faaumatiaina oe lava ia, aua e te toe saili e faaumatia le ekalesia a le Atua—sa ou taia i le mata’u tele lava ma le ofo ne’i faaumatia a’u, sa ou pa’ū ifo i le eleele ma sa ou le toe lagona se mea.",
                "12": "Ae sa ou lagona le tiga ma le mafatia faavavau, ona sa faanoanoa lo’u agaga i le tulaga silisili ma lagona le tiga i a’u agasala uma.",
                "13": "Ioe, sa ou manatua a’u agasala ma amioletonu uma, ia sa ou mafatia ai i tiga o seoli; ioe, sa ou vaai ua ou fouvale faasaga i lo’u Atua, ma sa ou le tausia ana poloaiga paia.",
                "14": "Ioe, ma sa ou fasiotia le toatele o ana fanau, pe sa ou ta’ita’i ese atu foi i latou i le faafanoga; ioe, ma i se aotelega, sa matuā tele lava a’u amioletonu, o le mafaufau ifo i lo’u alu atu i luma o lo’u Atua sa matuā lagona ai le tiga o lo’u agaga i le mata’u tele e le mafaamatalaina.",
                "15": "Sa ou mafaufau ifo, e, pe a na mafai ona faaaunuua o a’u ma tineia i le agaga ma le tino, ina ia le aumaia ai a’u e tulai i luma o lo’u Atua, e faamasinoina i a’u galuega.",
                "16": "Ma o lenei, mo le tolu ao ma le tolu po sa faatigaina ai a’u, i tiga o se agaga ua faasalaina lava.",
                "17": "Ma sa oo ina a’o faapea ona ou lagona le tiga ma le mafatia, a’o o’u faanoanoa i le manatuaina o a’u agasala e tele, faauta, sa ou manatuaina foi lo’u faalogo i lo’u tamā o vavalo atu i tagata e uiga i le afio mai o Iesu Keriso e toatasi, o se Atalii o le Atua, e togiola mo agasala a le lalolagi.",
                "18": "O lenei, ina ua tau ane lo’u mafaufau i lenei manatu, sa ou tagi ifo i totonu o lo’u loto: E, Iesu e, oe le Alo o le Atua, ia e alofa mutimutivale mai ia te a’u, o sē ua i ai i le au oona, ma ua siomia faataamilo e filifili tumau e faavavau o le oti.",
                "19": "Ma o lenei, faauta, ina ua ou mafaufauina lenei mea, sa ou le toe manatuaina o’u tiga; ioe, sa ou le toe faanoanoa i le manatuaina o a’u agasala.",
                "20": "Ma ’oi, le olioli e, ma le malamalama ofoofogia tele na ou vaaia; ioe, sa faatumulia lo’u agaga i le olioli sa sili atu ona tele e pei o lo’u tiga!",
                "21": "Ioe, ou te fai atu ia te oe, lo’u atalii e, e leai se mea e faapea ona silisili ona malosi ma faapea ona silisili le oona e pei o o’u tiga. Ioe, ma ou te toe fai atu foi ia te oe, lo’u atalii e, i le tasi itu, e leai se mea e faapea ona silisili ona logolelei ma suamalie e pei o lo’u olioli.",
                "22": "Ioe, sa ou manatu sa ou vaai, e pei lava ona vaai lo tatou tamā o Liae, i le Atua, o afio i lona nofoalii, ua siosiomia e ’au agelu e le masino, e peiseai o loo pepese ma vivii atu i lo latou Atua; ioe, ma sa moomoo lo’u agaga i le fia i ai iina.",
                "23": "Ae faauta, sa toe maua e o’u lima ma o’u vae lo latou malosi, ma sa ou tulai i luga i o’u vae, ma faailoa atu i tagata ua fanauina au i la le Atua.",
                "24": "Ioe, ma mai i lena taimi e o’o mai i le taimi nei, ua ou galue e aunoa ma se malolo, ina ia mafai ona ou aumai o agaga i le salamo; ina ia mafai ona ou aumai i latou e tofo i le olioli tele lea sa ou tofo i ai; ina ia mafai foi ona fanauina i latou i la le Atua, ma faatumuina i le Agaga Paia.",
                "25": "Ioe, ma o lenei faauta, lo’u atalii e, ua tuuina mai e le Alii ia te a’u le olioli e silisili ona tele i le fua o a’u galuega;",
                "26": "Auā ona o le upu lea na ia tuuina mai ia te a’u, faauta, e toatele ua fanauina i la le Atua, ma tofo e pei ona ou tofo, ma faafesagai e pei ona ou vaai; o lea ua latou iloa ai e uiga i nei mea sa ou tautala i ai, e pei ona ou iloa; ma o le malamalama ua ia te a’u ua mai i le Atua lea.",
                "27": "Ma sa lagolagoina a’u a’o ou i ai i lalo o tofotofoga ma faalavelave o ituaiga eseese uma, ioe, ma puapuaga uiga eseese uma; ioe, sa laveaiina a’u e le Atua mai le falepuipui, ma mai i noanoaga, ma mai i le oti, ioe, ma ou te tuu atu lo’u faalagolago ia te ia; ma o le a ia laveai mai pea ia te au.",
                "28": "Ma ua ou iloa o le a ia faatulai mai a’u i luga i le aso gataaga, e mau faatasi ma ia i le mamalu; ioe, ma o le a ou viia o ia e faavavau, ona sa ia aumai o tatou tamā mai Aikupito, ma ia tofatumoanaina tagata Aikupito i le Sami Ulaula; ma sa ia ta’ita’i atu i latou i lona mana i le laueleele na folafolaina; ioe, ma sa ia laveaiina i latou mai le pologa ma le faatagataotauaina mai lea taimi i lea taimi.",
                "29": "Ioe, ma sa ia aumaia foi o tatou tamā mai le laueleele o Ierusalema; ma sa ia laveaiina foi i latou, e ala i lona mana tumau e faavavau, mai le pologa ma le faatagataotauaina, mai lea taimi i lea taimi, e oo mai lava i le aso nei; ma ua ou taofi pea i le manatua taimi uma lo latou faatagataotauaina; ioe, ma e tatau foi ona e taofi i le manatua, e pei ona sa ou faia, lo latou faatagataotauaina.",
                "30": "Ae faauta, lo’u atalii e, ua le ona pau lea; ona e tatau ona e iloa e pei ona ou iloa, e faapea e tusa ai ma lou tausia o poloaiga a le Atua o le a e manuia i le laueleele; ma e tatau foi ona e iloa, e faapea e tusa ai ma lou lē tausia o poloaiga a le Atua, o le a vavae ese oe mai ona luma. O lenei ua tusa lea ma lana afioga."
            },
            "37": {
                "1": "Ma o lenei, lo’u atalii e, Helamana, ou te poloai atu ia te oe ia e ave talafaamaumau ia na tuuina mai ia te a’u;",
                "2": "Ma ou te poloai atu foi ia te oe, ia e tausia se talafaamaumau o lenei nuu, e pei ona sa ou faia, i luga o papatusi a Nifae, ma tausi i le paia nei mea uma sa ou tausia, e pei lava ona sa ou tausia ai i latou; ona e mo se faamoemoega poto ua tausia ai.",
                "3": "Ma o papatusi o apamemea nei, ia ua i ai nei togitogiga, ia ua i ai talafaamaumau o tusitusiga paia i o latou luga, ia ua i ai le gafa o tua’ā o o tatou tua’ā, mai lava i le amataga—",
                "4": "Faauta, na valoia e o tatou tamā, e faapea o le a tausia i latou ma tuulima faasolo i lalo mai le tasi tupulaga i le isi, ma tausia ma faasaoina e le aao o le Alii seia oo ina oo atu i atunuu, ma ituaiga, ma gagana ma nuu uma, ina ia latou iloa mealilo o i ai.",
                "5": "Ma o lenei faauta, afai e tausia i latou o le a tumau pea lo latou pupula; ioe, ma o le a tumau pea lo latou pupula; ioe, ma o le a faapea foi papatusi uma ia ua i ai tusitusiga ua paia.",
                "6": "O lenei atonu e te manatu ua ou valea i lenei mea; ae faauta ou te fai atu ia te oe, o mea laiti ma faatauvaa e faataunuu ai mea sili; ma o auala laiti i le tele o taimi, e faamaasiasia ai e popoto.",
                "7": "Ma e galue le Alii le Atua i auala e faataunuu ai ona faamoemoega tetele ma faavavau; ma o auala laiti lava e faamaasiasi ai e le Alii e popoto, ma aumai ai le faaolataga o agaga e toatele.",
                "8": "Ma o lenei, e oo mai i le taimi nei, o le poto o loo i le Atua ua faasaoina ai nei mea; auā faauta, ua latou faalauteleina le manatua o lenei nuu, ioe, ma faatalitonu le toatele i le sesē o o latou ala, ma aumai i latou i le malamalama o lo latou Atua mo le faaolataga o o latou agaga.",
                "9": "Ioe, ou te fai atu ia te oe, a na leai nei mea ua i ai i nei talafaamaumau, ia ua i ai i nei papatusi, po ua le mafai e Amona ma ona uso ona faatalitonu le tele tele o afe o sa Lamanā, i le sesē o uputuu a o latou tamā; ioe, o nei talafaamaumau ma a latou upu na aumai ai i latou i le salamo; o lona uiga, sa latou aumai i latou i le malamalama o le Alii lo latou Atua, ma ia olioli ia Iesu Keriso lo latou Togiola.",
                "10": "Ma o ai na te iloa ae le avea i latou ma auala e aumai ai le tele o afe o i latou, ioe, ma le tele foi o afe o o tatou uso ua maaa, o sa Nifaē, o e o loo faamaaa nei o latou loto i le agasala ma amioletonu, i le malamalama o lo latou Togiola?",
                "11": "O lenei o nei mea lilo e lei faailoa atoatoa mai ia te a’u i le taimi nei; o lea o le a ou taofia ai.",
                "12": "Ma atonu ua lava pe a na’o na ou fai atu ua faasaoina i latou mo se faamoemoega poto, o se faamoemoega ua silafia e le Atua; ona ua fautua mai o ia ma le poto i luga o ana galuega uma, ma ua sa’o ona ala, ma o lona ala o se taamilosaga faavavau e tasi.",
                "13": "E, ia e manatua, ia e manatua, lo’u atalii e, Helamana, le patino o poloaiga a le Atua. Ma ua fetalai mai o ia: Afai e te tausia a’u poloaiga o le a e manuia i le laueleele—ae afai e te le tausia ana poloaiga o le a vavae ese oe mai ona luma.",
                "14": "Ma o lenei ia e manatua, lo’u atalii e, ua tuuina mai nei mea e le Atua ia te oe, o ni mea ua paia, ia sa ia tausia i le paia, ma o ni mea foi o le a ia tausia ma faasaoina mo se faamoemoega poto ua ia te ia, ina ia mafai ona ia faailoa atu lona mana i tupulaga o lumanai.",
                "15": "Ma o lenei faauta, ou te ta’u atu ia te oe e ala i le agaga o valoaga, afai e te solia poloaiga a le Atua, faauta, o nei mea ua paia o le a aveese mai ia te oe e le mana o le Atua, ma o le a tuu atu oe ia Satani, ina ia mafai ona ia lūlūina oe e pei o le aputi o saito i le agi a le matagi.",
                "16": "Ae afai e te tausia poloaiga a le Atua, ma e faia i nei mea ua paia e tusa ma mea e poloaiina ai oe e le Atua, (ona e ao ona e aioi atu i le Alii mo mea uma i soo se mea e ao ona e faia ia i latou) faauta, e leai se mana o le lalolagi po o seoli e mafai ona aveesea i latou mai ia te oe, ona ua mamana le Atua e faataunuu ana afioga uma.",
                "17": "Auā o le a ia faataunuuina ana folafolaga uma ia o le a ia faia ia te oe, auā ua ia faataunuuina ana folafolaga ia na ia faia i o tatou tamā.",
                "18": "Auā sa folafola mai o ia ia te i latou o le a ia faasaoina nei mea mo se faamoemoega poto o ia te ia, ina ia mafai ona ia faaali atu lona mana i tupulaga o lumanai.",
                "19": "Ma o lenei faauta, ua ia faataunuuina se tasi faamoemoega, o le toefuataiga lava lea o le tele o afe o sa Lamanā i le malamalama o le upumoni; ma ua ia faaali mai lona mana e ala mai ia i latou, ma o le a ia faaali atu foi lona mana e ala atu ia i latou i tupulaga o lumanai, o lea o le a faasaoina ai i latou.",
                "20": "O lea ou te poloai atu ai ia te oe, lo’u atalii e, Helamana, ia e filigā e faataunuu a’u upu uma, ma ia e filigā i le tausiga o poloaiga a le Atua e pei ona tusia ai i latou.",
                "21": "Ma o lenei, o le a ou tautala atu ia te oe e uiga i papatusi na e lua sefulufa, ina ia e tausia, ina ia mafai ona faailoa atu i lenei nuu o mealilo ma galuega o le pouliuli, ma a latou galuega lilo, po o galuega lilo a i latou o e ua faaumatiaina; ioe, ina ia mafai ona faailoa atu i lenei nuu le tele o lo latou fasioti tagata, ma le faomea, ma a latou vete, ma a latou amioleaga uma ma mea inosia; ioe, ma ia e faasaoina nei faamatalaupu.",
                "22": "Auā faauta, sa silasila le Alii ua amata ona galulue ona tagata i le pouliuli, ioe, ua latou faia faalilolilo le fasioti tagata ma mea inosia; o lea na fetalai mai ai le Alii, afai latou te le salamo o le a faaumatia ese i latou mai luga o le fogaeleele.",
                "23": "Ma sa fetalai mai le Alii: O le a ou saunia mo la’u auauna o Kaselema, se maa, lea o le a susulu atu mai le pouliuli i le malamalama, ina ia mafai ona ou faailoa atu i o’u tagata, o e e auauna mai ia te a’u, ina ia mafai ona ou faailoa atu ia te i latou galuega a o latou uso, ioe, a latou galuega lilo, a latou galuega o le pouliuli, ma a latou amioleaga ma mea inosia.",
                "24": "Ma o lenei, lo’u atalii e, o nei faamatalaupu na saunia ina ia mafai ona faataunuuina ai o le afioga a le Atua, na ia fetalai mai ai, e faapea:",
                "25": "O le a ou aumai i fafo mai le pouliuli i le malamalama a latou galuega lilo uma ma a latou mea inosia; ma vagana ai ua latou salamo o le a ou faaumatia ese i latou mai luga o le fogaeleele; ma o le a ou aumai i le malamalama a latou mealilo uma ma mea inosia, i atunuu uma o le a fai mo i latou lenei laueleele pe a mavae atu le taimi nei.",
                "26": "Ma o lenei, lo’u atalii e, ua tatou vaai sa latou le salamo; o lea na faaumatia ai i latou, ma ua faapea ona faataunuu ai o le afioga a le Atua; ioe, o a latou mea inosia faalilolilo ua aumai i fafo mai le pouliuli ma ua faailoa mai ia te i tatou.",
                "27": "Ma o lenei, lo’u atalii e, ou te poloai atu ia te oe, ia e taofi a latou tautoga uma, ma a latou feagaiga, ma a latou maliega i a latou mea inosia faalilolilo; ioe, ma o a latou faailoga uma ma a latou mea e ofo ai ia e taofia mai lenei nuu, ina ia latou le iloaina i latou, ne’i o latou pa’u’ū atu foi i le pouliuli ma faaumatia ai.",
                "28": "Auā faauta, e i ai se fetuu ua i luga o lenei laueleele atoa, o le a oo mai le faafanoga i luga o i latou uma o e faia galuega o le pouliuli, e tusa ma le mana o le Atua, pe a oo ina latou matua atoatoa; o lea ou te manao ia le faaumatiaina lenei nuu.",
                "29": "O lea ia e tausia ai nei fuafuaga faalilolilo o a latou tautoga ma a latou feagaiga mai lenei nuu, ma ia na’o a latou amioleaga ma lo latou fasioti tagata ma a latou mea inosia, ia e faailoa atu ia te i latou; ma ia e a’oa’o atu i latou ia inoino i nei amioleaga ma mea inosia ma le fasioti tagata; ma ia e a’oa’o atu foi ia te i latou, ua faaumatiaina nei tagata ona o a latou amioleaga ma mea inosia ma lo latou fasioti tagata.",
                "30": "Auā faauta, sa latou fasiotia perofeta uma a le Alii o e na o mai ia i latou e ta’u atu ia te i latou e uiga ia latou amioletonu; ma o toto o e na latou fasiotia sa tagi a’e i le Alii lo latou Atua mo le taui ma sui i luga o i latou o e na fasiotia i latou; ma sa faapea ona oo mai ai o faamasinoga a le Atua i luga o ia tagata o e fai galuega o le pouliuli ma faapotopotoga faalilolilo.",
                "31": "Ioe, ma ia fetuuina lava e faavavau faavavau lava le laueleele ia te i latou o e faia galuega o le pouliuli ma faapotopotoga faalilolilo, e o’o lava i le faaumatiaina, vagana ai ua latou salamo ae le’i oo ina latou matua atoatoa.",
                "32": "Ma o lenei, lo’u atalii e, ia e manatua upu ua ou tautala atu ai ia te oe; aua nei e faatuatuaina fuafuaga faalilolilo i lenei nuu, a ia e aoao atu ia te i latou se inoino e faavavau e faasaga i le agasala ma le amioletonu.",
                "33": "Tala’i atu ia te i latou le salamo, ma le faatuatua i le Alii o Iesu Keriso; a’oa’o atu ia te i latou ia latou faalotomaualalalo i latou lava ma ia agamalu ma ia maualalalo i le loto; a’oa’o atu ia te i latou ia tetee atu i faaosoosoga uma a le tiapolo, e ala i lo latou faatuatua i le Alii o Iesu Keriso.",
                "34": "A’oa’o atu ia te i latou ia aua nei faavaivai i le faia o galuega lelei, ae ia agamalu ma ia maualalalo i le loto; auā o e faapea o le a latou maua le malologa mo o latou agaga.",
                "35": "E, ia e manatua, lo’u atalii e, ma a’oa’o le poto i lou talavou; ioe, a’oa’o i lou talavou e tausi i poloaiga a le Atua.",
                "36": "Ioe, ma tagi atu i le Atua mo mea uma e lagolago ai oe; ioe, tuu atu i le Alii au mea uma e fai, ma soo se mea e te alu i ai ia tuu atu i le Alii; ioe, ia tuu atu ou manatu uma i le Alii; ioe, ia tuu atu faanaunauga o lou loto i le Alii e faavavau.",
                "37": "Filifili faatasi ma le Alii i au mea uma e fai, ma o le a ia taitai oe mo le lelei; ioe, pe a e taoto i le po, taoto i le Alii, ina ia mafai ona leoleo mai o ia i ou luga a’o e moe; ma a e ala mai i le taeao, ia tumu lou loto i le faafetai i le Atua; ma afai e te faia nei mea, o le a sii a’e oe i luga i le aso gataaga.",
                "38": "Ma o lenei, lo’u atalii e, ua ia te a’u lava ni upu ou te fai atu ai e uiga i le mea lea ua ta’ua e o tatou tamā o se polo, po o se faasinoala—pe sa ta’ua e o tatou tamā o le Liahona, o lona uiga, pe a faaliliuina, o se tapasā; ma o le Alii na sauniaina.",
                "39": "Ma faauta, e le mafai e se tagata ona faia se mea e faapea le uiga ese o le gaosiga. Ma faauta, sa saunia e faaali mai ai i o tatou tamā le ala e tatau ona latou malaga ai i le vao.",
                "40": "Ma sa galue mo i latou e tusa ma lo latou faatuatua i le Atua; o lea, afai sa ia te i latou le faatuatua e talitonu ai e mafai e le Atua ona faia ia tusi mai e ona vae le ala e tatau ona latou ui ai, faauta, sa faia lava; o lea sa ia te i latou lenei vavega, ma le tele foi o isi vavega na faia i le mana o le Atua, i lea aso ma lea aso.",
                "41": "Ae ui i lea, ona o ia vavega sa faia i ala faatauvaa sa faaalia atu ai ia te i latou galuega ofoofogia. Ae ina ua oo ina latou faapaie, ma galo ona faatino ma le filigā lo latou faatuatua, sa o’o ina taofia ai galuega ofoofogia, ma sa latou le alualu i luma i la latou malaga;",
                "42": "O lea, na latou nonofo ai i le vao, pe na le malaga ai i se ala sa’o, ma puapuagatia ai i le fia aai ma le fia feinu, ona o a latou soligatulafono.",
                "43": "Ma o lenei, lo’u atalii e, ou te manao ia e malamalama, ua le aunoa nei mea ma so latou ātaāta; ona e pei ona sa faapaie o o tatou tamā e ua’i atu i lenei tapasā (o lenei o nei mea ua faaletino) sa latou le manuia; ua faapea lava foi i mea faaleagaga.",
                "44": "Auā faauta, e tusa le faigofie o le ua’i atu i le afioga a Keriso, lea o le a faasino mai ai ia te oe se ala sa’o e tau atu i le olioli faavavau, e pei o le faigofie i o tatou tamā ona ua’i atu i lenei tapasā, lea sa faasino mai ai ia te i latou se ala sa’o e tau atu i le laueleele na folafolaina.",
                "45": "Ma o lenei ou te fai atu, ua leai ea se faatusa i lenei mea? Ona e pei ona mautinoa le aumai e lenei faasinoala o o tatou tamā, i le mulimuli i ona ala, i le laueleele na folafolaina, o le a faapea foi ona ave o i tatou e afioga a Keriso, pe afai tatou te mulimuli i lo latou ala, i tala atu o lenei vanu o le faanoanoa, i se laueleele o le folafolaga ua silisili atu ona lelei.",
                "46": "E, lo’u atalii e, ia aua nei o tatou faapaie ona o le faigofie o le ala; ona sa faapea ona i ai i o tatou tamā; ona sa faapea ona saunia mo i latou, ina ia mafai ona latou ola pe afai latou te tepa atu i ai; ua faapea foi ona i ai ia i tatou. Ua uma ona saunia o le ala, ma afai tatou te tepa atu e mafai ona tatou ola e faavavau.",
                "47": "Ma o lenei, lo’u atalii e, vaai ia e tausia nei mea paia, ioe, vaai ia e tepa atu i le Atua ma e ola ai. Alu atu i lenei nuu ma ta’u atu le upu, ma ia e faamamalu. Lo’u atalii e, tofa."
            },
            "38": {
                "intro": "O poloaiga a Alema i lona atalii o Sepulona.",
                "1": "Lo’u atalii e, ua’i mai ou taliga i a’u upu, aua ou te fai atu ia te oe, e pei ona ou fai atu ia Helamana, e faapea e tusa ai ma lou tausia o poloaiga a le Atua o le a e manuia i le laueleele; ma e tusa ai ma lou lē tausia o poloaiga a le Atua o le a vavae ese oe mai ona luma.",
                "2": "Ma o lenei, lo’u atalii e, ou te faalagolago o le a ou maua le olioli tele ia te oe, ona o lou maumaututū ma lou faamaoni i le Atua; auā e pei ona e amata mai i lou talavou ona e vaai atu i le Alii lou Atua, ua faapea lava ona ou faamoemoe o le a aveavea’i pea ona e tausia o ana poloaiga; auā e amuia lava o ia o le e tumau e o’o i le iuga.",
                "3": "Ou te fai atu ia te oe, lo’u atalii e, ua uma ona ou maua o le olioli tele ia te oe, ona o lou faamaoni ma lou filigā, ma lou onosai ma lou tali-tiga i totonu o tagata sa Soramā.",
                "4": "Ona ua ou iloa sa e i ai i noanoaga; ioe, ma ua ou iloa foi sa fetogi oe i maa ona o ana afioga; ma sa e talitalia nei mea uma ma le onosai ona sa faatasi le Alii ma oe; ma o lenei ua e iloa o le Alii na lavea’iina oe.",
                "5": "Ma o lenei, lo’u atalii e, Sepulona, ou te manao ia e manatua, afai e te tuu atu lou faalagolago i le Atua seia faapea ona tele, o le a ia lavea’iina oe mai ou tofotofoga, ma ou faalavelave, ma ou puapuaga, ma o le a siitia a’e oe i le aso gataaga.",
                "6": "O lenei, lo’u atalii e, ou te le manao ia e manatu e faapea ua ou iloa nei mea e a’u lava ia, ae o le Agaga o le Atua ua i totonu ia te a’u na ia faailoa mai ia nei mea ia te a’u; a na le fanauina a’u i la le Atua, po ua ou le iloaina nei mea.",
                "7": "Ae faauta, o le Alii i lona alofa mutimutivale tele na ia auina mai ai lana agelu e ta’u mai ia te a’u e ao ina ou tuu le galuega o le faafanoga i totonu o lona nuu; ioe, ma sa ou vaai i se agelu faafesagai lava, ma sa ia fetalai mai ia te a’u, ma o lona siufofoga sa pei o le faititili, ma sa lūlū ai le eleele atoa.",
                "8": "Ma sa o’o ina sa ou i ai i aso e tolu ma po e tolu i se tiga oona ma le atuatuvale tele o le agaga; ma sa ou le maua lava, seia oo ina ou tagi atu i le Alii o Iesu Keriso mo le alofa mutimutivale, sa ou maua ai se faamagaloga o a’u agasala. Ae faauta, sa ou tagi atu lava ia te ia ma ou maua ai le filemu i lo’u agaga.",
                "9": "Ma o lenei, lo’u atalii e, ua ou ta’u atu ia te oe lenei mea ina ia mafai ona e a’oa’o le poto, ina ia mafai ona e iloa mai ia te a’u, ua leai se isi lava ala po o ni auala e mafai ona faaolaina ai o le tagata, ua na’o ia, ma ala mai ia Keriso. Faauta, o ia o le ola ma le malamalama o le lalolagi. Faauta, o ia o le afioga o le upumoni ma le amiotonu.",
                "10": "Ma o lenei, ona ua amata ona e a’oa’o atu o le upu ua faapea lava ona ou manao ia e a’oa’o atu pea; ma ou te manao ia e filigā ma faautauta i mea uma.",
                "11": "Vaai ia aua ne’i faafefeteina oe i luga i le faamaualuga; ioe, vaai ia aua ne’i e mitamitavale i lou lava poto, po o lou malosi tele.",
                "12": "Faaaoga le lotoa, ae le o le faafiamalosi; ma vaai foi ia pulea ou tuinanau uma, ina ia mafai ona faatumuina oe i le alofa; vaai ia e aloese mai le faapaie.",
                "13": "Aua e te tatalo e pei ona faia e sa Soramā, ona sa e vaai ua latou tatalo ina ia lagona mai e tagata, ma ina ia viia i latou mo lo latou popoto.",
                "14": "Aua e te fai atu: Le Atua e, ou te faafetai atu ia te oe ona ua sili atu lo matou lelei nai lo o matou uso; ae ia fai atu: Le Alii e, faamagalo mai lo’u le agavaa, ma ia e manatua o’u uso i le alofa mutimutivale—ioe, ta’uta’u atu lou le agavaa i luma o le Atua i taimi uma lava.",
                "15": "Ma ia alofa le Alii ia faamanuia mai i lou agaga, ma talia oe i le aso gataaga i lona malo, e nofo i lalo i le filemu. O lenei alu ia, lo’u atalii e, ma a’oa’o atu le upu i lenei nuu. Ia e manatunatu loloto. Lo’u atalii e, tofa."
            },
            "39": {
                "intro": "O poloaiga a Alema i lona atalii o Korianetona.",
                "1": "Ma o lenei, lo’u atalii e, e i ai lava ni mea e tele ou te fia fai atu ai ia te oe nai lo mea na ou ta’u atu i lou uso; auā faauta, e te le’i vaai ea i le maumaututū o lou uso, lona faamaoni, ma lona filigā i le tausiga o poloaiga a le Atua? Faauta, na te le’i faia ea mo oe se faataitaiga lelei?",
                "2": "Ona sa e le ua’i tele mai i a’u upu e pei ona sa faia e lou uso, i totonu o tagata sa Soramā. O lenei, o le mea lenei ua ia te a’u e faasaga ia te oe; sa e faia lava pea i le mitamitavale i lou malosi ma lou poto.",
                "3": "Ma ua le ona pau lea, lo’u atalii e. Sa e faia se mea sa mamafa ia te a’u; ona sa e tuu le galuega o le talaiga, ma e alu atu i le laueleele o Sairona e i totonu o tuaoi o sa Lamanā, i le fafine talitane o Isapela.",
                "4": "Ioe, sa ia faatosina ese loto o le toatele; peitai, lo’u atalii e, sa le o se ’alofaga tatau lea mo oe. Sa tatau ona e tausi i le galuega lea na faatuatuaina ai oe.",
                "5": "Ua e le iloa ea, lo’u atalii e, o nei mea o ni mea inosia i le silafaga a le Alii; ioe, ua silisili ona inosia i lo o agasala uma vagana ai le faamasaaina o le toto lē sala po o le faafitia o le Agaga Paia?",
                "6": "Auā faauta, afai e te faafitia le Agaga Paia ina ua uma ona mau ia te oe, ma ua e iloa ua e faafitia o ia, faauta, o se agasala lenei e le mafaamagaloina; ioe, ma o soo se tasi e fasioti tagata e faasaga i le malamalama ma le iloa o le Atua, e le faigofie ia te ia ona maua o le faamagaloga; ioe, ou te fai atu ia te oe, lo’u atalii e, e le faigofie ia te ia ona maua o se faamagaloga.",
                "7": "Ma o lenei, lo’u atalii e, ou te moomoo i le Atua ma’umau pe a na e lē sala i se solitulafono tele faapea. Ou te le fia ta’ua pea au solitulafono, e lagā a’e ai lou agaga, pe a ua lē mo lou lelei.",
                "8": "Ae faauta, e le mafai ona e natia au solitulafono mai le Atua; ma e vagana ai ua e salamo, o le a tutū o se molimau e faasaga ia te oe i le aso gataaga.",
                "9": "O lenei, lo’u atalii e, ou te manao ia e salamo ma lafoai au agasala, ma aua e te toe saili atu i tuinanau o ou mata, ae ia e faafiti e oe lava i nei mea uma; ona e vagana ai ua e faia lenei mea, e le mafai lava ona e mautofi i le malo o le Atua. E, ia e manatua, ma ia e ave i ou luga, ma faafiti e oe lava i nei mea.",
                "10": "Ma ou te poloai atu ia te oe ia e ave i ou luga e filifili faatasi ma ou uso matutua i au mea e fai; auā faauta, o loo e i lou talavou, ma ua e manaomia ona tausia oe e ou uso. Ma ua’i atu i a la’ua fautuaga.",
                "11": "Aua e te tuu atu oe lava, ia ta’ita’i ese e soo se mea ua lē aoga pe ua faavalevalea; aua e te tuu atu i le tiapolo na te toe ta’ita’i ese atu lou loto i na fafine talitane amioleaga. Faauta, lo’u atalii e, sa matuā tele lava le amioletonu na e aumai i luga o sa Soramā; auā ina ua latou vaai i lau amio, sa latou le fia talitonu i a’u upu.",
                "12": "Ma o lenei ua fetalai mai le Agaga o le Alii ia te a’u: Ia faatonu lau fanau ia latou faia mea lelei, ne’i o latou ta’ita’i ese atu loto o tagata e toatele i le faafanoga; o lea ou te poloai atu ai ia te oe, lo’u atalii e, i le mata’u i le Atua, ia e aloese mai au amioletonu;",
                "13": "Ma ia e liliu atu i le Alii ma lou manatu atoa, mafaufau atoa, ma lou malosi atoa; ina ia e le toe ta’ita’i ese loto o i latou e fai le amioleaga; ae ia e toe foi atu ia te i latou, ma tautino atu ou ’aleu ma lena sesē na e faia.",
                "14": "Aua e te saili i oa po o mea lē aoga a lenei lalolagi; auā faauta, e le mafai ona e avea i latou faatasi ma oe.",
                "15": "Ma o lenei, lo’u atalii e, ou te fia fai atu lava ia te oe e uiga i le afio mai o Keriso. Faauta, ou te fai atu ia te oe, o ia lava lea ua mautinoa o le a afio mai e aveese agasala a le lalolagi; ioe, e afio mai o ia e ta’u mai tala fiafia o le faaolataga i ona tagata.",
                "16": "Ma o lenei, lo’u atalii e, o le galuega lenei na valaauina i ai oe, e ta’u atu nei tala fiafia i lenei nuu, e saunia ai o latou mafaufau; pe ina ia mafai ona oo mai o le faaolataga ia te i latou, ina ia mafai ona latou saunia mafaufau o a latou fanau ia faalogo i le upu i le taimi o lona afio mai.",
                "17": "Ma o lenei o le a ou faafilemuina lava lou mafaufau e uiga i lenei mataupu. Faauta, ua e ofo pe aisea ua tatau ai ona mamao ona iloa muamua o nei mea a’o le’i oo mai. Faauta, ou te fai atu ia te oe, ua le tusa ea le pele i le Atua o se agaga i le taimi nei e pei o se agaga i le taimi o lona afio mai?",
                "18": "Pe ua le tutusa ea le tatau ai ona faaali mai o le fuafuaga o le togiola i lenei nuu e pei ona tatau ai foi ia latou fanau?",
                "19": "Pe ua le tutusa ea le faigofie i le Alii le auina mai i le taimi nei o lana agelu e ta’u mai nei tala fiafia ia te i tatou e pei o a tatou fanau, pe e pei o le taimi pe a mavae le taimi o lona afio mai?"
            },
            "40": {
                "1": "O lenei, lo’u atalii e, o ni isi lava nei o mea e tele ou te fia fai atu ai ia te oe; ona ua ou vaai ua popole lou mafaufau e uiga i le toetutū mai o e ua oti.",
                "2": "Faauta, ou te fai atu ia te oe, e leai se toetutū—pe, ou te faapea atu, i ni isi upu, o lenei tino faaletino e le faaofuina i le tino ola pea, o lenei tino lē atoatoa e lē faaofuina i le tino atoatoa—seia mavae le afio mai o Keriso.",
                "3": "Faauta, e faataunuu e ia le toetutū mai o e ua oti. Peitai faauta, lo’u atalii e, e lei oo mai le toetutū. O lenei, ou te fofola atu ia te oe se mealilo; ae ui i lea, e tele mealilo ua taofia, e leai se tasi na te iloaina vagana ai le Atua lava ia. Ae ou te faailoa atu ia te oe se mea e tasi sa ou ole atu ai ma le filigā i le Atua, ina ia mafai ona ou iloaina—o lena mea e faatatau i le toetutū.",
                "4": "Faauta, e i ai se taimi ua tuupoina o le a tutulai mai ai tagata uma mai le oti. O lenei o afea e oo mai ai lenei taimi e leai se tasi na te iloa; peitai ua silafia e le Atua le taimi ua tuupoina.",
                "5": "O lenei, pe o le a i ai se taimi e tasi, po o se taimi lona lua, po o se taimi lona tolu, o le a toetutū mai ai tagata mai le oti, ua le afaina; ona ua silafia e le Atua nei mea uma; ma ua lava ia te a’u le iloa o le tulaga lenei ua i ai—e i ai se taimi ua tuupoina e toetutū mai ai tagata uma mai le oti.",
                "6": "O lenei e tatau ona i ai se avanoa i le va o le taimi o le oti ma le taimi o le toetutū mai.",
                "7": "Ma o lenei ou te fia fesili o le a le mea e oo i agaga o tagata mai lenei taimi o le oti seia o’o i le taimi ua tuupoina mo le toetutū mai?",
                "8": "O lenei pe sili atu i le tasi le taimi ua tuupoina mo tagata e toetutū mai ai, ua le afaina lea; auā e le feoti tagata uma i le taimi e tasi, ma ua le afaina lea; o mea uma ua pei o se aso e tasi i le Atua, ma ua na’o le taimi e fuaina i tagata.",
                "9": "O lea, e i ai se taimi ua tuupoina mo tagata latou te tutula’i ai mai le oti; ma ua i ai se avanoa i le va o le taimi o le oti ma le toetutū mai. Ma o lenei, e faatatau i le va lea o le taimi, o le a le mea e o’o i agaga o tagata o le mea lena na ou ole atu ai i le Alii ma le filigā ia ou iloa; ma o le mea lenei ua ou iloa.",
                "10": "Ma pe a oo mai le taimi o le a toetutū mai tagata uma, ona latou iloa lea ua silafia e le Atua taimi uma ua tuupoina i le tagata.",
                "11": "O lenei, e faatatau i le tulaga o le agaga i le va o le oti ma le toetutū mai—Faauta, ua faailoa mai ia te a’u e se agelu, e faapea o agaga o tagata uma, o le taimi lava latou te tuua ai mai lenei tino faaletino, ioe, ia agaga o tagata uma, pe sa latou lelei pe sa leaga, e auina atu i lena Atua o le na ia tuuina ia te i latou le ola.",
                "12": "Ma ona o’o lea, o agaga o i latou o e ua amiotonu e talia i se nofoaga o le fiafia, lea ua ta’ua o le parataiso, o se nofoaga e malolo ai, o se nofoaga o le filemu o le a latou malolo ai mai i o latou faalavelave uma ma mai le popole uma, ma le faanoanoa.",
                "13": "Ma ona o’o ai lea, o agaga o e ua amioleaga, ioe, o e ua leaga—auā faauta, ua latou le maua se vaega po o se mea itiiti o le Agaga o le Alii; auā faauta, sa latou filifili galuega leaga nai lo le lelei; o lea na ulu ai le agaga o le tiapolo i totonu o i latou, ma fai mona o latou fale—ma o i latou ia o le a tutuli ese atu i le pouliuli i fafo; o iina o le a i ai le taufaitagi, ma le tagiaue, ma le lilivau o nifo; ma o le pogai o lenei mea ona o lo latou lava amioletonu, ona sa ta’ita’i faatagataotauaina i latou e le loto o le tiapolo.",
                "14": "O lenei o le tulaga lenei o agaga o e ua amioleaga, ioe, i le pouliuli, ma o se tulaga o le leaga matautia tele o le faatalitali ma le matata’u i le toasa o le Atua pei o se afi mumu o le a oo mai i luga o i latou; ma e faapea ona latou i ai i lenei tulaga, faapea foi e ua amiotonu i le parataiso, seia oo i le taimi o lo latou toetutū mai.",
                "15": "O lenei, e i ai ni isi ua malamalama e faapea o lenei tulaga o le fiafia ma lenei tulaga o le pagatia o le agaga, a’o lei oo mai le toetutū, o le uluai toetutū lea. Ioe, ou te ioe atonu e mafai ona ta’ua o se toetutū, le faatuina mai lea o le agaga po o le tagata ma lo latou tofia i le fiafia po o le pagatia, e tusa ma upu ua fetalai i ai.",
                "16": "Ma faauta, ua toe fetalaia foi, e faapea ua i ai se uluai toetutū; o le toetutū mai lea o i latou uma o e na i ai, po o e o i ai, po o e o le a i ai, e oo mai lava i le toetū mai o Keriso mai le oti.",
                "17": "O lenei, tatou te le manatu faapea o lenei uluai toetutū, lea ua ta’ua mai i lenei ala, o le toetutū mai lea o tagata ma lo latou tofia i le fiafia po o le pagatia. E le mafai ona e manatu faapea o le uiga lena o lenei mea.",
                "18": "Faauta, ou te fai atu ia te oe, E leai; ae o lona uiga, o le toetuufaatasia lea o le agaga ma le tino o i latou mai i ona po o Atamu seia oo mai lava i le toetu o Keriso.",
                "19": "O lenei, pe toetuufaatasia i le taimi e tasi agaga ma tino o i latou o e ua ta’ua, o e ua amioleaga faapea foi ma e ua amiotonu, ou te le fai atu; ae ua lava ona ou fai atu, o le a latou tutū uma mai; po o i ni isi upu, o le a oo mai lo latou toetutū a’o le’i oo mai le toetutū o i latou o e ua maliliu pe a mavae le toetu mai o Keriso.",
                "20": "O lenei, lo’u atalii e, ou te le fai atu e o’o mai lo latou toetutū i le toetu mai o Keriso, ae faauta, ou te tuu atu o so’u manatu, o le a toetuufaatasia agaga ma tino, o e ua amiotonu, i le toetu mai o Keriso, ma lona afio a’e i le lagi.",
                "21": "Ae pe i lona toetu mai pe ina ua mavae atu, ou te le fai atu; ae o le tele lenei o se mea ou te fai atu, e faapea e i ai se avanoa i le va o le oti ma le toetu mai o le tino, ma se tulaga o le agaga i le fiafia po o le pagatia seia oo i le taimi ua tuupoina e le Atua e toetutū mai ai e ua oti, ma toetuufaatasia, o le agaga faapea ma le tino, ma aumai e tutula’i i luma o le Atua, ma faamasinoina e tusa ma a latou galuega.",
                "22": "Ioe, o lenei mea e faataunuu ai le toefuata’iina o mea na fetalai i ai fofoga o perofeta.",
                "23": "O le agaga o le a toefuata’ia i le tino, ma le tino i le agaga; ioe, ma o le a toefuata’ia vae ma lima ma sooga uma i lona tino; ioe, e oo i se lauulu o le ulu o le a le toesea lava; ae o le a toefuata’ia mea uma i o latou tino e tatau ai ma atoatoa.",
                "24": "Ma o lenei, lo’u atalii e, o le toefuataiga lenei lea na fetalai i ai fofoga o perofeta—",
                "25": "Ma ona susulu ai lea o e amiotonu i le malo o le Atua.",
                "26": "Ae faauta, e o’o mai se oti leaga matautia i luga o e ua amioleaga; ona e oti i latou e faatatau i mea tau i le amiotonu; ona ua latou le mamā, ma e leai se mea lē mamā e mafai ona mautofi i le malo o le Atua; ae e tutuli ese i latou i fafo, ma tofia e aai i fua o a latou mea na fai po o a latou galuega, ia sa leaga; ma latou inuina ’alu o se ipu oona."
            },
            "41": {
                "1": "Ma o lenei, lo’u atalii e, e i ai ni isi lava mea ou te fai atu ai e uiga i le toefuataiga lea ua ta’ua; auā faauta, e i ai ni isi ua latou suia uiga o tusitusiga paia, ma ua o sesē mamao ese ai ona o lenei mea. Ma ua ou vaai ua popole foi lou mafaufau i lenei mea. Ae faauta, o le a ou faamalamalama atu lenei mea ia te oe.",
                "2": "Ou te fai atu ia te oe, lo’u atalii e, o le fuafuaga o le toefuataiga ua talafeagai e tusa ai ma le faamasinotonu o le Atua; ona e talafeagai le tatau ona toefuatai o mea uma i o latou tulaga e tatau ai. Faauta, o se mea ua talafeagai ma tonu, e tusa ma le mana ma le toetu mai o Keriso, le tatau ona toefuatai o le agaga o le tagata i lona tino, ma o vaega taitasi uma o le tino e ao ona toefuatai ia te ia lava.",
                "3": "Ma ua talafeagai ma le faamasinotonu o le Atua le tatau ai ona faamasinoina o tagata e tusa ma a latou galuega; ma afai sa lelei a latou galuega i le olaga lenei, ma sa lelei naunautaiga o o latou loto, e tatau foi, i le aso gataaga, ona toefuatai i latou i le mea ua lelei.",
                "4": "Ae afai ua leaga a latou galuega o le a toefuatai ia te i latou mo le leaga. O lea, o le a toefuata’iina mea uma i o latou tulaga e tatau ai, o mea taitasi uma i lona lava tino natura moni—o le faaletino e faatuina i le tino ola pea; o le lē atoatoa i le atoatoa—e faatutū mai i le fiafia e le gata e mautofi i le malo o le Atua, po o le pagatia e le gata e mautofi i le malo o le tiapolo; o le tasi i le tasi itu, o le isi i le isi itu—",
                "5": "O le tasi e faatuina i le fiafia e tusa ma ona naunautaiga mo le fiafia, po o le lelei e tusa ma ona naunautaiga mo le lelei; ao le isi i le leaga e tusa ma ona naunautaiga mo le leaga; ona e pei ona sa naunau o ia e fai le leaga i le umi o le aso atoa, o le a faapea lava ona maua e ia lona taui o le leaga pe a oo mai le po.",
                "6": "Ma ua faapea ona i ai i le isi itu. Afai sa salamo o ia i ana agasala, ma sa naunau i le amiotonu seia oo i le iuga o ona aso, o le a faapea lava ona tauia o ia i le amiotonu.",
                "7": "O i latou ia o e ua togiolaina e le Alii; ioe, o i latou ia e ave a’e, ua laveaiina mai lena po o le pouliuli e le gata; ma e faapea ona latou tutula’i pe pa’u’ū; auā faauta, o i latou o o latou lava faamasino, pe latou te faia le lelei pe fai le leaga.",
                "8": "O lenei, o tulafono a le Atua e le masuia; o lea, ua uma ona saunia o le ala o soo se tasi e manao i ai e mafai ona ia savali ai ma faaolaina ai.",
                "9": "Ma o lenei faauta, lo’u atalii e, aua e te toe faia masalosalo se isi lava agasala e tasi e faasaga i lou Atua e faatatau i matautu ia o mataupu faavae, ia sa e faia masalosalo e oo mai i le taimi nei ina ia faia ai le agasala.",
                "10": "Aua e te manatu, ona ua ta’ua mai e uiga i le toefuataiga, o le a toefuata’iina ai oe mai le agasala i le fiafia. Faauta, ou te fai atu ia te oe, e le’i avea lava le amioleaga ma fiafia.",
                "11": "Ma o lenei, lo’u atalii e, o tagata uma ua i ai i se tulaga o le natura, pe ou te fai atu, ua i ai i se tulaga faaletino, ua i ai i le au oona ma noanoataga o le amioletonu; ua aunoa i latou ma le Atua i le lalolagi, ma ua latou i ai e le tusa ai ma le natura o le Atua; o lea, ua latou i ai i se tulaga ua le tusa ai ma le natura o le fiafia.",
                "12": "Ma o lenei faauta, o le uiga ea o le upu o le toefuataiga o le ave lea o se mea mai lona tulaga natura moni ma tuu i se tulaga e le o sona tulaga natura moni, pe tuu i se tulaga e faafeagai ma lona natura moni?",
                "13": "E, lo’u atalii e, e le o le tulaga lea; ae o le uiga o le upu o le toefuataiga, o le toe aumai lea o le leaga mo le leaga, po o le faaletino mo le faaletino, po o le faatiapolo mo le faatiapolo—o le lelei mo le mea ua lelei; o le amiotonu mo le mea ua amiotonu; o le mea tonu mo le mea ua tonu; o le alofa mutimutivale mo le mea ua alofa mutimutivale.",
                "14": "O lea, lo’u atalii e, vaai ia e alofa mutimutivale i ou uso; fai mea tonu, faamasino ma le amiotonu, ma fai mea lelei e le aunoa; ma afai e te faia nei mea uma ona e maua lea o lou taui; ioe, o le a toefuatai mai ia te oe le alofa mutimutivale; o le a toefuatai mai ia te oe le faamasinotonu; o le a toefuatai mai ia te oe se faamasinoga amiotonu; ma o le a toe tauia mai ia te oe le lelei.",
                "15": "Ona o le mea e te auina atu o le a toe faafoi mai lava ia te oe, ma toefuatai mai; o lea, o le upu o le toefuataiga e tausala atoatoa ai le tagata agasala, ma lē tauamiotonuina ai o ia i soo se ala."
            },
            "42": {
                "1": "Ma o lenei, lo’u atalii e, ua ou vaai ua i ai isi lava mea e tele ua popole i ai lou mafaufau, ia ua le mafai ona e malamalama i ai—ia ua faatatau i le faamasinotonu o le Atua i le faasalaina o le tagata agasala; ona ua e taumafai e mafaufau e faapea ua le o se faamasinotonu le tofia o le tagata agasala i se tulaga o le pagatia.",
                "2": "O lenei faauta, lo’u atalii e, o le a ou faamalamalama atu ia te oe lenei mea. Auā faauta, ina ua uma ona auina ese atu e le Alii le Atua o tatou uluai matua mai le faatoaga o Etena, e galueaiina le eleele, lea na aumai ai i la’ua—ioe, sa ia aveesea mai le tagata, ma sa ia tuu i le pito i sasae o le faatoaga o Etena, kerupi, ma se pelu afi mumu e feliuliuai i itu uma, e leoleo le laau o le ola.",
                "3": "O lenei, ua tatou vaai ua avea le tagata e pei o le Atua, i le iloa o le lelei ma le leaga; ma ina ne’i tuu atu lona lima, ma tau foi mai le laau o le ola, ma ’ai ma ola ai e faavavau, o lea na tuu ai e le Alii le Atua ia kerupi ma le pelu afi mumu, ina ia le mafai ona ’ai o ia i le fua—",
                "4": "Ma ua faapea ona tatou vaai ai, e i ai se taimi ua tuu mai i le tagata e salamo ai, ioe, o se taimi e nofo vaavaaia ai, o se taimi e salamo ma auauna ai i le Atua.",
                "5": "Auā faauta, a na vave ona aapa atu o le lima o Atamu, ma ’ai i le laau o le ola, po ua ola o ia e faavavau, e tusa ma le afioga a le Atua, ua leai se taimi e salamo ai; ioe, ma po ua leai foi se aoga o le afioga a le Atua, ma po ua le taulau le fuafuaga tele o le faaolataga.",
                "6": "Ae faauta, sa tofia i le tagata ia oti—o lea, e pei ona vavae ese i la’ua mai le laau o le ola sa tatau foi ona vavae ese i la’ua mai luga o le fogaeleele—ma sa oo ina leiloa le tagata e faavavau, ioe, ua avea i la’ua ma tagata pa’ū.",
                "7": "Ma o lenei, ua e vaai o lenei mea na vavae ese ai faaletino ma faaleagaga o tatou uluai matua mai luma o le Alii; ma ua faapea ona tatou vaai ai sa avea i la’ua ma ni tagata e mulimuli i o la’ua lava loto.",
                "8": "O lenei faauta, sa le tatau ona toe laveai o le tagata mai lenei oti faaletino, ona e faaumatia i lena mea le fuafuaga tele o le fiafia.",
                "9": "O lea, ona e le mafai lava ona oti o le agaga, ma ua aumai e le pa’ū i luga o tagata uma se oti faaleagaga faapea foi ma se oti faaletino, o lona uiga, ua vavae ese i latou mai luma o le Alii, o lea sa tatau ai ona toe laveai o tagata mai lenei oti faaleagaga.",
                "10": "O lea, talu ai ona ua avea i latou ma ni tagata faaletino, tuinanau, ma faatiapolo, i o latou natura, o lea ua avea ai lenei tulaga e nofo vaavaaia ai o se olaga mo i latou e saunia ai; ua avea o se olaga sauniuni.",
                "11": "Ma o lenei ia e manatua, lo’u atalii e, a na leai le fuafuaga o le togiolaina, (pe a tuu ese), o le taimi lava latou te feoti ai e pagatia ai o latou agaga, ona ua vavae ese mai luma o le Alii.",
                "12": "Ma o lenei, sa leai se auala e laveai ai tagata mai lenei tulaga pa’ū, lea na aumai e le tagata i ona lava luga ona o lona lava le usiusitai;",
                "13": "O lea, e tusa ma le faamasinotonu, e le mafai ona faataunuuina o le fuafuaga o le togiola, ua na o tulaga lava o le salamo o tagata i lenei olaga e nofo vaavaaia ai, ioe, lenei olaga sauniuni; ona vagana ai nei tulaga, e le mafai ona aoga le alofa mutimutivale vagana ai ua ia faaumatiaina le galuega a le faamasinotonu. O lenei e le mafai ona faaumatiaina le galuega a le faamasinotonu; a faapea, po ua le toe avea le Atua ma Atua.",
                "14": "Ma ua faapea ona tatou vaai ai ua pa’u’ū tagata uma, ma ua ia i latou le iloa o le faamasinotonu; ioe, le faamasinotonu o le Atua, lea e tofiaina i latou ia vavae ese mai ona luma e faavavau.",
                "15": "Ma o lenei, e le mafai ona faataunuuina le fuafuaga o le alofa mutimutivale vagana ai ua faia se togiola; o lea ua togiola ai e le Atua lava ia mo agasala a le lalolagi, e faataunuu ai le fuafuaga o le alofa mutimutivale, e faamalie ai manaoga o le faamasinotonu, ina ia mafai ona avea le Atua ma Atua ua atoatoa, faamasinotonu, ma se Atua alofa mutimutivale foi.",
                "16": "O lenei, e le mafai ona o’o mai le salamo i tagata vagana ua i ai se faasalaga, o lea ua faavavau foi e pei ona tatau ai i le ola o le agaga, ua faaopoopo e faafeagai ma le fuafuaga o le fiafia, lea ua faavavau foi e pei o le ola o le agaga.",
                "17": "O lenei, e mafai faapefea ona salamo o se tagata vagana ai ua agasala o ia? E mafai faapefea ona agasala o ia pe afai ua leai se tulafono? E faapefea ona i ai o se tulafono vagana ai ua i ai se faasalaga?",
                "18": "O lenei, sa i ai se faasalaga faaopoopo, ma se tulafono faamasinotonu na tuuina mai, lea ua aumai ai le faanoanoa o le mafaufau i le tagata.",
                "19": "O lenei, afai e leai se tulafono na tuuina mai—afai e fasioti tagata se tagata e tatau ona oti o ia—pe fefe ea o le a oti o ia pe afai e fasioti tagata?",
                "20": "Ma lenei foi, afai e leai se tulafono e tuuina mai e faasaga i le agasala o le a le fefefe tagata e agasala.",
                "21": "Ma afai e leai se tulafono e tuuina mai, afai e agasala tagata, o le a se mea e mafai ona fai e le faamasinotonu, po o le alofa mutimutivale foi, ona o le a leai so la’ua aafiaga i luga o le tagata?",
                "22": "Peitai e i ai se tulafono ua tuuina mai, ma se faasalaga ua faaopoopo, ma se salamo ua tuuina mai; le salamo lea, ua aia ai le alofa mutimutivale; a leai, e aafia e le faamasinotonu le tagata ma faataunuu le tulafono, ma o le tulafono na te faaooina le faasalaga; afai e le faapea, o le a faaumatia galuega a le faamasinotonu, ma o le a faamuta ona avea o le Atua ma Atua.",
                "23": "Ae e le faamutaina le avea o le Atua ma Atua, ma ua fai mo le alofa mutimutivale le tagata ua salamo, ma e oo mai le alofa mutimutivale ona o le togiola; ma ua aumai e le togiola le toetutū mai o e ua oti; ma o le toetutū mai o e ua oti ua toe aumai ai tagata i luma o le Atua; ma faapea ona toefuatai ai o i latou i ona luma, e faamasinoina e tusa ma a latou galuega, e tusa ma le tulafono ma le faamasinotonu.",
                "24": "Auā faauta, e faatino e le faamasinotonu ona manaoga uma; ma e maua foi e le alofa mutimutivale mea uma e a ia lava; ma o lea, e leai se tasi ae ua na’o ē lava ua salamo moni e faaolaina.",
                "25": "E a ea, e te manatu ea e mafai e le alofa mutimutivale ona faoa le faamasinotonu? Ou te fai atu ia te oe, E leai; e leai sina iota e tasi. Afai o lea, po ua le toe avea le Atua ma Atua.",
                "26": "Ma e faapea ona faataunuu e le Atua ona faamoemoega tetele ma faavavau, ia sa saunia mai le faavaega o le lalolagi. Ma e faapea ona o’o mai o le faaolataga ma le togiolaina o tagata, ma lo latou faafanoga ma lo latou pagatia foi.",
                "27": "O lea, lo’u atalii e, soo se tasi e fia sau, e mafai ona sau ma inu saoloto i vai o le ola; ma soo se tasi e le fia sau, o ia lava lea ua le faamalosia e sau; ae i le aso gataaga, o le a toefuatai mai ia te ia e tusa ma ana galuega.",
                "28": "Afai sa manao o ia e fai le leaga, ma sa le’i salamo i ona aso, faauta, o le a faia le leaga ia te ia, e tusa ma le toefuataiga a le Atua.",
                "29": "Ma o lenei, lo’u atalii e, ou te manao ia e tuu nei mea ia le toe faalavelave ia te oe, ae ia na’o au agasala ia e popole i ai, le popole lena e aumai ai oe i lalo i le salamo.",
                "30": "E, lo’u atalii e, ou te manao ia e le toe faafitia le faamasinotonu a le Atua. Aua e te taumafai e tauamiotonuina oe lava i se mataupu itiiti ona o au agasala, i lou faafitia o le faamasinotonu o le Atua; ae ia aua le avea le faamasinotonu a le Atua, ma lona alofa mutimutivale, ma lona tali-tiga e tosina atoa ai lou loto; ma ia e tuu lenei mea e ave ifo ai oe i lalo i le efuefu i le lotomaualalo.",
                "31": "Ma o lenei, lo’u atalii e, ua valaauina oe e le Atua e te tala’i atu le upu i lenei nuu. Ma o lenei, lo’u atalii e, alu ia i lou ala, ta’u atu le upu ma le faamaoni ma le mamalu, ina ia mafai ona e aumai o agaga i le salamo, ina ia mafai ona maua e le fuafuaga tele o le alofa mutimutivale le aafiaga ia i latou. Ma ia alofa le Atua ia tuuina mai ia te oe e tusa ai ma a’u upu. Amene."
            },
            "43": {
                "1": "Ma o lenei sa oo ina o atu atalii o Alema i totonu o le nuu, e tala’i atu le upu ia te i latou. Ma o Alema, o ia lava foi, sa le mafai ona malolō, ma sa alu atu foi o ia.",
                "2": "O lenei o le a matou le toe fai atu ni isi mea e uiga i la latou talaiga, vagana ai sa latou tala’i atu le upu, ma le upumoni, e tusa ma le agaga o valoaga ma faaaliga; ma sa latou tala’i atu e tusa ma le faatulagaga paia a le Atua lea na valaaulia i ai i latou.",
                "3": "Ma o lenei ou te toe foi i se tala o taua i le va o sa Nifaē ma sa Lamanā, i le lona sefulu ma le valu o tausaga o le nofoaiga a faamasino.",
                "4": "Auā faauta, sa oo ina avea sa Soramā ma ni sa Lamanā; o lea, i le amataga o le tausaga e sefulu ma le valu na vaai ai tagata o sa Nifaē ua o mai sa Lamanā ia i latou; o lea na latou faia ai sauniuniga mo le taua; ioe, sa latou faapotopoto faatasi a latou autau i le laueleele o Seasona.",
                "5": "Ma sa oo ina o mai sa Lamanā ma a latou afe ma afe; ma sa latou o mai i le laueleele o Anetionuma, o le laueleele lea o sa Soramā; ma o le tagata e igoa ia Sera’emina sa avea ma o latou taitai.",
                "6": "Ma o lenei, ona o tagata sa Amalekā, sa sili atu ona amioleaga ma uiga fasioti tagata nai lo sa Lamanā, ia i latou lava, o lea, na tofia ai e Sera’emina kapeteni sili i luga o sa Lamanā, ma o i latou uma o sa Amalekā ma sa Soramā.",
                "7": "O lenei sa ia faia lenei mea ina ia mafai ona ia faatumauina lo latou ita e faasaga ia sa Nifaē, ina ia mafai ona ia aumai o i latou i lalo o lana pule e faataunuu ai ana fuafuaga.",
                "8": "Auā faauta, o ana fuafuaga o le faaoso lea o sa Lamanā ia feita e faasaga ia sa Nifaē; sa ia faia lenei mea ina ia mafai ona ia ave ai le pule tele i luga o i latou, ma ina ia mafai foi ona ia maua ai o le pule i luga o sa Nifaē i le aumaia o i latou i le pologa.",
                "9": "Ma o lenei o le faamoemoe o sa Nifaē o le tausia lea o o latou fanua, ma o latou fale, ma a latou avā, ma a latou fanau, ina ia mafai ona latou faasaoina i latou mai lima o o latou fili; ma ina ia mafai foi ona latou faatumau a latou aia ma o latou avanoa, ioe, ma lo latou saolotoga foi, ina ia mafai ona latou tapuai i le Atua e tusa ma o latou manao.",
                "10": "Ona sa latou iloa afai latou te pa’u’ū atu i lima o sa Lamanā, ma soo se tasi e tapuai i le Atua, le Atua moni ma soifua, i le agaga ma le upumoni, e faaumatia e sa Lamanā.",
                "11": "Ioe, ma sa latou iloa foi le feita tele o sa Lamanā e faasaga i o latou uso, o e o tagata o Aneti-Nifae-Liae, o e sa ta’ua o le nuu o Amona—ma sa latou le aveina auupega, ioe, sa uma ona latou ulu atu i se feagaiga ma sa latou le fia solia—o lea, afai e pa’u’ū atu i latou i lima o sa Lamanā o le a faaumatia i latou.",
                "12": "Ma sa le fia tuua i latou e sa Nifaē ia faaumatiaina; o lea na latou tuu atu ai ia te i latou laueleele mo o latou tofi.",
                "13": "Ma sa tuu atu e le nuu o Amona ia sa Nifaē se vaega tele o a latou mea e tausi ai a latou autau; ma sa faapea ona faamalosia sa Nifaē, na’o i latou lava, e tetee atu faasaga ia sa Lamanā, o i latou o se tuufaatasiga o Lamana ma Lemuelu, ma atalii o Isamaeli, ma i latou uma o e na faatuiese mai sa Nifaē, o i latou ia o sa Amalekā ma sa Soramā, ma ē na tupuga mai i faitaulaga a Noa.",
                "14": "O lenei o ia tagata na tupuga mai i faitaulaga a Noa, sa matua toatele lava, toetoe, e pei o le toatele o sa Nifaē; ma sa faapea ona faamalosia ai sa Nifaē e tau ma o latou uso, e oo lava i le faamasaaina o le toto.",
                "15": "Ma sa oo ina a’o faapotopoto faatasi autau a sa Lamanā i le laueleele o Anetionuma, faauta, sa sauni autau a sa Nifaē e fetaiai ma i latou i le laueleele o Seasona.",
                "16": "O lenei, o le ta’ita’i o sa Nifaē, po o le tagata o le na tofia e avea ma kapeteni sili ia sa Nifaē—o lenei o le kapeteni sili na taitaiina autau uma a sa Nifaē—ma o lona igoa o Moronae.",
                "17": "Ma sa ave e Moronae le pule atoa, ma le puleaina o a latou taua. Ma sa na’o le luasefulu ma le lima ona tausaga ina ua tofia o ia e avea ma kapeteni sili i autau a sa Nifaē.",
                "18": "Ma sa oo ina ia faafetaiai sa Lamanā i tuaoi o Seasona, ma sa faaauupegaina ona tagata i pelu, ma simetea, ma ituaiga o auupega eseese uma o taua.",
                "19": "Ma ina ua vaai mai autau a sa Lamanā ua sauni le nuu o Nifae, pe ua sauni e Moronae ona tagata ma ufifatafata ma talita-ogālima, ioe, ma talitā foi e puipui ai o latou ulu, ma sa latou oofu foi i ofu mafiafia—",
                "20": "O lenei sa lei saunia le autau a Sera’emina i ni mea faapea; sa na’o a latou pelu, ma a latou simetea, ma a latou aufana, ma a latou ufanafana, ma a latou maa ma a latou maata sa ia te i latou; ma sa latou le lavalavā, vagana ai se pa’u manu sa fusi i o latou sulugatiti; ioe, sa le lavalavā uma i latou, vagana ai sa Soramā ma sa Amalekā;",
                "21": "Ae sa lei faaauupegaina i latou i ni ufifatafata, po o ni talitā—o lea, sa latou matuā fefefe tele ai i autau a sa Nifaē ona o o latou ofutau, e ui ina sa silisili mamao atu lo latou toatele nai lo sa Nifaē.",
                "22": "Faauta, o lenei sa oo ina latou fefefe e o mai e faasaga ia sa Nifaē i tuaoi o Seasona; o lea na latou o ese atu ai mai le laueleele o Anetionuma i le vao, ma alu la latou malaga taamilo atu i le vao, e mamao i tafatafa ane o le mata o le vaitafe o Saitonu, ina ia mafai ona latou o mai i le laueleele o Maneti ma fai le laueleele mo i latou lava; ona sa latou le manatu e iloa e autau a Moronae le mea ua latou o i ai.",
                "23": "Peitai sa oo ina o le taimi lava na latou o ese atu ai i le vao na auina atu ai e Moronae ni sipai i le vao e mata’i la latou togalauapi; ma o Moronae, i lona iloa foi e uiga i valoaga a Alema, sa ia auina atu ni tagata faapitoa ia te ia, e manao ia te ia ia ole atu o ia i le Alii po o fea e tatau ona o i ai autau a sa Nifaē e puipuia ai i latou lava e faasaga ia sa Lamanā.",
                "24": "Ma sa oo ina oo mai le afioga a le Alii ia Alema, ma sa ta’u atu e Alema i avefeau a Moronae, o loo savavali faataamilo atu autau a sa Lamanā i le vao, ina ia mafai ona latou o mai i le laueleele o Maneti, ina ia mafai ona latou amata se osofaiga i luga o le vaega sili ona vaivai o le nuu. Ma sa o atu ia avefeau ma avatu le savali ia Moronae.",
                "25": "O lenei, sa tuu e Moronae se vaega o lana autau i le laueleele o Seasona, ina nei o mai se vaega o sa Lamanā i le laueleele ma latou ave le aai mo i latou, ma sa ia ave le vaega na totoe o lana autau ma savavali atu i le laueleele o Maneti.",
                "26": "Ma sa ia faatonu atu e tatau i tagata uma o loo i lena vaega o le laueleele ona latou faapotopoto faatasi i latou lava e tau e tetee ia sa Lamanā, e puipui ai o latou laueleele ma lo latou atunuu, o a latou aia ma o latou saolotoga; o lea na latou saunia ai auā le taimi e o mai ai sa Lamanā.",
                "27": "Ma sa oo ina faatonu atu e Moronae ia lalafi lana autau i le vanu lea sa latalata ane i le auvai o le vaitafe o Saitonu, lea sa i le itu i sisifo o le vaitafe o Saitonu i le vao.",
                "28": "Ma sa tuu e Moronae sipai e faataamilo ai, ina ia mafai ona ia iloa le taimi e o mai ai le togalauapi a sa Lamanā.",
                "29": "Ma o lenei, ina ua iloa e Moronae le faamoemoe o sa Lamanā, ma o lo latou faamoemoe o le faaumatia lea o o latou uso, po o le pulea lea o i latou ma aumai i latou i le pologa ina ia mafai ona latou faatu o se malo mo i latou lava i luga o le laueleele atoa;",
                "30": "Ma ona ua ia iloa foi ona pau lava le manao o sa Nifaē o le faasaoina lea o o latou laueleele, ma lo latou saolotoga, ma la latou ekalesia, o lea na ia manatu ai e le o se agasala le tatau ai ia te ia le puipuia o i latou i se togafiti; o lea, sa ia iloa mai i ana sipai le ala o le a ui atu ai sa Lamanā.",
                "31": "O lea, na ia vaelua ai lana autau ma aumai se vaega i totonu o le vanu, ma faalalafi i latou i le itu i sasae, ma le itu i saute o le maupuepue o Ripela;",
                "32": "Ma o le vaega na totoe sa ia faalalafi i le vanu i sisifo, i le itu i sisifo o le vaitafe o Saitonu, ma faapea lava ona fai sei oo atu i lalo i tuaoi o le laueleele o Maneti.",
                "33": "Ma ina ua uma ona faapea ona ia tuu o lana autau e tusa ma lona manao, sa saunia o ia e faafetaiai i latou.",
                "34": "Ma sa oo ina o a’e sa Lamanā i le itu i matu o le maupuepue, lea sa lalafi ai se vaega o le autau a Moronae.",
                "35": "Ma ina ua te’a ese sa Lamanā mai le maupuepue o Ripela, ma o mai i totonu o le vanu, ma amata ona latou sopoia le vaitafe o Saitonu, o le autau lea sa lalafi i le itu i saute o le maupuepue, lea sa ta’ita’i e se tagata e igoa ia Liae, ma sa ia ta’ita’i atu lana autau ma siomia mai tua o sa Lamanā i le itu i sasae.",
                "36": "Ma sa oo ina ua vaai mai sa Lamanā, ua o mai sa Nifaē ia i latou i o latou tua, sa latou liliu mai ma amata ona tau ma le autau a Liae.",
                "37": "Ma sa amata ona faia o le galuega o le fasioti o tagata i itu uma e lua, ae sa sili atu ona matautia i le itu a sa Lamanā, ona sa aliali lo latou le lavalavā i ta mamafa a sa Nifaē i a latou pelu ma a latou simetea, lea na fasiotia ai toetoe o ta taitasi uma lava.",
                "38": "A’o i le isi itu, sa i ai i lenei ma lena taimi se tagata na pa’ū ifo i totonu o sa Nifaē, mai ia latou pelu ma le toto masaa, ona sa puipuia i latou mai vaega taua sili o le tino, pe ona o vaega taua sili o le tino ua puipuia mai ta a sa Lamanā, e o latou ufifatafata, ma a latou talita-ogālima, ma a latou puloutau; ma sa faapea ona faia e sa Nifaē le galuega o le fasioti o sa Lamanā.",
                "39": "Ma sa oo ina fefefe sa Lamanā, ona o le tele o le faafanoga i totonu o i latou, seia oo ina amata ona latou sosola agai atu i le vaitafe o Saitonu.",
                "40": "Ma sa tuliloa i latou e Liae ma ona tagata; ma sa tutuli i latou e Liae i le vaitafe o Saitonu, ma sa latou sopoia le vaitafe o Saitonu. Ma sa taofi e Liae lana autau i luga o le auvai o le vaitafe o Saitonu ina ia latou le sopoiaina.",
                "41": "Ma sa oo ina faafetaiai sa Lamanā e Moronae ma lana autau i le vanu, i le isi itu o le vaitafe o Saitonu, ma amata ona osofai i latou ma fasioti i latou.",
                "42": "Ma sa toe sosola sa Lamanā i o latou luma, agai i le laueleele o Maneti, ma sa toe faafetaiai i latou e autau a Moronae.",
                "43": "O lea i le tulaga lenei, sa matuā tau malolosi ai lava sa Lamanā; ioe, sa lei iloa lava se tau faapea o sa Lamanā ma le malolosi tele ma le totoa, e leai, sa lei faapea lava mai le amataga.",
                "44": "Ma sa musuia i latou e sa Soramā ma sa Amalekā, o e o o latou kapeteni sili ma ta’ita’i, ma Sera’emina, o lē o lo latou kapeteni sili, po o lo latou ta’ita’i silisili ma le ta’ita’i au; ioe, sa latou tau e pei o ni tarako, ma e toatele sa Nifaē na fasiotia i o latou lima, ioe, ona sa latou isiluaina le tele o o latou puloutau, ma sa latou tuiati le tele o o latou ufifatafata, ma sa latou vavae ese le tele o o latou lima; ma sa faapea ona taia e sa Lamanā i lo latou ita tele.",
                "45": "Ae ui i lea, sa musuia sa Nifaē i se pogai e sili atu ona lelei, ona sa latou le tau mo se pule toatasi po o le pule, ae sa latou tau mo o latou aiga ma o latou saolotoga, a latou avā, ma a latou fanau, ma a latou mea uma, ioe, mo a latou sauniga o tapuaiga ma la latou ekalesia.",
                "46": "Ma sa latou faia le mea sa latou lagona o se tiute ua latou nonofo aitalafu ai i lo latou Atua; ona sa fetalai mai le Alii ia te i latou, ma i o latou tamā foi, e faapea: Talu ai ona tou te le’i nofosala i le soligatulafono muamua, pe o le lona lua, ia aua ne’i tuu atu outou lava ia fasiotia e lima o o outou fili.",
                "47": "O lenei foi, sa fetalai mai le Alii e faapea: Ia outou puipui o outou aiga e oo lava i le faamasaaina o le toto. O lea o le pogai lenei na tau ai sa Nifaē e faasaga ia sa Lamanā, e puipui i latou lava, ma o latou aiga, ma o latou laueleele, lo latou atunuu, ma a latou aia, ma la latou tapuaiga.",
                "48": "Ma sa oo ina ua vaai atu tagata a Moronae i le fe’ai ma le feita o sa Lamanā, sa latou tau solomuli ma sosola ese mai ia te i latou. Ma o Moronae, ina ua iloa e ia o latou faamoemoe, sa ia auina atu se faalototelega ma musuia o latou loto i manatu nei—ioe, o manatu i o latou laueleele, lo latou tuusaoloto, ioe, lo latou saolotoga mai le pologa.",
                "49": "Ma sa oo ina latou liliu atu ia sa Lamanā, ma sa latou alalaga atu faatasi i le leo e tasi i le Alii lo latou Atua, mo lo latou tuusaoloto ma lo latou saolotoga mai le pologa.",
                "50": "Ma sa amata ona latou tutulai faasaga atu ma le malosi ia sa Lamanā; ma i totonu o lena lava itula na latou alalaga atu ai i le Alii mo lo latou saolotoga, na amata ai ona sosola o sa Lamanā mai i o latou luma; ma sa latou sosola sei oo lava i vai o Saitonu.",
                "51": "O lenei, sa sili atu le toatele o sa Lamanā, ioe, sa sili atu i le faaluaina o le aofai o sa Nifaē; ae ui i lea, sa tutuli ese i latou lava ma oo ai ina latou faapotopoto faatasi o se tino e tasi i le vanu, i luga o le auvai i tafatafa o le vaitafe o Saitonu.",
                "52": "O lea na si’o faataamilo ai i latou e autau a Moronae, ioe, i itu uma e lua o le vaitafe, auā faauta, o le itu i sasae sa i ai tagata a Liae.",
                "53": "O lea ina ua vaai mai Sera’emina i tagata o Liae i le itu i sasae o le vaitafe o Saitonu, ma autau a Moronae i le itu i sisifo o le vaitafe o Saitonu, ma ua si’o faataamilo i latou e sa Nifaē, sa taia i latou i le mata’u tele.",
                "54": "O lenei o Moronae, ina ua vaai atu o ia i lo latou matata’u tele, sa ia faatonu ai ona tagata ia latou taofi le faamasaaina o o latou toto."
            },
            "44": {
                "1": "Ma sa oo ina latou taofi ma solomuli i sina va itiiti mai ia te i latou. Ma sa fai atu Moronae ia Sera’emina: Faauta, Sera’emina, matou te le mananao ia avea i matou ma tagata faamasaatoto. Ua e iloa ua i ai outou i o matou lima, peitai matou te le mananao e fasioti outou.",
                "2": "Faauta, matou te lei o mai e tau faasaga ia te outou ina ia mafai ona matou faamasaa o outou toto mo le pule; pe matou te mananao foi e aumai se tasi i le amo o le pologa. Peitai o le pogai tonu lava lea ua outou o mai ai e faasaga mai ia te i matou; ioe, ma ua outou feita ia te i matou ona o la matou tapuaiga.",
                "3": "Ae o lenei, ua outou vaai ua faatasi le Alii ma i matou; ma ua outou vaai ua ia tuuina mai outou i o matou lima. Ma o lenei ou te manao ia outou malamalama ua faia lenei mea ia te i matou ona o la matou tapuaiga ma lo matou faatuatua ia Keriso. Ma o lenei ua outou vaai e le mafai ona outou faaumatiaina lo matou nei faatuatuaga.",
                "4": "O lenei ua outou vaai, o le faatuatuaga moni lenei i le Atua; ioe, ua outou vaai o le a lagolagoina, ma tausia, ma faasaoina i matou e le Atua, pe afai matou te faamaoni ia te ia, ma lo matou faatuatuaga, ma la matou tapuaiga; ma o le a le tuuina lava e le Alii ia faaumatiaina i matou vagana ai ua matou pa’u’ū atu i le soligatulafono ma faafitia lo matou faatuatuaga.",
                "5": "Ma o lenei, Sera’emina, ou te faatonu atu ia te oe, i le suafa o lena Atua mamana-aoao, o le na faamalolosia o matou lima ua matou maua ai le mana i o outou luga, i lo matou faatuatua, i la matou tapuaiga, ma i a matou sauniga o le tapuaiga, ma i la matou ekalesia, ma i le tausiga paia ua matou nonofo aitalafu ai i a matou avā ma a matou fanau, i le saolotoga lena ua fusia ai i matou i o matou laueleele ma lo matou atunuu; ioe, ma i le tausiga foi o le afioga paia a le Atua lea ua matou nonofo aitalafu ai mo lo matou fiafia atoa; ma i mea uma ua sili ona pele ia te i matou—",
                "6": "Ioe, ma ua le ona pau lea; ou te faatonu atu ia te outou i manaoga uma ua ia te outou mo le fia ola, ia outou tuu mai a outou auupega o le taua ia te i matou, ma o le a matou le sailia o outou toto, ae o le a matou faasaoina o outou ola, pe afai tou te o i lo outou ala ma lē toe o mai e faasaga tau mai ia te i matou.",
                "7": "Ma o lenei, afai tou te le faia lenei mea, faauta, ua outou i ai i o matou lima, ma o le a ou faatonu atu i o’u tagata ia latou o atu ia te outou, ma faaoo manu’a o le oti i o outou tino, ina ia faaumatia outou; ma ona tatou vaai ai lea po o ai o le a i ai le mana i luga o lenei nuu; ioe, o le a tatou vaai po o ai o le a aumai i le pologa.",
                "8": "Ma o lenei sa oo ina ua uma ona faalogo mai o Sera’emina i nei upu sa sau o ia i luma ma tuu mai lana pelu ma lana simetea, ma lana aufana i lima o Moronae, ma fai mai ia te ia: Faauta, o a matou auupega ia o taua; o le a matou tuu atu ia te outou, ae o le a matou le tuuina atu i matou lava e fai se tautoga ia te outou, ua matou iloa o le a matou solia, ma a matou fanau foi; ae ave a matou auupega o taua, ma tuu mai ia mafai ona matou o atu i le vao; a leai o le a matou taofia a matou pelu, ma o le a matou fano pe manumalo.",
                "9": "Faauta, e le o i matou o nisi o lo outou faatuatuaga; matou te le talitonu o le Atua na ia tuuina atu i matou i o outou lima; ae matou te talitonu o lo outou popoto ua faasaoina ai outou mai i a matou pelu. Faauta, o a outou ufifatafata ma a outou talita ua faasaoina ai outou.",
                "10": "Ma o lenei ina ua uma ona faaiu e Sera’emina le tautala mai o nei upu, sa toe faafoi atu e Moronae le pelu ma auupega o le taua, ia na ia talia, ia Sara’emina, ma faapea atu: Faauta, o le a tatou faauma le taua.",
                "11": "O lenei e le mafai ona ou toe faafoi mai upu sa ou tautala atu ai, o lea e pei ona soifua le Alii, e le mafai ona outou o ese atu vagana ai ua outou o ese atu ma se tautoga o le a outou le toe foi mai e faasaga mai ia te i matou e tau. O lenei, ona ua outou i ai i o matou lima o le a matou faamasaa o outou toto i luga o le eleele, po o lo outou ioe mai i tulaga ia na ou ofo atu.",
                "12": "Ma o lenei ina ua uma ona fai atu e Moronae o nei upu, sa taofi e Sera’emina lana pelu, ma sa ita o ia ia Moronae, ma sa oso mai o ia i luma ina ia mafai ona ia fasioti ia Moronae; ae ina o sii a’e e ia lana pelu, faauta, sa ta e se tasi o fitafita a Moronae i le eleele, ma sa gau latalata i lona au; ma sa ia sogi foi Sera’emina sa oo ina ia aveese ai lona tumuai ma pa’ū i le eleele. Ma sa solomuli Sera’emina mai i o latou luma i totonu o le lotolotoi o ana fitafita.",
                "13": "Ma sa oo ina tago atu le fitafita sa tu latalata ane, o le na ia vavae ese le tumuai o Sera’emina, ma uu ae i luga le tumuai mai le eleele i lauulu, ma faataatia i luga o le mata o lana pelu, ma faaloaloa atu ia te i latou, ma fai atu ia te i latou i se leo tele:",
                "14": "E pei ona pa’ū le tumuai lenei i le eleele, o le tumuai lea o lo outou ta’ita’i, o le a faapea lava ona outou pa’u’ū ifo i le eleele vagana ai o le a outou faamatuu mai a outou auupega o le taua ma o ese atu ma se feagaiga o le filemu.",
                "15": "O lenei e toatele na i ai, ina ua latou faalogo mai i nei upu ma vaai mai i le tumuai lea sa i luga o le pelu, sa taia i le mata’u; ma e toatele na o mai i luma ma lafo i lalo a latou auupega o taua i vae o Moronae, ma ulu atu i se feagaiga o le filemu. Ma o le toatele o i latou na ulu atu i le feagaiga sa latou tuu e o ese atu i le vao.",
                "16": "O lenei sa oo ina ita tele Sera’emina, ma sa ia faaoso le vaega na totoe o ana fitafita i le ita, e tau ma le malolosi silisili atu e faasaga i a sa Nifaē.",
                "17": "Ma o lenei sa ita Moronae, ona o le finauvale o sa Lamanā; o lea na ia faatonu ai ona tagata ia latou osofai i latou ma fasioti i latou. Ma sa oo ina amata ona latou fasioti i latou; ioe, ma sa tau sa Lamanā ma a latou pelu ma lo latou malosi.",
                "18": "Ae faauta, sa aliali o latou pa’u lē lavalavā ma o latou ulu e lē ufiufia i pelu maai a sa Nifaē; ioe, faauta, sa tuia ma taiaina i latou, ioe, ma sa vave lava ona latou pa’u’ū i pelu a sa Nifaē; ma sa amata ona faaumatia i latou, e pei lava ona sa valoia e le fitafita a Moronae.",
                "19": "O lenei o Sera’emina, ina ua ia vaai o le a tauau ina faaumatia i latou uma, sa ia tagi faatauanau tele atu ia Moronae, ua folafola mai o le a ia osifeagaiga, ma lona nuu foi faatasi ma i latou, pe afai latou te faasaoina ola o e o totoe o i latou, o le a latou le toe o mai lava e tau faasaga mai ia te i latou.",
                "20": "Ma sa oo ina faatonu atu Moronae ia toe taofi le galuega o le fasioti o tagata. Ma sa ia ave auupega o taua mai i a sa Lamanā; ma ina ua uma ona latou ulu atu i se feagaiga o le filemu faatasi ma ia, sa tuu atu i latou e o ese atu i le vao.",
                "21": "O lenei o le aofai o o latou tagata oti sa lē mafaitauina ona o le toatele naua; ioe, o le aofai o o latou tagata oti sa matuā tele lava, i itu uma e lua o sa Nifaē ma sa Lamanā.",
                "22": "Ma sa oo ina latou lafo o latou tagata oti i totonu o vai o Saitonu, ma sa tafefea atu i latou ma ua tanumia i le loloto o le sami.",
                "23": "Ma o autau a sa Nifaē, po o a Moronae, sa toe foi mai ma o atu i o latou fale ma o latou laueleele.",
                "24": "Ma sa faapea ona i’u o le lona sefulu ma le valu o tausaga o le nofoaiga a faamasino i le nuu o Nifae. Ma ua faapea ona i’u o le talafaamaumau a Alema, lea na tusia i luga o papatusi a Nifae."
            },
            "45": {
                "intro": "O le tala i le nuu o Nifae, ma a latou taua ma a latou faatuiesega, i aso o Helamana, e tusa ai ma le talafaamaumau a Helamana, lea sa ia tausia i ona aso.",
                "1": "Faauta, o lenei sa oo ina olioli tele le nuu o Nifae, ona ua toe laveaiina i latou e le Alii mai lima o o latou fili; o lea na latou avatu ai le faafetai i le Alii lo latou Atua; ioe, ma sa latou anapopogi ma tatalo pea lava pea, ma sa latou tapuai atu i le Atua ma le olioli tele lava.",
                "2": "Ma sa oo i le lona sefulu ma le iva o tausaga o le nofoaiga a faamasino i le nuu o Nifae, na sau ai Alema i lona atalii o Helamana ma fai atu ia te ia: Ua e talitonu i upu na ou tautala atu ai ia te oe e uiga i na talafaamaumau ua tausia?",
                "3": "Ma sa fai atu Helamana ia te ia: Ioe, ua ou talitonu i ai.",
                "4": "Ma sa toe fai mai Alema: Ua e talitonu ia Iesu Keriso, le o le a afio mai?",
                "5": "Ma sa fai atu o ia: Ioe, ua ou talitonu i upu uma na e tautala mai ai.",
                "6": "Ma sa toe fai mai Alema ia te ia: O le a e tausia ea a’u poloaiga?",
                "7": "Ma sa fai atu o ia: Ioe, o le a ou tausia au poloaiga ma lou loto atoa.",
                "8": "Ona fai mai lea o Alema ia te ia: Amuia lava oe; ma o le a faamanuiaina oe e le Alii i lenei laueleele.",
                "9": "Ae faauta, ua ia te a’u ni isi lava mea ou te vavalo atu ia te oe; ae o mea ou te vavalo atu ai ia te oe ia aua nei e faailoa atu; ioe, o mea ou te vavalo atu ai ia te oe o le a le faailoa atu lava, seia oo ina faataunuuina le valoaga; o lea ia tusi upu o le a ou fai atu ai.",
                "10": "Ma o upu nei: Faauta, ua ou iloa, o lenei lava nuu, o sa Nifaē, e tusa ma le agaga o faaaliga ua ia te au, i le fa selau tausaga mai le taimi o le a faaali mai ai e Iesu Keriso o ia lava ia te i latou, o le a faaitiitia i le le talitonu.",
                "11": "Ioe, ma ona latou vaai ai lea i taua ma faamai, ioe, i oge ma le faamasaa toto, seia oo lava ina le toe i ai le nuu o Nifae—",
                "12": "Ioe, ma o le pogai o lenei mea ona o le a faaitiitia i latou i le le talitonu ma pa’u’ū atu ai i galuega a le pouliuli, ma le mataaitu, ma ituaiga o amioletonu uma; ioe, ou te fai atu ia te oe, ona o le a latou agasala e faasaga i le malamalama ma le poto sili ona tele, ioe, ou te fai atu ia te oe, e mai i lena aso, e oo i le tupulaga lona fa, o le a le mavae uma atu ae le’i oo mai lenei amioletonu tele.",
                "13": "Ma a oo mai lena aso tele, faauta, e lata lava ona oo mai o le taimi, o i latou o e o i ai nei, po o fanau a i latou o e ua faitauina nei i totonu o tagata o Nifae, o le a le toe faitauina i totonu o tagata o Nifae.",
                "14": "Ae o soo se tasi e totoe, ma ua le faaumatiaina i lena aso tele ma le matautia, o le a faitauina i totonu o sa Lamanā, ma o le a avea e pei o i latou, i latou uma, vagana ai ni isi e toaitiiti o e o le a ta’ua o soo o le Alii; ma o i latou ia o le a saili e sa Lamanā seia oo lava ina faaumatia i latou. Ma o lenei, ona o le amioletonu, o lenei valoaga o le a faataunuuina lava.",
                "15": "Ma o lenei sa oo ina ua uma ona fai mai e Alema nei mea ia Helamana, sa ia faamanuia o ia, ma isi foi ona atalii; ma sa ia faamanuia foi le eleele mo le manuia o e e amiotonu.",
                "16": "Ma sa fai mai o ia: Ua faapea ona fetalai mai o le Alii le Atua—O le a fetuuina le laueleele, ioe, le laueleele lenei, i atunuu, ituaiga, gagana, ma nuu uma, e oo lava i le faaumatiaina, pe a matua i latou i le fai o amioleaga; ma e pei ona ou fai atu, o le a faapea lava ona faia; ona o le fetuu lenei ma le faamanuiaga a le Atua i luga o le laueleele, ona e le mafai ona silasila o le Alii i le agasala i se vaega itiiti e ono talia ai.",
                "17": "Ma o lenei, ina ua uma ona fai mai e Alema o nei upu, sa ia faamanuiaina le ekalesia, ioe, i latou uma o e o le a tutumau mausali i le faatuatuaga mai i lena taimi ma le agai i luma.",
                "18": "Ma ina ua uma ona faia e Alema o lenei mea sa ia alu ese atu o le laueleele o Sara’emila, e peiseai e alu atu i le laueleele o Meleka. Ma sa oo ina le toe faalogoina se isi tala e uiga ia te ia; i lona oti po o lona tanumia ua matou le iloa se mea i ai.",
                "19": "Faauta, o le mea lenei ua matou iloa, o ia o se tagata sa amiotonu; ma sa alu se tala i le ekalesia atoa ua aveina ae o ia e le Agaga, pe ua tanumia o ia e le aao o le Alii, e pei lava o Mose. Ae faauta, ua fai mai tusitusiga paia sa aveina e le Alii Mose ia te ia lava; ma ua matou manatu ua ia talia foi Alema i le agaga, ia te ia lava; o lea, o le pogai lenei, ua matou le iloa ai se mea e uiga i lona maliu ma lona tanuga.",
                "20": "Ma o lenei sa oo i le amataga o le lona sefulu ma le iva o tausaga o le nofoaiga a faamasino i le nuu o Nifae, na alu atu ai Helamana i totonu o le nuu e tala’i atu le upu ia te i latou.",
                "21": "Auā faauta, ona o a latou taua ma sa Lamanā ma le tele o nai faatuiesega ma fefinauaiga sa i ai i totonu o le nuu, o lea sa tatau ai ona talai atu o le afioga a le Atua i totonu o i latou, ioe, ma tatau ona faia ai o se faatulagaga tonu i le ekalesia aoao.",
                "22": "O lea, na o atu ai Helamana ma ona uso e toe faatuina le ekalesia i le laueleele atoa, ioe, i aai uma i le laueleele atoa sa fai mo le nuu o Nifae. Ma sa oo ina latou tofia ni faitaulaga ma ni a’oa’o i le laueleele atoa, i luga o aulotu uma.",
                "23": "Ma o lenei sa oo ina ua uma ona tofia e Helamana ma ona uso o faitaulaga ma a’oa’o i luga o aulotu uma, sa oo ina tula’i mai se faatu’iese i totonu o i latou, ma sa latou le fia uai mai i upu a Helamana ma ona uso;",
                "24": "Ae ua latou tutupu a’e i le faamaualuluga, i le faafefeteina o o latou loto, ona o a latou oa e sili ona tele; o lea sa faateleina ai lo latou mauoa i la latou lava vaai, ma lē fia uai atu i a latou upu, ia savavali ma le tonu i luma o le Atua."
            },
            "46": {
                "1": "Ma sa oo ina o le toatele o ē sa lē fia faalogo i upu a Helamana ma ona uso sa faapotopoto faatasi e faasaga tetee i o latou uso.",
                "2": "Ma o lenei faauta, sa latou feita tele, sa oo ai ina latou naunau e fasioti i latou.",
                "3": "O lenei o le ta’ita’i o i latou o ē na feita e faasaga i o latou uso o se tagata tino ese ma le malosi; ma o lona igoa o Amalekia.",
                "4": "Ma sa manao Amalekia ia avea o ia ma tupu; ma o tagata ia o ē sa feita sa latou mananao foi ia avea o ia ma o latou tupu; ma o le toatele o i latou o faamasino maualalalo o le laueleele, ma sa latou saili mo le pule.",
                "5": "Ma sa taitaiina i latou i upu faaviivii a Amalekia, e faapea afai latou te lagolagoina o ia ma faatu o ia e avea ma o latou tupu o le a ia faia i latou ma pule i luga o le nuu.",
                "6": "Sa faapea ona taitaieseina i latou e Amalekia i le faatuiese, e ui lava i le talaiga a Helamana ma ona uso, ioe, e ui lava i lo latou matuā faaeteete tele i le leoleoina o le ekalesia, ona o i latou o faitaulaga sili o le ekalesia.",
                "7": "Ma sa i ai le toatele i le ekalesia o e sa talitonu i upu faaviivii a Amalekia, o le mea lea na latou faatuiese atu ai lava mai le ekalesia; ma sa faapea ona lugā ma tugā tele ai mataupu o le nuu o Nifae, e ui i lo latou manumalo tele i luga o sa Lamanā, ma lo latou olioli tele sa maua ona o le laveaiina o i latou e le aao o le Alii.",
                "8": "Ua faapea ona tatou vaai ai i le vave tele ona galo i le fanauga a tagata o le Alii lo latou Atua, ioe, le vave tele ona fai o le amioletonu, ma taitaieseina e le ua leaga.",
                "9": "Ioe, ma ua tatou vaai ai foi i le amioleaga tele e mafai e se tagata amioleaga e toatasi ona faatupuina i totonu o le fanauga a tagata.",
                "10": "Ioe, ua tatou vaai o Amalekia, ona o ia o se tagata faitogafiti poto leaga ma o se tagata mau upu faaviivii, sa ia ta’ita’i ese ai loto o tagata e toatele e fai le amioleaga; ioe, ma saili e faaumatia le ekalesia a le Atua, ma faaumatia le faavae o le saolotoga lea na tuuina mai e le Atua ia te i latou, po o se faamanuiaga lea na auina mai e le Atua i luga o le laueleele mo le manuia o e e amiotonu.",
                "11": "Ma o lenei sa oo ina ua faalogo Moronae, o le sa avea ma taitaiau sili o autau a sa Nifaē, i nei faatuiese, sa ita o ia ia Amalekia.",
                "12": "Ma sa oo ina saeia e ia lona ofu; ma sa ia ave sina vaega, ma ia tusi ai i luga—Mo le manatuaina o lo tatou Atua, ma la tatou tapuaiga, ma le saolotoga, ma lo tatou filemu, a tatou avā, ma a tatou fanau—ma sa ia nonoa i luga o le pito o se pou.",
                "13": "Ma sa ia faamaulu lona puloutau, ma lona ufifatafata, ma ana talitā, ma sulu lona ofutau faataamilo i ona sulugatiti; ma sa ia ave le pou, lea sa i ai i lona pito lona ofu ua sasae, (ma sa ia ta’ua o le tagavai o le saolotoga) ma sa ifo o ia lava i le eleele, ma ia tatalo faatauanau atu i lona Atua mo faamanuiaga o le saolotoga ia i luga o ona uso, pe afai e i ai pea se vaega o tagata Kerisiano e totoe e fai mo i latou le laueleele—",
                "14": "Ona sa faapea ona ta’ua o tagata uma sa talitonu moni ia Keriso, o ē sa auai i le ekalesia a le Atua, e i latou o ē sa le auai i le ekalesia.",
                "15": "Ma o i latou o e sa auai i le ekalesia sa faamaoni; ioe, o i latou uma o e sa talitonu moni ia Keriso sa latou ave ma le fiafia i o latou luga le suafa o Keriso, po o le au Kerisiano e pei ona sa ta’ua ai i latou, ona o lo latou talitonu ia Keriso o lē o le a afio mai.",
                "16": "Ma o lea, na tatalo atu ai Moronae, i le taimi lea, ina ia mafai ona alofagia le faamoemoe o le au Kerisiano, ma le saolotoga o le laueleele.",
                "17": "Ma sa oo ina ua ia tuuina atu lona agaga i le Atua, sa ia ta’ua le laueleele atoa lea sa i le itu i saute o le laueleele o Tafuna’iga, ioe, ma i se aotelega, le laueleele uma lea, i matu uma ma saute—O se laueleele filifilia, ma le laueleele o le saolotoga.",
                "18": "Ma sa ia fai mai: E moni o le a le tuu lava e le Atua i tatou, o e ua inosia ona ua tatou ave i o tatou luga le suafa o Keriso, ia solia i tatou i lalo ma faaumatiaina, vagana ai ua tatou aumaia i o tatou luga e ala ia tatou lava solitulafono.",
                "19": "Ma ina ua uma ona fai mai e Moronae o nei upu, sa ia alu atu i totonu o le nuu, ua faaagiagia atu i le ea le vaega o lona ofu na sasae, ina ia mafai e tagata uma ona iloa mai tusitusiga ia na ia tusia i luga o le vaega o le ofu na sasae, ma alaga atu ma se leo tele, e faapea:",
                "20": "Faauta, soo se tasi e loto ia faatumauina lenei tagavai i luga o le laueleele, ia latou o mai i luma i le malosi o le Alii, ma ulu atu i se feagaiga o le a latou faatumauina a latou aia, ma la latou tapuaiga, ina ia faamanuiaina i latou e le Alii le Atua.",
                "21": "Ma sa oo ina ua uma ona faasilasila atu e Moronae o nei upu, faauta, sa taufetuli faatasi mai le nuu ma o latou ofutau ua sulu faataamilo i o latou sulugatiti, ma saeia o latou ofu e fai ma faailoga, po o se feagaiga, o le a latou le tuulafoaiina lava le Alii lo latou Atua; pe faapea, afai latou te solia poloaiga a le Atua, pe pa’u’ū atu i le solitulafono, ma mamā e ave i o latou luga le suafa o Keriso, o le Alii na te saeia i latou e pei lava ona latou saeia o latou ofu.",
                "22": "O lenei o le feagaiga lenei sa latou faia, ma sa latou lafo atu o latou ofu i vae o Moronae, ua fai mai: Matou te osi feagaiga ma lo matou Atua, ia faaumatia i matou, e pei lava o o matou uso i le laueleele i matu, pe afai matou te pa’u’ū atu i le solitulafono; ioe, ia lafoina e ia i matou i vae o o matou fili, e pei lava ona matou lafo atu o matou ofu i ou vae ia soli i lalo e vae, pe afai matou te pa’u’ū atu i le solitulafono.",
                "23": "Sa fai atu Moronae ia te i latou: Faauta, o i tatou o se vaega o totoe o le fanau a Iakopo; ioe, o i tatou o se vaega o totoe o le fanau a Iosefa, o le e ona le ’ofu na saeia e ona uso i ni fasi ie e tele; ioe, ma o lenei faauta, ia tatou manatua e tausi i poloaiga a le Atua, a leai o le a saeia o tatou ofu e o tatou uso, ma lafo i tatou i le falepuipui, pe faatau atu i tatou, pe fasiotia.",
                "24": "Ioe, ia tatou faasaoina lo tatou saolotoga o se vaega o totoe o Iosefa; ioe, ia tatou manatua upu a Iakopo, ae lei maliu o ia, aua faauta, sa vaai o ia ua faasaoina se vaega o le toega o le ofu o Iosefa ma sa lē pala. Ma sa fai mai o ia—E pei ona faasaoina lenei toega o le ofu o lou atalii, o le a faapea lava ona faasaoina e le aao o le Atua se vaega o totoe o le fanau a lou atalii, ma ia avea mo ia lava, ao le vaega e totoe o le fanau a Iosefa o le a fano, e pei lava o le vaega na totoe o lona ofu.",
                "25": "O lenei faauta, ua aumai e lenei mea le faanoanoa i lo’u agaga; ae ui i lea, ua olioli lo’u agaga i lo’u atalii, ona o lena vaega o lana fanau lea o le a tuuina atu i le Atua.",
                "26": "O lenei faauta, o le gagana lea a Iakopo.",
                "27": "Ma o lenei o ai na te iloa vagana le vaega o totoe o le fanau a Iosefa, lea o le a fano e pei o lona ofu, o i latou ia o e ua faatuiese mai ia te i tatou? Ioe, ma o i tatou foi ia pe afai tatou te le tutumau mausali i le faatuatua ia Keriso.",
                "28": "Ma o lenei sa oo ina ua uma ona fai atu e Moronae nei upu sa alu atu o ia, ma auina atu foi ni avefeau i vaega uma o le laueleele sa i ai faatuiesega, ma faapotopoto faatasi tagata uma o e sa mananao e faatumauina lo latou saolotoga, e tutula’i e tetee faasaga atu ia Amalekia ma i latou o e na faatuiese, o e ua ta’ua o sa Amalekiā.",
                "29": "Ma sa oo ina ua vaai Amalekia ua sili atu ona toatele tagata a Moronae nai lo sa Amalekiā—ma sa ia vaai foi ua masalosalo ona tagata e uiga i le tonu o le faamoemoe ua latou faia—o lea, i le fefe ne’i ona le maua le faamoemoe, na ia ave ai i latou o ona tagata o e na mananao i ai, ma ua o ese atu i le laueleele o Nifae.",
                "30": "O lenei sa manatu Moronae sa le tatau ona toe maua e sa Lamanā se malosi faateleina; o lea na manatu ai o ia e sisi’o mai tagata o Amalekia, pe taofi i latou ma toe aumai i latou, ma ia fasiotia Amalekia; ioe, ona sa ia iloa o le a ia faaosoina sa Lamanā ia feita e faasaga mai ia te i latou, ma uunaia i latou ia o mai e tau faasaga mai ia te i latou; ma sa iloa e ia o le a fai e Amalekia lenei mea ina ia mafai ona ia maua ai o ona faamoemoega.",
                "31": "O lea na manatu ai Moronae e tatau ona ia ave o ana autau, o e ua latou faapotopoto faatasi i latou lava, ma ua faaauupegaina i latou lava, ma ua ulu atu i se feagaiga e tausi le filemu—ma sa oo ina ave e ia lana autau ma savali atu i fafo faatasi ma ona faleie i le vao, e faasalavei le ala o Amalekia i le vao.",
                "32": "Ma sa oo ina faia e ia e tusa ma ona manao, ma savali atu i le vao, ma muamua e taofi mai autau a Amalekia.",
                "33": "Ma sa oo ina sosola Amalekia ma se vaega toaitiiti o ona tagata, ma o e na totoe na tuu mai i lima o Moronae ma sa toe faafoi atu i le laueleele o Sara’emila.",
                "34": "O lenei, ona o Moronae o se tagata o le na tofia e faamasino sili ma le leo o le nuu, o lea na i ai ia te ia le pule e faia ai soo se mea e tusa ma le mea e loto i ai, i autau a sa Nifaē, e faatu ma faatino ai le pule i luga o i latou.",
                "35": "Ma sa oo ina o soo se tasi o sa Amalekiā sa lē fia osi feagaiga e lagolago le faamoemoe o le saolotoga, ina ia mafai ona latou maua pea se malo saoloto, sa ia faatonu ina ia fasiotia; ma sa toaitiiti i latou sa faafitia le feagaiga o le saolotoga.",
                "36": "Ma sa oo foi ina ua ia faatonu atu, ia sisi ae i luga le tagavai o le saolotoga i olo uma sa i le laueleele atoa, lea sa fai mo sa Nifaē; ma sa faapea ona faatu e Moronae le tagavai o le saolotoga i totonu o sa Nifaē.",
                "37": "Ma sa amata ona latou toe maua o le filemu i le laueleele; ma sa faapea ona latou tausia o le filemu i le laueleele seia toeitiiti lava oo i le faaiuga o le lona sefulu iva o tausaga o le nofoaiga a faamasino.",
                "38": "Ma sa faatumauina foi e Helamana ma faitaulaga sili le maopoopo i le ekalesia; ioe, sa oo lava ina latou maua le filemu tele ma le olioli i le ekalesia i le va o le fa tausaga.",
                "39": "Ma sa oo ina feoti le toatele, ma le talitonu mausali ua togiolaina o latou agaga e le Alii o Iesu Keriso; o lea na latou tuua ai le lalolagi ma le olioli.",
                "40": "Ma sa i ai ni isi o e na oti i ma’i-fiva, ia sa masani ona pepesi i le laueleele i ni isi vaitau o le tausaga—ae sa le toatele naua na feoti i ma’i-fiva, ona o le aoga silisili o le tele o laau ma aa na saunia e le Atua e aveese ai le pogai o ma’i, ia sa maua ai tagata ona o le uiga o le tau—",
                "41": "Ae sa toatele e na feoti ona ua loa o latou soifua; ma o i latou o e na oti ma le faatuatua ia Keriso ua fiafia ia te ia, e pei ona tatau ona tatou manatu i ai."
            },
            "47": {
                "1": "O lenei o le a tatou toe foi atu i la tatou talafaamaumau ia Amalekia ma i latou o e na sosola faatasi ma ia i le vao; auā, faauta, sa ia ave i latou o e na o faatasi ma ia, ma o a’e i le laueleele o Nifae i totonu o sa Lamanā, ma faaoso sa Lamanā ia feita e faasaga i le nuu o Nifae sa oo ina auina atu ai e le tupu o sa Lamanā se folafolaga i lona laueleele atoa, i totonu o ona tagata uma, ia latou toe faapotopoto faatasi i latou lava e o atu e tau faasaga ia sa Nifaē.",
                "2": "Ma ina ua oo atu le folafolaga ia i latou, sa latou matata’u tele lava; ioe, sa latou fefefe e faaita i le tupu, ma sa latou fefefe foi e o e tau ma sa Nifaē ne’i maumau o latou ola. Ma sa oo ina sa latou mumusu, pe o le toatele o i latou sa mumusu, e usiusitai i poloaiga a le tupu.",
                "3": "Ma o lenei sa oo ina ita le tupu ona o lo latou le usiusitai; o lea na ia tuu atu ai ia Amalekia le pule i le vaega lena o lana autau lea sa usiusitai i ana poloaiga, ma faatonu o ia e alu atu ma faamalosi i latou e o atu e tau.",
                "4": "O lenei faauta, o le mea lenei sa manao i ai Amalekia; ona o ia o se tagata faitogafiti faa’ole’ole tele o lea na ia fafau ai se fuafuaga i lona loto e aveese ai le tupu o sa Lamanā mai le nofoalii.",
                "5": "Ma o lenei ua ia maua le pule i vaega na o sa Lamanā o e sa fiafia i le tupu; ma sa ia saili ia maua le fiafia mai o i latou o e sa le usiusitai; o lea na ia alu atu ai i le nofoaga sa ta’ua o Onaeta, ona o iina na sosola atu i ai sa Lamanā uma; ona sa latou iloa ua o mai le autau, ma, i le manatu ua latou o mai e faaumatia i latou, o lea na latou sosola ai i Onaeta, i le nofoaga o auupega o taua.",
                "6": "Ma sa latou tofia se tagata e avea ma tupu ma ta’ita’i ia i latou, ona ua maumaututū i o latou mafaufau ma se tautinoga naunauta’i o le a le faamalosia i latou e o atu e faasaga ia sa Nifaē.",
                "7": "Ma sa oo ina latou faapotopoto faatasi i latou lava i luga o le tumutumu o le mauga lea sa ta’ua o Anetipa, i le sauniuniga e tau.",
                "8": "O lenei sa le o le faamoemoe o Amalekia ia tau ma i latou e tusa ma poloaiga a le tupu; ae faauta, o lona faamoemoe o le maua mai lea o le fiafia ma autau a sa Lamanā, ina ia mafai ona ia tuu o ia lava e fai ma ulu ia i latou ma aveese le tupu mai le nofoalii ma pulea ai e ia le malo.",
                "9": "Ma faauta, sa oo ina ia faatonu lana autau ia faatutū o latou faleie i le vanu lea sa latalata i le mauga o Anetipa.",
                "10": "Ma sa oo ina ua po, sa ia auina atu se avefeau faalilolilo i le mauga o Anetipa, e manao i le ta’ita’i o e sa i luga o le mauga, o lona igoa o Leoneti, ina ia sau o ia i lalo i le auvae mauga, ona sa ia manao e talanoa ma ia.",
                "11": "Ma sa oo ina ua maua e Leoneti le savali, sa fefe o ia e alu ifo i lalo i le auvae mauga. Ma sa oo ina toe auina atu faalua e Amalekia le savali, e manao ia te ia e sau i lalo. Ma sa musu Leoneti; ma sa ia toe auina atu le savali faatolu.",
                "12": "Ma sa oo ina ua iloa e Amalekia ua le mafai ona ia faia ia alu ifo Leoneti mai le mauga, sa ia alu a’e i luga o le mauga, toeitiiti lava oo atu i le togalauapi a Leoneti; ma sa ia toe auina atu foi lana savali faafa ia Leoneti, e manao ia sau o ia i lalo, ma ia aumai ana leoleo faatasi ma ia.",
                "13": "Ma sa oo ina alu ifo Leoneti i lalo faatasi ma ana leoleo ia Amalekia, sa manao Amalekia ia te ia ia o ifo faatasi ma lana autau i le po, ma siomia tagata ia sa ia latou togalauapi o e na tuuina mai i ai e le tupu e pulea e ia, ma o le a ia tuu atu i latou ia i lima o Leoneti, pe afai e faia e ia (Amalekia) ma taitai lona lua i le autau atoa.",
                "14": "Ma sa oo ina o ifo i lalo Leoneti faatasi ma ona tagata ma siomia tagata a Amalekia, ma ae latou te le’i feala mai i le tafa o ata ua siomia i latou e autau a Leoneti.",
                "15": "Ma sa oo ina ua latou vaai atu ua siomia i latou, sa latou aioi mai ia Amalekia ia tuu mai e ia i latou ia aufaatasi ma o latou uso, ina ia le faaumatiaina i latou. O lenei o le mea tonu lava lenei na manao i ai Amalekia.",
                "16": "Ma sa oo ina laveai e ia ona tagata, sa le tusa ai ma poloaiga a le tupu. O lenei o le mea lenei sa manao i ai Amalekia, ina ia mafai ona ia faataunuu ai ana fuafuaga i le aveeseina o le tupu mai le nofoalii.",
                "17": "O lenei o le tu masani i totonu o sa Lamanā, afai e fasiotia lo latou ta’ita’i sili, e tofia le ta’ita’i lona lua e avea mo o latou ta’ita’i sili.",
                "18": "Ma sa oo ina faatonu e Amalekia se tasi o ana auauna e auauai ona tuu atu le vai ’ona ia Leoneti, ina ia oti ai o ia.",
                "19": "O lenei, ina ua oti Leoneti, sa tofia Amalekia e sa Lamanā e avea ma o latou ta’ita’i ma o latou taitaiau sili.",
                "20": "Ma sa oo ina savavali atu Amalekia ma ana autau (ona ua ia faataunuu ona manao) i le laueleele o Nifae, i le aai o Nifae, o le aai autu lea.",
                "21": "Ma sa sau i fafo le tupu ma ana leoleo e fetaiai ma ia, ona sa manatu o ia ua uma ona faataunuu e Amalekia ana faatonuga, ma ua faapotopoto faatasi e Amalekia se autau toatele naua e o atu e faasagatau ia sa Nifaē.",
                "22": "Ae faauta, ao sau le tupu i fafo e fetaiai ma ia, sa faatonu e Amalekia ana auauna ia o atu i luma e faafeiloai le tupu. Ma sa latou o atu ma latou ifo i luma o le tupu, e peiseai e faaali atu le faaaloalo ia te ia ona o lona silisili.",
                "23": "Ma sa oo ina tuu atu e le tupu lona lima e faatutulai ia te i latou, e pei o le tu masani a sa Lamanā, o se faailoga lea o le filemu, o se tu lea sa latou aumai mai ia sa Nifaē.",
                "24": "Ma sa oo ina ua uma ona ia faatu ae o le tagata muamua mai le eleele, faauta sa ia tui le tupu i lona fatu; ma sa pa’ū ifo o ia i le eleele.",
                "25": "O lenei sa sosola auauna a le tupu; ma sa manu e auauna a Amalekia se alaga, ua fai mai:",
                "26": "Faauta, ua tui e auauna a le tupu o ia i le fatu, ma ua pa’ū o ia, ma ua sosola i latou; faauta, o mai ma vaai i ai.",
                "27": "Ma sa oo ina faatonu e Amalekia ia savavali atu i luma ana autau ma vaai po o le a le mea ua tupu i le tupu; ma ina ua latou oo atu i le mea sa i ai le tupu, ma latou maua ai le tupu ua taatia i lona toto, sa faatagā ita Amalekia, ma fai mai: Soo se tasi e alofa i le tupu, ia alu atu o ia, ma tuliloa ana auauna ina ia fasiotia i latou.",
                "28": "Ma sa oo ina ua faalogo i latou uma o e na alolofa i le tupu i nei upu, sa latou o mai i luma ma tuliloa auauna a le tupu.",
                "29": "O lenei ina ua vaai mai auauna a le tupu ua tuliloa atu i latou e se autau, sa latou toe fefefe, ma sosola i le vao, ma o mai i le laueleele o Sara’emila ma aufaatasi ma le nuu o Amona.",
                "30": "Ma o le autau lea sa tuliloa mai i latou ua toe foi, ona ua fiu e tuliloa mai i latou ae lē maua; ma sa faapea ona maua e Amalekia, e ala i lona taufaasese, na uunai mai ai loto o le nuu.",
                "31": "Ma sa oo i le aso na sosoo ai, na ulu atu ai o ia i le aai o Nifae ma ana autau, ma fai mo ia le aai.",
                "32": "Ma o lenei sa oo ina ua faafofoga le masiofo ua fasiotia le tupu—auā sa auina atu e Amalekia se avefeau i le masiofo e ta’u atu ia te ia ua fasiotia le tupu e ana auauna, ma sa ia tuliloaina i latou i lana autau, a ua lē maua, ma ua sosola i latou—",
                "33": "O lea, ina ua maua e le masiofo lenei savali, sa ia auina atu se talosaga ia Amalekia, e manao ia te ia, ina ia faasaoina e ia tagata o le aai; ma sa ia manao foi ia te ia e sau i totonu ia te ia; ma sa ia manao foi ia te ia ina ia aumai e ia o ni molimau faatasi ma ia e molimau e uiga i le maliu o le tupu.",
                "34": "Ma sa oo ina ave e Amalekia le auauna lava lea na fasiotia le tupu, ma i latou uma o e na faatasi ma ia, ma o atu i le masiofo, i le mea sa nofo ai o ia; ma sa latou molimau atu uma ia te ia o le tupu na fasiotia e ana lava auauna; ma sa latou fai atu foi: Ua sosola i latou; pe ua le molimau ea lenei mea e faasaga ia te i latou? Ma sa faapea ona latou faamalieina ai le masiofo e uiga i le maliu o le tupu.",
                "35": "Ma sa oo ina saili e Amalekia le alofa o le masiofo, ma avea o ia e fai ma ana ava; ma sa faapea i lona taufaasese, ma i le fesoasoani a ana auauna popoto leaga, ua ia maua ai le malo; ioe, sa aloaia o ia o le tupu i le laueleele atoa, i totonu o tagata uma o sa Lamanā, o e sa aofia ai sa Lamanā ma sa Lemuelū ma sa Isamaelī, ma tagata faatuiese uma o sa Nifaē, mai i le nofoaiga a Nifae seia oo mai lava i le taimi nei.",
                "36": "O lenei o nei tagata faatuiese, ona sa i ai se aoaoga e tasi ma se faamatalaga e tasi o sa Nifaē; ioe, ona ua uma ona a’oa’oina i le malamalama e tasi o le Alii, ae ui i lea, o se mea uiga ese le ta’u atu, e lei umi ona mavae atu a latou faatuiesega ae avea i latou ma tagata sili atu ona maaa ma ua lē salamo, ma sili atu ona aivao, amioleaga ma fe’ai nai lo sa Lamanā—ua auai faatasi ma tu a sa Lamanā; ua gauai i le faapaie, ma ituaiga uma o amio le mamā; ioe, ua galo atoa le Alii lo latou Atua."
            },
            "48": {
                "1": "Ma o lenei sa oo ina ua vave lava ona maua e Amalekia o le malo, na amata ai e ia ona musuia loto o sa Lamanā e faasaga i tagata o Nifae; ioe, sa ia tofia tagata e tautatala atu i sa Lamanā mai i o latou olo, e faasaga ia sa Nifaē.",
                "2": "Ma sa faapea ona ia musuia o latou loto e faasaga ia sa Nifaē, sa oo ina ia saili foi i le taufaasiusiuga o le lona sefulu ma le iva o tausaga o le nofoaiga a faamasino, ina ua ia faataunuuina lea o ana fuafuaga e oo mai i le taimi lea, ioe, ina ua avea o ia ma tupu o sa Lamanā, na ia taumafai foi e nofotupu i luga o le laueleele atoa, ioe, ma tagata uma lava sa i ai i le laueleele, o sa Nifaē atoa foi ma sa Lamanā.",
                "3": "O lea sa ia faataunuuina ai lana fuafuaga, ona sa ia faamaaa loto o sa Lamanā ma faatauaso o latou mafaufau, ma faaoso le ita ia te i latou, sa oo ina ia faapotopoto se autau e toatele e o atu e tau faasaga ia sa Nifaē.",
                "4": "Ona sa naunau o ia, ona o le toatele o le aofai o ona tagata, e faatoilalo sa Nifaē ma aumai i latou i le pologa.",
                "5": "Ma sa faapea ona ia tofia o kapeteni sili o lo sa Soramā, ona sa sili atu ona latou iloa le malosi o sa Nifaē, ma o latou nofoaga malu puipuia, ma vaega sili ona vaivai o o latou aai; o lea na ia tofia ai i latou e avea ma kapeteni sili i ana autau.",
                "6": "Ma sa oo ina latou ave la latou tolauapiga, ma agai atu i le laueleele o Sara’emila i le vao.",
                "7": "O lenei sa oo ina faapea a o maua e Amalekia le pule e ala i le pepelo ma le taufaasese, o Moronae, i le isi itu, sa sauniunia mafaufau o tagata ia faamaoni i le Alii lo latou Atua.",
                "8": "Ioe, sa ia faamalosia autau a sa Nifaē, ma faatutū ni olo laiti, po o ni nofoaga malu puipuia; ma ati i luga faupuega eleele faataamilo e puipui ai i totonu ana autau, ma ati foi pa maa e si’o faataamilo ai i latou, e faataamilo i o latou aai ma tuaoi o o latou laueleele; ioe, e faataamilo i le laueleele atoa.",
                "9": "Ma i o latou ’olotu’i sa sili ona vaivai sa ia tuu ai le toatele o tane; ma sa faapea ona ia tu’iolo ma faamalosia le laueleele lea sa maua e sa Nifaē.",
                "10": "Ma sa faapea ona ia sauniuni e lagolago lo latou saolotoga, o latou laueleele, a latou avā, ma a latou fanau, ma lo latou filemu, ma ina ia mafai ona latou ola mo le Alii lo latou Atua, ma ina ia mafai ona latou faatumauina o le mea ua ta’ua e o latou fili o le faamoemoe o le Au Kerisiano.",
                "11": "Ma o Moronae o se tagata malosi ma ta’uta’ua tele; o ia o se tagata ua atoatoa le malamalama; ioe, o se tagata sa le fiafia i le faamasaa toto; o se tagata sa olioli lona agaga i le filifiliga saoloto ma le saolotoga o lona atunuu, ma ona uso mai i le pologa ma le faapologaina;",
                "12": "Ioe, o se tagata sa tumu lona loto i le faafetai i lona Atua, mo avanoa ma faamanuiaga e tele na ia faaee mai i luga o lona nuu; o se tagata sa galue malosi lava mo le manuia ma le saogalemu o ona tagata.",
                "13": "Ioe, ma o ia o se tagata sa mausali i le faatuatua ia Keriso, ma sa tauto o ia i se tautoga e puipui i ona tagata, ana aia, ma lona atunuu, ma lana tapuaiga, e oo lava i le faamaligiina ai o lona toto.",
                "14": "O lenei sa a’oa’oina sa Nifaē e puipui i latou lava e faasaga i o latou fili, e oo lava i le faamasaaina o le toto pe afai e tatau ai; ioe, ma sa a’oa’oina foi i latou e aua lava ne’i faia se faatupu vevesi ioe, ma aua lava ne’i siitia le pelu vagana ai e tetee faasaga atu ai i se fili, vagana ai ua mo le faasaoina o o latou ola.",
                "15": "Ma o lo latou faatuatuaga lenei, e faapea o lo latou faia faapea o le a faamanuia ai i latou e le Atua i le laueleele, pe faapea, afai latou te faamaoni i le tausiga o poloaiga a le Atua o le a ia faamanuiaina i latou i le laueleele; ioe, lapatai i latou ia sosola ese, pe ia saunia mo le taua, e tusa ma lo latou puipuiga;",
                "16": "O lenei foi, o le a faailoa mai e le Atua ia te i latou le mea latou te o i ai e puipui ai i latou e faasaga i o latou fili, ma o lo latou faia faapea, o le a laveai ai i latou e le Alii; ma o le faatuatuaga lenei o Moronae, ma sa olioli i ai lona loto i lea mea; e lē i le faamasaaina o le toto ae i le faia o mea lelei, i le faasaoina o ona tagata, ioe, i le tausia o poloaiga a le Atua, ioe, ma le tetee atu i le amioletonu.",
                "17": "Ioe, e moni, e moni, ou te fai atu ia te outou, a na pei tagata uma sa i ai, ma o lo o i ai, ma o le a i ai pea, e faapei o Moronae, faauta, po ua luluina lava mana o seoli e faavavau; ioe, po ua leai lava se mana o le tiapolo i luga o loto o le fanauga a tagata.",
                "18": "Faauta, o ia o se tagata sa pei o Amona, le atalii o Mosaea, ioe, ma isi foi atalii o Mosaea, ioe, ma Alema foi ma ona atalii, ona o i latou uma o ni tagata o le Atua.",
                "19": "O lenei faauta, sa le itiiti foi le auaunaga a Helamana ma ona uso i le nuu nai lo Moronae; ona sa latou tala’i atu le afioga a le Atua, ma sa latou papatiso i le salamo tagata uma o soo se tasi sa fia faalogo ia latou upu.",
                "20": "Ma sa faapea ona latou o atu, ma sa faalotomaualaloina e tagata i latou lava ona o a latou upu, sa oo ina alofagia tele ai i latou e le Alii, ma sa faapea ona tuusaoloto ai i latou mai taua ma finauga i totonu o i latou lava, ioe, mo le va lava o le fa tausaga.",
                "21": "Peitai, e pei ona ou fai atu, o le taufaaiuiuga o le lona sefulu ma le iva o tausaga, ioe, e ui lava i lo latou filemu i totonu o i latou lava, sa faamalosia toa’i i latou e tau ma o latou uso, o sa Lamanā.",
                "22": "Ioe, ma i se aotelega, sa le taofia lava a latou taua ma sa Lamanā mo le va o le tele o tausaga, e ui i lo latou mumusu tele.",
                "23": "O lenei, sa latou faanoanoa e siitia a’e auupega e faasaga ia sa Lamanā, ona sa latou le fiafia i le faamasaaina o le toto; ioe, ma sa le ona pau lea—sa latou faanoanoa i le avea ma auala e auina atu ai i fafo le toatele o o latou uso mai lenei lalolagi i se lalolagi faavavau, ua le’i sauni e fetaiai ma lo latou Atua.",
                "24": "Ae ui i lea, sa le mafai ona latou tuu atu o latou ola, ina ia fasiotia a latou avā ma a latou fanau e le saua faapaupau o i latou o e sa avea muamua ma o latou uso, ioe, ma ua faatu’iese mai i la latou ekalesia, ma ua latou tuua i latou ma ua o atu e faaumatia i latou i le auai faatasi ma sa Lamanā.",
                "25": "Ioe, sa le mafai ona latou talitalia ia fiafia o latou uso i luga o le toto o sa Nifaē, pe a i ai lava ni isi o e e tausia poloaiga a le Atua, ona o le folafolaga a le Alii e faapea, afai latou te tausia ana poloaiga o le a latou manuia i le laueleele."
            },
            "49": {
                "1": "Ma o lenei sa oo i le masina e sefulu ma le tasi o le lona sefulu ma le iva o tausaga, i le aso sefulu o le masina, na vaaia ai autau a sa Lamanā ua agai latalata atu i le laueleele o Amonaea.",
                "2": "Ma faauta, sa uma ona toe fausia o le aai, ma sa tuu e Moronae se autau i tafatafa o tuaoi o le aai, ma sa latou lafo i luga le eleele faataamilo e puipuia ai i latou mai i ufanafana ma maa a sa Lamanā; auā faauta, sa latou tau i maa ma ufanafana.",
                "3": "Faauta, ua ou fai atu sa toe fausia le aai o Amonaea. Ou te fai atu ia te outou, ioe, sa toe fausia se vaega; ma ona sa faaumatia e sa Lamanā i se taimi muamua ona o le amioletonu o tagata, o lea na latou manatu ai o le a faigofie ona latou toe mauaina mo i latou.",
                "4": "Ae faauta, sa matuā tele lava lo latou faanoanoa; auā faauta, sa eli e sa Nifaē se faupuega o eleele faataamilo ia i latou, lea sa matuā maualuga tele lava sa le mafai ai e sa Lamanā ona ta a latou maa ma fana a latou ufanafana ia te i latou ina ia lavevea ai, pe na mafai foi ona latou o mai i luga o i latou vagana ai ua ala mai i lo latou nofoaga e ulufale mai ai.",
                "5": "O lenei sa matuā ofo lava kapeteni sili o sa Lamanā i le taimi lea, ona o le popoto o sa Nifaē i le sauniuniga o o latou nofoaga o le saogalemu.",
                "6": "O lenei sa manatu ta’ita’i o sa Lamanā, ona o le toatele o lo latou aofai, ioe, sa latou manatu e tatau ona latou maua le avanoa latou te o mai ai i luga o i latou e pei ona latou faia muamua; ioe, ma sa latou saunia foi i latou lava faatasi ma talitā, ma ufifatafata; ma sa latou saunia foi i latou lava faatasi ma ofu pa’u, ioe, o ofu mafiafia lava e ufiufi ai lo latou le lavalavā.",
                "7": "Ma ona sa faapea ona latou saunia, sa latou manatu ai o le a faigofie ona latou faatoilalo ma pulea o latou uso i le amo o le pologa, pe fasioti ma fasi faataugā i latou e tusa ma o latou loto.",
                "8": "Ae faauta, i lo latou ofo tele, sa saunia i latou mo i latou, i se ala sa le’i iloa lava i totonu o le fanau a Liae. O lenei sa latou saunia mo sa Lamanā, e tau e tusa ai ma faatonuga a Moronae.",
                "9": "Ma sa oo ina matuā ofo tele sa Lamanā, po o sa Amalekiā, i le ala sa latou saunia ai mo taua.",
                "10": "O lenei, a na alu ifo le tupu o Amalekia mai le laueleele o Nifae, e taimua i lana autau, atonu ua ia faatonu sa Lamanā ia latou osofaia sa Nifaē i le aai o Amonaea; aua faauta, sa le popole o ia mo le toto o ona tagata.",
                "11": "Ae faauta, sa lei alu ifo Amalekia lava ia i le taua. Ma faauta, sa fefefe ana kapeteni sili e osofai sa Nifaē i le aai o Amonaea, ona ua sui e Moronae le puleaina o mea i totonu o sa Nifaē, sa oo ai ina faanoanoa sa Lamanā i o latou nofoaga na solomuli i ai ma sa le mafai ai ona latou o atu i ai latou.",
                "12": "O lea na latou solomuli atu ai i le vao, ma alu la latou togalauapiga ma savavali atu agai i le laueleele o Noa, ua manatu o le nofoaga lena e sosoo le sili ona lelei mo i latou e osofai ai sa Nifaē.",
                "13": "Ona sa latou le iloa ua uma ona tuiolo e Moronae, pe ua uma ona ia fausia o olo puipui, mo aai taitasi i le laueleele faataamilo atoa; o lea na latou savavali atu ai i le laueleele o Noa ma se naunautaiga maumaututū; ioe, sa o mai i luma o latou kapeteni sili ma faia se tautoga o le a latou faaumatiaina tagata o lena aai.",
                "14": "Ae faauta, i lo latou ofo tele, o le aai o Noa, lea sa avea ma nofoaga vaivai i aso ua mavae, talu ai ona o Moronae, ua avea nei ma aai malosi, ioe, ua sili atu le malosi na i lo le aai o Amonaea.",
                "15": "Ma o lenei, faauta, o le poto lea sa ia Moronae; ona sa manatu o ia o le a latou matata’u i le aai o Amonaea; ma ona o le aai o Noa sa avea ma vaega aupito sili ona vaivai o le laueleele i aso ua mavae, o lea o le a latou savavali atu ai iina e tau ai; ma sa faapea lava ona oo e tusa ma ona manao.",
                "16": "Ma faauta, sa tofia e Moronae o Liae e avea ma kapeteni sili i luga o tane o lena aai; ma o Liae lava lea o le na tau ma sa Lamanā i le vanu i le itu i sasae o le vaitafe o Saitonu.",
                "17": "Ma o lenei faauta sa oo ina ua iloa e sa Lamanā o Liae ua pulea le aai sa latou toe faanoanoa, ona sa latou fefefe tele ia Liae; ae ui i lea sa faia e o latou kapeteni sili se tautoga e osofai le aai; o lea na latou sii a’e ai a latou autau.",
                "18": "O lenei faauta, sa le mafai e sa Lamanā ona o atu i totonu o o latou olo o le puipuiga saogalemu i se isi lava ala vagana ai i le faitotoa e ulufale mai ai, ona o le maualuga o le faupuega sa ati i luga, ma le loloto o le utu sa eli faataamilo ai, vagana ai i le faitotoa e ulufale mai ai.",
                "19": "Ma sa faapea ona saunia o sa Nifaē e faaumatia i latou uma o e e taumafai e fe’a’ei ae i luga e ulu mai totonu i le olo i soo se isi lava auala, e ala i le ta atu i luga o maa ma le fana atu o ufanafana ia i latou.",
                "20": "Sa faapea ona latou saunia, ioe, o se vaega o o latou tane malolosi, latou te ta i lalo i a latou pelu ma a latou maata, i latou uma o e e taumafai e o mai i totonu o lo latou nofoaga o le puipuiga saogalemu e ala mai i le faitotoa e ulufale mai ai; ma sa faapea ona latou saunia e puipui i latou lava e faasaga ia sa Lamanā.",
                "21": "Ma sa oo ina avae e kapeteni a sa Lamanā a latou autau i luma o le faitotoa e ulufale mai ai, ma amata ona tau ma sa Nifaē, ina ia o mai i totonu o lo latou nofoaga o le puipuiga saogalemu; ae faauta, sa tulia i latou e faafoi i tua mai lea taimi i lea taimi, sa oo ina fasiotia i latou i se faasauaga tele.",
                "22": "O lenei ina ua latou iloa ua le mafai ona latou maua se malosi i luga o sa Nifaē i le mea e ui mai ai, sa amata ona latou eli i lalo a latou faupuega eleele ina ia mafai ona latou maua o se ala mo a latou autau, ina ia mafai ona latou maua se avanoa tutusa e tau ai; ae faauta, i ia taumafaiga, sa tafi ese ai i latou i maa ma ufanafana na sasau ma fana atu ia te i latou; ma nai lo le faatumuina o o latou utu i le solofa i lalo o faupuega eleele, sa faatumuina se vaega o ia utu i o latou tagata oti ma tagata manunua.",
                "23": "Sa faapea ona maua e sa Nifaē le malosi atoatoa i luga o o latou fili; ma sa faapea ona taumafai o sa Lamanā e faaumatia sa Nifaē seia oo ina fasiotia uma ai o latou kapeteni sili; ioe, ma e sili atu i le afe sa Lamanā sa fasiotia; ae, i le isi itu, sa leai se tagata e toatasi o sa Nifaē na fasiotia.",
                "24": "Sa i ai pe tusa ma le limasefulu o ē na manunu’a, o ē na lē puipuia mai ufanafana a sa Lamanā i le mea e ui mai ai, peitai sa puipuia i latou ia latou talitā, ma a latou ufifatafata, ma o latou puloutau, sa oo ai ina faamanu’alia o latou vae, o le tele o ia manu’a sa matuā leaga tele lava.",
                "25": "Ma sa oo ina ua vaai sa Lamanā ua fasiotia uma o latou kapeteni sili, sa latou sosola atu i le vao. Ma sa oo ina latou toe foi atu i le laueleele o Nifae, e ta’u i lo latou tupu, o Amalekia, o lē o se sa Nifaē i lona fanau mai, e uiga i lo latou faaumatiaga tele.",
                "26": "Ma sa oo ina ita tele o ia i ona tagata, ona ua le taulau lona manao mo sa Nifaē; sa le mafai e ia ona pulea i latou i lalo o le amo o le pologa.",
                "27": "Ioe, sa ita tele o ia, ma sa ia upuvale i le Atua, ma Moronae foi, ma tauto i se tautoga o le a ia inuina lona toto; ma o le pogai o lenei mea ona sa tausi e Moronae poloaiga a le Atua i le saunia mo le saogalemu o ona tagata.",
                "28": "Ma sa oo e faapea i le tasi itu, sa faafetai atu le nuu o Nifae i le Alii lo latou Atua, ona o lona mana lē mafaatusalia i le laveaiina o i latou mai lima o o latou fili.",
                "29": "Ma sa faapea ona i’u o le lona sefulu ma le iva o tausaga o le nofoaiga a faamasino i le nuu o Nifae.",
                "30": "Ioe, ma sa faaauau pea le i ai o le filemu i totonu o i latou, ma le manuia tele lava i le ekalesia ona o lo latou ua’i atu ma le filigā sa latou tuuina atu i le afioga a le Atua, lea sa tala’i atu ia te i latou e Helamana, ma Sepulona, ma Korianetona, ma Amona ma ona uso, ioe, ma i latou uma o e na faauuina i le faatulagaga paia a le Atua, ua papatisoina i le salamo, ma auina atu e tala’i i totonu o le nuu."
            },
            "50": {
                "1": "Ma o lenei sa oo ina le taofia e Moronae le faia o sauniuniga mo taua, po o le puipuia o ona tagata mai ia sa Lamanā; ona sa ia faatonu atu ia amata e ana autau i le amataga o le luasefulu tausaga o le nofoaiga a faamasino, e tatau ona latou amata ona eli i luga faaputuga eleele faataamilo i aai uma, i le laueleele atoa lea sa fai mo sa Nifaē.",
                "2": "Ma i le tumutumu o ia faupuega eleele sa ia faatonu atu e tatau ona i ai ni laau tetele, ioe, se pa laau tetele e tusa ma le maualuga o se tagata, e faatutū faataamilo i aai.",
                "3": "Ma sa ia faatonu atu ia fausia faataamilo i luga o ia pa laau tetele, se pa laau maamaai; ma sa malolosi ma maualuluga.",
                "4": "Ma sa ia faatonu ia fausia ni olo e iloa atu ai ia pa laau maamaai, ma sa ia faatonu atu ia fausia ni nofoaga o le puipuiga saogalemu i luga o ia olo, ina ia le mafai ona latou lavevea i maa ma ufanafana a sa Lamanā.",
                "5": "Ma sa latou saunia ina ia mafai ona latou lafo ifo o maa mai le tumutumu o ia olo, e tusa ma o latou loto ma lo latou malolosi, ma fasioti o ia o le e taumafai e faalatalata mai i le pa o le aai.",
                "6": "Ma sa faapea ona saunia e Moronae nofoaga malolosi faataamilo i aai taitasi i le laueleele atoa, auā le oo mai o o latou fili.",
                "7": "Ma sa oo ina faatonu e Moronae ana autau ia latou o atu i le vao i sasae; ioe, ma sa latou o atu ma tutuli ese atu sa Lamanā uma o e sa i ai i le vao i sasae i o latou lava laueleele, ia sa i saute o le laueleele o Sara’emila.",
                "8": "Ma o le laueleele o Nifae sa taoto i se laina sa’o mai le sami i sasae e oo atu i sisifo.",
                "9": "Ma sa oo ina ua uma ona tutuli ese e Moronae sa Lamanā uma mai le vao i sasae, lea sa i le itu i matu o laueleele sa fai mo i latou lava, sa ia faatonu atu e tatau i tagata o e sa i le laueleele o Sara’emila ma le laueleele o faataamilo ai, ona o atu i le vao i sasae, sei oo atu i tuaoi i tafatafa o le matafaga, ma fai mo i latou le laueleele.",
                "10": "Ma sa ia tuu foi autau i le itu i saute, i tuaoi o o latou laueleele; ma faatonu i latou ia faatutū ni ’olo ina ia mafai ona latou puipui a latou autau ma o latou tagata mai lima o o latou fili.",
                "11": "Ma sa faapea ona ia tapui o vaega malolosi uma o sa Lamanā i le vao i sasae, ioe, ma le itu foi i sisifo, ma faamalosia le laina tu’iolo i le va o sa Nifaē ma sa Lamanā, i le va o le laueleele o Sara’emila ma le laueleele o Nifae, mai i le sami i sisifo, e faasolo atu i tafatafa o le mata o le vaitafe o Saitonu—ua maua ai e sa Nifaē le laueleele uma i matu, ioe, le laueleele uma lava lea sa i le itu i matu o le laueleele o Nuumau, e tusa ma lo latou manao.",
                "12": "Sa faapea ona saili o Moronae, faatasi ma ana autau, ia sa faatoateleina i aso taitasi ona o le mautinoa o le puipuiga lea sa oo mai i o latou luga i ana galuega, e aveese le malosi ma le pule a sa Lamanā mai o latou laueleele, ina ia leai sa latou pule i luga o o latou laueleele.",
                "13": "Ma sa oo ina amata e sa Nifaē le faavae o se aai, ma sa latou ta’ua le igoa o le aai o Moronae; ma sa i tafatafa o le sami i sasae; ma sa i le itu i saute i tafatafa o le tuaoi o laueleele o sa Lamanā.",
                "14": "Ma sa amata foi ona latou faia o se faavae mo se aai i le va o le aai o Moronae ma le aai o Arona, ua sosoo faatasi ai tuaoi o Arona ma Moronae. Ma sa latou ta’ua le igoa o le aai, po o le laueleele, o Nifaea.",
                "15": "Ma sa latou amata foi i lena lava tausaga ona fausia aai e tele i le itu i matu, o se tasi sa latou fausia i se ala ese lava sa latou faaigoaina o Liae, lea sa i le itu i matu i tafatafa o tuaoi o le matafaga.",
                "16": "Ma sa faapea ona i’u o le tausaga e luasefulu.",
                "17": "Ma o tulaga ia o le manuia sa i ai le nuu o Nifae i le amataga o le tausaga e luasefulu ma le tasi o le nofoaiga a faamasino i le nuu o Nifae.",
                "18": "Ma sa latou manuia tele lava, ma sa latou mauoa tele foi; ioe, ma sa latou uluuluola ma faasolo ina malolosi i le laueleele.",
                "19": "Ma ua faapea ona tatou vaai ai i le alofa mutimutivale tele ma le tonu o galuega uma a le Alii, i le faataunuuina o ana fetalaiga uma i le fanauga a tagata; ioe, e mafai ona tatou vaai, i le taimi nei lava, i le faamaonia o ana afioga ia na ia fetalai ai ia Liae, e faapea:",
                "20": "Amuia lava oe ma lau fanau; ma o le a faamanuiaina i latou; e tusa ai ma lo latou tausia o a’u poloaiga o le a latou manuia i le laueleele. Ae ia manatua, e tusa ai ma lo latou lē tausia o a’u poloaiga o le a vavae ese i latou mai luma o le Alii.",
                "21": "Ma ua tatou vaai ua faamaonia ia folafolaga i le nuu o Nifae; ona o a latou finauga ma o latou eseesega, ioe, o lo latou fasioti tagata, ma a latou vetega, o lo latou ifo i tupua, o a latou faitaaga, ma lo latou fai mea inosia, sa i ai i totonu o i latou lava, na oo mai ai ia te i latou o a latou taua ma o latou faafanoga.",
                "22": "Ma o i latou o e sa faamaoni i le tausiga o poloaiga a le Alii sa laveaiina i taimi uma, ao le afe ma afe o o latou uso amioleaga sa tuu atu i le pologa, pe fano i le pelu, pe faaitiitia i le le talitonu, ma aufaatasi ma sa Lamanā.",
                "23": "Ae faauta sa leai se taimi sili ona fiafia i totonu o le nuu o Nifae, talu mai aso o Nifae, nai lo aso o Moronae, ioe, e oo mai lava i le taimi nei, i le tausaga lea e luasefulu ma le tasi o le nofoaiga a faamasino.",
                "24": "Ma sa oo ina i’u foi i le filemu le tausaga e luasefulu ma le lua o le nofoaiga a faamasino; ioe, ma le tausaga foi e luasefulu ma le tolu.",
                "25": "Ma sa oo i le amataga o le tausaga e luasefulu ma le fa o le nofoaiga a faamasino, semanu e i ai foi le filemu i totonu o le nuu o Nifae, pe a na leai se finauga na tupu mai i totonu o i latou e uiga i le laueleele o Liae ma le laueleele o Morianetona, lea na fesootai i luga o tuaoi o Liae; ia sa i ai uma i tuaoi i tafatafa o le matafaga.",
                "26": "Aua faauta, o tagata o e sa mau i le laueleele o Morianetona, sa fai mai e o latou se vaega o le laueleele o Liae; o lea na amata ai se finauga tele i lo latou va, sa oo ina sii ai e le nuu o Morianetona auupega o taua e faasaga i o latou uso, ma sa latou gauai e fasioti i latou i le pelu.",
                "27": "Ae faauta, sa sosola tagata sa nonofo i le laueleele o Liae i le togalauapi a Moronae, ma aioi atu ia te ia mo se fesoasoani; auā faauta sa latou le sesē.",
                "28": "Ma sa oo ina ua iloa e le nuu o Morianetona, o e sa taitaia e se tagata sa igoa ia Morianetona, ua sosola atu le nuu o Liae i le togalauapi a Moronae, sa latou matata’u tele lava nei o mai le autau a Moronae i luga o i latou ma faaumatia i latou.",
                "29": "O lea, na tuu ai e Morianetona i o latou loto, ia latou sosola atu i le laueleele lea sa i le itu i matu, lea sa ufitia i vaituloto tetele, ma ave mo i latou le laueleele lea sa i le itu i matu.",
                "30": "Ma faauta, semanu latou te faataunuuina lenei fuafuaga, (lea semanu e tupu mai ai se faanoanoa) ae faauta, ona o Morianetona o se tagata faalii tele, o lea na ita ai o ia i se tasi o ana auauna fafine, ma ia oo atu ai ia te ia ma fasi tele ia te ia.",
                "31": "Ma sa oo ina sola le auauna fafine, ma sau i le togalauapi a Moronae, ma ta’u mai ia Moronae mea uma e uiga i le mataupu, ma e uiga foi i lo latou faamoemoe e sosola atu i le laueleele i le itu i matu.",
                "32": "O lenei faauta, o tagata sa i le laueleele o Nuumau, po o Moronae, sa popole ne’i o latou faalogo i upu a Morianetona ma aufaatasi ai ma ona tagata, ma faapea ona ia maua ai o vaega na o le laueleele, lea o le a faataatia ai se faavae o iuga tugā i totonu o le nuu o Nifae, ioe, iuga ia e tau i le faatoilaloina o lo latou saolotoga.",
                "33": "O lea na auina atu ai e Moronae se autau, faatasi ma la latou togalauapi, e faafetaui mai tagata o Morianetona, e taofi la latou solaaga i le laueleele i matu.",
                "34": "Ma sa oo ina latou le taofia maia i latou seia oo ina ua latou oo atu i tuaoi o le laueleele o Tafuna’iga; ma o iina na latou taofia mai ai i latou, i tafatafa o le ala vaapiapi lea sa ui atu i tafatafa o le sami e tau atu i le laueleele i matu, ioe, i tafatafa o le sami, i le itu i sisifo ma le itu i sasae.",
                "35": "Ma sa oo ina fetaiai le autau na auina atu e Moronae, lea na taitai e se tagata o lona igoa o Teanekuma, ma tagata o Morianetona; ma sa matua finauvale tele tagata o Morianetonu, (ona sa uunaia i latou e lona amioleaga ma ana upu faaviivii) sa oo ina tupu se taua i lo latou va, lea na fasioti ai e Teanekuma ia Morianetona ma faatoilalo lana autau, ma ave i latou faapagota, ma toe foi mai i le togalauapi a Moronae. Ma sa faapea ona i’u o le tausaga e luasefulu ma le fa o le nofoaiga a faamasino i luga o le nuu o Nifae.",
                "36": "Ma sa faapea ona toe aumai o le nuu o Morianetona. Ma i luga o la latou osifeagaiga e tausi le filemu, na toefuatai atu ai i latou i le laueleele o Morianetona, ma sa faia se sootaga i lo latou va ma le nuu o Liae; ma sa toefuatai foi i latou i o latou laueleele.",
                "37": "Ma sa oo i le tausaga lava lea na toefuatai mai ai e le nuu o Nifae le filemu ia te i latou, na maliu ai Nifaea, le faamasino sili lona lua, ina ua tuanai ona ia nofo i le nofoa-faamasino ma le amiosao atoatoa i luma o le Atua.",
                "38": "Ae ui i lea, sa ia teena Alema na te tausia talafaamaumau ma mea sa manatu i ai Alema ma lona tamā ua sili ona paia; o lea na tuu atu ai e Alema ia mea i lona atalii o Helamana.",
                "39": "Faauta, sa oo ina tofia le atalii o Nifaea e nofo i le nofoa-faamasino, e sui i lona tamā; ioe, sa tofia o ia e faamasino sili ma kovana i luga o le nuu, faatasi ma se tautoga ma se sauniga paia e faamasino ma le amiotonu, ma tausi le filemu ma le saolotoga o le nuu, ma tuu atu ia te i latou o latou avanoa paia e tapuai ai i le Alii lo latou Atua, ioe, e lagolago ma puipui le galuega a le Atua i ona aso uma, ma aumai e amioleaga i le faamasinoga e tusa ma a latou solitulafono.",
                "40": "O lenei faauta, o lona igoa o Paorana. Ma sa nofo Paorana i le nofoa o lona tamā, ma sa amata lana nofoaiga i luga o le nuu o Nifae, i le faaiuga o le tausaga e luasefulu ma le fa."
            },
            "51": {
                "1": "Ma o lenei sa oo i le amataga o le tausaga e luasefulu ma le lima o le nofoaiga a faamasino i luga o le nuu o Nifae, ina ua uma lea ona latou faatuina o le filemu i le va o le nuu o Liae ma le nuu o Morianetona e uiga i o latou laueleele, ma ina uma ona amata o le tausaga e luasefulu ma le lima i le filemu;",
                "2": "Ae ui i lea, sa le’i umi ona latou tausia o se filemu atoatoa i le laueleele, ona sa amata ona i ai o se finauga i totonu o le nuu e uiga i le faamasino sili o Paorana; aua faauta, sa i ai se vaega o le nuu o e sa mananao e tatau ona suia ni matautu faapitoa o le tulafono.",
                "3": "Ae faauta, sa le manao Paorana e suia pe tuu atu le tulafono ia suia; o lea, sa ia le faalogo ai ia te i latou o e na momoli mai o latou manao faatasi ma a latou talosaga e uiga i le suia o le tulafono.",
                "4": "O lea, o i latou o e sa mananao e sui le tulafono sa feita ia te ia, ma mananao e tatau ona le toe avea o ia ma faamasino sili i luga o le laueleele; o lea na tupu mai ai se finauga tele e uiga i le mataupu, ae sa le’i oo i le faamasaatoto.",
                "5": "Ma sa oo ina o i latou o e na mananao e aveese Paorana mai le nofoa-faamasino, sa ta’ua o tagata-o-tupu, ona sa latou mananao e tatau ona sui le tulafono i se ala e aveese ai le malo saoloto ma ia faaee atu se tupu i luga o le laueleele.",
                "6": "Ma o i latou o e na mananao e tatau ona tumau pea Paorana ma faamasino sili i luga o le laueleele, sa latou ave i o latou luga le igoa o tagata-saoloto; ma sa faapea le vaeluaga sa i ai i totonu o i latou, ona sa tauto, pe sa osifeagaiga tagata-saoloto, e taofi mau a latou aia ma avanoa o la latou tapuaiga e ala i se malo saoloto.",
                "7": "Ma sa oo ina foia lenei mataupu o la latou finauga e le leo o le nuu. Ma sa oo ina oo mai le leo o le nuu, ua latou lagolagoina tagata-saoloto, ma sa tausia pea e Paorana le nofoa-faamasino, o se mea sa tupu mai ai se olioli tele i uso o Paorana ma le toatele foi o tagata o le saolotoga, o e na latou faafilemuina foi tagata-o-tupu, na latou fefefe ai e tetee ae ua faamalosia e tausi le faamoemoe o le saolotoga.",
                "8": "O lenei o i latou o e sa mananao i tupu o i latou ia o tamalii, ma sa latou saili ia avea i latou ma tupu; ma sa lagolagoina i latou e i latou o e sa latou saili le mana ma le pule i luga o le nuu.",
                "9": "Ae faauta, o se taimi ogaoga tele lea mo finauga faapea i totonu o le nuu o Nifae; aua faauta, ua toe faaoso e Amalekia loto o sa Lamanā e faasaga i tagata sa Nifaē, ma sa ia faapotopoto faatasi fitafita mai itu uma o lona laueleele, ma faaauupega i latou, ma sauniuni ma le filigā atoa mo le taua; ona sa ia tauto na te inuina le toto o Moronae.",
                "10": "Ae faauta, o le a tatou vaai ua vave lana folafolaga lea na ia fai; ae ui i lea, na ia saunia o ia lava ma ana autau e o mai e tau faasaga ia sa Nifaē.",
                "11": "O lenei sa le toatele ana autau e pei ona sa latou i ai i taimi ua mavae, ona o le tele o afe na fasiotia i lima o sa Nifaē; ae e ui i le toatele o i latou ua toesea, sa faapotopoto faatasi e Amalekia se autau ofoofogia le toatele, sa oo ina le fefe o ia e alu ifo i le laueleele o Sara’emila.",
                "12": "Ioe, sa alu ifo Amalekia lava ia, i le taimua ia sa Lamanā. Ma o le tausaga e lua sefulu ma le lima o le nofoaiga a faamasino na alu ifo ai; ma o le taimi lava lea na amata ai ona latou foia o mataupu o a latou finauga e uiga i le faamasino sili, o Paorana.",
                "13": "Ma sa oo ina ua faalogo tagata sa taua o tagata-o tupu ua o ifo sa Lamanā e tau faasaga mai ia te i latou, sa latou fiafia i o latou loto; ma sa latou mumusu e siitia ae auupega o taua, ona sa latou feita tele i le faamasino sili, ma tagata saoloto foi, sa latou le fia siitia ae ai auupega o taua e puipui ai lo latou atunuu.",
                "14": "Ma sa oo ina ua vaai atu Moronae i lenei mea, ma vaai atu foi ua o mai sa Lamanā i tuaoi o le laueleele, sa matuā ita tele o ia ona o le finauvale o ia tagata o e sa ia galue ma le filigā tele e faasaoina; ioe, sa ita tele lava o ia; sa tumu lona agaga i le ita ia te i latou.",
                "15": "Ma sa oo ina auina atu e ia se talosaga, faatasi ma le leo o le nuu, i le kovana o le laueleele, e manao e tatau ona ia faitau, ma tuu mai ia te ia (o Moronae) le pule e faamalosi ai tagata fouvale na, e puipui ai lo latou atunuu pe fasiotia i latou.",
                "16": "O lona popole muamua lava o le faamutaina lea o ia finauga ma fouvalega faapea i totonu o le nuu; aua faauta, o le mea lea sa avea ma pogai o o latou faafanoga uma. Ma sa oo ina tuuina mai lena pule e tusa ma le leo o le nuu.",
                "17": "Ma sa oo ina faatonu e Moronae e tatau ona o atu lana autau e faasagatau atu i ia tagata-o- tupu, ia toso i lalo lo latou faamaualuluga ma lo latou fiatamalii ma faalaugatasia i latou ma le eleele, po o lo latou siitia ae o auupega o taua ma lagolago le faamoemoe o le saolotoga.",
                "18": "Ma sa oo ina savavali atu autau e faasaga ia te i latou; ma sa latou tuutuu ifo lo latou faamaualuluga ma lo latou fiatamalii, sa oo ina a’o latou sii ae a latou auupega o taua e faasaga mai i tagata a Moronae, sa faamaualaloina i latou ma faalaugatasia ma le eleele.",
                "19": "Ma sa oo ina fa afe i latou o ia tagata fouvale o e na faatoilaloina i le pelu; ma o i latou o o latou taitai o e sa le’i fasiotia i le taua, sa ave ma lafo i le falepuipui, ona sa leai se taimi mo o latou faamasinoga i le vaitaimi lea.",
                "20": "Ma o le vaega na totoe o ia tagata fouvale, nai lo le taia i lalo i le eleele i le pelu, sa latou malolo mai i le tagavai o le saolotoga, ma faamalolosia e sisi le tagavai o le saolotoga i luga o o latou olo, ma i o latou aai, ma siitia a’e auupega o taua i le puipuiga o lo latou atunuu.",
                "21": "Ma sa faapea ona faaumaina e Moronae ia tagata-o-tupu, sa oo ina le toe i ai se isi sa taua i le igoa o tagata-o-tupu; ma sa faapea ona ia faaumaina o le finauvale ma le faamaualuluga o ia tagata o e sa fai mai ua ia i latou le toto tamalii; ae sa ave ifo i latou ina ia faalotomaualalaloina i latou lava e pei o o latou uso, ma tau ma le totoa mo lo latou saolotoga mai le pologa.",
                "22": "Faauta, sa oo ina faapea a o lepetia e Moronae o taua ma finauga i totonu o ona lava tagata, ma pulea i latou i le filemu ma tumalamalama, ma faia tulafono e saunia ai mo taua e faasaga ia sa Lamanā, faauta, ua o mai sa Lamanā i le laueleele o Moronae, lea sa i tuaoi i tafatafa o le matafaga.",
                "23": "Ma sa oo ina sa le lava le malosi o sa Nifaē i le aai o Moronae; o lea na tutuli ai i latou e Amalekia, ma fasiotia le toatele. Ma sa oo ina maua e Amalekia le aai, ioe, e faapea ma o latou olo uma lava.",
                "24": "Ma o i latou o e na sosola mai le aai o Moronae, sa o mai i le aai o Nifaea; ma o tagata foi o le aai o Liae sa latou faapotopoto faatasi i latou lava, ma fai tapenapenaga ma sa saunia e tali sa Lamanā i le taua.",
                "25": "Peitai sa oo ina le tuu atu e Amalekia sa Lamanā e o atu e faasaga i le aai o Nifaea i le taua, ae sa ia taofia i latou i tafatafa o le matafaga, ma tuu tagata i aai taitasi e puleaina ma puipuia.",
                "26": "Ma sa faapea ona alu atu o ia, ma maua le tele o aai, o le aai o Nifaea, ma le aai o Liae, ma le aai o Morianetona, ma le aai o Ominea, ma le aai o Kita, ma le aai o Moleka, ia sa i ai uma i tuaoi i sasae i tafatafa o le matafaga.",
                "27": "Ma sa faapea ona maua e sa Lamanā, i le faitogafiti o Amalekia, le tele naua o aai, e ala ia latou au e le masino, o aai uma ia sa tu’iolo malolosi e tusa ma le ala o tu’iologa a Moronae; o aai uma ia na maua ai e sa Lamanā ni olo malolosi.",
                "28": "Ma sa oo ina latou savavali atu i tuaoi o le laueleele o Nuumau, ma tutuli sa Nifaē i o latou luma ma fasiotia le toatele.",
                "29": "Peitai sa oo ina faafetaiai i latou e Teanekuma, o le na fasiotia Morianetona ma taofia mai ona tagata i lana solaaga.",
                "30": "Ma sa oo foi ina ia taofia Amalekia, ao savavali atu o ia faatasi ma lana autau toatele ina ia mafai ona fai ma ia le laueleele o Nuumau, ma le laueleele foi i matu.",
                "31": "Ae faauta sa ia feiloai ma le faanoanoa i le faafetaui mai o ia e Teanekuma ma ona tagata, ona o i latou o ni fitafita tau silisili; ona o tagata taitoatasi o Teanekuma sa sili atu lo latou malosi ma lo latou tomai i taua i lo sa Lamanā, sa oo ina latou maua ai se tulaga sili a’e i lo sa Lamanā.",
                "32": "Ma sa oo ina latou osofaia i latou, sa oo ina latou fasia i latou seia oo lava ina pogisa. Ma sa oo ina faatutū e Teanekuma ma ona tagata o latou faleie i tuaoi o le laueleele o Nuumau; ae faatutū e Amalekia ona faleie i tuaoi i le faga i tafatafa o le matafaga, ma sa faapea le ala sa tutulia ai i latou.",
                "33": "Ma sa oo ina ua oo mai le po, sa tolotolo lemu atu Teanekuma ma lana auauna ma ua o atu i le po, ma agai atu i le togalauapi a Amalekia; ma faauta, ua manumalo le moe ia te i latou ona o lo latou vaivai tele, lea na mafua mai i galuega ma le vevela o le aso.",
                "34": "Ma sa oo ina tolotolo faalilolilo atu Teanekuma i totonu o le faleie o le tupu, ma tutui se tao i lona fatu; ma sa ia faaoo vave lava le oti i le tupu sa le fafagua e ia ana auauna.",
                "35": "Ma sa ia toe foi faalilolilo mai i lona lava togalauapi, ma faauta, sa momoe ona tagata, ma sa ia fafagu i latou ma ta’u atu ia te i latou mea uma na ia faia.",
                "36": "Ma sa ia faatonu atu e tatau ona nonofo sauniuni lana autau, nei feala mai sa Lamanā ma osofaia i latou.",
                "37": "Ma sa faapea ona i’u o le lona luasefulu ma le lima o tausaga o le nofoaiga a faamasino i luga o le nuu o Nifae; ma sa faapea ona i’u o aso o Amalekia."
            },
            "52": {
                "1": "Ma o lenei, sa oo i le lona luasefulu ma le ono o tausaga o le nofoaiga a faamasino i luga o le nuu o Nifae, faauta, ina ua feala a’e sa Lamanā i le taeao muamua o le masina muamua, faauta, sa latou maua Amalekia ua oti i lona lava faleie; ma sa vaai foi ua saunia Teanekuma e tau ma i latou i le aso lena.",
                "2": "Ma o lenei, ina ua vaai mai sa Lamanā i lenei mea sa latou matata’u; ma sa latou lafoai la latou fuafuaga e savavali atu i le laueleele i matu, ae solomuli faatasi ma la latou autau atoa i le aai o Moleka, ma saili le puipuiga i o latou olo.",
                "3": "Ma sa oo ina tofia le uso o Amalekia e avea ma tupu o le nuu; ma o lona igoa o Amorona; o lea o le tupu o Amorona, le uso o le tupu o Amalekia, sa tofia e nofotupu i lona tulaga.",
                "4": "Ma sa oo ina poloai atu o ia e tatau i ona tagata ona latou pulea aai na, ia na latou maua e ala i le faamasaaina o le toto; ona e leai se aai sa latou maua sa le faamasaaina ai le tele o lo latou toto.",
                "5": "Ma o lenei, sa vaai atu Teanekuma ua gauai sa Lamanā e pulea aai ia ua latou avea, ma vaega o le laueleele ia ua fai mo i latou; ma vaai atu foi i le toatele o lo latou aofai, o lea na manatu ai Teanekuma e le tatau ona ia taumafai e osofaia i latou i o latou olo.",
                "6": "Ae sa ia tuu ona tagata faataamilo, e peiseai o loo latou faia ni sauniuniga mo taua; ioe, ma o le mea moni, sa ia sauniuni e puipuia o ia lava mai ia te i latou, i le atia’eina lea o pa faataamilo ma sauniuni nofoaga e malupuipuia ai.",
                "7": "Ma sa oo ina sa faapea ona ia sauniuni mo taua seia oo ina auina mai e Moronae se vaega toatele o tagata e faamalosi ai lana autau.",
                "8": "Ma sa auina atu foi e Moronae ni faatonuga ia te ia e tatau ona ia taofia pagota uma o e sa pa’u’ū mai i ona lima; ona talu ai ona ua ave e sa Lamanā pagota e toatele, e tatau ona ia taofi o pagota uma o sa Lamanā e fai ma totogi mo i latou o e ua ave e sa Lamanā.",
                "9": "Ma sa ia auina atu foi ni faatonuga ia te ia e tatau ona ia tu’iolo le laueleele o Nuumau, ma puipui mau le ala vaapiapi lea e tau atu i le laueleele i matu, ne’i maua e sa Lamanā le fasi fanua lena ma maua ai le malosi e osofaia ai i latou i itu uma.",
                "10": "Ma sa auina atu foi e Moronae ia te ia, e manao ia te ia e tatau ona ia faamaoni i le puipuia o le kuata lena o le laueleele, ma tatau ona ia saili avanoa uma e faapagatia ai sa Lamanā i lena itu, e tusa ai ma le malosi ua ia te ia, atonu e mafai ona ia toe maua mai ai i se togafiti po o se isi auala, aai ia ua aveesea mai i o latou lima; ma e tatau foi ona ia tu’iolo ma faamalolosi aai o taamilo ai, ia e le’i pa’u’ū atu i lima o sa Lamanā.",
                "11": "Ma sa ia fai atu foi ia te ia, ou te fia alu atu ia te oe, ae faauta, ua oo mai sa Lamanā i o matou luga i tuaoi o le laueleele i tafatafa o le sami i sisifo; ma faauta, ou te alu e faasaga ia te i latou, o lea ua le mafai ai ona ou alu atu ia te oe.",
                "12": "O lenei, sa alu ese atu le tupu (o Amorona) mai le laueleele o Sara’emila, ma sa ia faailoa atu i le masiofo e uiga i le oti o lona uso, ma ua ia faapotopoto faatasi se aofai toatele o tagata, ma ua savavali atu e faasaga ia sa Nifaē i tuaoi i tafatafa o le sami i sisifo.",
                "13": "Ma sa faapea ona ia taumafai e osofaia sa Nifaē, ma faatosina ese se vaega o a latou au i le vaega lena o le laueleele, ae ia faatonu i latou o e na ia tuua e mau i aai ia ua ia avea, ia latou osofaia foi sa Nifaē sa i tuaoi i tafatafa o le sami i sasae, ma ia latou ave o latou laueleele e tusa ma le tele o le malosi o ia te i latou, e tusa ma le malolosi o a latou autau.",
                "14": "Ma sa faapea ona i ai o sa Nifaē i ia tulaga tugā i le faaiuga o le lona luasefulu ma le ono o tausaga o le nofoaiga a faamasino i le nuu o Nifae.",
                "15": "Ae faauta, sa oo i le tausaga e luasefulu ma le fitu o le nofoaiga a faamasino, na maua ai e Teanekuma, e ala i se poloaiga mai ia Moronae—o le na ia faatutū ni autau e puipuia tuaoi i saute ma sisifo o le laueleele, ma ua amata lana savaliga agai i le laueleele o Nuumau, ina ia mafai ona ia fesoasoani ia Teanekuma ma ona tagata i le toe aumaia o aai ia na aveesea mai ia te i latou—",
                "16": "Sa oo ina maua ai e Teanekuma ni faatonuga ia alu se osofaiga i luga o le aai o Moleka, ma toe pulea le aai pe afai e mafai.",
                "17": "Ma sa oo ina faia e Teanekuma sauniuniga e alu ai se osofaiga i luga o le aai o Moleka, ma savavali atu ma lana autau e faasaga ia sa Lamanā; peitai sa ia vaai atu e le mafai ona ia faatoilalo i latou ao i ai i latou i o latou olo; o lea na ia lafoai ai ana fuafuaga ma toe foi mai i le aai o Nuumau, e faatalitali ai mo le sau o Moronae, ina ia mafai ona ia maua o se faamalosiga i lana autau.",
                "18": "Ma sa oo ina ua taunuu mai Moronae ma lana autau i le laueleele o Nuumau, i le taufaaiuga o le lona luasefulu ma le fitu o tausaga o le nofoaiga a faamasino i le nuu o Nifae.",
                "19": "Ma i le amataga o le lona luasefulu ma le valu o tausaga, na faia ai e Moronae ma Teanekuma ma le toatele o kapeteni sili se fono o le taua—i se mea e tatau ona latou faia e faatosina ai sa Lamanā ia o mai e faasaga mai ia te i latou i le taua; po o se togafiti e mafai ai ona latou faamimita ai i latou ia o ese ai mai i o latou ’olomau, ina ia mafai ona latou maua o se tulaga lelei sili atu i luga o i latou, ma toe pulea ai le aai o Moleka.",
                "20": "Ma sa oo ina latou auina atu ni avefeau i le autau a sa Lamanā, ia sa puipuia le aai o Moleka, i lo latou taitai, o lona igoa o Iakopo, e mananao ia te ia, ia o mai ma ana autau e fetaiai ma i latou i luga o fanua laugatasi i le va o aai e lua. Peitai faauta, o Iakopo, o ia o se sa Soramā, sa le fia sau o ia ma lana autau e fetaiai ma i latou i luga o fanua laugatasi.",
                "21": "Ma sa oo ina ua leai se faamoemoe o Moronae, e fetaiai ai ma i latou i luga o ni tulaga tutusa, o lea, na ia manatu ai i se fuafuaga e mafai ona ia maunu ai i fafo sa Lamanā mai i o latou olomau.",
                "22": "O lea na ia faatonu ai Teanekuma ia ona ave se vaega toaitiiti o tagata tau ma savavali ifo latalata i le matafaga; ae o Moronae ma lana autau, sa savavali atu i le po i le vao, i le itu i sisifo o le aai o Moleka; ma o lea, i le aso na sosoo ai, ina ua iloa mai e leoleo a sa Lamanā Teanekuma, sa latou taufetuli ma ta’u atu ia Iakopo, lo latou taitai.",
                "23": "Ma sa oo ina savavali atu autau a sa Lamanā e faasaga ia Teanekuma, na manatu i lo latou toatele o le a latou faatoilalo ai Teanekuma ona o le toaitiiti o le aofai o lana autau. Ma ina ua vaai atu Teanekuma ua o mai autau a sa Lamanā e faasaga mai ia te ia, sa amata ona ia solomuli ifo i tafatafa o le matafaga, i le itu i matu.",
                "24": "Ma sa oo ina ua vaai mai sa Lamanā ua amata ona sola o ia, sa latou lototetele ma tuliloa mai i latou ma le malosi. Ma a’o faapea ona tata’i ese e Teanekuma sa Lamanā o e na latou tuliloa mai i latou ae lē maua, faauta, sa poloai atu Moronae i se vaega o lana autau o e sa faatasi ma ia, e tatau ona savavali atu i le aai, ma fai lea mo latou.",
                "25": "Ma sa faapea ona latou faia, ma fasiotia i latou uma o e sa totoe e puipuia le aai, ioe, i latou uma ia o e sa le mananao e faamatuu atu a latou auupega o taua.",
                "26": "Ma sa faapea ona maua e Moronae le aai o Moleka i se vaega o lana autau, a’o ia savavali atu ma e na totoe e faafetaiai sa Lamanā pe a latou foi mai i le tuliloaina o Teanekuma.",
                "27": "Ma sa oo ina tuliloa e sa Lamanā Teanekuma seia oo ina latou o mai latalata i le aai o Nuumau, ma ona faafetaiai ai lea o i latou e Liae ma se autau toaitiiti, lea sa tuu e puipuia le aai o Nuumau.",
                "28": "Ma o lenei faauta, ina ua vaai mai kapeteni sili o sa Lamanā ua o mai Liae ma lana autau e faasaga mai ia te i latou, sa latou sosola ma le fememeai tele, ina nei maua mai i latou e Liae ae latou te le’i oo i le aai o Moleka; ona sa latou vaivai ona o la latou savaliga, ae o loo malolosi tagata a Liae.",
                "29": "O lenei sa le iloa e sa Lamanā sa i ai Moronae ma lana autau i o latou tua; ma o le mea lava sa latou fefefe i ai o Liae ma ona tagata.",
                "30": "O lenei sa le manao Liae ia maua atu i latou seia oo ina latou fetaiai ma Moronae ma lana autau.",
                "31": "Ma sa oo ina a’o le’i mamao atu le solomuli a sa Lamanā ae ua siomia i latou e sa Nifaē, e tagata o Moronae i le tasi itu, ma tagata o Liae i le isi itu, o tagata uma o e sa faafouina ma faatumuina i le malosi; ae o sa Lamanā sa vaivai lava ona o la latou savaliga umi.",
                "32": "Ma sa poloaiina e Moronae ona tagata ia latou osofaia i latou seia oo ina latou tuu ese a latou auupega o taua.",
                "33": "Ma sa oo ona o Iakopo, o ia o lo latou taitai, ma ona o ia foi o se sa Soramā, ma ona sa ia te ia se agaga lē fiatoilalo, sa ia taitai atu sa Lamanā e tau ma le ita tele e faasaga ia Moronae.",
                "34": "Ona sa i ai Moronae i le auala o la latou savaliga, o lea na gauai ai Iakopo e fasioti i latou ma oso faalava atu ai lona ala e ui atu i le aai o Moleka. Ae faauta, sa sili atu le malolosi o Moronae ma ona tagata; o lea sa latou le solomuli ai mai luma o sa Lamanā.",
                "35": "Ma sa oo ina latou tau i itu uma e lua ma le ita tele; ma sa toatele na fasiotia i itu uma e lua; ioe, ma sa faamanu’alia Moronae ma sa fasiotia Iakopo.",
                "36": "Ma sa faamalosia e Liae lo latou vaega i tua ma le ita tele ma ona tagata malolosi, sa oo ai ina tuuina mai e sa Lamanā sa i le pito i tua a latou auupega o le taua; ae o e na totoe o i latou, ona ua fememeai tele, sa le iloa pe o ese pe osofa’i.",
                "37": "O lenei ina ua vaai Moronae i lo latou fememeai, sa ia fai atu ia te i latou: Afai tou te aumai a outou auupega o taua ma tuu mai, faauta o le a matou tuu le faamasaaina o outou toto.",
                "38": "Ma sa oo ina ua faalogo mai sa Lamanā i nei upu, o o latou kapeteni sili, ma i latou uma o e sa le’i fasiotia, sa o mai i luma ma lafo i lalo a latou auupega o taua, i vae o Moronae, ma poloaiina foi o latou tagata e tatau ona latou faia lea lava mea e tasi.",
                "39": "Ae faauta, sa i ai le toatele sa latou le fia faia; ma o i latou o e sa le fia tuuina mai a latou pelu sa ave ma saisai, ma sa aveese mai ia te i latou a latou auupega o le taua, ma faamalolosia i latou e savavali atu faatasi ma o latou uso i le laueleele o Nuumau.",
                "40": "Ma o lenei o le aofai o pagota o e na ave sa sili atu i lo le aofai o e na fasiotia, ioe, sa sili atu i e na fasia i itu uma e lua."
            },
            "53": {
                "1": "Ma sa oo ina latou tuu ni leoleo e leo pagota sa Lamanā, ma faamalosi i latou e o atu ma tanu o latou tagata oti, ioe, ma tagata oti foi o sa Nifaē o e na fasiotia; ma sa tuu e Moronae tagata e leoleo i latou ao latou faia a latou galuega.",
                "2": "Ma sa alu atu Moronae faatasi ma Liae i le aai o Moleka, ma pulea le aai ma tuu atu ia Liae. O lenei faauta, o Liae lenei o se tagata lea sa faatasi ma Moronae i le vaega tele o ana taua; ma o ia o se tagata e pei lava o Moronae, ma sa laua taufai olioli i le saogalemu o le tasi; ioe, sa taufai pele uma ia i laua le tasi, ma pele foi i tagata uma o Nifae.",
                "3": "Ma sa oo ina ua uma ona tanumia e sa Lamanā o latou tagata oti ma tagata oti foi o sa Nifaē, sa toe faasavavali atu i latou i le laueleele o Nuumau; ma o Teanekuma, e ala mai faatonuga a Moronae, ia amata ona latou galulue i le eliga o se autu faataamilo i le laueleele, po o le aai, o Nuumau.",
                "4": "Ma sa ia faatonu e tatau ona latou fausia se si’ofatafata laau i luga o le itu i totonu o le utu; ma sa latou lafo ae i luga palapala mai le utu e tatao i le siofatafata laau; ma sa faapea ona latou faatonu sa Lamanā e galulue seia oo ina latou siomia le aai o Nuumau faataamilo i se pa malosi o laau ma le eleele, i se maualuga tele lava.",
                "5": "Ma sa avea lenei aai ma olo malosi tele talu mai lena taimi; ma o le aai lenei sa latou leoleoina ai pagota sa Lamanā; ioe, i totonu lava o se pa sa latou faatonu i latou e fausia i o latou lava lima. O lenei sa faamalosia Moronae e faatonu ia faafaigaluega sa Lamanā, ona sa faigofie ona leoleo o i latou ao latou galulue; ona sa ia manaomia ana autau uma pe a tatau ona ia faia se osofaiga i luga o sa Lamanā.",
                "6": "Ma sa oo ina faapea ona maua e Moronae se manumalo i luga o se tasi o autau silisili a sa Lamanā, ma ia maua le aai o Moleka, o se tasi lea o olo sili ona malosi o sa Lamanā i le laueleele o Nifae; ma sa faapea foi ona ia fausia se olo malosi e taofi ai ana pagota.",
                "7": "Ma sa oo ina sa ia le toe taumafai e tau se taua ma sa Lamanā i le tausaga lena; ae sa ia faafaigaluega ona tagata e sauniuni ai mo taua, ioe, ma le faia o olo e leoleo faasaga ia sa Lamanā, ioe, ma le laveaiina foi o o latou tamaitai ma a latou fanau mai le oge ma le puapuaga, ma le sailia o meaai mo a latou autau.",
                "8": "Ma o lenei sa oo ina maua e autau a sa Lamanā sa i le sami i sisifo, i saute, ao toesea Moronae ona o se mea faalilolilo sa i ai i totonu o sa Nifaē, lea na mafua mai ai faatu’iesega i totonu o i latou, ona manumalo ai lea o au a sa Lamanā ia sa Nifaē, ioe, sa oo ina latou maua ai se aofai o o latou aai i le vaega lena o le laueleele.",
                "9": "Ma sa faapea, ona o le amioletonu sa i totonu o i latou lava, ioe, ona o faatu’iesega ma mea faalilolilo sa i totonu o i latou lava, na tuu ai i latou i ni tulaga sili ona tugā.",
                "10": "Ma o lenei faauta, ua ia te au lava ni mea ou te fai atu ai e uiga i le nuu o Amona, o e, i le amataga, o ni sa Lamanā; ae ona o Amona ma ona uso, pe ona o le mana ma le afioga a le Atua, sa liua ai i latou i le Alii; ma sa auina ifo i latou i le laueleele o Sara’emila, ma talu mai le taimi lena o puipuia pea e sa Nifaē.",
                "11": "Ma ona o la latou tautoga, o lea na taofia ai i latou mai i le ava’e o auupega o taua e faasaga i o latou uso; ona sa latou faia se tautoga o le a latou le toe faamasaaina se toto; ma semanu ua fano i latou ona o la latou tautoga; ioe, po ua latou tuu atu i latou lava ia pa’u’ū atu i lima o o latou uso, pe a na leai le mutimutivale ma le alofa tele lea sa ia Amona ma ona uso mo i latou.",
                "12": "Ma ona o lenei pogai na auina ifo ai i latou i le laueleele o Sara’emila; ma ua faapea ona puipuia ai o i latou e sa Nifaē mai i lena lava taimi.",
                "13": "Peitai sa oo ina ua latou vaai atu i le tulaga matautia, ma le tele o puapuaga ma faigata ia na onosaia e sa Nifaē ona o i latou, sa uunaia i latou i le agaalofa ma mananao e ava’e auupega o taua aua le puipuiga o lo latou atunuu.",
                "14": "Ae faauta, ina o le a latou ava’e auupega o taua, sa faalofituina i latou i faatauanauga a Helamana ma ona uso, ona ua fai o le a latou solia le tautoga lea na latou faia.",
                "15": "Ma sa mata’u Helamana ne’i maumau o latou agaga i lo latou faia o lenei mea; o lea o i latou uma o e na ulu atu i lenei feagaiga sa faamalosia e vaai atu i o latou uso o asa atu i o latou puapuaga, i o latou tulaga matautia i le taimi lea.",
                "16": "Ae faauta, sa oo ina sa i ai ia te i latou ni atalii e toatele, o e sa le’i ulu atu i se feagaiga e faapea o le a latou le siitia a’e ia latou auupega o taua e puipui ai i latou lava e faasaga i o latou fili; o lea na latou faapotopoto faatasi ai i latou lava i le taimi lea, le toatele lea o i latou o e sa mafai ona latou ave auupega o taua, ma latou ta’ua i latou lava o sa Nifaē.",
                "17": "Ma sa latou osi se feagaiga e tau mo le saolotoga o sa Nifaē, ioe, e puipui le laueleele e oo lava i le ofoina atu o o latou ola; ioe, sa latou osifeagaiga lava o le a latou le faamatuu atu lava lo latou saolotoga, ae o le a latou tau i tulaga uma e puipui ai sa Nifaē ma i latou lava mai le pologa.",
                "18": "O lenei faauta, e lua afe ia alii talavou sa i ai, o e na ulu atu i lenei feagaiga ma latou ave a latou auupega o taua e puipui ai lo latou atunuu.",
                "19": "Ma o lenei faauta, ona sa le’i avea lava i latou e oo mai i lea taimi ma faalavelave ia sa Nifaē, ua avea nei foi i latou i lenei taimi ma fesoasoani tele; ona sa latou ave a latou auupega o taua, ma sa latou mananao ia avea Helamana ma o latou taitai.",
                "20": "Ma o i latou uma lava o ni alii talavou, ma sa latou matuā totoa i le lototetele, ma malolosi foi ma toaaga; ae faauta, sa le ona pau lea—o i latou o ni alii o e sa faamaoni i taimi uma i soo se mea na faatuatuaina ai i latou.",
                "21": "Ioe, o i latou o ni alii o le upumoni ma le mamalu, ona sa a’oa’oina i latou e tausi i poloaiga a le Atua ma savavali ma le tonu i ona luma.",
                "22": "Ma o lenei sa oo ina savali Helamana e taitai i luma o lana lua afe o fitafita talavou, e lagolago i tagata sa i tuaoi o le laueleele i saute i tafatafa o le sami i sisifo.",
                "23": "Ma sa faapea ona i’u o le lona luasefulu ma le valu o tausaga o le nofoaiga a faamasino i luga o le nuu o Nifae."
            },
            "54": {
                "1": "Ma o lenei sa oo i le amataga o le lona luasefulu ma le iva o tausaga o faamasino, na auina mai ai e Amorona se savali ia Moronae e manao mai ia te ia la te faafesuiai pagota.",
                "2": "Ma sa oo ina lagona e Moronae le olioli tele i lenei talosaga, ona sa ia naunau o mea e manaomia ia sa tuuina atu mo le tausiga o pagota sa Lamanā mo le tausiga o ona lava tagata; ma sa ia naunau foi i ona lava tagata mo le faamalosiga o lana autau.",
                "3": "O lenei sa toatele fafine ma tamaiti sa ave e sa Lamanā, ae sa leai se fafine po o se tamaitiiti i totonu o pagota uma a Moronae, po o pagota o e na ave e Moronae; o lea na mafaufau ai Moronae i se togafiti e maua mai ai le tele o pagota o sa Nifaē mai sa Lamanā, ona e mafai ona fai.",
                "4": "O lea na ia tusi atu ai se tusi, ma auina atu e ala atu i le auauna a Amorona, o ia lava lea na aumaia le tusi ia Moronae. O lea o upu nei na ia tusi atu ia Amorona, e faapea:",
                "5": "Faauta, Amorona, ua ou tusi atu lava ia te oe e uiga i lenei taua ua e sii mai e faasaga i lo’u nuu, po o lea na sii mai e lou uso e faasaga ia te i latou, ma lea ua e gauai ia faaauau pea ina ua mavae lona oti.",
                "6": "Faauta, ou te fia faamatala atu lava ia te oe e uiga i le faamasinotonu a le Atua, ma le pelu o lona toasa malosi aoao, lea ua tautau ifo i ou luga, vagana ai ua e salamo ma faafoi atu au autau i o outou lava laueleele, po o le laueleele ua outou maua, le laueleele lea o Nifae.",
                "7": "Ioe, ou te fia faamatala atu ia te oe nei mea pe a na fai e mafai ona e faalogo mai i ai; ioe, ou te fia faamatala atu ia te oe e uiga i le seoli mata’utia lena o loo faatalitali mai e tali tagata fasioti tagata faapena e pei ona i ai oe ma lou uso, vagana ai ua e salamo ma aveese ou faamoemoega fasioti tagata, ma fo’i atu ma au autau i o outou lava laueleele.",
                "8": "Ae ona sa e teteeina muamua nei mea, ma e tau e faasaga i tagata o le Alii, ua faapea lava ona ou manatu o le a e toe faia foi lenei mea.",
                "9": "Ma o lenei faauta, ua matou sauni e tali outou; ioe, ma vagana ai ua e aveese ou faamoemoega, faauta, o le a e to ifo i lalo le toasa o le Atua lena o le ua e teena, i o outou luga, e oo lava i le faaumatiaina atoa o outou.",
                "10": "Ae, e pei ona soifua le Alii, o le a o atu a matou autau i o outou luga, vagana ai ua outou o ese, ma o le a le pine ai ona asia o outou i le oti, ona o le a matou toe maua o matou aai ma o matou laueleele; ioe, ma o le a matou taofi mau la matou tapuaiga ma le savali a lo matou Atua.",
                "11": "Ae faauta, ou te manatu ua leai se aoga ou te tautala atu ai ia te oe e uiga i nei mea; po o i lo’u manatu o oe o se tama a seoli; o lea o le a ou faaiu ai la’u tusi i le ta’u atu ia te oe ou te le fia faafesuiai pagota, vagana ai ua faia i luga o tulaga o lou tatala mai o se tane ma lana ava ma lana fanau, mo se pagota e toatasi; afai o le tulaga lenei e te faia ai, o le a ou faafesuiai.",
                "12": "Ma faauta, afai e te le faia lenei mea, o le a ou alu atu faatasi ma a’u autau e faasaga ia te oe; ioe, o le a ou faaauupegaina foi o’u fafine ma o’u tamaiti, ma o le a ou alu atu e faasaga ia te oe, ma o le a ou mulimuli atu ia te outou e oo atu lava i lo outou lava laueleele, le laueleele lava lea o lo matou uluai tofi; ioe, ma o le toto mo le toto, ioe, ola mo le ola; ioe, ma o le a ou tau ma oe seia oo ina faaumatia ese oe mai luga o le fogaeleele.",
                "13": "Faauta, ua ou ita, ma lo’u nuu foi; ua outou saili e fasioti i matou, ae ua na’o na matou saili e puipui i matou lava. Ae faauta, afai tou te saili pea e faaumatia i matou, o le a matou saili e faaumatia outou; ioe, ma o le a matou saili lo matou laueleele, le laueleele lea o lo matou uluai tofi.",
                "14": "O lenei ua ou faai’u la’u tusi. O a’u o Moronae; o a’u o se taitai o tagata o sa Nifaē.",
                "15": "O lenei sa oo ina ua maua e Amorona lenei tusi, sa ita o ia; ma sa ia tusi mai se isi tusi ia Moronae, ma o upu nei sa ia tusia, fai mai:",
                "16": "O a’u o Amorona, o le tupu o sa Lamanā; o a’u o le uso o Amalekia o le na outou fasiotia. Faauta, o le a ou tauia lona toto i ou luga; ioe, ma o le a ou alu atu i o outou luga faatasi ma a’u autau, ona ou te le fefe i au taufaamatau.",
                "17": "Aua faauta, sa fai e o outou tamā le sesē i o latou uso, sa oo ina latou faoa mai ia i latou la latou aia i le malo, ae o se mea e aia tonu i ai i latou.",
                "18": "Ma o lenei faauta, afai tou te tuu i lalo a outou auupega o taua, ma tuu mai outou lava e pulea e i latou o e e ona moni lava le malo, ona ou faatonu lea o o’u tagata ia tuu i lalo a latou auupega o taua ma o le a le toe tau.",
                "19": "Faauta, ua e manava mai le taufaamatau e tele e faasaga ia te au ma o’u tagata; ae faauta, matou te le fefefe i au taufaamatau.",
                "20": "Ae ui i lea, o le a ou tuu atu e faafesuiai pagota e tusa ma lau talosaga, ma le fiafia, ina ia mafai ona ou faasaoina a’u meaai mo a’u tagata tau; ma o le a matou sii atu se taua o le a faavavau, a le pulea ai sa Nifaē i la matou pule o le a tineia ai i latou e faavavau.",
                "21": "Ma e faatatau i le Atua lena na e fai mai ua matou teena, faauta, ua matou le iloa se tagata faapena; pe o outou foi; peitai afai e i ai se tagata faapena, matou te le iloa ae pe na ia faia foi i matou e pei o outou.",
                "22": "Ma afai e faapea ua i ai se tiapolo ma se seoli, faauta, pe na te le auina atu ea oe iina e nonofo faatasi ai ma lo’u uso, o le na outou fasiotia, o le na e tau faaataata mai ua alu atu o ia i se nofoaga faapena? Ae faauta ua le afaina ia mea.",
                "23": "O a’u o Amorona, ma o se tupuga mai ia Sorama, o le na faamalosi e o outou tamā ma aveese mai i Ierusalema.",
                "24": "Ma faauta nei, o a’u o se sa Lamanā toa; faauta, ua sii le taua lenei e taui ai sesē na latou faia, ma taofi ma maua mai ai a latou aia i le malo; ma ua ou faai’u la’u tusi ia Moronae."
            },
            "55": {
                "1": "O lenei sa oo ina ua maua e Moronae lenei tusi sa atili ita o ia, ona sa ia iloa ua iloa lelei lava e Amorona lona lava pepelo; ioe, sa ia iloa ua iloa e Amorona e le o se faamoemoe ua tonu lea na ala ai ona ia sii mai le taua e faasaga i le nuu o Nifae.",
                "2": "Ma sa ia fai mai: Faauta, o le a ou le faafesuiai pagota ma Amorona vagana ai ua ia aveese lona faamoemoe, e pei ona ou fai atu ai i la’u tusi; ona o le a ou le tuu atu ia te ia ia toe maua e ia se malosi e sili atu nai lo lea ua ia maua.",
                "3": "Faauta, ua ou iloa le nofoaga lea ua leoleo ai e sa Lamanā o’u tagata o e ua latou ave faapagota; ma talu ai ona ua le tuu mai ia te a’u e Amorona e tusa ai ma la’u tusi, faauta, o le a ou avatu ia te ia e tusa ai ma a’u upu; ioe, o le a ou saili e faaoo atu le oti i totonu o i latou seia latou aioi mai mo le filemu.",
                "4": "Ma o lenei sa oo ina ua uma ona fai atu e Moronae nei upu, sa ia faatonu atu ia faia se suesuega i totonu o ona tagata, atonu e maua ai e ia se tagata na tupuga mai ia Lamana i totonu o i latou.",
                "5": "Ma sa oo ina latou maua se tasi, o lona igoa o Lamana; ma o ia o se tasi o auauna a le tupu o le na fasioti e Amalekia.",
                "6": "O lenei sa faatonu e Moronae ia Lamana ma se vaega toaitiiti o ona tagata ia o atu i leoleo o e sa leoleoina tagata sa Nifaē.",
                "7": "O lenei sa leoleoina tagata sa Nifaē i le aai o Kita; o lea na tofia ai Lamana e Moronae ma faatonu e tatau ona o atu se vaega toaitiiti o tagata faatasi ma ia.",
                "8": "Ma ina ua oo i le afiafi sa alu atu Lamana i leoleo o e na leoleoina tagata sa Nifaē, ma faauta, sa latou vaai mai ua alu atu o ia, ma sa latou valaau mai ia te ia; ae sa ia fai atu ia te i latou: aua tou te fefefe; faauta, o au o se sa Lamanā. Faauta, ua matou sosola mai sa Nifaē, ma o loo momoe i latou; ma faauta ua matou aveina ni a latou uaina ma ua matou aumaia faatasi ma i matou.",
                "9": "O lenei ina ua faalogo mai sa Lamanā i nei upu, sa latou talia o ia ma le olioli; ma sa latou fai mai ia te ia: Tuu mai ia ia i matou sina vaega o a tou uaina, sei o matou inu; ua matou fiafia ua faapea ona outou aumai o le uaina faatasi ma outou ona ua matou vaivai.",
                "10": "Peitai sa fai atu Lamana ia te i latou: Tatou taofi a tatou uaina se’i tatou o atu i le taua e faasaga ia sa Nifaē. Ae o nei upu ua fai ma mea ua atili ai ona latou mananao e inu i le uaina;",
                "11": "Ona sa latou fai mai: Ua matou vaivai, o lea se’i tuu mai se’i o matou inu sina uaina, ma mo sina taimi ona tatou maua lea o le uaina mo a matou meaai, ia o le a faamalosia ai i matou e o atu e faasaga ia sa Nifaē.",
                "12": "Ma sa fai atu Lamana ia te i latou: E mafai ona outou faia e tusa ai ma o outou manao.",
                "13": "Ma sa oo ina latou inu saoloto i le uaina; ma sa lelei i la latou tofo, o lea sa latou inu saoloto atili ai i ai; ma sa malosi le uaina, ona sa saunia i lona malosi atoatoa.",
                "14": "Ma sa oo ina latou inu ma fiafia, ma ua fai fai ua latou onana uma.",
                "15": "Ma o lenei ina ua vaai atu Lamana ma ona tagata ua latou onanā uma, ma ua momoe gagase, sa latou toe foi mai ia Moronae ma ta’u mai ia te ia mea uma na tutupu.",
                "16": "Ma o lenei sa tusa lenei mea ma le fuafuaga a Moronae. Ma sa saunia e Moronae ona tagata ma auupega o taua; ma sa ia alu atu i le aai o Kita, a’o momoe gase ma onanā sa Lamanā, ma ua lafo atu auupega o taua i totonu i pagota, sa oo ina faaauupegaina uma ai i latou;",
                "17": "Ioe, e oo lava i o latou fafine, ma i latou uma o a latou fanau, le toatele lea sa mafai ona faaaoga se auupega o taua, ina ua faaauupegaina e Moronae ia pagota uma; ma o na mea uma sa faia ma le matuā leai o se pisa.",
                "18": "Ae a na latou fafagua sa Lamanā, faauta ua latou onanā, ma po ua mafai e sa Nifaē ona fasioti i latou.",
                "19": "Ae faauta, e le o le mea lea sa manao i ai Moronae; sa le fiafia o ia i le fasioti tagata po o le faamasaatoto, ae sa fiafia o ia i le faaolaina o ona tagata mai faafanoga; ma ina ia le aumaia e ia i ona lava luga le faamasinoletonu, o le pogai lea na le manao ai o ia e pa’u’ū ifo i luga o sa Lamanā ma faaumatia i latou a’o latou onanā.",
                "20": "Ae ua ia maua mea sa manao i ai; ona ua ia faaauupegaina na pagota sa Nifaē o e sa i totonu o pa o le aai, ma tuu atu ia te i latou le malosi latou te maua ai vaega na sa i totonu o pa.",
                "21": "Ma ona ia faatonu lea o tagata o e sa faatasi ma ia, ia solomuli mai i tua i se va mai ia te i latou, ma si’o autau a sa Lamanā.",
                "22": "O lenei faauta sa faia lenei mea i le po, sa oo ina ua ala mai sa Lamanā i le taeao sa latou vaai atu ua siomia i latou e sa Nifaē i fafo, ma ua faaauupegaina o latou pagota i totonu.",
                "23": "Ma sa faapea ona latou vaai atu ua umia e sa Nifaē le pule i luga o i latou; ma i ia tulaga sa oo ina latou iloa ai e le tatau ona latou tau ma sa Nifaē; o lea na faatonu ai e o latou kapeteni sili ia aumaia a latou auupega o taua, ma sa latou aumaia ma lafo atu i vae o sa Nifaē, ma aioi mai ina ia alofagia i latou.",
                "24": "O lenei faauta, o le manao lenei sa ia Moronae. Sa ia ave i latou faapagota o le taua, ma pulea le aai, ma faatonu atu ia tatala saoloto pagota uma, o e o lo sa Nifaē; ma sa latou auai i le autau a Moronae, ma sa avea ma malosiaga tele i lana autau.",
                "25": "Ma sa oo ona ia faatonu atu e tatau ona ave sa Lamanā, o e na ia ave faapagotaina, ma amata ona latou faia se galuega o le faamalolosi o olo faataamilo i le aai o Kita.",
                "26": "Ma sa oo ina ua uma ona ia faamalosia o le aai o Kita, e tusa ma mea na ia manao i ai, sa ia faatonu atu e tatau ona ave ana pagota i le aai o Nuumau; ma sa ia leoleoina foi lena aai i se autau malosi tele.",
                "27": "Ma sa oo ina latou fai, e ui i ala faitogafiti uma a sa Lamanā, taofi ma puipui pagota uma o e na latou aveina, ma tausi foi laueleele ma itu lelei uma na latou toe maua.",
                "28": "Ma sa oo ina amata ona toe manumalo sa Nifaē, ma toe maua mai a latou aia ma o latou faamanuiaga.",
                "29": "E tele taimi sa taumafai ai sa Lamanā e siomia i latou i le po, ae i nei taumafaiga sa aveesea ai faapagota le toatele mai ia i latou.",
                "30": "Ma e tele taimi sa latou taumafai ai e avatu a latou uaina ia sa Nifaē, ina ia mafai ai ona latou faaumatia o i latou i mea oona po o le onanā.",
                "31": "Ae faauta, sa le tuai ona manatua e sa Nifaē le Alii lo latou Atua i lenei lo latou taimi o puapuaga. Sa le mafai ona maua i latou ia latou mailei; ioe, sa latou le fia inuina a latou uaina, vagana ua latou avatu muamua i ni isi o pagota sa Lamanā.",
                "32": "Ma sa faapea ona latou faaeteete ina ia leai se mea oona e avatu i totonu o i latou; aua afai e onā le sa Lamanā i la latou uaina e onā ai foi le sa Nifaē; ma sa faapea ona latou tofo i a latou ava malolosi uma.",
                "33": "Ma o lenei sa oo ina tatau ia Moronae ona faia ni sauniuniga e osofai ai le aai o Morianetona; aua faauta, ua tuiolo faamalosi e sa Lamanā, e ala ia latou galuega, le aai o Morianetona seia oo ina avea ma olo sili ona malosi.",
                "34": "Ma sa faaauau ona latou aumai pea o autau fou i totonu o lena aai, ma oloa fou foi o mea manaomia.",
                "35": "Ma sa faapea ona i’u o le tausaga e luasefulu ma le iva o le nofoaiga a faamasino i luga o le nuu o Nifae."
            },
            "56": {
                "1": "Ma o lenei sa oo i le amataga o le tausaga e tolusefulu o le nofoaiga a faamasino, i le aso lona lua o le masina muamua, na maua ai e Moronae se tusi mai ia Helamana, sa faamatala mai ai mataupu o le nuu i lena vaega o le laueleele.",
                "2": "Ma o upu nei na ia tusia, fai mai: Lo’u uso pele e, o Moronae, i la le Alii e faapea foi i puapuaga o o tatou taua; faauta, lo’u uso pele e, ua ia te au lava ni mea e faamatala atu ia te oe e uiga i la tatou taua i lenei vaega o le laueleele.",
                "3": "Faauta, o le lua afe o atalii o tagata ia o e na aumai e Amona mai le laueleele o Nifae—o lenei, ua e silafia o i latou ia o suli o Lamana, o lē o le atalii matua o lo tatou tamā o Liae;",
                "4": "O lenei e le manaomia ona ou toe faamatala atu ia te oe e uiga ia latou uputuu po o lo latou le talitonu, ona ua e silafia lelei e uiga i ia mea uma—",
                "5": "O lea ua lava ai ia te a’u ona ou faamatala atu ia te oe, o le lua afe o ia alii talavou ua latou ave ia latou auupega o taua, ma ua mananao ia avea a’u ma o latou ta’ita’i; ma ua matou o mai e puipui lo tatou atunuu.",
                "6": "Ma o lenei ua e silafia foi e uiga i le feagaiga lea na faia e o latou tamā, o le a latou le toe ave a’e lava ia latou auupega o taua e faasaga i o latou uso e faamasaa le toto.",
                "7": "Ae i le tausaga e luasefulu ma le ono, ina ua latou vaai i o tatou puapuaga ma o tatou fitā mo i latou, sa toetoe ina a latou solia le feagaiga lea sa latou faia ma ave a’e ia latou auupega o taua mo lo tatou puipuiga.",
                "8": "Peitai sa ou le tuu i latou ia latou solia lenei feagaiga ua latou faia, i le manatu o le a faamalosia i matou e le Atua, o le a matou le mafatia tele ai ona o le tausia o le tautoga lea na latou faia.",
                "9": "Ae faauta, o se tasi lenei o mea e mafai ona tatou maua ai le olioli tele. Auā faauta, i le tausaga e luasefulu ma le ono, o a’u, o Helamana, sa ou savali atu e ta’imua i nei alii talavou e lua afe, i le aai o Iutaia, e fesoasoani ia Anetipa, o le na e tofia e avea ma ta’ita’i i tagata o le vaega lena o le laueleele.",
                "10": "Ma sa ou faaopoopo atu i ai ou atalii e lua afe, (ona ua latou agavaa e ta’ua o atalii) i le autau a Anetipa, ma o se malosi lea sa olioli tele ai Anetipa; auā faauta, sa faaitiitia lana autau e sa Lamanā, ona sa fasiotia e a latou autau se aofai toatele o o tatou tagata, o se pogai lea tatou te faanoanoa ai.",
                "11": "Ae ui i lea, e mafai ona tatou faamafanafanaina i tatou lava i le mataupu lenei, ua feoti i latou ona o lo latou atunuu ma lo latou Atua, ioe, ma ua latou fiafia.",
                "12": "Ma ua taofia foi e sa Lamanā le toatele o pagota, o i latou uma o e o kapeteni sili, ona sa latou le faaolaina ni isi sa ese mai ai. Ma ua matou manatu o loo i ai nei i latou i le taimi nei i le laueleele o Nifae; o lea lava pe afai e lei fasiotia i latou.",
                "13": "Ma lenei foi, o aai nei ua maua e sa Lamanā e ala i le faamasaaina o le toto o le toatele o o tatou tagata totoa:",
                "14": "O le laueleele o Maneti, po o le aai o Maneti, ma le aai o Seseroma, ma le aai o Kumenae, ma le aai o Anetipara.",
                "15": "Ma o aai nei sa latou maua ina ua ou taunuu atu i le aai o Iutaia; ma sa ou maua atu Anetipa ma ona tagata o galulue ma lo latou malosi e tuiolo le aai.",
                "16": "Ioe, ma sa vaivai i latou i le tino faapea foi i le agaga, ona sa latou tau malolosi i le ao ma galulue i le po e taofimau o latou aai; ma sa faapea ona latou mafatia i puapuaga tetele uiga eseese.",
                "17": "Ma o lenei sa latou gauai ia latou manumalo i lenei nofoaga, pe feoti ai; o lea atonu e oo ifo i lou finagalo le manatu fiafia, o lenei autau toaitiiti na ou aumai faatasi ma a’u, ioe, o o’u atalii ia, na oo ifo ai ia te i latou le faamoemoe malosi ma le olioli tele.",
                "18": "Ma o lenei sa oo ina vaai mai sa Lamanā ua maua e Anetipa se faamalosiga tele i lana autau, sa taofi faamalosia i latou i ni faatonuga mai ia Amorona, ia aua nei o mai e faasaga i le aai o Iutaia, pe faasaga mai ia i matou, e tau.",
                "19": "Ma sa faapea ona faapitoa i matou e le Alii; auā a na latou o mai i luga o i matou i lo matou vaivai lea, atonu po ua mafai ona latou faaumatia si a matou autau toaitiiti; peitai sa faapea ona faasaoina o i matou.",
                "20": "Sa poloaiina i latou e Amorona ia latou taofimau aai ia ua latou ave. Ma sa faapea ona iu o le tausaga e luasefulu ma le ono. Ma i le amataga o le tausaga e luasefulu ma le fitu na matou saunia ai lo matou aai ma i matou lava mo le puipuiga.",
                "21": "O lenei sa matou mananao ia o mai sa Lamanā ia i matou; ona sa matou le mananao e fai se osofaiga i luga o i latou i o latou olo malolosi.",
                "22": "Ma sa oo ina matou tuu ni sipai faataamilo, e vaavaai gaoioiga a sa Lamanā, ina ia le mafai ona latou sopoia ane i matou i le po po o le ao e fai se osofaiga i luga o isi o tatou aai sa i le itu i matu.",
                "23": "Ona sa matou iloa, sa le lava le malosi sa i ai ia i latou sa i totonu o ia aai, e faafetaiai ai i latou; o lea na matou mananao ai, afai latou te pasi ane ia i matou, o le a matou pa’u’ū ifo i luga o i latou mai i o latou tua, ma faapea ona aveina ai i latou mai tua ma faafetaiai ai i latou i luma, i le taimi e tasi. Sa matou manatu e mafai ona matou faatoilaloina i latou; ae faauta, sa matou faanoanoa i lo matou mananao lea.",
                "24": "Sa latou fefefe e pasi ane ia i matou faatasi ma la latou autau atoa, pe sa latou totoa foi e o ane ma na’o se vaega, ne’i le lava lo latou malosi, ma latou pa’u’ū ai.",
                "25": "Pe sa latou totoa foi e savavali i lalo e faasaga i le aai o Sara’emila; pe sa latou totoa foi e sopo le mata o le vaitafe o Saitonu, i luga atu i le aai o Nifaea.",
                "26": "Ma sa faapea, faatasi ma a latou autau, ona latou gauai e taofimau aai ia ua latou ave.",
                "27": "Ma o lenei sa oo i le masina lona lua o le tausaga nei, na aumai ai ia te i matou ni meaai ma isi mea e tele mai tamā o o’u atalii na e lua afe.",
                "28": "Ma sa auina mai foi ia te i matou ni tagata e lua afe mai le laueleele o Sara’emila. Ma sa faapea ona matou saunia ai faatasi ma le sefulu afe o tagata, ma meaai mo i latou, ma mo a latou avā foi ma a latou fanau.",
                "29": "Ma o sa Lamanā, ina ua faapea ona vaai mai i le faatoateleina o a matou autau i aso taitasi, ma le taunuu mai o meaai mo lo matou tausiga, sa amata ona latou matatau, ma amata ona latou faataalise ane, e taofi lo matou mauaina o meaai ma le malosi, pe a mafai.",
                "30": "O lenei ina ua matou vaai atu ua amata ona tupu ae o le popole o sa Lamanā i lenei mea, sa matou mananao e aumai se togafiti e faaaoga ia te i latou; o lea na poloai mai ai Anetipa e tatau ia te au, faatasi ma ou atalii laiti, ona matou savavali atu i se aai tuaoi mai, e peiseai o lo o matou avatu ni meaai i se aai tuaoi.",
                "31": "Ma sa faatonu i matou ia savavali atu latalata ane i le aai o Anetipara, e peiseai o loo matou malaga atu i le aai i tala atu, i tuaoi i tafatafa o le matafaga.",
                "32": "Ma sa oo ina matou savavali atu, e peiseai ua faatasi ma mea matou te manaomia, e o atu ai i lena aai.",
                "33": "Ma sa oo ina savavali atu Anetipa ma se vaega o lana autau, ae tuu le vaega na totoe e tausi le aai. Peitai sa le savali atu o ia seia mavae ona ou alu atu faatasi ma lau autau toaitiiti, ma taunuu latalata atu i le aai o Anetipara.",
                "34": "Ma o lenei, o le aai o Anetipara sa faamautu ai le autau sili ona malosi a sa Lamanā; ioe, le autau sili ona toatele lea.",
                "35": "Ma sa oo ina ua ta’u atu ia te i latou e a latou sipai, sa latou o mai ma la latou autau ma savavali faasaga mai ia te i matou.",
                "36": "Ma sa oo ina matou sosola ese mai i o latou luma, e agai atu i matu. Ma sa faapea ona matou tata’i ese o le autau sili ona malosi a sa Lamanā;",
                "37": "Ioe, i se va mamao tele lava, sa oo ina ua latou vaai mai i le autau a Anetipa ua tuliloa atu i latou, ma lo latou malosi, sa latou le liliu i le itu taumatau po o le itu tauagavale, a ua tuli mai pea la latou savaliga i se ala sao e tuli mai i matou; ma sa matou manatu, o lo latou faamoemoe ia latou fasioti i matou ae lei maua mai i latou e Anetipa, ma o lo latou faamoemoe lea ina ia le mafai ona siomia i latou e o matou tagata.",
                "38": "Ma o lenei o Anetipa, ina ua vaai mai i lo matou tulaga mata’utia, sa faatelevave mai le savaliga a lana autau. Ae faauta, sa po; o lea na latou le maua mai ai i matou, pe na maua mai ai foi i latou e Anetipa; o lea na matou tolauapi ai mo le po.",
                "39": "Ma sa oo ina ae lei tafa mai ata o le taeao, faauta, ua tuliloa mai i matou e sa Lamanā. O lenei sa le lava lo matou malosi e tau ai ma i latou; ioe, sa ou le manao e tuu o’u atalii laiti ia pa’u’ū atu i o latou lima; o lea na alu ai pea la matou savaliga, ma sa alu la matou savaliga i le vao.",
                "40": "O lenei sa latou fefefe e liliu i le itu taumatau po o le itu tauagavale ina nei siomia i latou; pe sa ou manao foi e liliu i le itu taumatau po o le itu tauagavale ina nei o latou maua mai a’u, ona sa le mafai ona matou tutulai faasaga atu ia te i latou, e aunoa ma le fasiotia o i matou, ma latou sosola ai; ma sa faapea ona matou sosola ai i le aso atoa lena i le vao, sa oo lava ina ua pogisa.",
                "41": "Ma sa oo ina toe faapea foi, ina ua susulu mai le malamalama o le taeao sa matou vaai atu ua i o matou luga sa Lamanā, ma sa matou sosola ese mai i o latou luma.",
                "42": "Peitai sa oo ina sa lei mamao ona latou tuliloa mai o i matou ae ua latou taofi; ma o le taeao lea o le aso lona tolu o le masina lona fitu.",
                "43": "Ma o lenei, pe sa maua mai i latou e Anetipa sa matou le iloa, ae sa ou fai atu i ou tagata: Faauta, tatou le iloa ae pe ua latou taofi mo le faamoemoe ia tatou o atu e faasaga ia te i latou, ina ia latou maua ai i tatou i la latou mailei;",
                "44": "O lea ou atalii e, pe ni a fa outou, tou te fia o atu ea e faasaga ia te i latou i le taua?",
                "45": "Ma o lenei ou te fai atu ia te oe, lou uso pele e Moronae, ou te lei vaaia lava se lototetele tele faapea, leai, e lei vaaia lava i totonu o sa Nifaē atoa.",
                "46": "Ona talu mai le taimi na ou ta’ua ai i latou o ou atalii, (ona sa laiti lava i latou uma) sa faapea lava ona latou fai mai ia te au: Tamā e, faauta ua faatasi mai lo tatou Atua ma i tatou, ma o le a ia le tuua ia tatou pa’u’ū; o lea ia tatou o atu; tatou te le fasiotia o tatou uso pe afai latou te tuu pea i tatou; o lea ia tatou o atu ai, ina nei o latou faatoilaloina le autau a Anetipa.",
                "47": "O lenei latou te le’i tau lava, peitai sa latou le fefefe i le oti; ma sa sili atu ona latou mafaufau i le saolotoga o o latou tamā nai lo o latou ola; ioe, sa aoaoina i latou e o latou tinā, e faapea afai latou te le masalosalo, o le a laveaiina i latou e le Atua.",
                "48": "Ma sa latou faamatala mai ia te au upu a o latou tinā, e faapea: Matou te le masalosalo lava sa mautinoa lena mea e o matou tinā.",
                "49": "Ma sa oo ina ou toe liliu mai faatasi ma la’u lua afe e faasaga ia sa Lamanā o e sa tuli maia i matou. Ma o lenei faauta, sa maua mai i latou e autau a Anetipa, ma sa amata ai se taua matautia tele.",
                "50": "Ona o le vaivai o le autau a Anetipa, ona o la latou savaliga umi i le va o se taimi puupuu lava, sa tauau o le a pa’u’ū atu i lima o sa Lamanā; ma a na ou le toe liliu mai faatasi ma la’u lua afe po ua latou maua lo latou faamoemoe.",
                "51": "Ona ua pa’ū Anetipa i le pelu, ma le toatele o ona taitai, ona o lo latou vaivai, lea na pogai mai i le vave o la latou savaliga—o lea o tagata a Anetipa, ina ua fememeai ona o le pa’u’ū o o latou taitai, sa amata ona solomuli i luma o sa Lamanā.",
                "52": "Ma sa oo ina lototele sa Lamanā, ma amata ona tuliloa i latou; ma sa faapea ona tuliloa i latou e sa Lamanā ma le malosi tele ae oo mai loa Helamana i o latou tua faatasi ma lana lua afe, ma amata ona matua fasioti ia te i latou, sa oo ina ua taofi le autau atoa a sa Lamanā ma liliu ae ia Helamana.",
                "53": "O lenei ina ua vaai mai tagata a Anetipa ua toe liliu i tua sa Lamanā, sa latou faapotopoto faatasi o o latou tagata ma ua toe o mai i muliau o sa Lamanā.",
                "54": "Ma o lenei sa oo ina o i matou, o tagata a Nifae, o tagata a Anetipa, ma au faatasi ma la’u lua afe, sa matou siomia sa Lamanā, ma fasioti i latou; ioe, sa oo ina faamalosia i latou e tuu mai a latou auupega o taua ma i latou lava foi, o ni pagota o le taua.",
                "55": "Ma o lenei sa oo ina ua uma ona latou faaifo mai i latou lava ia te i matou, faauta, sa ou faitauina ia alii talavou o e na tau faatasi ma a’u, ma lo’u fefe nei toatele i latou ua fasiotia.",
                "56": "Ae faauta, i lo’u olioli tele, sa leai se tasi o i latou na pa’ū i le eleele; ioe, ma sa latou tau e peiseai ma le malosi o le Atua; ioe, e lei iloa ni tane ua tau ma le malosi faavavega faapea; ma sa latou pa’u’ū ifo i luga o sa Lamana faatasi ma le mana malosi faapea, sa latou faamatatauina i latou; ma o le pogai lea na tuu mai ai e sa Lamanā i latou lava o ni pagota o le taua.",
                "57": "Ma ona sa le i ai ia i matou se nofoaga mo a matou pagota, e mafai ona matou leoleoina ai i latou e taofi ai i latou mai autau a sa Lamanā, o lea na matou auina atu ai i latou i le laueleele o Sara’emila, ma se vaega o tagata na a Anetipa o e sa lei fasiotia, faatasi ma i latou; ae o le vaega na totoe sa ou avea ma faatasi mai i latou i au sa Amonā talavou, ma toe alu i tua la matou savaliga i le aai o Iutaia."
            },
            "57": {
                "1": "Ma o lenei, sa oo ina ou maua se tusi mai ia Amorona, le tupu, fai mai e faapea afai ou te tuu atu pagota ia o le taua o e na matou ave, o le a ia tuu mai le aai o Anetipara ia te i matou.",
                "2": "Peitai sa ou auina atu se tusi i le tupu, ua matou mautinoa ua lava a matou autau e ave faamalosi ai le aai o Anetipara; ma o le tuuina atu o pagota mo lena aai ua matou manatu ia i matou lava e le o se mea poto, ma ua nao le faafesuiai o pagota matou te tuu atu ai a matou pagota.",
                "3": "Ma sa le talia e Amorona lau tusi, ona sa musu o ia e faafesuiai pagota; o lea na matou amata ai ona faia o sauniuniga matou te o atu ai e faasaga i le aai o Anetipara.",
                "4": "Peitai sa tuua e tagata o Anetipara le aai, ma sa sosola atu i isi o latou aai, ia sa latou mauaina, e tuiolo i latou; ma sa faapea ona pa’ū mai ai o le aai o Anetipara i o matou lima.",
                "5": "Ma sa faapea ona i’u o le tausaga e luasefulu ma le valu o le nofoaiga a faamasino.",
                "6": "Ma sa oo i le amataga o le tausaga e luasefulu ma le iva, sa matou maua ai se oloa o mea manaomia, ma se faaopoopoga foi i la matou autau, mai le laueleele o Sara’emila, ma mai i le laueleele faataamilo, i le aofai o le ono afe alii, e ese mai i le onosefulu o atalii o sa Amonā, o e na o mai e faatasi ma o latou uso, o la’u au toaitiiti lea e lua afe. Ma o lenei faauta, sa matou malolosi, ioe, ma sa matou maua foi le tele o mea manaomia na aumai ia te i matou.",
                "7": "Ma sa oo ina matou mananao e tau se taua ma le autau lea sa tuu e puipuia le aai o Kumenae.",
                "8": "Ma o lenei faauta, o le a ou faaali atu ia te oe sa lei umi ae matou faataunuuina lo matou faamoemoe; ioe, faatasi ma la matou autau malosi, pe faatasi ma se vaega o la matou autau malosi, sa matou siomia ai, i le po, le aai o Kumenae, i se taimi puupuu ae lei oo i le taimi sa faapea o le a latou maua ai se oloa o mea manaomia.",
                "9": "Ma sa oo ina matou tolauapi faataamilo i le aai mo le tele o po; ae sa matou momoe ma a matou pelu, ma faatutū ni leoleo, ina ia le mafai ona o mai sa Lamanā i luga o i matou i le po ma fasioti i matou, o se mea sa latou taumafaia i le tele o taimi; peitai o le tele o taimi na latou taumafaia ai lenei mea na faamasaa ai o latou toto.",
                "10": "Ina ua mavae se taimi, sa oo ina taunuu ane a latou meaai, ma sa toeitiiti o latou ulu ane i le aai i le po. Ae o i matou, ua le o ni sa Lamanā, ae o ni sa Nifaē; o lea, na matou ave ai i latou ma a latou meaai.",
                "11": "Ma e ui ina vavae ese sa Lamanā mai mea e tausi ai i latou i lenei ala, sa latou gauai pea e taofi le aai; o lea sa tatau ai ona matou ave o ia meaai ma auina atu i Iutaia, ma a matou pagota i le laueleele o Sara’emila.",
                "12": "Ma sa oo ina sa lei tele ni aso na mavae, ae amata ona aveese o faamoemoega uma o sa Lamanā mo se fesoasoani; o lea na latou faamatuu mai ai le aai i o matou lima; ma sa faapea ona matou faataunuuina o a matou fuafuaga mo le mauaina o le aai o Kumenae.",
                "13": "Peitai sa oo ina matuā toatele na’uā a matou pagota, e ui i le toatele o lo matou aofai, sa tatau ia i matou ona faaaoga la matou autau atoa e leoleo i latou, po o le fasioti o i latou.",
                "14": "Auā faauta, e sosola i fafo le toatele o i latou, ma tau i maa, ma uatogi, po o soo se mea sa mafai ona latou uu i o latou lima, sa oo ina matou fasiotia ai le sili atu i le lua afe o i latou ina ua uma ona latou faamatuu mai o i latou lava o ni pagota o taua.",
                "15": "O lea sa tatau ai ia i matou, ona matou faaumaina o latou ola, pe leoleo i latou, ma le pelu i le lima, i lalo i le laueleele o Sara’emila; ma o a matou meaai foi sa le sili atu mai mea sa lava mo o matou lava tagata, e ui i meaai ia na matou avea mai ia sa Lamanā.",
                "16": "Ma o lenei, i ia tulaga ogaoga, sa avea ai ma mataupu mamafa tele le filifili o se mea e tatau ona fai e uiga i nei pagota o le taua; ae ui i lea, sa tonu ia i matou e auina atu i latou i lalo i le laueleele o Sara’emila; o lea na matou filifilia ai se vaega o a matou tagata, ma tuu atu ia i latou le vaaiga o a matou pagota e o ifo i le laueleele o Sara’emila.",
                "17": "Ae sa oo i le aso na sosoo ai, sa latou toe foi mai. Ma o lenei faauta, sa matou lei fesili atu ia i latou e uiga i pagota; aua faauta, sa oo mai sa Lamanā i o matou luga, ma sa latou foi tonu mai lava i le taimi e laveai ai i matou mai le pa’u’ū atu i o latou lima. Aua faauta, sa auina mai e Amorona mo lo latou lagolagoina se oloa fou o mea manaomia ma se autau toatele foi o tane.",
                "18": "Ma sa oo ina taunuu mai tagata ia o e na matou auina atu faatasi ma pagota i le taimi tonu lava e taofia ai i latou, ae toetoe o latou faatoilaloina i matou.",
                "19": "Ae faauta, sa tau ma le aunoa ma se manatu i le oti si a’u au laiti e lua afe onosefulu; ioe, sa latou tutumau i luma o sa Lamanā, ma faaoo atu le oti ia te i latou uma o e na faasaga mai ia te i latou.",
                "20": "Ma ina o le a solomuli le vaega na totoe o la matou autau mai luma o sa Lamanā, faauta, o lena lua afe ma le onosefulu sa tutumau ma le le faavaivai.",
                "21": "Ioe, ma sa latou usiusitai ma tausisi e fai upu uma o poloaiga ma le sa’o atoatoa; ioe, ma sa faia ia te i latou e tusa ma lo latou faatuatua; ma sa ou manatua upu na latou fai mai ia te a’u sa a’oa’oina ai i latou e o latou tinā.",
                "22": "Ma o lenei faauta, o ou atalii nei, ma tagata ia o e na filifilia e ave pagota, o i latou ia ua matou nonofo aitalafu i ai mo lenei manumalo tele; ona o i latou ia o e na faatoilaloina sa Lamanā; o lea na toe tutuli ai i latou i tua i le aai o Maneti.",
                "23": "Ma sa matou taofia lo tatou aai o Kumenae, ma sa lei faaumatiaina uma i matou i le pelu; ae ui i lea, sa matou mafatia i le toatele o e na fasiotia.",
                "24": "Ma sa oo ina ua uma ona sosola ese o sa Lamanā, sa vave ona ou tuu atu o ni faatonuga ia aveese mai totonu o tagata oti o’u tagata o e na manunua, ma faatonu atu ia fusifusia o latou manua.",
                "25": "Ma sa oo ina sa i ai le toalua selau, mai la’u lua afe ma le onosefulu, o e na matapogia ona o le tele o le toto masaa; ae ui i lea, e tusa ma le agalelei o le Atua, ma lo matou ofo tele, ma le olioli foi o la matou autau atoa, sa leai se tagata e toatasi o i latou na fano; ioe, pe sa i ai foi se tagata e toatasi i totonu o i latou sa lei oo i ai ni manua e tele.",
                "26": "Ma o lenei, o lo latou faasaoina, o se mea sa ofoofogia tele i la matou autau atoa, ioe, i le faasaoina o i latou ae sa i ai se afe o o tatou uso o e na fasiotia. Ma ua matou tuuina tonu lava lenei mea i le mana faavavega o le Atua, ona o lo latou faatuatua tele i ia mea sa aoaoina i latou ia talitonu i ai—e faapea o loo i ai se Atua faamasinotonu, ma o soo se tasi e le masalosalo, o le a faasaoina i latou i lona mana faavavega.",
                "27": "O lenei o le faatuatua lenei o i latou nei o e ua ou tautala atu ai; ua talavou i latou, ma ua mausali o latou mafaufau, ma ua latou tuu atu o latou faalagolago i le Atua e le aunoa.",
                "28": "Ma o lenei sa oo ina ua uma ona faapea ona matou tausi o a matou tagata na manunua, ma tanu o matou tagata oti ma tagata oti foi o sa Lamanā, o e sa toatele lava, faauta, sa matou fesili atu ia Kita e uiga i pagota o e na amata ona latou o ifo faatasi i lalo i le laueleele o Sara’emila.",
                "29": "O lenei o Kita o le kapeteni sili lea i luga o le vaega na tofia e leoleo i latou e o atu i le laueleele o Sara’emila.",
                "30": "Ma o lenei, o upu nei na fai mai ai Kita ia te a’u: Faauta, sa amata ona matou o ifo i le laueleele o Sara’emila faatasi ma a tatou pagota. Ma sa oo ina matou fetaiai ma sipai o a tatou autau, o e na auina atu e vaavaai le togalauapi a sa Lamanā.",
                "31": "Ma sa latou tagi mai ia te i matou, e faapea: Faauta, o loo savavali atu nei le autau a sa Lamanā agai atu i le aai o Kumenae; ma faauta, o le a latou osofaia i latou, ioe, ma o le a faaumatiaina o tatou tagata.",
                "32": "Ma sa oo ina lagona atu e a matou pagota la latou tagi mai, lea na latou lototetele ai; ma latou tutulai ai e fouvale faasaga mai ia te i matou.",
                "33": "Ma ona o lo latou fouvale, o lea na matou faia ai ia oo atu a matou pelu i luga o i latou. Ma sa oo ina latou taufetuli mai o se vaega e tasi i a matou pelu, o se mea na fasiotia ai le toatele o i latou; ma o e na totoe o i latou, na matalatala mai ma sosola ese atu mai ia i matou.",
                "34": "Ma faauta, ina ua latou sosola, ma le mafai ona matou maua o i latou, o lea na faanatinati ai ona sau o la matou savaliga agai mai i le aai o Kumenae; ma faauta, na matou taunuu tonu mai lava i le taimi na mafai ai ona matou fesoasoani i o tatou uso i le faasaoina o le aai.",
                "35": "Ma faauta, ua toe laveaiina foi i tatou mai lima o o tatou fili. Ma ia faamanūina lava le suafa o lo tatou Atua; aua faauta, o ia lava na laveaiina i tatou; ioe, o ia lava na ia faia lenei mea sili mo i tatou.",
                "36": "O lenei sa oo ina ua uma ona faalogo atu o a’u, o Helamana, i nei upu a Kita, sa faatumuina a’u i le olioli tele ona o le agalelei o le Atua i le faasaoina o i matou, ina ia le fano uma i matou; ioe, ma ou te faamoemoe o agaga o i latou o e ua fasiotia ua ulufale atu i le malologa o lo latou Atua."
            },
            "58": {
                "1": "Ma faauta, o lenei sa oo ina o lo matou faamoemoe na sosoo ai o le mauaina lea o le aai o Maneti; ae faauta, sa leai se ala sa mafai ai ona matou taitai ese o i latou mai le aai ia matou autau toaitiiti. Aua faauta, sa latou manatua mea ia na matou faia e oo mai i le taimi nei; o lea na le mafai ai ona matou taitaiese ai i latou mai o latou olo malolosi.",
                "2": "Ma sa silisili atu lo latou toatele nai lo la matou autau, sa matou le fia o atu ai ma osofai i latou i o latou olo malolosi.",
                "3": "Ioe, ma sa oo ina tatau ia te i matou ona faaaoga o matou tagata e taofi ai vaega na o le laueleele ia na matou toe maua mai mo i matou; o lea sa oo ai ina tatau ia te i matou ona faatalitali, ina ia mafai ona matou maua o se malosi atili mai i le laueleele o Sara’emila ma se oloa fou o mea manaomia.",
                "4": "Ma sa oo ina faapea ona ou auina atu o se avefeau i le kovana o lo tatou laueleele, e faailoa atu ia te ia e uiga i mea ua tutupu i o tatou tagata. Ma sa oo ina matou faatalitali ia maua mai ni meaai ma se malosiaga mai le laueleele o Sara’emila.",
                "5": "Ae faauta, sa laitiiti se aoga na matou maua mai i lenei mea; ona sa maua foi e sa Lamanā se malosi tele mai lea aso i lea aso, ma le tele foi o meaai; ma sa faapea o matou tulaga i lea vaitaimi.",
                "6": "Ma sa o mai sa Lamanā e faasaga mai ia te i matou i lea taimi i lea taimi, ua tautino e faaumatia i matou i togafiti; ae ui i lea sa le mafai ona matou o atu e tau ma i latou, ona o o latou malutaga ma o latou olo malolosi.",
                "7": "Ma sa oo ina matou faatalitali i nei tulaga faigata mo le va o masina e tele, seia oo lava ina tauau a matou fano ai i le leai o se meaai.",
                "8": "Peitai sa oo ina matou maua ni meaai, ia sa momoli puipuia mai ia i matou e se autau o tane e lua afe e fesoasoani ia te i matou; ma ona pau lea o le fesoasoani na matou maua mai, e puipui ai i matou lava ma lo tatou atunuu mai le pa’u’ū atu i lima o o tatou fili, ioe, e faasagatau atu i se fili sa le mafaitaulia le toatele.",
                "9": "Ma o lenei o le pogai o o matou maasiasi nei, po o le pogai na latou le auina mai ai se malosiaga atili ia te i matou, ua matou le iloa; o lea na matou faanoanoa ai ma faatumulia foi i le fefefe, ina nei i ai se ala e oo mai ai faamasinoga a le Atua i luga o lo tatou laueleele, e faatoilalo ma faaumatia atoa ai i tatou.",
                "10": "O lea na tuuina atu ai o matou agaga i le Atua i le tatalo, ina ia faamalosia e ia i matou ma laveai i matou mai lima o o tatou fili, ioe, ma tuu mai foi ia i matou le malosi e mafai ai ona matou taofi i o tatou aai, ma o tatou laueleele, ma a tatou meatotino, mo le tausiga o o tatou tagata.",
                "11": "Ioe, ma sa oo ina asiasi mai le Alii lo tatou Atua ia i matou ma ni folafolaga o le a ia laveaiina i matou; ioe, sa oo ina ia fetalai mai le filemu i o matou agaga, ma tuu mai ia te i matou le faatuatua tele, ma faatonu i matou ia matou faamoemoe mo lo matou laveaiina mai ia te ia.",
                "12": "Ma sa matou maua le lototetele i la matou autau toaitiiti lea na matou maua mai, ma sa matou tautino ma le mauai e faatoilalo o tatou fili, ma taofi mau o tatou laueleele, ma a tatou meatotino, ma a tatou avā, ma a tatou fanau, ma le faamoemoe o lo tatou saolotoga.",
                "13": "Ma sa faapea ona matou o atu faatasi ma lo matou malosi atoa e faasaga ia sa Lamanā, o e sa i le aai o Maneti; ma sa matou faatutū o matou faleie i tafatafa o le vao, lea sa latalata atu i le aai.",
                "14": "Ma sa oo i le aso na sosoo ai, ina ua vaai mai sa Lamanā ua matou i ai i tuaoi i tafatafa o le vao lea sa latalata atu i le aai, sa latou auina mai a latou sipai e faataamilo ia te i matou ina ia mafai ona latou iloa le aofai ma le malosi o la matou autau.",
                "15": "Ma sa oo ina latou vaai mai ua matou le malolosi, e tusa ma lo matou aofai, ma i le fefefe nei matou vavae ese i latou mai ia latou mea e lagolago ia i latou vagana ai ua latou o mai e tau faasaga mai ia te i matou ma fasioti i matou, ma i le manatu foi e faigofie ona latou faaumatia i matou i le toatele o a latou autau, o lea na amata ai ona latou faia o sauniuniga e o mai e faasaga mai ia i matou i le taua.",
                "16": "Ma ina ua matou vaai atu ua latou faia sauniuniga e o mai e faasagatau mai ia te i matou, faauta, sa ou faatonu atu ia Kita, faatasi ma se vaega toaitiiti o tagata, e alu o ia e lafi i le vao, ma e tatau foi ia Teominea ma se vaega toaitiiti o tagata, ona lalafi foi i latou i le vao.",
                "17": "O lenei o Kita ma ona tagata sa i le itu taumatau, ae o isi sa i le itu tauagavale; ma ina ua faapea ona uma ona latou lalafi, faauta, sa ou nofo pea, faatasi ma e na totoe o la’u autau, i le mea lava sa matou muai faatutū ai o matou faleie, e faatalitali ai le taimi e o mai ai sa Lamanā i fafo e tau.",
                "18": "Ma sa oo ina o mai sa Lamanā ma la latou autau toatele e faasagatau mai ia te i matou. Ma ina ua latou o mai ma toetoe ina a osofaia i matou i le pelu, sa ou faatonu atu i o’u tagata, i latou ia o e na faatasi ma a’u, e tatau ona solomuli agai atu i le vao.",
                "19": "Ma sa oo ina tuliloa mai i matou e sa Lamanā ma le televavave tele, ona sa latou naunau lava ia latou maua mai i matou, ina ia mafai ona latou fasioti i matou; o lea na latou mulimuli mai ai ia i matou i le vao; ma sa matou ui atu i le va o Kita ma Teominea, i se ala sa le iloa ai i latou e sa Lamanā.",
                "20": "Ma sa oo ina ua te’a atu sa Lamanā, pe ina ua te’a atu le autau, sa tutulai mai Kita ma Teominea mai o la’ua lafitaga, ma ua sisi’o ese sipai a sa Lamanā, ina ia latou le toe foi atu i le aai.",
                "21": "Ma sa oo ina ua uma ona latou sisi’o ese o i latou, sa latou tamomoe atu i le aai ma osofaia leoleo o e na tuu e leoleo le aai, sa oo ina latou faaumatia i latou ma fai mo latou le aai.",
                "22": "O lenei sa faia lenei mea, ona sa tuu e sa Lamanā la latou autau atoa, vagana ai na’o ni leoleo toaitiiti, ia taitai ese atu i le vao.",
                "23": "Ma sa oo ina maua e Kita ma Teominea i lenei ala o latou olo mau. Ma sa oo ina sa matou o i lo matou ala, ina ua mavae la matou malaga mamao i le vao agai atu i le laueleele o Sara’emila.",
                "24": "Ma ina ua vaai mai sa Lamanā ua latou savavali agai atu i le laueleele o Sara’emila, sa latou matata’u tele, nei i ai se fuafuaga ua faataatia e ta’ita’i atu ai i latou i le faafanoga; o lea na amata ai ona latou toe solomuli i le vao, ioe, i tua i le auala lava lea na latou o mai ai.",
                "25": "Ma faauta, sa po, ma sa latou faatutū ai o latou faleie, ona sa manatu kapeteni sili o sa Lamanā ua vaivai sa Nifaē ona o la latou savaliga; ma i le manatu ua latou tuliloaina la latou autau atoa, o lea sa latou le manatu ai e uiga i le aai o Maneti.",
                "26": "O lenei sa oo ina ua po, sa ou faatonu atu ia aua nei momoe o’u tagata, ae e tatau ona latou savavali atu i se tasi auala agai i le laueleele o Maneti.",
                "27": "Ma ona o la matou savaliga lenei i le po, faauta, o le aso na sosoo ai, na matou i ai i tala atu o sa Lamanā, sa oo ina matou taunuu i le aai o Maneti e muamua atu ia i latou.",
                "28": "Ma sa faapea ona oo ina matou maua o le aai o Maneti, e ala i lenei togafiti, e aunoa ma le faamasaaina o le toto.",
                "29": "Ma sa oo ina ua taunuu latalata mai autau a sa Lamanā i le aai, ma vaai mai ua matou saunia e faafetaia’i i latou, sa latou ofo tele ma taia i le mata’u tele, sa fai ma mea na latou sosola ese atu ai i le vao.",
                "30": "Ioe, ma sa oo ina sosola ese atu autau a sa Lamanā mai lenei vaega uma o le laueleele. Ae faauta, sa latou ave faatasi ma i latou o fafine ma tamaiti e toatele, mai le laueleele.",
                "31": "Ma o na aai ia na ave e sa Lamanā, o ia aai uma ua matou mauaina i le taimi nei; ma o o tatou tamā, ma o tatou fafine, ma a tatou tamaiti ua toe foi atu i o latou fale, i latou uma lava ia vagana ai i latou o e ua ave faapagota ma aveese atu e sa Lamanā.",
                "32": "Ae faauta, ua toaitiiti a matou autau e tausia le tele naua o aai ma le tele o mea ua maua.",
                "33": "Peitai faauta, matou te faalagolago i lo tatou Atua o le na ia foai mai ia te i tatou le manumalo i luga o ia laueleele, ua oo ina tatou maua ai ia aai ma ia laueleele, ia na fai mo tatou lava.",
                "34": "O lenei matou te le iloa le pogai ua le tuuina mai ai e le malo se malosiaga atili ia te i matou; pe ua iloa foi e tagata ia o e na o mai ia te i matou, le pogai ua matou le maua ai se malosiaga sili atu.",
                "35": "Faauta, ua matou le iloa ae pe ua outou le manuia ai, ma ua e aveese atu ai autau i lena vaega o le laueleele; afai o lea, matou te le fia muimui.",
                "36": "Ae afai e le o lea, faauta, matou te popole ua i ai se fevaevaeaiga i le malo, ua latou le auina mai ai ni tagata faaopoopo e fesoasoani ia te i matou; ona ua matou iloa ua sili atu lo latou toatele nai lo le aofai na latou auina mai.",
                "37": "Ae, faauta, ua le afaina—matou te faalagolago o le a laveaiina i matou e le Atua, e ui i le vaivai o a matou autau, ioe, ma laveai i matou mai lima o o tatou fili.",
                "38": "Faauta, o le tausaga lea e luasefulu ma le iva, i le taufaaiuiuga, ma ua matou mauaina o tatou laueleele; ma ua sosola sa Lamanā i le laueleele o Nifae.",
                "39": "Ma o na atalii o le nuu o Amona, o e sa ou tautala faaviivii atu ai, o loo faatasi ma a’u i le aai o Maneti; ma ua lagolagoina i latou e le Alii, ioe, ma tausia i latou mai le faaumatia e le pelu, ua oo lava ina e le’i i ai se tagata e toatasi na fasiotia.",
                "40": "Ae faauta, sa maua i latou i manua e tele; ae ui i lea ua latou tutulai mausali i le saolotoga lena na faasaoloto ai i latou e le Atua; ma ua latou tausisi ia manatua le Alii lo latou Atua mai lea aso i lea aso; ioe, ua latou tausisi e tausi i ana tulafono, ma ana faamasinoga, ma ana poloaiga e le aunoa; ma ua malolosi o latou faatuatua i valoaga e uiga i mea o le a oo mai.",
                "41": "Ma o lenei, lou uso pele e, Moronae, tau ina ia alofa le Alii lo tatou Atua, o le ua ia togiolaina i tatou ma faasaolotoina i tatou, ia tausia pea oe i ona luma e le aunoa; ioe, ma talosia ia faapitoa e ia lenei nuu, seia oo lava ina mafai ona outou maua le manuia i le mauaina o mea uma na ave e sa Lamanā mai ia te i tatou, e mo le tausiga o i tatou. Ma o lenei, faauta, ou te faaiu la’u tusi. O a’u o Helamana, le atalii o Alema."
            },
            "59": {
                "1": "O lenei sa oo i le tausaga e tolu sefulu o le nofoaiga a faamasino i luga o le nuu o Nifae, ina ua mavae ona maua ma faitau e Moronae le tusi a Helamana, sa olioli tele o ia ona o le manuia, ioe, le manuia tele lea na maua e Helamana, i le mauaina mai o laueleele ia na faoa.",
                "2": "Ioe, ma sa ia faailoa atu lenei mea i ona tagata uma, i le laueleele atoa e latalata ane i le vaega lena sa i ai o ia, ina ia latou olioli foi.",
                "3": "Ma sa oo ina auina atu vave e ia se tusi ia Paorana, e manao e tatau ia te ia ona faatonu atu ia faapotopoto faatasi ni tagata e faamalosi ia Helamana, po o autau a Helamana, ina ia faigofie ia te ia ona taofi lena vaega o le laueleele lea sa faamanuiaina faavavega ai o ia i le toe maua mai.",
                "4": "Ma sa oo ina ua uma ona auina atu e Moronae lenei tusi i le laueleele o Sara’emila, sa amata ona ia toe faataoto o se fuafuaga e mafai ai ona ia maua ai o laueleele ma aai ia na totoe na ave e sa Lamanā mai ia te i latou.",
                "5": "Ma sa oo ina a’o faapea ona faia e Moronae sauniuniga e o atu e faasaga ia sa Lamanā i le taua, faauta, o tagata o Nifaea, o e na faapotopoto faatasi mai le aai o Moronae ma le aai o Liae ma le aai o Morianetona, sa osofaia e sa Lamanā.",
                "6": "Ioe, e oo ia i latou o e na faamalosia e sosola ese mai le laueleele o Maneti, ma mai le laueleele o faataamilo ai, ua o atu ma ua aufaatasi ma sa Lamanā i le vaega lenei o le laueleele.",
                "7": "Ma ona o lo latou matuā toatele lava faapea, ioe, ma lo latou maua o le malosi mai lea aso i lea aso, na latou o mai ai, e ala i le poloaiga a Amorona, e faasaga i tagata o Nifaea, ma sa amata ona latou fasioti o i latou i se fasiga tele lava.",
                "8": "Ma sa matuā toatele lava a latou autau sa oo ina faamalosia tagata na totoe o Nifaea e sosola mai i o latou luma; ma sa latou o mai lava ma auai faatasi i le autau a Moronae.",
                "9": "Ma o lenei, ona sa manatu Moronae e tatau ona i ai ni tagata e auina atu i le aai o Nifaea e fesoasoani i tagata e taofi lena aai, ma i lona iloa e sili atu ona faigofie le taofia o le aai mai le pa’ū atu i lima o sa Lamanā nai lo le toe ave o le aai mai ia te i latou, sa manatu o ia o le a faigofie ona latou taofia o lena aai.",
                "10": "O lea na ia taofi ai lana autau atoa e taofi nofoaga ia sa ia toe maua mai.",
                "11": "Ma o lenei, ina ua vaai Moronae ua faoa le aai o Nifaea, sa faanoanoa tele o ia, ma amata ona masalosalo, ona o le amioleaga o le nuu, pe o le a latou le pa’u’ū atu ai i lima o o latou uso.",
                "12": "O lenei o le tulaga lenei sa i ai i ana kapeteni sili uma. Sa latou masalosalo ma ofo foi ona o le amioleaga o le nuu, ma o le mafuaaga o lenei mea ona o le manumalo o sa Lamanā ia i latou.",
                "13": "Ma sa oo ina ita Moronae i le malo, ona o lo latou le popole e uiga i le saolotoga o lo latou atunuu."
            },
            "60": {
                "1": "Ma sa oo ina toe tusi atu o ia i le kovana o le laueleele, o Paorana lea, ma o upu nei sa ia tusia, e faapea: Faauta, ou te faasino tonu la’u tusi ia Paorana, i le aai o Sara’emila, o ia o le faamasino sili ma le kovana i luga o le laueleele, ma i latou uma foi o e na filifilia e lenei nuu e pulea ma faatautaia mataupu o lenei taua.",
                "2": "Auā faauta, ua ia te a’u lava ni mea ou te fai atu ai ia te i latou e ala i le tausalaina; ona faauta, ua outou iloa lava na tofia outou e faapotopoto faatasi tagata, ma faaauupegaina i latou i pelu, ma simetea, ma ituaiga o auupega eseese uma o taua, ma auina atu e faasaga ia sa Lamanā, i soo se vaega o le a latou o mai ai i lo tatou laueleele.",
                "3": "Ma o lenei faauta, ou te fai atu ia te oe o a’u lava, ma o’u tagata foi, e faapea foi Helamana ma ona tagata, ua mafatia i mafatiaga tetele lava; ioe, e oo i le fia aai, fia feinu, ma le vaivai, ma ituaiga uma o puapuaga eseese.",
                "4": "Ae faauta, a na fai ona pau ia o mea na matou mafatia ai, po ua matou le muimui pe tomumu.",
                "5": "Ae faauta, ua tele lava le sauaga ua i ai i totonu o o tatou tagata; ioe, e afe ma afe ua pa’u’ū i le pelu, ae semanu o se isi tulaga pe a na outou tuu mai ia matou autau le malosi ia lava ma le fesoasoani mo i latou. Ioe, ua tele lo outou faatamala mai ia te i matou.",
                "6": "Ma o lenei faauta, matou te fia iloa le pogai o lenei faatamala tele; ioe, matou te fia iloa le pogai o lo outou tulaga le mafaufau.",
                "7": "E mafai ea ona outou manatu tou te nonofo i luga o o outou nofoalii i se tulaga o le mafaufau noa, ao faasolo atu e o outou fili faataamilo ia te outou le galuega o le oti? Ioe, a o loo latou fasioti le afe ma afe o o outou uso—",
                "8": "Ioe, i latou lava ia o e na vaai atu ia te outou mo le puipuiga, ioe, na tuuina outou i se tulaga manu e mafai ona outou fesoasoani atu ai ia te i latou, ioe, manu e mafai ona outou auina atu ai ni autau ia te i latou, e faamalolosi i latou, ma manu ua faasaoina ai le afe ma afe o i latou mai le pa’u’ū i le pelu.",
                "9": "Ae faauta, ua le ona pau lea—ua outou taofi a outou mea manaomia mai ia te i latou, sa oo ai lava ina toatele na tau ma faamaumau o latou ola, ona o o latou naunauga sili sa ia te i latou mo le manuia o lenei nuu; ioe, ma sa latou faia lenei mea ao toetoe ina a fano i latou i le fia aai, ona o lo outou faatamala tele lava ia te i latou.",
                "10": "Ma o lenei, ou uso pele e—ona e tatau ona pele outou; ioe, ma ua tatau ona outou faaosofia outou lava ia outou filigā atili mo le manuia ma le saolotoga o lenei nuu; ae faauta, ua outou tuulafoaiina i latou i le tulaga o le a oo mai ai i luga o o outou ulu le toto o le afe ma afe mo le taui ma sui; ioe, ona ua silafia e le Atua a latou tagi uma, ma o latou mafatiaga uma—",
                "11": "Faauta, tou te manatu ea e mafai ona outou nonofo i luga o o outou nofoalii ma manatu, ona o le agalelei tele o le Atua, o le a ia laveaiina ai lava outou, i le le mafai ona outou faia o se mea? Faauta, afai o lo outou manatu lea, ua lē aoga lo outou manatu.",
                "12": "Tou te manatu ea e faapea ua fasiotia le toatele o o outou uso ona o lo latou amioleaga? Ou te fai atu ia te outou afai o lo outou manatu lea, ua lē aoga lo outou manatu; ona ou te fai atu ia te outou, e toatele o e ua pa’u’ū i le pelu; ma faauta o le a tausalaina outou i lenei mea;",
                "13": "Ona e tuu atu e le Alii e amiotonu ia fasiotia, ina ia mafai ai ona oo mai o lana faamasinotonu ma lana faamasinoga i luga o e amioleaga; o lea e le tatau ai ona outou manatu faapea ua teena e amiotonu ona ua fasiotia i latou; ae faauta, latou te ulufale atu i le malologa o le Alii lo latou Atua.",
                "14": "Ma o lenei faauta, ou te fai atu ia te outou, ua ou fefe tele lava o le a oo mai faamasinoga a le Atua i luga o lenei nuu, ona o lo latou faatalale tele, ioe, le faatalale lea o lo tatou malo, ma lo latou faatamala tele e faasaga i o latou uso, ioe, e faasaga ia i latou o e ua fasiotia.",
                "15": "Auā a na leai le amioleaga lea na muamua amata mai i lo tatou faauluuluga, po ua mafai ona tatou tetee atu i o tatou fili ma le mafai ai ona latou maua o se mana i luga o i tatou.",
                "16": "Ioe, a na leai le taua lea na tupu a’e i totonu o i tatou lava; ioe, a na leai nei tagata-o-tupu, o e na pogai mai ai le faamasaa toto tele i totonu o i tatou lava; ioe, i le taimi sa tatou fefinauai ai i totonu o i tatou lava, a na tatou tuufaatasi lo tatou malosi e pei ona tatou faia e oo mai i le taimi nei; ioe, a na leai le mananao i le mana ma le pule sa i ia tagata-o-tupu sa i luga o i tatou; a na latou faamaoni i le faamoemoe o lo tatou saolotoga, ma aufaatasi ma i tatou, ma o atu e faasaga i o tatou fili, nai lo le fetagofi i a latou pelu e faasaga mai ia te i tatou, lea na mafua mai ai le faamasaa toto tele i totonu o i tatou lava; ioe, a na fai tatou te o atu e faasaga ia te i latou i le malosi o le Alii, po ua tatou faataapeapeina o tatou fili, auā po ua faia lava e tusa ma le faataunuuina o lana afioga.",
                "17": "Ae faauta, ua o mai nei sa Lamanā i luga o i tatou, ua ave o tatou laueleele, ma o loo latou fasioti o tatou tagata i le pelu, ioe, o tatou fafine ma a tatou fanau, ma ave foi i latou faatagataotaua, ma faia ia i latou ia latou mafatia i ituaiga uma o puapuaga eseese, ma ua mafua mai lenei mea ona o le amioleaga tele o i latou o e o loo saili mo le mana ma le pule, ioe, i latou lava ia o tagata-o-tupu.",
                "18": "Ae aisea ea e tatau ai ona ou tautala tele atu e uiga i lenei mataupu? Ona matou te le iloa ae o loo saili foi outou lava mo le pule. Matou te iloa ae atonu o outou foi o ni tagata faalata i lo outou atunuu.",
                "19": "Pe ua outou tuulafoai mai ia te i matou ona ua outou i ai i le totonugalemu o lo tatou atunuu ma ua siomia outou i le saogalemu, ua outou le faatonu ai ia auina mai ni meaai ia te i matou, ma ni tagata foi e faamalolosi ai a matou autau?",
                "20": "Ua galo ea ia te outou poloaiga a le Alii lo outou Atua? Ioe, ua galo ia te outou le faatagataotauaina o o tatou tamā? Ua galo ea ia te outou taimi e tele na laveaiina ai i tatou mai lima o o tatou fili?",
                "21": "Pe tou te manatu o le a laveai pea i tatou e le Alii, a o tatou nonofo i luga o o tatou nofoaalii ma lē faaaogaina mea ua saunia e le Alii mo i tatou?",
                "22": "Ioe, tou te nofonofo ea i le paie a o siomia outou i le afe ma afe o i latou, ioe, ma le sefulu o afe, o e o loo nofonofo foi i le paie, ae o loo i ai le afe ma afe o faataamilo i tuaoi o le laueleele o e o loo pa’u’ū i le pelu, ioe, ua faamanualia ma faamaligiina le toto?",
                "23": "Tou te manatu ea o le a silasila mai le Atua i o outou luga e peiseai ua outou le sala a o outou nonofo fifilemu ma vaai atu i nei mea? Faauta, ou te fai atu ia te outou, E leai. O lenei ou te manao ia outou manatua na fetalai mai le Atua o le a muamua ona faamamā o totonu o le ipu, ona faamamā ai foi lea o fafo o le ipu.",
                "24": "Ma o lenei, vagana ai ua outou salamo i mea ua outou faia, ma amata ona outou tutulai i luga ma galulue, ma auina mai ni meaai ma ni tagata ia te i matou, ma faapea foi ia Helamana, ina ia mafai ona ia tausia vaega na o lo tatou atunuu ia ua ia toe maua mai, ma ia mafai foi ona matou toe maua mai a tatou meatotino o totoe i nei vaega o le laueleele, faauta, o le a tatau ai ona matou le toe finau ma sa Lamanā seia muamua ona matou faamama o totonu o la tatou ipu, ioe, o le faauluuluga tele lava lea o lo tatou malo.",
                "25": "Ma e vagana ai ua outou talia mai e tusa ma la’u tusi, ma o mai ma faaali mai ia te a’u se agaga moni o le saolotoga, ma taumafai e faamalosi ma puipui a tatou autau, ma tuu atu ia te i latou meaai mo lo latou tausiga, faauta, o le a ou tuu se vaega o a’u tagata saoloto e taofi le vaega lenei o lo tatou laueleele, ma o le a ou tuu le malosi ma faamanuiaga a le Atua i luga o i latou, ina ia leai se isi mana e mafai ona galue faasaga mai ia te i latou—",
                "26": "Ma o lea ona o lo latou faatuatua tele, ma lo latou onosai i o latou faigata—",
                "27": "Ma o le a ou alu atu ia te outou, ma afai o i ai soo se tasi i totonu o outou ua i ai se manao mo le saolotoga, ioe, afai o i ai lava sina aloi o le saolotoga o totoe, faauta o le a ou faaosoina fouvalega i totonu o outou, seia oo lava ina soloia ese uma e ua i ai manao e ave faalesolitulafono le mana ma le pule.",
                "28": "Ioe, faauta, ou te le fefe i lo outou malosi po o la outou pule, ae o lo’u Atua o lē ua ou mata’u i ai; ma o ana poloaiga ua ou tago ai i la’u pelu e puipui le faamoemoe o lo’u atunuu, ma o lo outou amioletonu ua tatou mafatia ai i le tele o mea ua toesea.",
                "29": "Faauta ua oo i le taimi, ioe, ua oo mai nei le taimi, vagana ai ua outou faagaoioia outou lava i le puipuiga o lo outou atunuu ma a outou fanau iti, ua tautau ifo le pelu o le faamasinoga i o outou luga; ioe, ma o le a pa’ū ifo i o outou luga ma asiasi mai ia te outou e oo lava i lo outou faaumatiaga atoa.",
                "30": "Faauta, ou te faatalitali mo le fesoasoani mai ia te outou; ma vagana ai ua outou fesoasoani mai mo lo matou mapusaga, faauta, ou te alu atu ia te outou, i le laueleele lava o Sara’emila, ma taia outou i le pelu, seia oo ina outou le toe maua se mana e taofi ai le alualu i luma o lenei nuu i le faamoemoe o lo tatou saolotoga.",
                "31": "Auā faauta, o le a le tuua e le Alii ia outou ola ma faasolo faamalosia la outou amioletonu e faaumatia ai ona tagata amiotonu.",
                "32": "Faauta, e mafai ea ona outou manatu o le a faaolaina outou e le Alii ma afio mai i faamasinoga e faasaga ia sa Lamanā, ae o uputuu a o latou tamā na pogai mai ai lo latou ita, ioe, ma ua faateleina e i latou o e na pa’u’ū ese mai ia te i tatou, ae o lo outou amioletonu ua mafua mai ai lo outou naunau i le mamalu ma mea lē aoga o le lalolagi?",
                "33": "Ua outou iloa ua outou solia tulafono a le Atua, ma ua outou iloa ua outou solia ia tulafono i lalo o o outou vae. Faauta, ua fetalai mai le Alii ia te a’u: Afai e le salamo i latou o e na outou tofia e avea ma o outou kovana ia latou agasala ma a latou amioletonu, ia outou o atu e tau ma i latou.",
                "34": "Ma o lenei faauta, o a’u, o Moronae, ua faamalosia a’u, e tusa ma le feagaiga lea na ou osia e tausi poloaiga a lo’u Atua; o lea ou te manao ai ia outou usitai i le afioga a le Atua, ma auina vave mai ia te a’u ni isi o a outou meaai ma ni isi o o outou tagata, ma faapea foi ia Helamana.",
                "35": "Ma faauta, afai tou te le faia lenei mea, o le a ou alu atu vave ia te outou; auā faauta, o le a le tuua e le Atua ia matou fano i le fia aai; o lea o le a ia tuu mai ai ia te i matou ni isi o a outou meaai, e tusa pe tatau ai ona faia o lenei mea e ala i le pelu. O lenei ia vaai ua outou faataunuuina uma le afioga a le Atua.",
                "36": "Faauta, o a’u o Moronae, o lo outou kapeteni silisili. Ou te le saili mo le pule, ae ia to ifo i lalo. Ou te le saili mo le mamalu o le lalolagi, ae mo le mamalu o lo’u Atua, ma le saolotoga ma le manuia o lo’u atunuu. Ma ua faapea ona ou faai’u o la’u tusi."
            },
            "61": {
                "1": "Faauta, o lenei sa oo ina sa le’i umi ona auina atu e Moronae lana tusi i le kovana sili, ae ia maua se tusi mai ia Paorana, le kovana sili. Ma o upu nei na ia maua mai:",
                "2": "O a’u, o Paorana, o le kovana sili o lenei laueleele, ou te auina atu nei upu ia Moronae, le kapeteni sili o le autau. Faauta, ou te fai atu ia te oe, Moronae, ou te le olioli i o outou puapuaga tele, ioe, ua faanoanoa ai lo’u agaga.",
                "3": "Ae faauta, o loo i ai i latou o e ua olioli i o outou puapuaga, ioe, ua oo ina latou tutū a’e e fouvale faasaga mai ia te a’u, ioe, ma i latou uma foi o o’u tagata o ē o tagata-saoloto, ioe, ma o i latou o ē ua tutū a’e e fouvale mai ua matuā toatele lava.",
                "4": "Ma o i latou o e na saili e aveese le nofoa-faamasino mai ia te a’u, o i latou ia o le pogai o lenei amioletonu tele; ona ua latou faaaoga le faaviivii tele, ma ua latou ta’ita’i ese loto o le toatele o tagata, lea o le a a avea ma pogai o puapuaga tiga i totonu o i tatou; ua latou taofi a matou meaai, ma ua latou faamata’u o tatou tagata saoloto ua latou le o atu ai ia te outou.",
                "5": "Ma faauta, ua latou tuli a’u i fafo mai o latou luma, ma ua ou sola atu i le laueleele o Kitiona, faatasi ma le toatele o tagata sa mafai ona ou maua.",
                "6": "Ma faauta, ua ou auina atu se folafolaga i le vaega atoa lenei o le laueleele; ma faauta, ua latou lolofi mai ia te i matou i aso taitasi, ma a latou auupega, i le puipuiga o lo latou atunuu ma lo latou saolotoga, ma taui masui ai sese ua matou fai.",
                "7": "Ma ua latou o mai ia te i matou, ua oo lava ia i latou ua tulai e tetee faasaga mai ia te i matou ua tutulai e fouvale, ioe, sa oo ina latou matata’u ia te i matou ma fefefe e o mai matou te tau.",
                "8": "Ua latou maua le laueleele, po o le aai, o Sara’emila; ua latou tofia se tupu i luga o i latou, ma ua tusi atu o ia i le tupu o sa Lamanā, lea na ia faia ai se soo ma ia; le soo lea na ia ioe ai na te taofia le aai o Sara’emila, le taofiga lea na ia manatu o le a mafai ai e sa Lamanā ona manumalo i le vaega o totoe o le laueleele, ma o le a faanofo ai o ia o le tupu i luga o lenei nuu pe a pulea i latou i lalo o sa Lamanā.",
                "9": "Ma o lenei, ua e aoaiina a’u i lau tusi, ae ua le afaina lea; ou te le o ita, a ua ou olioli i le telē o lou loto. O a’u, o Paorana, ou te le saili mo le pule, na’o lo’u fia tausi i lo’u nofoa-faamasino ina ia mafai ona ou faasaoina aia ma le saolotoga o o’u tagata. Ua tumau mausali pea lo’u agaga i lena saolotoga ua faasaolotoina ai i tatou e le Atua.",
                "10": "Ma o lenei, faauta, o le a matou tetee atu i le amioleaga e oo lava i le faamasaa toto. Matou te le faamasaaina toto o sa Lamanā pe afai latou te nonofo pea i o latou lava laueleele.",
                "11": "Matou te le faamasaaina toto o o tatou uso pe afai latou te le tutū a’e i le fouvale ma ave le pelu e faasaga mai ia te i matou.",
                "12": "Matou te tuu atu i matou lava i lalo o le amo o le pologa pe afai e tusa ai lea mea ma le faamasinotonu o le Atua, pe afai foi na te poloaiina ai i matou ia faapea ona matou faia.",
                "13": "Ae faauta ua le poloaiina e ia i tatou ia tatou tuu atu i tatou lava ia pulea e o tatou fili, ae e tatau ona tatou tuu atu lo tatou faalagolago ia te ia, ma o le a ia laveaiina i tatou.",
                "14": "O lea, lo’u uso pele e, Moronae, ia tatou tetee atu i le leaga, ma o soo se mea leaga e le mafai ona tatou teena ia tatou upu, ioe, e pei o fouvalega ma faatuiesega, ia tatou teena i latou ia tatou pelu, ina ia mafai ona tatou taofimau i lo tatou saolotoga, ina ia mafai ona tatou olioli i faamanuiaga e tele o la tatou ekalesia, ma i le faamoemoe o lo tatou Togiola ma lo tatou Atua.",
                "15": "O lea, ia e sau vave ia te a’u faatasi ma ni ou tagata toaitiiti, ae tuu le vaega e totoe i le vaaiga a Liae ma Teanekuma; tuu atu ia i la’ua le pule e ta’ita’i ai le taua i le vaega lena o le laueleele, e tusa ma le Agaga o le Atua, o le agaga foi lea o le saolotoga lea o loo ia te i la’ua.",
                "16": "Faauta ua ou auina atu ni meaai itiiti ia te i latou, ina ia latou le fano, seia mafai ona e sau ia te a’u.",
                "17": "Faapotopoto faatasi se autau e mafai ona e faapotopoto i lau savaliga mai iinei, ma o le a tatou o atu vave e faasagatau i ia tagata faatuiese, i le malosi o lo tatou Atua, e tusa ma le faatuatua ua ia te i tatou.",
                "18": "Ma o le a tatou ave le aai o Sara’emila, ina ia mafai ona tatou maua o ni meaai e tele e auina atu ia Liae ma Teanekuma; ioe, o le a tatou o atu e faasagatau ia te i latou i le malosi o le Alii, ma o le a tatou faaiuina lenei amioletonu tele.",
                "19": "Ma o lenei, Moronae e, ua ou olioli lava i lo’u maua mai o lau tusi, ona sa ou popole lava e uiga i se mea e tatau ona tatou faia, pe ua tonu ia i tatou ona tatou o atu e faasagatau atu i o tatou uso.",
                "20": "Peitai na e saunoa mai, vagana ai ua latou salamo, ua fetalai mai le Alii ia te oe, e tatau ona e alu atu e faasagatau ia te i latou.",
                "21": "Tagai ia e faamalosi ia Liae ma Teanekuma i la le Alii; fai atu ia te i la’ua e aua nei fefefe, ona o le a laveaiina i latou e le Alii, ioe, ma i latou uma foi o e e tutumau mausali i le saolotoga lena ua faasaolotoina ai i latou e le Atua. Ma o lenei ua ou faai’u la’u tusi i lo’u uso pele, o Moronae."
            },
            "62": {
                "1": "Ma o lenei sa oo ina ua maua e Moronae lenei tusi sa faalototeleina o ia, ma sa tumu i le olioli tele lava ona o le faamaoni o Paorana, ona o ia sa le o se faalata foi i le saolotoga ma le faamoemoe o lona atunuu.",
                "2": "Ae sa ia faanoanoa tele foi ona o le amioletonu o i latou o e na tulieseina Paorana mai le nofoa-faamasino, ioe, i se aotelega, ona o i latou o e na fouvale faasaga i lo latou atunuu ma lo latou Atua foi.",
                "3": "Ma sa oo ina ave e Moronae se vaega toaitiiti o ona tagata, e tusa ma le manao mai o Paorana, ma tuu atu ia Liae ma Teanekuma le pule i luga o e na totoe o lana autau, ma alu lana savaliga agai atu i le laueleele o Kitiona.",
                "4": "Ma sa ia sisi le tagavai o le saolotoga i soo se nofoaga sa ia ulu atu i ai, ma maua mai ai soo se autau sa mafai ona ia maua i lana savaliga atoa agai atu i le laueleele o Kitiona.",
                "5": "Ma sa oo ina lolofi mai le afe ma afe i lana tagavai, ma sa latou ava’e a latou pelu i le puipuiga o lo latou saolotoga, ina ia le mafai ona latou o atu i le pologa.",
                "6": "Ma sa faapea, ina ua uma ona faapotopoto faatasi e Moronae ni tagata sa mafai ona ia maua i lana savaliga atoa, ona ia oo atu lea i le laueleele o Kitiona; ma ina ua tuufaatasi ana au ma au a Paorana, sa oo ina latou malolosi tele lava, sa sili atu ona malolosi e oo lava nai lo tagata a Pakusa, o lē sa avea ma tupu o tagata faatuiese na o e na tutulieseina tagata-saoloto o le laueleele o Sara’emila ma latou fai mo latou lava le laueleele.",
                "7": "Ma sa oo ina o ifo Moronae ma Paorana ma a la’ua autau i le laueleele o Sara’emila, ma o atu e faasagatau i le aai, ma sa fetaiai ma tagata a Pakusa, sa fai ma mea sa latou tau ai.",
                "8": "Ma faauta, sa fasiotia Pakusa ma ave faapagota ona tagata, ma sa toefuatai Paorana i lona nofoa-faamasino.",
                "9": "Ma sa maua e tagata o Pakusa lo latou faamasinoga, e tusa ma le tulafono, ma tagata-o-tupu foi ia o e na ave ma lafo i le falepuipui; ma sa fasiotia i latou e tusa ma le tulafono; ioe, o tagata na a Pakusa ma soo se tasi o tagata-o-tupu na, o e na mumusu e avea’e auupega o taua i le puipuiga o lo latou atunuu, ae sa tau tetee i ai, sa fasiotia.",
                "10": "Ma sa faapea ona tatau ona tausia tonu lava lenei tulafono mo le saogalemu o lo latou atunuu; ioe, ma o soo se tasi na maua ua faafitia lo latou saolotoga sa vave lava ona fasiotia e tusa ai ma le tulafono.",
                "11": "Ma sa faapea ona i’u o le tausaga e tolusefulu o le nofoaiga a faamasino i le nuu o Nifae; ua uma ona toefuatai e Moronae ma Paorana le filemu i le laueleele o Sara’emila, i totonu o o latou lava tagata, ina ua uma lea ona faaoo o le oti ia i latou uma o e sa le faamaoni i le faamoemoe o le saolotoga.",
                "12": "Ma sa oo i le amataga o le tausaga e tolusefulu ma le tasi o le nofoaiga a faamasino i luga o le nuu o Nifae, sa vave ona faatonu atu e Moronae e tatau ona auina atu ni meaai, ma tatau foi ona auina atu se autau o tagata e ono afe ia Helamana, e fesoasoani ia te ia i le puipuiga o lena vaega o le laueleele.",
                "13": "Ma sa ia faatonu atu foi ia auina atu se autau o ni tagata e ono afe, faatasi ma se aofai o meaai ia lava, i autau a Liae ma Teanekuma. Ma sa oo ina faia lenei mea e faamalosi ai le laueleele e faasaga ia sa Lamanā.",
                "14": "Ma sa oo ina tuu e Moronae ma Paorana le toatele o ni tagata i le laueleele o Sara’emila, ae alu la la’ua savaliga faatasi ma le toatele o tagata e agai atu i le laueleele o Nifaea, ma le naunauta’i e faatoilalo sa Lamanā sa i lena aai.",
                "15": "Ma sa oo ina a o latou savavali agai atu i le laueleele, sa latou ave se toatele o tagata sa Lamanā, ma fasioti le toatele o i latou, ma ave a latou meaai ma a latou auupega o taua.",
                "16": "Ma sa oo ina ua uma ona latou ave o i latou, sa latou faatonu i latou ia latou osia se feagaiga ia latou le toe siitia a’e ia latou auupega o taua e faasagatau atu ai ia sa Nifaē.",
                "17": "Ma ina ua uma ona latou osia o lenei feagaiga, sa latou auina atu i latou e nonofo faatasi ma le nuu o Amona, ma o le aofai o i latou o e sa le’i fasiotia e tusa o le fa afe.",
                "18": "Ma sa oo ina ua uma ona latou auina ese atu o i latou sa latou tuliloa la latou savaliga agai atu i le laueleele o Nifaea. Ma sa oo ina ua latou oo atu i le aai o Nifaea, sa latou faatutū o latou faleie i fanua laugatasi o Nifaea, ia sa latalata i le aai o Nifaea.",
                "19": "O lenei sa manao Moronae ia o mai sa Lamanā i fafo e tau ma i latou, i luga o fanua laugatasi; ae ona ua iloa e sa Lamanā lo latou lototetele tele, ma latou vaaia le toatele tele o lo latou aofai, o lea na latou fefefe ai e o mai i fafo e faasaga mai ia te i latou; o lea na latou le o mai ai e tau i le aso lena.",
                "20": "Ma ina ua oo mai le po, sa alu atu Moronae i le pogisa o le po, ma alu ae i luga o le tumutumu o le pa e matau po o le a le vaega o le aai o tolauapi ai sa Lamanā faatasi ma la latou autau.",
                "21": "Ma sa oo ina sa latou i ai i le itu i sasae, i tafatafa o le faitotoa; ma sa latou momoe uma. Ma o lenei sa toe foi mai Moronae i lana autau, ma faatonu ia latou saunia vave ni maea malolosi ma apefai, e tuutuu ifo i lalo mai le tumutumu o le pa, i le itu i totonu o le pa.",
                "22": "Ma sa oo ina faatonu e Moronae ia savavali atu ona tagata ma o ae i le tumutumu i luga o le pa, ma tuutuu ifo i latou lava i lalo i totonu o le vaega lena o le aai, ioe, le itu lava lea i sisifo, lea sa le’i tolauapi ai sa Lamanā faatasi ma a latou autau.",
                "23": "Ma sa oo ina tuutuu ifo i latou uma i lalo i totonu o le aai i le po, e ala ia latou maea malolosi ma a latou apefai; o lea e malama a’e le taeao ua latou i ai uma i totonu o pa o le aai.",
                "24": "Ma o lenei, ina ua ala mai sa Lamanā ma vaai mai ua i ai autau a Moronae i totonu o pa, sa latou matata’u lava, sa oo ina latou sosola i fafo o le faitotoa e ala mai ai i totonu.",
                "25": "Ma o lenei, ina ua vaai atu Moronae ua latou sosola mai i ona luma, sa ia faatonu ia savavali atu ona tagata e faasaga ia te i latou, ma fasioti le toatele, ma siomia isi e toatele, ma ave i latou faapagota; ae o i latou o e na totoe sa sosola atu i le laueleele o Moronae, lea sa i tuaoi i tafatafa o le matafaga.",
                "26": "Sa faapea ona maua e Moronae ma Paorana le aai o Nifaea e aunoa ma se tagata e toatasi na toesea; ma sa toatele sa Lamanā o e na fasiotia.",
                "27": "O lenei sa oo ina o le toatele o sa Lamanā sa faapagota, sa mananao e faatasi ma le nuu o Amona ma avea ma tagata saoloto.",
                "28": "Ma sa oo ina o le toatele o i latou sa mananao faapea, sa tuuina atu ia i latou e tusa ma o latou manao.",
                "29": "O lea, o pagota uma sa Lamanā, sa aufaatasi ma le nuu o Amona, ma sa amata ona latou galulue malolosi, i le galueaiina o le eleele, ma toto saito o ituaiga eseese uma, ma fai lafu ma fagaga o ituaiga o manu eseese; ma sa faapea ona mapu ai o sa Nifaē mai se avega tele; ioe, sa oo ina latou mapu mai pagota sa Lamanā uma.",
                "30": "O lenei sa oo ina ua uma ona maua e Moronae le aai o Nifaea, ina ua uma ona ia ave o pagota e toatele, lea na faaitiitia tele ai lava autau a sa Lamanā, ma ina ua toe maua mai le toatele o sa Nifaē o ē na ave faapagota, lea na faamalosia tele ai le autau a Moronae; o lea na alu atu ai Moronae mai le laueleele o Nifaea i le laueleele o Liae.",
                "31": "Ma sa oo ina ua vaai mai sa Lamanā ua alu atu Moronae e faasagatau atu ia te i latou, sa latou toe fefefe ma sosola ese mai luma o le autau a Moronae.",
                "32": "Ma sa oo ina tuliloaina i latou e Moronae ma lana autau mai lea aai i lea aai, seia oo ina faafetaiai i latou e Liae ma Teanekuma; ma sa sosola ese sa Lamanā mai ia Liae ma Teanekuma, sei oo ifo lava i luga a’e o tuaoi i tafatafa o le matafaga, seia oo ina latou oo mai i le laueleele o Moronae.",
                "33": "Ma sa faapotopoto faatasi autau uma a sa Lamanā, sa oo ina latou i ai uma i se tino e tasi i le laueleele o Moronae. O lenei o Amorona, le tupu o sa Lamanā, sa i ai faatasi foi ma i latou.",
                "34": "Ma sa oo ina tolauapi Moronae ma Liae ma Teanekuma ma a latou autau faataamilo i tuaoi o le laueleele o Moronae, sa oo ina siomia faataamilo ai sa Lamanā i totonu o tuaoi e i tafatafa o le vao i le itu i saute, ma i tuaoi e i tafatafa o le vao i le itu i sasae.",
                "35": "Ma sa faapea ona latou tolauapi mo le po. Aua faauta, sa vaivai foi sa Nifaē ma sa Lamanā ona o le tele tele o le savaliga; o lea sa latou le mafaufau ai e uiga i se togafiti e fai i le taimi o le po, vagana ai Teanekuma; ona sa ita tele o ia ia Amorona; ona sa manatu o ia, o Amorona, ma lona uso o Amalekia, na fai ma pogai o lenei taua tele ma le umi i lo latou va ma sa Lamanā, lea ua mafua mai ai taua e tele ma le faamasaa toto, ioe, ma le oge tele naua.",
                "36": "Ma sa oo ina alu atu Teanekuma i lona ita i le tolauapiga a sa Lamanā, ma tuu ifo o ia lava i lalo mai luga o pa o le aai. Ma sa alu atu o ia ma se maea, mai lea mea i lea mea, sa oo ina ia maua le tupu; ma sa ia velo o ia i se tao, lea sa tutuia ai o ia latalata i le fatu. Peitai faauta, sa fafagu e le tupu ana auauna ae lei oti o ia, sa oo ina latou tuliloa Teanekuma, ma fasioti ia te ia.",
                "37": "O lenei sa oo ina ua iloa e Liae ma Moronae ua oti Teanekuma, sa la faanoanoa tele lava; ona faauta, o ia o se tagata sa tau ma le faamaoni mo lona atunuu, ioe, o se uo moni i le saolotoga; ma sa ia mafatia i le tele o puapuaga tiga. Ae faauta, ua maliu o ia, ma ua alu atu i le ala o le lalolagi uma.",
                "38": "O lenei sa oo ina savali atu Moronae i le aso na sosoo ai, ma oo atu i totonu o sa Lamanā, sa oo ina latou fasioti i latou i se faasauaga tele; ma sa latou tutuli ese i latou mai le laueleele; ma sa latou sosola ese, sa oo ina latou le toe foi mai i le taimi lena e faasagatau mai ia sa Nifaē.",
                "39": "Ma sa faapea ona i’u o le tausaga e tolusefulu ma le tasi o le nofoaiga a faamasino i le nuu o Nifae; ma sa faapea ona oo ia i latou o taua, ma le totomasaa, ma oge, ma puapuaga, mo le va o le tele o tausaga.",
                "40": "Ma sa i ai le fasioti tagata, ma finauga, ma faatuiesega, ma ituaiga uma o amioletonu eseese i totonu o le nuu o Nifae; ae ui i lea mo le manuia o e amiotonu, ioe, ona o talosaga a e amiotonu, sa faasaoina i latou.",
                "41": "Ae faauta, ona o le umi tele o le taua i le va o sa Nifaē ma sa Lamanā, sa toatele na faamaaaina, ona o le umi tele naua o le taua; ae e toatele sa faamaluluina ona o o latou puapuaga, sa oo ina latou faalotomaualalaloina i latou lava i luma o le Atua, sa oo lava i le loloto o le lotomaualalo.",
                "42": "Ma sa oo ina ua uma ona tu’iolo e Moronae vaega na o le laueleele ia sa sili ona tulalata atu ia sa Lamanā, seia oo ina lava lo latou malosi, sa ia toe foi atu i le aai o Sara’emila; ma sa toe foi atu foi Helamana i le nofoaga o lona tofi; ma sa toe maua le filemu i totonu o le nuu o Nifae.",
                "43": "Ma sa tuu atu e Moronae le pule i ana autau i lima o lona atalii, o lona igoa o Moronaea; ma sa malolo atu o ia i lona lava fale ina ia mafai ona ia faaaluina ona aso na totoe i le filemu.",
                "44": "Ma sa toe foi atu Paorana i lona nofoa-faamasino; ma sa toe ave e Helamana i ona lava luga e tala’i atu i tagata le afioga a le Atua; ona talu ai le tele naua o taua ma finauga o lea na tatau ai ona toe faia o se faatulagaga i le ekalesia.",
                "45": "O lea, na o atu ai Helamana ma ona uso, ma tala’i atu le afioga a le Atua faatasi ma le mana tele sa oo ina talitonu ai le toatele o tagata i lo latou amioleaga, o se mea sa uunaia ai i latou ia salamo i a latou agasala ma papatiso i le Alii lo latou Atua.",
                "46": "Ma sa oo ina latou toe faatuina le ekalesia a le Atua, i le laueleele atoa.",
                "47": "Ioe, ma sa faia ni faatulagaga e tusa ai ma le tulafono. Ma sa filifilia o latou faamasino, ma o latou faamasino sili.",
                "48": "Ma sa amata ona toe manuia tagata o Nifae i le laueleele, ma amata ona uluuluola ma faasolo ina toe malolosi tele lava i le laueleele. Ma sa amata ona latou ola a’e i le mauoa tele lava.",
                "49": "Ae e ui ia latou oa, po o lo latou malosi, po o lo latou manuia, sa le faafefeteina i latou i le faamaualuluga e pei ona iloa i o latou mata; pe sa gese foi ona latou manatua o le Alii lo latou Atua; ae sa latou faalotomaualalalo tele i latou lava i ona luma.",
                "50": "Ioe, sa latou manatua mea sili na faia e le Alii mo i latou, sa ia laveai ai i latou mai le oti, ma mai noanoaga, ma mai falepuipui, ma mai ituaiga uma o puapuaga eseese, ma sa ia laveai i latou mai lima o o latou fili.",
                "51": "Ma sa latou tatalo atu i le Alii lo latou Atua e le aunoa, sa oo ina faamanuiaina i latou e le Alii, e tusa ma lana afioga, sa oo ina latou faasolo malolosi ma manuia ai i le laueleele.",
                "52": "Ma sa oo ina sa faia o nei mea uma lava. Ma sa maliu Helamana, i le tausaga e tolusefulu ma le lima o le nofoaiga a faamasino i luga o le nuu o Nifae."
            },
            "63": {
                "1": "Ma sa oo i le amataga o le tausaga e tolusefulu ma le ono o le nofoaiga a faamasino i luga o le nuu o Nifae, na i ai i lalo o le tausiga a Sepulona ia mea paia lea na tuuina atu ia Helamana e Alema.",
                "2": "Ma o ia o se tagata amiotonu, ma sa savali ma le tonu o ia i luma o le Atua; ma sa ia tausi e fai mea lelei e le aunoa, e tausi poloaiga a le Alii lona Atua; ma sa faapea foi lona uso.",
                "3": "Ma sa oo ina maliu foi Moronae. Ma sa faapea ona i’u o le tausaga e tolusefulu ma le ono o le nofoaiga a faamasino.",
                "4": "Ma sa oo i le tausaga e tolusefulu ma le fitu o le nofoaiga a faamasino, sa i ai se vaega toatele o tagata, sa oo le aofai i le lima afe ma le fa selau o tane, faatasi ma a latou avā ma a latou fanau, sa o ese mai le laueleele o Sara’emila agai atu i le laueleele lea sa i matu.",
                "5": "Ma sa oo ina o Hakota, o ia o se tagata sogasogā tele, o lea na alu atu ai o ia ma fau mo ia se vaa tele lava, i tuaoi o le laueleele o Nuumau, i tafatafa o le laueleele o Tuufua, ma tuuvaa atu i le sami i sisifo, i tafatafa ane o le laueleele vaitiiti lea sa tau atu i le laueleele i matu.",
                "6": "Ma faauta, sa i ai le toatele o sa Nifaē sa ulu atu i totonu o lena vaa ma folau atu ai ma sauniuniga e tele, ma le toatele foi o fafine ma tamaiti; ma sa latou ala agai atu i matu. Ma sa faapea ona faaiu ai le tausaga e tolusefulu ma le fitu.",
                "7": "Ma i le tausaga e tolusefulu ma le valu, na fau ai e lenei tagata ni isi vaa. Ma sa toe foi mai le vaa muamua, ma sa sili atu le toatele o tagata na ulufale atu i ai i totonu; ma sa latou ave foi sauniuniga e tele, ma toe folau agai atu i le laueleele i matu.",
                "8": "Ma sa oo ina le toe faalogoina se tala e uiga ia te i latou. Ma ua matou manatu ua malelemo i latou i le loloto o le sami. Ma sa oo ina sa i ai foi se isi vaa e tasi sa folau atu; ma o le mea ua alu i ai, ua matou le iloa.",
                "9": "Ma sa oo ina sa toatele tagata o e na o atu i le laueleele i matu i le tausaga lenei. Ma sa faapea ona i’u o le tausaga e tolusefulu ma le valu.",
                "10": "Ma sa oo i le tausaga e tolusefulu ma le iva o le nofoaiga a faamasino, na maliu ai foi Sepulona, ma sa alu Korianetona agai atu i le laueleele i matu i se vaa, e momoli atu meaai i tagata o e na muamua atu i lena laueleele.",
                "11": "O lea sa tatau ai ia Sepulona ona faaee atu ia mea paia, a’o le’i maliu o ia, i luga o le atalii o Helamana, o lē na igoa ia Helamana, sa faaigoa i le igoa o lona tamā.",
                "12": "O lenei faauta, o ia togitogiga uma sa i ai i le tausiga a Helamana sa tusia ma auina atu i totonu o le fanauga a tagata i le laueleele atoa, vagana ai vaega ia sa poloaiina e Alema e le tatau ona auina atu.",
                "13": "Ae ui i lea, o nei mea sa poloaiina ia tausia i le paia, ma tuulima faasolo ifo mai le tasi tupulaga i le isi tupulaga; o lea, o le tausaga lenei, na faaee atu ai ia mea i luga o Helamana, ae lei maliu Sepulona.",
                "14": "Ma sa oo o le tausaga foi lenei sa i ai ni isi tagata faatuiese o e na o atu i sa Lamanā; ma sa toe faaosoina ai foi i latou i le ita e faasaga ia sa Nifaē.",
                "15": "Ma o le tausaga foi lenei e tasi na latou o ifo ai ma se autau toatele lava e tau faasaga mai i le nuu o Moronaea, pe e faasagatau i le autau a Moronaea, lea na latou toilalo ai ma toe tutulia i tua i o latou lava laueleele, ma mafatia ai i se toesega tele.",
                "16": "Ma sa faapea ona i’u o le tausaga e tolusefulu ma le iva o le nofoaiga a faamasino i luga o le nuu o Nifae.",
                "17": "Ma ua faapea ona i’u o le tala a Alema, ma Helamana lona atalii, ma Sepulona foi, o lē o lona atalii."
            }
        }
    },
    "hel": {
        "meta": {
            "slug": "hel",
            "name": "O Le Tusi a Helamana",
            "chapterWord": "Mataupu"
        },
        "chapters": {
            "1": {
                "intro": "O se tala ia sa Nifaē. O a latou taua ma finauga, ma a latou faatuiesega. Ma valoaga foi a perofeta paia e toatele, ae lei afio mai Keriso, e tusa ma talafaamaumau a Helamana, o le atalii ia o Helamana, ma e tusa foi ma talafaamaumau a ona atalii, seia oo mai lava i le afio mai o Keriso. Ma e toatele foi sa Lamanā na liliu mai. O se tala i lo latou liliu mai. O se tala i le amiotonu o sa Lamanā ma le amioleaga ma mea inosia a sa Nifaē, e tusa ai ma le talafaamaumau a Helamana ma ona atalii, e oo mai lava i le afio mai o Keriso, lea ua ta’ua o le tusi a Helamana, ma isi mea.",
                "1": "Ma o lenei faauta, sa oo i le amataga o le fasefulu o tausaga o le nofoaiga a faamasino i le nuu o Nifae, na amata ai ona i ai o se faigata tuga i totonu o tagata sa Nifaē.",
                "2": "Aua faauta, ua maliu Paorana, ma ua alu i le ala o le lalolagi uma; o lea na amata ai ona i ai o se finauga tuga e faatatau i se e tatau ona mauaina le nofoa-faamasino i le au uso, o e o atalii ia o Paorana.",
                "3": "O lenei o igoa nei o i latou o e na finau mo le nofoa-faamasino, o e foi na mafua ai ona finau o le nuu: o Paorana, Paanati, ma Pakumenae.",
                "4": "O lenei e le o atalii uma nei o Paorana, (ona sa ia te ia ni atalii e toatele), ae o i latou ia na finau mo le nofoa-faamasino; o lea na latou faatutupu ai ni vaega se tolu i totonu o le nuu.",
                "5": "Ae ui i lea, sa oo ina tofia Paorana e le leo o le nuu e avea ma faamasino sili ma se kovana i le nuu o Nifae.",
                "6": "Ma sa oo ina ua iloa e Pakumenae ua le mafai ona ia maua o le nofoa-faamasino, sa ia aufaatasi ai ma le finagalo o le nuu.",
                "7": "Ae faauta, o Paanati, ma le vaega lena o le nuu o e na mananao e tatau ona avea o ia ma o latou kovana, sa feita tele; o lea sa ia faia ai ia ta’ita’i ese ia tagata i upu faaviivii ia tutulai a’e e fouvale faasaga i o latou uso.",
                "8": "Ma sa oo ina ole’ā faia e ia lenei mea, faauta, sa ave o ia, ma faamasinoina e tusa ma le finagalo o le nuu, ma sa faasalaina ai i le oti; ona sa ia tula’i a’e i le fouvale ma saili e faaumatia le saolotoga o le nuu.",
                "9": "O lenei ina ua vaai i latou o e na mananao ia avea o ia ma o latou kovana ua faasalaina o ia i le oti, o lea sa latou feita ai, ma faauta, sa latou auina atu se tasi e igoa ia Kisakumena, i le nofoa-faamasino lava o Paorana, ma fasioti Paorana a’o nofo o ia i luga o le nofoa-faamasino.",
                "10": "Ma sa tuliloa o ia e auauna a Paorana; ae faauta, sa saosaoa tele le sola a Kisakumena, sa le mafai ai e se tagata ona maua o ia.",
                "11": "Ma sa alu atu o ia ia i latou o e na auina atu o ia, ma sa latou osia uma se feagaiga, ioe, ua latou tauto i Lē na faia i latou e tumau e faavavau, o le a latou le ta’ua i se tasi o Kisakumena na fasiotia Paorana.",
                "12": "O lea, sa le iloa Kisakumena i totonu o tagata o Nifae, ona sa ofu faananā o ia i le taimi na ia fasiotia ai Paorana. Ma o Kisakumena ma lana vaega, o e na osia le feagaiga faatasi ma ia, sa latou faafefiloi i latou lava i totonu o tagata, i se ala sa le mafai ai ona maua i latou uma; ae o le toatele o i latou na maua sa faasalaina i le oti.",
                "13": "Ma o lenei faauta, sa tofia Pakumenae, e tusa ma le leo o le nuu, e avea o se faamasino sili ma se kovana i luga o le nuu, e nofo e sui i lona uso o Paorana; ma sa tusa ai lona suitulaga ma lana aia tatau. Ma o nei mea uma sa faia i le lona fasefulu o tausaga o le nofoaiga a faamasino; ma sa faaiuina le tausaga.",
                "14": "Ma sa oo i le lona fasefulu ma le tasi o tausaga o le nofoaiga a faamasino, sa faapotopoto faatasi e sa Lamanā se autau o tagata e le mafaitaulia, ma sa latou faaauupegaina i latou i pelu, ma simetea, ma aufana, ma ufanafana, ma pulou-tau, ma ufifatafata, ma talita o ituaiga uiga eseese uma.",
                "15": "Ma sa latou toe o ifo ina ia latou sii mai le taua e faasaga ia sa Nifaē. Ma sa ta’ita’iina i latou e se tagata na igoa ia Korianetuma; ma o ia o sē e tupuga mai ia Sara’emila; ma o ia o sē na faatuiese mai totonu o sa Nifaē; ma o ia o se tagata sa tino ese ma le malosi.",
                "16": "O lea, o le tupu o sa Lamanā, o lona igoa o Tupalota, o le atalii o ia o Amorona, sa manatu o Korianetuma, ona o ia o se tagata malosi, e mafai ona tula’i atu o ia e faasaga ia sa Nifaē, i lona malosi ma lona atamai tele foi, e oo ina maua ai e ia le pule i tagata sa Nifaē i le auina atu o ia—",
                "17": "O lea na ia faaosoina ai i latou i le ita, ma sa ia faapotopoto faatasi ana autau, ma sa ia tofia Korianetuma e avea ma o latou ta’ita’i, ma sa ia faatonuina ia latou savavali ifo i lalo i le laueleele o Sara’emila e tau faasaga i tagata sa Nifaē.",
                "18": "Ma sa oo ona o finauga e tele ma faigatā e tele sa i ai i le malo, sa latou le tuuina ai ia lava ni leoleo i le laueleele o Sara’emila; ona sa latou manatu ua fefefe sa Lamanā e o mai i le totonugalemu o o latou laueleele e osofaia lena aai tele o Sara’emila.",
                "19": "Peitai sa oo ina savali mai Korianetuma i luma o lana autau toatele, ma o mai i luga o tagata o le aai, ma sa televave tele mai la latou savaliga sa leai se taimi mo sa Nifaē e faapotopoto faatasi ai a latou autau.",
                "20": "O lea na taia e Korianetuma le leoleo faitotoa o le aai, ma savavali mai faatasi ma lana autau atoa i totonu o le aai, ma sa latou fasiotia tagata uma o e na tetee atu ia te i latou, sa oo ai lava ina latou maua le aai atoa.",
                "21": "Ma sa oo ina o Pakumenae, o le sa faamasino sili, ua sola i luma o Korianetuma, seia oo atu i pa o le aai. Ma sa oo ina taia o ia e Korianetuma i le pa, sa oo ai ina oti o ia. Ma sa faapea ona iu o aso o Pakumenae.",
                "22": "Ma o lenei, ina ua vaai Korianetuma ua ia mauaina le aai o Sara’emila, ma vaai atu ua sosola sa Nifaē i o latou luma, ma ua fasiotia, ma avea, ma ua lafo i le falepuipui, ma ua ia maua le olo e sili ona malosi i le laueleele atoa, sa faalototeleina lona loto sa oo ai ina a alu atu o ia e feagai ma le laueleele atoa.",
                "23": "Ma o lenei sa le i nofo o ia i le laueleele o Sara’emila, ae sa savali atu o ia faatasi ma se autau toatele, e agai atu lava i le aai o Nuumau; ona o lona loto naunautai e alu atu ma faamama atu lona ala i le pelu, ina ia mafai ona ia maua o vaega i matu o le laueleele.",
                "24": "Ma, manatu ane e faapea o lo latou malosi silisili sa i le totonugalemu o le laueleele, o lea na ia savali atu ai, ma le tuuina atu ia te i latou se taimi latou te faapotopoto faatasi ai i latou lava vagana ai i ni vaega toaitiiti; ma o le ala lea na osofaia ai i latou ma taia ifo i latou i le eleele.",
                "25": "Ae faauta, o lenei savaliga a Korianetuma e ala atu i le ogatotonu o le laueleele na tuuina atu ai ia Moronaea se mea lelei tele atu i luga o i latou, e ui i le toatele naua o sa Nifaē o e ua fasiotia.",
                "26": "Aua faauta, na manatu Moronaea ua fefefe sa Lamanā e o mai i le ogatotonu o le laueleele, ae o le a latou osofaia aai o loo i ai faataamilo i tuaoi e pei ona sa latou faia seia oo mai i le taimi nei; o lea na faatonu ai e Moronaea ia tuu a latou autau malolosi e tausia vaega na faataamilo latalata i tuaoi.",
                "27": "Ae faauta, sa le fefefe sa Lamanā e tusa ma lona manao, ae ua latou o mai i le totonugalemu o le laueleele, ma ua latou ave le laumua, o le aai lea o Sara’emila, ma ua savavali e ala mai i vaega sili ona taua o le laueleele, ma fasiotia tagata i se faasauaga tele, e aofia ai tane, o fafine, ma tamaiti, ma latou ave mo i latou le tele o aai ma le tele o olo malolosi.",
                "28": "Ae ina ua iloa e Moronaea lenei mea, sa ia auina vave atu loa Liae ma se autau e taamilo ane e taofi mai i latou ae latou te lei oo atu i le laueleele o Nuumau.",
                "29": "Ma sa faapea ona ia faia; ma sa ia taofi mai i latou ae latou te lei oo atu i le laueleele o Nuumau, ma tau ma i latou, sa oo ina amata ona latou toe solomuli i tua agai i le laueleele o Sara’emila.",
                "30": "Ma sa oo ina taofi mai i latou e Moronaea i la latou solomuli i tua, ma sa tau ma i latou, sa oo ina avea ma taua faamasaa toto tele; ioe, e toatele na fasiotia, ma e mai le aofai o e na fasiotia na maua ai foi ma Korianetuma.",
                "31": "Ma o lenei, faauta, sa le mafai ona solomuli sa Lamanā i soo se itu, po o i le itu i matu, po o i le itu i saute, po o i le itu i sasae, po o i le itu i sisifo, ona sa siomia i latou i itu uma e sa Nifaē.",
                "32": "Ma sa faapea ona lafoai atu e Korianetuma sa Lamanā i le totonugalemu o sa Nifaē, sa oo ina maua ai i latou i le pule a sa Nifaē, ma o ia lava ia na fasiotia, ma sa tuu mai e sa Lamanā i latou lava i lima o sa Nifaē.",
                "33": "Ma sa oo ina toe maua e Moronaea le aai o Sara’emila, ma sa ia faatonuina ia sa Lamanā o e na ave faapagotaina le tatau ona o ese atu mai le laueleele i le filemu.",
                "34": "Ma sa faapea ona i’u o le lona fasefulu ma le tasi o tausaga o le nofoaiga a faamasino."
            },
            "2": {
                "1": "Ma sa oo i le lona fasefulu ma le lua o tausaga o le nofoaiga a faamasino, ina ua uma ona toe faatuina e Moronaea le filemu i le va o sa Nifaē ma sa Lamanā, faauta, sa leai se tasi e nofo i le nofoa-faamasino; o lea na amata ai ona toe i ai o se finauga i totonu o le nuu e uiga i sē e tatau ona nofo i le nofoa-faamasino.",
                "2": "Ma sa oo ina o Helamana, o le o le atalii o Helamana, na tofia i le finagalo o le nuu, e nofo i le nofoa-faamasino.",
                "3": "Ae faauta, o Kisakumena, o le na fasiotia Paorana, sa lafi faatalitali e faaumatia foi ia Helamana; ma sa lagolagoina o ia e lana vaega, o e na ulu atu i se feagaiga ia leai se tasi ia ona iloa lona amioleaga.",
                "4": "Ona sa i ai se tasi e igoa ia Katianetona, o le sa maoae lona tomai i upu e tele, ma faapea foi i lona faiva, o le faia lea o le galuega faalilolilo o le fasioti tagata ma le faomea; o lea na avea ai o ia ma ta’ita’i o le vaega a Kisakumena.",
                "5": "O lea na ia olegia ai i latou, ma Kisakumena foi, afai latou te faanofoina o ia i le nofoa-faamasino o le a ia tuu atu ia te i latou o e ua auai i lana vaega e tofia i latou ia iai le mana ma le pule i totonu o le nuu; o lea na saili ai Kisakumena e fasioti Helamana.",
                "6": "Ma sa oo ina a’o alu atu o ia agai i le nofoa-faamasino e fasioti Helamana, faauta, o se tasi o auauna a Helamana, sa i fafo i le po, ma sa ia maua, e ala i le ofu faananā, se malamalama e uiga i fuafuaga ia na faia e lenei vaega e fasioti Helamana—",
                "7": "Ma sa oo ina fetaiai o ia ma Kisakumena, ma ia tuu atu ia te ia se faailoga; o lea na faailoa mai ai e Kisakumena ia te ia le mea ua manao i ai o ia, e manao na te ta’ita’i atu o ia i le nofoa-faamasino, ina ia mafai ona ia fasiotia Helamana.",
                "8": "Ma ina ua iloa e le auauna a Helamana mea uma sa i le loto o Kisakumena, ma o lona faamoemoe o le fasioti tagata lea, ma o le faamoemoe foi lea o i latou uma o e na auai i lana vaega e fasioti tagata, ma faomea, ma maua le pule, (ma o la latou fuafuaga faalilolilo lenei, ma la latou pulepulega), sa fai atu le auauna a Helamana ia Kisakumena: Ta o atu ia i le nofoa-faamasino.",
                "9": "O lenei sa fiafia tele Kisakumena i lenei mea, ona sa manatu o ia o le a ia faataunuuina lana fuafuaga; ae faauta, a’o laua o atu i le nofoa-faamasino, sa tui e le auauna a Helamana ia Kisakumena seia tau i le fatu, sa oo ina pa’ū o ia i lalo ua oti e aunoa ma se leo. Ma sa momo’e atu o ia ma ta’u atu ia Helamana mea uma sa ia vaaia, ma faalogo i ai, ma ia faia.",
                "10": "Ma sa oo ina auina atu e Helamana ni tagata e tapu’e mai lenei vaega o tagata faomea ma fasioti tagata faalilolilo, ina ia fasiotia i latou e tusa ai ma le tulafono.",
                "11": "Ae faauta, ina ua iloa e Katianetona ua le foi mai Kisakumena sa fefe o ia nei faaumatia o ia; o lea na ia faatonu ai lana vaega ia mulimuli atu ia te ia. Ma ua alu la latou solaaga mai le laueleele, i se ala lilo, i totonu o le vao; ma o lea ina ua auina atu e Helamana ni tagata e tapu’e i latou, sa le mafai ona maua i latou i se mea.",
                "12": "Ma o le a faamatala atu ni isi mea e uiga i lenei Katianetona i se taimi o mulimuli mai. Ma sa faapea ona faaiuina ai o le lona fasefulu ma le lua o tausaga o le nofoaiga a faamasino i le nuu o Nifae.",
                "13": "Ma faauta, i le faaiuga o lenei tusi, o le a outou vaai ai o lenei Katianetona na pogai ai le faatoilaloina, ioe, le toetoe lava o le faafanoga atoa o le nuu o Nifae.",
                "14": "Faauta e le o faatatau la’u tala i le iuga o le tusi a Helamana, ae o le uiga o la’u tala o le iuga o le tusi a Nifae, lea na ou aumai ai le tala atoa lea ua ou tusia."
            },
            "3": {
                "1": "Ma o lenei, sa oo i le lona fasefulu ma le tolu o tausaga o le nofoaiga a faamasino, sa leai ni finauga i totonu o le nuu o Nifae vagana ai sina faamaualuga laitiiti sa i ai i totonu o le ekalesia, lea na mafua mai ai ni faatuiesega itiiti i totonu o le nuu, o ni mataupu sa faaleleia i le faaiuga o le lona fasefulu ma le tolu o tausaga.",
                "2": "Ma sa leai se finauga i totonu o le nuu i le lona fasefulu ma le fa o tausaga; pe sa i ai foi se finauga tele i le lona fasefulu ma le lima o tausaga.",
                "3": "Ma sa oo i le lona fasefulu ma le ono o tausaga, ioe, sa i ai finauga e tele ma faatuiesega e tele; ia na toatele naua ai e na o ese mai le laueleele o Sara’emila, ma o atu i le laueleele i matu e fai mo o latou tofi le laueleele.",
                "4": "Ma sa latou malaga atu i se mea mamao tele lava, sa oo ina latou tau atu i vaituloto tetele ma vaitafe e tele.",
                "5": "Ioe, sa oo ina latou salalau atu i vaega uma o le laueleele, i soo se vaega sa lei faatafunaina ma aunoa ma laau matua, ona o le toatele o tagata o e sa aina muamua ma fai mo latou tofi le laueleele.",
                "6": "Ma o lenei, sa leai se vaega o le laueleele sa faatafunaina, vagana ai laau matua; ae ona o le tele o le faafanoga o tagata o e sa ’ainā muamua le laueleele o lea na ta’ua ai o tafuna.",
                "7": "Ma ona sa itiiti laau matua sa i ai i luga o le laueleele, ae ui i lea o tagata o e na o atu i ai sa oo ina atamamai tele i le faaaogaina o le sima; o lea na latou fausia ai fale i le sima, ia na latou nonofo ai.",
                "8": "Ma sa oo ina latou uluuluola ma salalau atu, ma o atu mai le laueleele i saute i le laueleele i matu, ma salalau atu sa oo ina amata ona ufitia ia te i latou luga o le fogaeleele atoa, mai le sami i saute i le sami i matu, mai le sami i sisifo i le sami i sasae.",
                "9": "Ma o tagata o e sa i le laueleele i matu, sa nonofo i faleie, ma i fale sima, ma sa latou faasao soo se laau e totogo a’e i luga o le laueleele ina ia tupu ae, ina ia latou maua ai i se taimi laupapa e fau ai o latou fale, ioe, o o latou aai, ma o latou malumalu, ma o latou sunako, ma o latou falesa, ma o latou fale o ituaiga eseese uma.",
                "10": "Ma sa oo talu ai ona sa tau le maua tele laau matua i le laueleele i matu, o lea sa latou auina atu ai le tele e ala i vaa.",
                "11": "Ma sa faapea ona latou faia ia mafai ai e tagata i le laueleele i matu ona latou fausia o aai e tele, i laau ma i le sima.",
                "12": "Ma sa oo ina sa i ai le toatele o tagata o le nuu o Amona, o e o ni sa Lamanā i lo latou fananau mai, na o atu foi i lenei laueleele.",
                "13": "Ma o lenei e tele talafaamaumau na tausia e uiga i le taualumaga a nei tagata, e le toatele o i latou, ia ua faapitoa ma tele naua, e uiga ia te i latou.",
                "14": "Ae faauta, o se tasi vaeselau o taualumaga a nei tagata, ioe, o le tala e uiga ia sa Lamanā ma sa Nifaē, ma a latou taua, ma finauga, ma faatuiesega, ma a latou talaiga, ma a latou valoaga, ma a latou felauaiga i vaa ma lo latou fausiaina o vaa, ma lo latou fausiaina o malumalu, ma sunako ma o latou falesa; ma lo latou amiotonu, ma lo latou amioleaga, ma lo latou fasioti tagata, ma lo latou faomea, ma a latou vetega, ma uiga inosia ma faitaaga eseese uma, e le mafai ona faamauina i lenei galuega.",
                "15": "Ae faauta, e tele tusi o i ai ma talafaamaumau e tele o ituaiga eseese, ma sa tausia faapitoa i latou e tagata sa Nifaē.",
                "16": "Ma sa tuulima faasolo ifo nei talafaamaumau mai le tasi tupulaga i le isi tupulaga e tagata sa Nifaē, seia oo ina latou pa’u’ū atu i le solitulafono ma sa fasiotia, veteina, ma tuliloaina, ma tutulia, ma fasia, ma faataapeapeina i luga o le fogaeleele, ma fefiloi ma sa Lamanā seia oo ina lē toe ta’ua i latou o ni sa Nifaē, ona ua amioleaga, ma aivao, ma fe’ai, ioe, ua avea ai lava o ni sa Lamanā.",
                "17": "Ma o lenei ou te toe foi atu i la’u tala; o lea, o mea na ou fai atu ai ua tuanai atu ina ua mavae lea ona i ai o finauga tetele, ma faalavelave, ma taua, ma faatuiesega, i totonu o le nuu o Nifae.",
                "18": "Ua faaiuina le lona fasefulu ma le ono o tausaga o le nofoaiga a faamasino;",
                "19": "Ma sa oo ina sa i ai pea finauga tetele i le laueleele, ioe, e oo lava i le lona fasefulu ma le fitu o tausaga, ma le lona fasefulu ma le valu foi o tausaga.",
                "20": "Ae ui i lea sa nofo Helamana i le nofoa-faamasino ma le faamasinotonu ma le lē faaitu’au; ioe, sa ia tausisi e tausi tulafono, ma faamasinoga, ma poloaiga a le Atua; ma sa ia faia e le aunoa le mea sa’o i le silafaga a le Atua; ma sa ia savali i ala o lona tamā, sa oo ina manuia o ia i le laueleele.",
                "21": "Ma sa oo ina i ai ia te ia ni atalii se toalua. Sa ia tuu atu i le ulumatua le igoa o Nifae, ma i le laitiiti, le igoa o Liae. Ma sa amata ona laua tutupu ae i le Alii.",
                "22": "Ma sa oo ina amata ona taofia o taua ma finauga, i se tulaga itiiti, i totonu o tagata sa Nifaē, i le taufaaiuga o le lona fasefulu ma le valu o tausaga o le nofoaiga a faamasino i le nuu o Nifae.",
                "23": "Ma sa oo i le lona fasefulu ma le iva o tausaga o le nofoaiga a faamasino, sa faaauau pea ona i ai le filemu sa faatuina i le laueleele, i mea uma, vagana ai pulega faalilolilo ia na faatuina e Katianetona le faomea i vaega sili ona aina o le laueleele, ia sa le iloa i le taimi lena e i latou o e sa faauluulu i le malo; o lea sa le faaumatia ai i latou mai le laueleele.",
                "24": "Ma sa oo i lenei lava tausaga sa i ai le manuia tele naua i le ekalesia, sa oo ina i ai le afe ma afe o e na latou auai i latou lava i le ekalesia, ma sa papatisoina i le salamo.",
                "25": "Ma sa matuā tele naua le manuia o le ekalesia, ma matuā tele naua faamanuiaga na liligi ifo i luga o tagata, e oo i faitaulaga sili ma a’oa’o sa lē mafuatiaina lo latou ofo tele.",
                "26": "Ma sa oo ina manuia lava le galuega a le Alii i le papatisoina ma le faatasia i le ekalesia a le Atua, o agaga e toatele, ioe, e oo lava i le atu sefulu o afe.",
                "27": "Ua faapea ona mafai ona tatou vaai ai e alofa mutimutivale le Alii ia te i latou uma o e e valaau atu i lona suafa paia, ma le faamaoni o o latou loto.",
                "28": "Ioe, ua faapea ona tatou vaai ai ua tatala le faitotoa o le lagi i tagata uma, ioe ia i latou lava o e e talitonu i le suafa o Iesu Keriso, o ia o le Alo o le Atua.",
                "29": "Ioe, ua tatou vaai e mafai e soo se tasi e manao i ai ona taofimau i le afioga a le Atua, lea ua vave ma malosi, lea o le a veteina ai le poto leaga ma mailei ma fuafuaga uma a le tiapolo, ma ta’ita’i atu ai le tagata o Keriso i le ala lauitiiti ma vaapiapi, i luga atu o le vanu pagatia tumau e faavavau lea ua saunia e faaumatia ai e e amioleaga—",
                "30": "Ma tuuina atu o latou agaga, ioe, o latou agaga ola pea, i le itu taumatau o le Atua i le malo o le lagi, e nonofo faatasi ma Aperaamo, ma Isaako, ma Iakopo, ma faatasi ma o tatou tamā paia uma, e le toe o atu i fafo.",
                "31": "Ma sa i ai i lenei tausaga olioliga faifai pea i le laueleele o Sara’emila, ma nofoaga uma o faataamilo ai, e oo lava i le laueleele atoa lea sa maua e sa Nifaē.",
                "32": "Ma sa oo ina i ai le filemu ma le olioli tele naua i le vaega na totoe o le lona fasefulu ma le iva o tausaga; ioe, ma sa i ai foi le filemu ma le olioli tele faifai pea i le lona limasefulu o tausaga o le nofoaiga a faamasino.",
                "33": "Ma sa i ai foi le filemu i le lona limasefulu ma le tasi o tausaga o le nofoaiga a faamasino, vagana ai le faamaualuga lea na amata ona ulu mai i totonu o le ekalesia—e le o le ekalesia a le Atua, ae i totonu o loto o tagata o e na fai mai ua latou auai i le ekalesia a le Atua—",
                "34": "Ma sa faafefeteina i latou i le faamaualuga, e oo lava i le latou sauaina o le toatele o o latou uso. O lenei o se mea leaga tele lenei mea, lea na mafua ai ona mafatia o le toatele o le vaega sili ona lotomaualalalo o tagata i sauaga tetele, ma latou asa atu ai i puapuaga e tele.",
                "35": "Ae ui i lea, sa latou anapopogi ma tatalo pea lava pea, ma sa faasolo malolosi ma faatupulaia ai pea i lo latou lotomaualalalo, ma mausali ma atili mausali ai i le faatuatua ia Keriso, seia oo ina faatutumuina o latou agaga i le olioli ma le faamafanafanaga, ioe, seia oo ina faamamāina ma faapaiaina o latou loto, o le faapaiaga lea e oo mai ona o lo latou tuuina atu o o latou loto i le Atua.",
                "36": "Ma sa oo ina faaiuina foi le lona limasefulu ma le lua o tausaga i le filemu, vagana ai le faamaualuga tele lea ua ulu i totonu o loto o tagata; ma o le pogai ona o a latou oa ua tele naua ma lo latou manuia i luga o le laueleele; ma sa tupu ae i luga o i latou mai lea aso i lea aso.",
                "37": "Ma sa oo i le lona limasefulu ma le tolu tausaga o le nofoaiga a faamasino, ua maliu Helamana, ma sa amata ona nofoia e lona atalii matua o Nifae e suitulaga ia te ia. Ma sa oo ina tauave e ia le nofoa-faamasino ma le faamasinotonu ma le lē faaitu’au; ioe, sa ia tausi poloaiga a le Atua, ma sa savali o ia i ala o lona tamā."
            },
            "4": {
                "1": "Ma sa oo i le lona limasefulu ma le fa o tausaga, sa i ai faatuiesega e tele i le ekalesia, ma sa i ai foi se finauga i totonu o tagata, sa oo ina i ai le faamasaa toto tele.",
                "2": "Ma sa fasia ma tutuli ese mai le laueleele le vaega faatuiese, ma sa latou o atu i le tupu o sa Lamanā.",
                "3": "Ma sa oo ina latou taumafai e faaoso sa Lamanā ia o atu e tau faasaga ia sa Nifaē; ae faauta, sa matuā fefefe lava sa Lamanā, sa oo ina latou lē faalogo i upu a na tagata faatuiese.",
                "4": "Ae sa oo i le lona limasefulu ma le ono o tausaga o le nofoaiga a faamasino, sa i ai ni tagata faatuiese o e na o ese atu mai sa Nifaē i sa Lamanā; ma sa latou manumalo faatasi ma isi i le faaosoina o i latou e feita faasaga ia sa Nifaē; ma sa latou sauni i le tausaga atoa lena mo le taua.",
                "5": "Ma o le lona limasefulu ma le fitu o tausaga na latou o ifo ai e faasagatau ia sa Nifaē, ma sa latou amatalia le gaoioiga e oo mai ai le oti; ioe, sa oo i le lona limasefulu ma le valu o tausaga o le nofoaiga a faamasino sa manuia ai i latou i le mauaina o le laueleele o Sara’emila; ioe, ma faapea foi laueleele uma lava, e oo lava i le laueleele lea sa latalata ane i le laueleele o Nuumau.",
                "6": "Ma sa tutulia sa Nifaē ma autau a Moronaea seia oo mai lava i le laueleele o Nuumau;",
                "7": "Ma o iina na latou fauolo ai e tetee ia sa Lamanā, mai le sami i sisifo, e oo atu i sasae; o lona mamao e tusa ma se malaga a se tagata sa Nifaē i le aso atoa, i luga o le laina o le tuaoi na latou fauoloina, ma tuu ai a latou autau e puipui i lo latou laueleele i matu.",
                "8": "Ma sa faapea ona maua e na tagata faatuiese o sa Nifaē, i le fesoasoani a se autau toatele a sa Lamanā, mea uma a sa Nifaē ia sa i le laueleele i saute. Ma o nei mea uma sa faia i le lona limasefulu ma le valu ma le lona limasefulu ma le iva o tausaga o le nofoaiga a faamasino.",
                "9": "Ma sa oo i le tausaga e onosefulu o le nofoaiga a faamasino, sa manumalo ai Moronaea ma ana autau i le mauaina mai o vaega e tele o le laueleele; ioe, sa latou toe maua mai aai e tele ia sa pa’u’ū atu i lima o sa Lamanā.",
                "10": "Ma sa oo i le tausaga e onosefulu ma le tasi o le nofoaiga a faamasino na latou manumalo ai i le toe maua mai e oo i le afa o o latou laueleele uma.",
                "11": "O lenei o lea toilalo tele o sa Nifaē, ma le fasiga tele lea na i ai i totonu ia te i latou, semanu e le tupu pe a na leai a latou amioleaga ma a latou mea inosia ia sa i ai i totonu ia te i latou; ioe, ma sa i ai foi ia mea i totonu o i latou o e na fai mai ua latou auai i le ekalesia a le Atua.",
                "12": "Ma sa oo mai ia mea ona o le faamaualuluga o o latou loto, ona o a latou oa e tele naua, ioe, na oo mai ona o lo latou faasaua i e matitiva, i le taofi o a latou meaai mai i e fia aai, i le taofi o o latou ofu mai i e ua le lavalavā, ma le fepōina o alafau o o latou uso lotomaualalalo, faatauemu i mea ua paia, ma faafitia le agaga o le valoaga ma faaaliga, ma fasioti tagata, ma fai le vete, ma pepelo, gaoi, mulilulua, ma tutulai ae i finauga tetele, ma sosola ese atu i le laueleele o Nifae, i tagata sa Lamanā—",
                "13": "Ma ona o lenei a latou amioleaga tele, ma lo latou mitamitavale i lo latou lava malosi, na tuua ai i latou e faalagolago i lo latou lava malosi; o lea na latou le manuia ai, ae ua faapuapuagatia ai ma taia, ma tutulia i luma o sa Lamanā, seia oo ina toetoe lava a aveesea o latou laueleele uma.",
                "14": "Ae faauta, sa tala’i atu e Moronaea mea e tele i tagata ona o lo latou amioletonu, ma sa faapea foi ona tala’i atu e Nifae ma Liae, o e o atalii o Helamana, mea e tele i tagata, ioe, ma sa laua vavalo atu mea e tele ia te i latou e uiga ia latou amioletonu, ma mea o le a oo mai ia te i latou pe afai latou te le salamo ia latou agasala.",
                "15": "Ma sa oo ina latou salamo, ma e tusa ai ma lo latou salamo sa faapea foi ona amata ona latou manuia ai.",
                "16": "Ona ua vaai atu Moronaea ua latou salamo sa ia taumafai e taitai atu i latou mai lea nofoaga i lea nofoaga, ma mai lea aai i lea aai, seia oo ina latou toe maua mai le afa o a latou meatotino ma le afa o o latou laueleele uma.",
                "17": "Ma sa faapea ona faaiuina o le lona onosefulu ma le tasi o tausaga o le nofoaiga a faamasino.",
                "18": "Ma sa oo i le lona onosefulu ma le lua o tausaga o le nofoaiga a faamasino, sa le mafai e Moronaea ona toe maua ni isi laueleele i luga o sa Lamanā.",
                "19": "O lea na latou tuu ai la latou fuafuaga ia maua mai le vaega na totoe o o latou laueleele, ona sa matuā toatele tele sa Lamanā sa le mafai ai e sa Nifaē ona toe maua se malosi i luga o i latou; o lea na faaaoga ai e Moronaea ana autau uma i le taofiga o vaega ia na ia aveaina.",
                "20": "Ma sa oo ina sa matata’u tele sa Nifaē ona o le toatele o le aofai o sa Lamanā, nei faatoilaloina i latou, ma solia i lalo, ma fasiotia, ma faaumatiaina.",
                "21": "Ioe, sa amata ona latou manatua valoaga a Alema, ma upu foi a Mosaea; ma sa latou vaai sa avea i latou ma ni tagata ua maaa, ma sa latou tuu faameanoa poloaiga a le Atua;",
                "22": "Ma sa latou suia ma solia i lalo i o latou vae tulafono a Mosaea, po o mea ia na poloaiina ai o ia e le Alii e tuu atu i tagata; ma sa latou vaai ua faaleagaina a latou tulafono, ma ua avea i latou ma tagata amioleaga, ua oo ina latou amioleaga e pei lava o sa Lamanā.",
                "23": "Ma ona o lo latou amioletonu sa amata ai ona faaitiitia le ekalesia; ma ua amata ona latou le talitonu i le agaga o valoaga ma le agaga o faaaliga; ma ua sisila totoa mai faafeagai ma o latou mata faamasinoga a le Atua.",
                "24": "Ma sa latou vaai ua latou vaivai, e pei o o latou uso, o sa Lamanā, ma ua le toe faasaoina i latou e le Agaga o le Alii; ioe, ua alu ese mai ia te i latou, aua e le afio le Agaga o le Alii i malumalu e lē paia—",
                "25": "O lea na le toe faasaoina ai i latou e le Atua i lona mana faavavega ma le mafaatusalia, ona ua latou pa’u’ū atu i se tulaga o le lē talitonu ma le amioleaga tele; ma sa latou vaai ua sili atu ona toatele o sa Lamanā nai lo i latou, ma e vagana ua latou pipii atu i le Alii lo latou Atua, o le a le maalofia lo latou fano.",
                "26": "Aua faauta, ua latou vaai ua tutusa lava le malolosi o sa Lamanā ma lo latou malolosi, e oo lava i le tasi tagata i le isi tagata. Ma sa faapea ona latou pa’u’ū atu i lenei solitulafono tele; ioe, ua faapea ona latou vaivai, ona o a latou soligatulafono, i se va e lē tele ni tausaga."
            },
            "5": {
                "1": "Ma sa oo i lenei lava tausaga, faauta, sa tuu atu ai e Nifae le nofoa-faamasino i se tagata na igoa ia Sesorama.",
                "2": "Ona o a latou tulafono ma o latou malo sa lagolagoina e le leo o tagata, ma o i latou o e na filifilia le leaga na sili atu ona toatele nai lo i latou o e na filifilia le lelei, o lea ua latou matua ai mo le faafanoga, ona ua tumu tulafono i le leaga.",
                "3": "Ioe, ma sa le ona pau lea; ua avea i latou ma tagata ua maaa, ua oo ina le mafai ona pulea o i latou i le tulafono po o le faamasinotonu, ua na’o le faaumatiaina ai o i latou.",
                "4": "Ma sa oo ina faanoanoa Nifae ona o lo latou amioletonu; ma sa ia tuu atu ai le nofoa-faamasino, ma ia ave i ona luga e tala’i atu le afioga a le Atua i ona aso uma na totoe, ma lona uso foi o Liae, i ona aso uma na totoe;",
                "5": "Ona sa laua manatua upu na fai mai ai lo la’ua tamā o Helamana ia te i la’ua. Ma o upu nei na ia fai mai ai:",
                "6": "Faauta, ou atalii e, ou te manao ia oulua manatua e tausi poloaiga a le Atua; ma ou te manao ia oulua ta’u atu i tagata nei upu. Faauta, ua ou tuu atu ia te oulua igoa o o tatou uluai matua, o e na o ese mai le laueleele o Ierusalema; ma ua ou faia lenei mea afai e te oulua manatua o oulua igoa ia oulua manatua ai i laua; ma a oulua manatua i laua ia oulua manatua a laua galuega; ma a oulua manatua a laua galuega ia oulua iloa ai ua faapea, ma ua tusia foi, ua faapea ona lelei.",
                "7": "O lea, ou atalii e, ou te manao ina ia oulua faia le mea ua lelei, ina ia taua ma tusia e uiga ia te oulua, e pei ona taua ma tusia e uiga ia te i laua.",
                "8": "Ma o lenei ou atalii e, faauta, ua ia te au lava ni isi mea e tele ou te manao ai ia te oulua, ma o lea manao o le, ia oulua le faia nei mea ina ia oulua mitamita ai, ae ia oulua faia nei mea ina ia mafai ai ona oulua teuina mo oulua lava se oa i le lagi, ioe, lea ua faavavau, ma lea e le mavae atu; ioe, ina ia mafai ona oulua maua lena meaalofa taua silisili o le ola faavavau, lea ua tatou maua se pogai tatou te manatu ai ua tuuina atu i o tatou tamā.",
                "9": "E, ia manatua, ia manatua, ou atalii e, upu na tautala atu ai le tupu o Peniamina i lona nuu; ioe, ia manatua ua leai se isi ala po o ni auala e mafai ona faaolaina ai le tagata, ua nao i le toto togiola lava o Iesu Keriso, o le o le a afio mai; ioe, ia manatua e afio mai o ia e togiola le lalolagi.",
                "10": "Ma ia manatua foi upu na tautala atu ai Amoleka ia Seseroma, i le aai o Amonaea; ona sa fai atu o ia ia te ia e moni o le a afio mai le Alii e togiola lona nuu, ae o le a le afio mai o ia e togiola i latou ia latou agasala, ae e togiola i latou mai ia latou agasala.",
                "11": "Ma ua ia te ia le mana na tuuina mai ia te ia mai le Tamā e togiola ai i latou mai ia latou agasala ona o le salamo; o lea na ia auina mai ai ana agelu e tala’i mai tala o tuutuuga o le salamo, lea e aumai ai i latou i le mana o le Togiola, mo le faaolataga o o latou agaga.",
                "12": "Ma o lenei, ou atalii e, ia manatua, ia manatua o luga lava o le papa o lo tatou Togiola, o lē o Keriso lea, le Alo o le Atua, e ao ina oulua atiinaa’e ai lo oulua faavae; pe a auina mai e le tiapolo ana matagi malolosi, ioe, ana ufanafana i le asiosio, ioe, pe a pesi mai ia te oulua ana uato’a uma ma lana afā malosi, o le a leai sona mana i o oulua luga e toso ifo ai oulua i le to o le pagatia ma le malaia e le gata, ona o le papa lea ua oulua atia’e ai i luga, o le faavae mautinoa lea, o se faavae lea afai e atia’e ai tagata e le mafai lava ona pa’u’ū i latou.",
                "13": "Ma sa oo ina o upu ia sa a’oa’o atu e Helamana i ona atalii; ioe, e tele mea sa ia a’oa’o atu ia te i laua ia ua le tusia, ma le tele foi o mea ua tusia.",
                "14": "Ma sa laua manatua ana upu; ma o lea na laua o atu ai, i le tausi i poloaiga a le Atua, e a’oa’o atu le afioga a le Atua i totonu o tagata uma o Nifae, e amata mai i le aai o Nuumau;",
                "15": "Ma mai iina i le aai o Kita, ma mai le aai o Kita i le aai o Moleka;",
                "16": "Ma e tusa mai i le tasi aai i le isi, seia oo ina laua o atu i totonu o tagata uma o Nifae o e sa i le laueleele i saute; ma mai iina i le laueleele o Sara’emila, i totonu o sa Lamanā.",
                "17": "Ma sa oo ina laua talai atu ma le mana tele, sa oo ina laua faatalitonu ai le toatele o i latou o tagata faatuiese o e na o ese atu mai sa Nifaē, sa oo ina latou o mai i luma ma ta’uta’u mai a latou agasala, ma papatisoina i le salamo, ma toe foi vave atu i sa Nifaē e taumafai e toe faalelei ia te i latou sese na latou faia.",
                "18": "Ma sa oo ina talai atu Nifae ma Liae i sa Lamanā ma le mana tele ma le pule, ona sa tuuina mai ia te i laua le mana ma le pule ia mafai ona laua tautatala atu ai, ma sa tuuina mai foi ia te i laua mea e tatau ona la tautatala atu ai.",
                "19": "O lea na laua tautatala atu ai i le ofo tele o sa Lamanā, i le faatalitonuina o i latou, sa oo ina papatisoina i le salamo le valu afe o sa Lamanā o e sa i le laueleele o Sara’emila ma faataamilo ai, ma ua talitonu i le leaga o uputuu a o latou tamā.",
                "20": "Ma sa oo ina faasolo atu Nifae ma Liae mai iina e o atu i le laueleele o Nifae.",
                "21": "Ma sa oo ina ave i laua e se autau a sa Lamanā ma ua lafo i le falepuipui; ioe, i le falepuipui lava lea sa lafo i ai i totonu Amona ma ona uso e auauna a Limae.",
                "22": "Ma ina ua mavae ona lafoina o i laua i le falepuipui i aso e tele e aunoa ma se meaai, faauta, sa latou o atu i le falepuipui e ave i laua ina ia latou fasioti ia te i laua.",
                "23": "Ma sa oo ina siosiomia faataamilo Nifae ma Liae e peiseai i se afi, sa oo ina latou fefefe latou te fetagofi atu o latou lima i luga ia te i laua i le matatau nei o latou mu. Ae ui i lea, sa lei mu Nifae ma Liae; ma sa laua tutulai e peiseai i totonu o se afi ma ua le mu.",
                "24": "Ma ina ua laua vaai ua siosiomia faataamilo i laua i se afi faaniutu, ma ua laua le mu ai, sa faalototeteleina o laua loto.",
                "25": "Ona sa laua vaai atu ua fefefe sa Lamanā e fetagofi mai o latou lima ia te i laua; pe sa latou totoa e o mai faalatalata mai ia te i laua, ae sa tutulai e peiseai ua taia i latou ua gugu i le ofo.",
                "26": "Ma sa oo ina tula’i atu Nifae ma Liae ma amata ona tautatala atu ia te i latou, ua faapea atu: Aua tou te matata’u, aua faauta, o le Atua lava ua ia faaali mai ia te outou lenei mea ofoofogia, lea ua faaali atu ai ia te outou, e le mafai ona fetagofi mai o outou lima ia i maua e fasioti i maua.",
                "27": "Ma faauta, ina ua uma ona laua fai atu o ia upu, sa matuā lūlūina le eleele, ma sa lūlūina puipui o le falepuipui e peiseai a solo ifo i le eleele; ae faauta, sa le’i pa’u’ū i latou. Ma faauta, o i latou o e sa i ai i le falepuipui, o sa Lamanā ia ma sa Nifaē o e o tagata sa faatuiese.",
                "28": "Ma sa oo ina faamalumaluina i latou i se ao o le pogisa, ma sa oo mai i o latou luga se mata’u tele.",
                "29": "Ma sa oo ina oo mai se siufofoga e peiseai ua mai i luga ae o le ao o le pogisa, ua fetalai mai: Ia outou salamo ia, ia outou salamo ia, ma aua tou te toe saili e faaumatia a’u auauna, o e ua ou auina atu ia te outou e tala’i atu tala e lelei.",
                "30": "Ma sa oo ina ua latou faalogoina lenei leo, ma sa latou iloa sa le o se leo o le faititili, pe o se leo foi o se vavao tele, ae faauta, o se siufofoga filemu o le fimalie atoatoa, sa peiseai o se musumusu, ma sa ati e oo atu i totonu lava o le agaga—",
                "31": "Ma e ui i le fimalie o le siufofoga, faauta, sa matuā lūlūina tele ai le eleele, ma sa oo ina toe gatete puipui o le falepuipui, e peiseai a solo ifo i le eleele; ma faauta, o le ao o le pogisa, lea sa faamalumaluina ai i latou, sa le matafi ese—",
                "32": "Ma faauta sa toe oo mai le siufofoga, ua fetalai mai: Ia outou salamo ia, ia outou salamo ia, ona ua latalata mai le malo o le lagi; ma aua nei tou toe saili e faaumatia a’u auauna. Ma sa oo ina toe lūlūina le eleele, ma sa gatete ai puipui.",
                "33": "Ma sa toe fetalai mai foi le siufofoga i le taimi lona tolu, ma sa fetalai mai ia te i latou i upu ofoofogia e le mafai e se tagata ona tautala ai; ma sa toe gatete puipui o le falepuipui, ma sa lūlūina le eleele e peiseai a mavaevae.",
                "34": "Ma sa oo ina le mafai e tagata sa Lamanā ona sosola ese ona o le ao o le pogisa lea sa faamalumalu mai ia te i latou; ioe, ma sa le mafai foi ona latou gaoioi ona o le matau na oo mai i luga o i latou.",
                "35": "O lenei sa i ai se tasi i totonu ia te i latou o se sa Nifaē i lona fanau mai, o le sa auai i se taimi i le ekalesia a le Atua ae sa faatuiese mai ia te i latou.",
                "36": "Ma sa oo ina faliu atu o ia, ma faauta, sa ia vaaia fofoga o Nifae ma Liae e ala atu i le ao o le pogisa; ma faauta, ua susulu tele lava, ua pei lava o fofoga o ni agelu. Ma sa vaai atu o ia ua tetepa ae o laua mata i le lagi; ma sa foliga mai i laua e peiseai o tautatala pe o sii ae o laua leo i se tagata o laua vaai atu i ai.",
                "37": "Ma sa oo ina alaga atu lenei tagata i le motu o tagata, ina ia latou faliu ma vaai. Ma faauta, sa tuuina mai ia te i latou se mana sa mafai ai ona latou faliu ma vaai atu; ma sa latou iloa atu fofoga o Nifae ma Liae.",
                "38": "Ma sa latou fai mai i le tagata: Faauta, o le a le uiga o nei mea uma, ma o ai o loo fetautalatalaai ma nei tagata?",
                "39": "O lenei o le igoa o le tagata o Aminatapu. Ma sa fai atu Aminatapu ia te i latou: O loo fetautalatalaai i laua ma agelu a le Atua.",
                "40": "Ma sa oo ina fai mai tagata sa Lamanā ia te ia: Se a se mea matou te faia, ina ia mafai ai ona aveese o lenei ao o le pogisa mai le faamalumalu mai ia te i matou?",
                "41": "Ma sa fai atu Aminatapu ia te i latou: E ao ina outou salamo, ma aioi atu i le siufofoga, seia oo ina outou maua le faatuatua ia Keriso, o le na a’oa’o atu ia te outou e Alema, ma Amoleka, ma Seseroma; ma a outou faia lenei mea, o le a tafiesea le ao o le pogisa mai le faamalumalu mai ia te outou.",
                "42": "Ma sa oo ina amata ona latou aioi uma atu i le siufofoga o ia o le na lūlūina le eleele; ioe, sa latou aioi atu seia oo lava ina matafi ese le ao o le pogisa.",
                "43": "Ma sa oo ina ua latou vaavaai solo atu, ma vaai ua matafiese le ao o le pogisa mai le faamalumalu mai ia te i latou, faauta, sa latou vaai ua siosiomia faataamilo i latou, ioe, o tagata taitoatasi, i se afi faaniutu.",
                "44": "Ma sa i ai Nifae ma Liae i totonugalemu o i latou; ioe, sa siosiomia faataamilo i laua; ioe, sa peiseai sa i ai i laua i totonu o se afi mumū, ae sa le afaina ai i laua, pe sa mu ai foi luga o puipui o le falepuipui; ma sa faatumuina i laua i lena olioli lea ua le magagana ma ua tumu i le mamalu.",
                "45": "Ma faauta, sa afio ifo le Agaga Paia o le Atua mai le lagi, ma ua ulu i totonu o o latou loto, ma sa faatumulia i latou e peiseai i le afi, ma sa mafai ona latou tautatala mai i upu ofoofogia.",
                "46": "Ma sa oo ina oo mai se siufofoga ia te i latou, ioe, o se siufofoga malie, e peiseai o se musumusu mai, ua fetalai mai:",
                "47": "Filemu, ia ia te outou le filemu, ona o lo outou faatuatua i la’u Pele Lelei, o le sa i ai mai le faavaega o le lalolagi.",
                "48": "Ma o lenei, ina ua latou faalogoina lenei mea, sa latou tetepa ae o latou mata, e peiseai e vaai atu i le mea na sau ai le siufofoga; ma faauta, sa latou vaai atu ua avanoa le lagi; ma ua afifio ifo agelu mai le lagi ma auauna mai ia te i latou.",
                "49": "Ma e tusa e tolu selau tagata sa i ai, o e na vaai ma faalogo i nei mea; ma sa poloaiina i latou ia o atu ma aua le ofo, pe latou te masalosalo.",
                "50": "Ma sa oo ina latou o atu ma sa auauna atu i tagata, ma tala’i atu i nofoaga uma o faataamilo ai mea uma sa latou faalogo ma vaai i ai, sa oo ina talitonu le vaega tele o sa Lamanā i ia mea, ona o le taua o faamaoniga ia na latou maua.",
                "51": "Ma o le toatele o i latou o e na talitonu sa latou tuu i lalo a latou auupega o taua, ma lo latou inoino foi i uputuu a o latou tamā.",
                "52": "Ma sa oo ina latou tuu atu i sa Nifaē laueleele e a latou."
            },
            "6": {
                "1": "Ma sa oo ina ua faaiuina le lona onosefulu ma le lua o tausaga o le nofoaiga a faamasino, sa tutupu mai nei mea uma, ma ua avea sa Lamanā, o se vaega tele o i latou, o ni tagata amiotonu, sa oo ina sili atu lo latou amiotonu nai lo sa Nifaē, ona o lo latou mausalī ma lo latou mautū i le faatuatua.",
                "2": "Auā faauta, sa i ai le toatele o sa Nifaē o e sa faamaaa ma lē mananao e salamo ma amioleaga tele, sa oo ina latou teena le afioga a le Atua ma talaiga ma perofetaga uma na oo mai i totonu ia te i latou.",
                "3": "Ae ui i lea, sa maua e tagata o le ekalesia le olioli tele ona o le liua mai o sa Lamanā, ioe, ona o le ekalesia a le Atua, lea sa faatuina i totonu ia te i latou. Ma sa latou faaaumea le tasi i le isi, ma olioli le tasi ma le isi, ma sa latou maua le olioli tele.",
                "4": "Ma sa oo ina o ifo le toatele o sa Lamanā i le laueleele o Sara’emila, ma talai atu i sa Nifaē le tala o lo latou liua mai, ma faamalosi atu ia te i latou ia faatuatua ma salamo.",
                "5": "Ioe, ma e toatele i latou sa tala’i atu ma le mana tele ma le pule, sa oo ina ave ifo ai le toatele o i latou i le loloto o le lotomaualalo, ia avea o ni soo lotomaualalalo o le Atua ma le Tamai Mamoe.",
                "6": "Ma sa oo ina o atu le toatele o sa Lamanā i le laueleele i matu; ma sa o atu foi Nifae ma Liae i le laueleele i matu, e tala’i atu i tagata. Ma sa faapea ona i’u o le lona onosefulu ma le tolu o tausaga.",
                "7": "Ma faauta, sa i ai le filemu i le laueleele atoa, sa oo ina mafai ona o atu o sa Nifaē i soo se vaega o le laueleele sa latou loto i ai, pe i totonu o sa Nifaē po o sa Lamanā.",
                "8": "Ma sa oo ina mafai foi e sa Lamanā ona o atu i soo se mea sa latou loto i ai, pe i totonu o sa Lamanā po o sa Nifaē; ma sa faapea ona latou mafuta saoloto ai o le tasi i le isi, e fefaatauai, ma saili oloa, e tusa ma o latou manao.",
                "9": "Ma sa oo ina latou matua mauoa tele lava, o sa Lamanā uma ma sa Nifaē; ma sa latou maua se mau tele lava o auro, ma ario, ma uamea taua eseese uma, i le laueleele i saute faapea ma le laueleele i matu.",
                "10": "O lenei o le laueleele i saute sa taua o Liae, ma o le laueleele i matu sa taua o Moleka, lea sa faaigoa i le atalii o Setekaia; ona sa aumai Moleka e le Alii i le laueleele i matu, ma Liae i le laueleele i saute.",
                "11": "Ma faauta, sa i ai ituaiga auro eseese uma i nei laueleele e lua, ma ario, ma ituaiga uma o ’oa taua eseese; ma sa i ai foi tagata faigaluega tomai eseese, o e sa galueaiina ma faamamaina ituaiga uma o oa; ma sa faapea ona avea ai i latou ma mauoa.",
                "12": "Sa latou totoina saito e tele, i matu uma ma saute; ma sa latou uluuluola tele lava, i matu faapea ma saute. Ma sa latou fanafanau ma faasolo malolosi tele lava i le laueleele. Ma sa latou atiae lafu ma fagaga e tele, ioe, o manu pepeti e tele.",
                "13": "Faauta o o latou fafine sa galulue ma milo, ma sa latou faia ie uiga eseese uma, o ie lino-miloa lelei ma ie o ituaiga eseese uma, e faaoofu ai o latou le lavalava. Ma sa faapea ona mavae atu o le lona onosefulu ma le fa o tausaga i le filemu.",
                "14": "Ma i le tausaga e onosefulu ma le lima sa latou maua ai foi le olioli tele ma le filemu, ioe, ma talaiga e tele ma valoaga e tele e faatatau i mea o le a oo mai. Ma sa faapea ona mavae atu o le tausaga e onosefulu ma le lima.",
                "15": "Ma sa oo i le tausaga e onosefulu ma le ono o le nofoaiga a faamasino, faauta, sa fasiotia Sesorama e se lima e le ma iloa ao nofo o ia i le nofoa-faamasino. Ma sa oo ina o lena lava foi tausaga, na fasiotia ai foi lona atalii, o le na tofia e le nuu e suitulaga ia te ia. Ma sa faapea ona iu o le tausaga e onosefulu ma le ono.",
                "16": "Ma o le amataga o le tausaga e onosefulu ma le fitu sa toe amata ai ona tuputupu ae le amioleaga tele lava o tagata.",
                "17": "Aua faauta, sa umi ona faamanuiaina i latou e le Alii i oa o le lalolagi sa le faaosoina i latou i le ita, i taua, po o i le faamasaa toto; o lea sa amata ai ona latou mafuli atu o latou loto ia latou oa; ioe, sa amata ona latou saili ia maua le oa ina ia mafai ona latou sili ae i luga o le isi; o lea na amata ai ona latou faia o fasiotiga tagata faalilolilo, ma faomea ma vete, ina ia latou maua ai oa.",
                "18": "Ma o lenei faauta, o ia tagata fasioti tagata ma tagata na faia vetega, o se vaega o tagata o e na faavae e Kisakumena ma Katianetona. Ma o lenei sa oo ina toatele tagata o le vaega a Katianetona, i totonu lava o sa Nifaē. Peitai faauta, sa sili atu lo latou toatele i le vaega aupito sili atu ona amioleaga o sa Lamanā. Ma sa taua i latou o le au faomea ma le au fasioti tagata a Katianetona.",
                "19": "Ma o i latou ia na fasiotia le faamasino sili o Sesorama, ma lona atalii, ao i ai i le nofoa-faamasino; ma faauta, sa le maua i latou.",
                "20": "Ma o lenei sa oo ina ua iloa e sa Lamanā ua i ai ni tagata faomea i totonu ia te i latou, sa latou faanoanoa tele lava; ma sa latou faaaoga ala uma i lo latou malosi e faaumatia ai i latou mai le fogaeleele.",
                "21": "Ae faauta, sa faaosoina e Satani loto o le vaega toatele atu o sa Nifaē, sa oo ina latou aufaatasi ma ia vaega o tagata faomea, ma latou ulu atu ia latou feagaiga ma a latou tautoga, o le a latou puipuia ma faasaoina i latou taitasi i soo se tulaga faigata e oo i ai i latou, ina ia latou le mafatia ona o lo latou fasioti tagata, ma a latou vetega, ma lo latou gaoi.",
                "22": "Ma sa oo ina sa i ai ni a latou faailoga, ioe, ni a latou faailoga faalilolilo, ma a latou upu faalilolilo; ma sa latou faia nei mea ina ia latou iloa ai se uso o le ua uma ona ulu atu i le feagaiga, po o le a lava le amioleaga e faia e lona uso e le tatau lava ona faamanualia o ia e lona uso, po o i latou o e ua auai i lana vaega, o e ua osia lenei feagaiga.",
                "23": "Ma sa faapea ona latou faia ina ia mafai ona latou fasioti tagata, ma vete, ma gaoi, ma fai le faitaaga ma amioleaga eseese uma, sa le tusa ai ma tulafono a lo latou atunuu ma tulafono foi a lo latou Atua.",
                "24": "Ma o soo se tasi o i latou o e na auai i la latou vaega na te faaali atu i le lalolagi a latou amioleaga ma a latou mea inosia, e faamasinoina, e le tusa ai ma tulafono a lo latou atunuu, ae tusa ai ma tulafono a lo latou amioleaga, ia na tuuina mai e Katianetona ma Kisakumena.",
                "25": "Ma o lenei faauta, o tautoga ma feagaiga faalilolilo ia na poloai atu ai Alema i lona atalii ia aua nei oo atu i le lalolagi, nei avea ma ala e ave ifo ai tagata i le faafanoga.",
                "26": "O lenei faauta, o ia tautoga ma feagaiga faalilolilo sa lei oo mai ia Katianetona mai talafaamaumau ia na tuu atu ia Helamana; ae faauta, o ia mea na tuu i le loto o Katianetona e lena tagata e tasi o le na ia faatosina o tatou uluai matua ina ia aai i le fua o le laau na faasaina—",
                "27": "Ioe, o le tagata lava lena o le na taupulepule ma Kaino, e faapea afai na te fasiotia lona uso o Apelu o le a le iloa lava e le lalolagi. Ma sa taupulepule o ia faatasi ma Kaino ma e na mulimuli ia te ia, mai lena taimi ma agai atu i le lumanai.",
                "28": "O lenei foi o le tagata lava lena e tasi na ia tuu i loto o tagata ia latou fausia se olo ia lava le maualuga ina ia mafai ona latou o ae ai i le lagi. Ma o le tagata lava lena e tasi o le na ia taitaiseseina tagata o e na o mai mai lena olo i le laueleele lenei; o le na ia faasalalauina galuega o le pouliuli ma mea inosia i luga o le fogaeleele atoa, seia oo lava ina ia toso ifo tagata i se faafanoga atoa, ma se seoli tumau e faavavau.",
                "29": "Ioe, o le tagata lava lena e tasi o le na tuuina i le loto o Katianetona e fai pea le galuega o le pouliuli, ma le fasioti tagata faalilolilo; ma ua ia aumaia i luma mai i le amataga o le tagata seia oo mai lava i lenei taimi.",
                "30": "Ma faauta, o ia lea o le o le tupuga o agasala uma. Ma faauta, o loo faia pea e ia ana galuega o le pouliuli ma le fasioti tagata faalilolilo, ma ia tuulima faasolo ifo a latou taupulepulega, ma a latou tautoga, ma a latou feagaiga, ma a latou fuafuaga o le amioleaga matautia, mai lea tupulaga i lea tupulaga, e tusa ai ma le mafai ona ia umia o loto o le fanauga a tagata.",
                "31": "Ma o lenei faauta, sa ia umia loto o tagata sa Nifaē; ioe, sa oo ina avea i latou ma tagata amioleaga tele lava; ioe, o le vaega tele o i latou sa liliu ese mai le ala o le amiotonu, ma sa latou soli i lalo o o latou vae poloaiga a le Atua, ma ua liliu atu i o latou lava ala, ma sa latou fausia tupua mo i latou lava mai ia latou auro ma a latou ario.",
                "32": "Ma sa oo ina o nei amioletonu uma sa oo mai ia te i latou i le va o ni tausaga e le tele naua, o le vaega tele o ia mea na oo mai ia te i latou i le lona onosefulu ma le fitu o tausaga o le nofoaiga a faamasino i le nuu o Nifae.",
                "33": "Ma sa latou tuputupu ae pea i la latou amioletonu i le lona onosefulu ma le valu foi o tausaga, i le faanoanoa tele ma le lotomomomo o e na amiotonu.",
                "34": "Ma ua faapea ona tatou vaai ai sa amata ona faaitiitia sa Nifaē i le le talitonu, ma tutupu i le amioleaga ma mea inosia, ao sa Lamanā sa amata ona tutupu tele lava i le malamalama o lo latou Atua; ioe, sa amata ona latou tausia ana tulafono ma poloaiga, ma savavali i le upumoni ma le amiosao i ona luma.",
                "35": "Ma ua faapea ona tatou vaai ai ua amata ona alu ese o le Agaga o le Alii mai sa Nifaē, ona o le amioleaga ma le maaa o o latou loto.",
                "36": "Ma ua faapea ona tatou vaai ai ua amata ona liligi ifo e le Alii lona Agaga i luga o sa Lamanā, ona o lo latou augofie ma lo latou fia talitonu i ana fetalaiga.",
                "37": "Ma sa oo ina sailia e sa Lamanā le vaega a le au faomea a Katianetona; ma sa latou talai atu le afioga a le Atua i le vaega sili ona amioleaga o i latou, sa oo ina matua faaumatia lava lenei vaega o le au faomea mai totonu o sa Lamanā.",
                "38": "Ma sa oo i le tasi itu, sa atiae ma lagolagoina i latou e sa Nifaē, e amata mai i le vaega sili ona amioleaga o i latou, seia oo ina latou ufitia le laueleele atoa o sa Nifaē, ma latou faaseseina le vaega tele o e amiotonu seia oo ina latou o ifo e talitonu ia latou galuega ma aai ia latou vete, ma aufaatasi ma i latou i lo latou fasioti tagata ma pulega faalilolilo.",
                "39": "Ma sa faapea ona latou maua o le pulega atoa o le malo, sa oo ina latou solia i lalo o o latou vae ma taia ma faasaua ma fuli o latou tua i e ua matitiva ma e agamalu, ma soo lotomaualalalo o le Atua.",
                "40": "Ma ua faapea ona tatou vaai ua latou i ai i se tulaga leaga mata’utia, ma ua matua mo se faaumatiaga tumau e faavavau.",
                "41": "Ma sa oo ina faapea ona ’u o le tausaga e onosefulu ma le valu o le nofoaiga a faamasino i le nuu o Nifae."
            },
            "7": {
                "intro": "O le valoaga a Nifae, le atalii o Helamana—Ua faamata’uina e le Atua le nuu o Nifae o le a ia asiasi mai ia te i latou i lona toasa, i le faaumatiaina atoa o i latou, vagana ai ua latou salamo ia latou amioleaga. Ua taia e le Atua le nuu o Nifae i le faama’i; ua latou salamo ma liliu mai ia te ia. O Samuelu, o se sa Lamanā, ua vavalo atu i tagata sa Nifaē.",
                "1": "Faauta, o lenei sa oo ina o le tausaga e onosefulu ma le iva o le nofoaiga a faamasino i sa Nifaē, na toe foi mai ai Nifae, le atalii o Helamana, i le laueleele o Sara’emila mai le laueleele i matu.",
                "2": "Ona sa alu atu o ia i fafo i totonu o tagata o e sa i le laueleele i matu, ma ia tala’i atu le afioga a le Atua ia te i latou, ma sa ia vavalo atu mea e tele ia te i latou;",
                "3": "Ma sa latou teena ana upu uma, sa oo ina le mafai ona nofo o ia i totonu ia te i latou, ae sa toe foi mai o ia i le laueleele na ia fanau mai ai.",
                "4": "Ma ina ua vaai atu ua i ai tagata i se tulaga o le amioleaga matautia faapea, ma ua nofoia e ia au faomea a Katianetona nofoa-faamasino—ona sa latou fao faamalosi le mana ma le pule o le laueleele; ma tuu ese poloaiga a le Atua, ma e leai sina mea itiiti na sao ai lea mea i ona luma; ua latou le faia se mea tonu i le fanauga a tagata;",
                "5": "Ua latou tausalaina e amiotonu ona o lo latou amiotonu; ua latou tuu e ua sala ma e ua amioleaga e le faasalaina ona o a latou tupe; o lenei foi ina ia latou umia tofiga i le ao o le malo, latou te pule ma fai ai e tusa ma o latou loto, ina ia latou maua le oa ma le mamalu o le lalolagi, ma, o lenei foi, ina ia sili ona faigofie ai ia te i latou ona faia le mulilua, ma gaoi, ma fasioti, ma faia e tusa ma o latou lava loto—",
                "6": "O lenei, o lenei amioletonu tele sa oo mai i luga o sa Nifaē, i le va o ni tausaga e le tele naua; ma ina ua vaai atu i ai Nifae, sa tupu a’e i lona loto le faanoanoa i totonu o lona fatafata; ma sa alaga o ia i le tiga o lona agaga:",
                "7": "E, maumau pe a na mafai ona ou ola ai i aso na muai alu a’e ai lo’u tamā o Nifae mai le laueleele o Ierusalema, po ua mafai ona ou olioli faatasi ma ia i le laueleele na folafolaina; o aso na sa faigofie ai ona tauanauina ona tagata, ia tutumau e tausi poloaiga a le Atua, ma gese ona taitaiina e fai le amioletonu; ma sa vave ona latou faalogo atu i afioga a le Alii—",
                "8": "Ioe, a na mafai e o’u aso ona faapei o ia aso, po ua olioli lo’u agaga i le amiotonu o o’u uso.",
                "9": "Ae faauta, ua tofia a’u e faapea o o’u aso nei, ma o le a faatumuina lo’u agaga i le faanoanoa ona o lenei amioleaga a o’u uso.",
                "10": "Ma faauta, o lenei sa oo ina faapea o luga o se ’olo lea sa i le faatoaga a Nifae, sa i tafatafa o le alatele lea sa tau atu i le maketi tele sa i le aai o Sara’emila; o lea, sa punou ifo Nifae i luga o le ’olo lea sa i lana faatoaga, o se ’olo lea sa tu latalata foi i le faitotoa o le faatoaga lea sa alu ane ai le alatele.",
                "11": "Ma sa oo ina sa i ai ni tagata faapitoa sa ui ane ma vaai atu ia Nifae ao ia tuuina atu atoa lona agaga i le Atua i luga o le ’olo; ma sa latou taufetuli ma ta’u atu i tagata le mea na latou vaaia, ma sa o mai faatasi motu o tagata ina ia latou iloa le pogai o lea faanoanoaga tele mo le amioleaga o le nuu.",
                "12": "Ma o lenei, ina ua tulai Nifae sa ia vaai atu i motu o tagata o e ua faapotopoto mai faatasi.",
                "13": "Ma sa oo ina tatala e ia lona fofoga ma fai atu ia te i latou: Faauta, aisea ua outou faapotopoto faatasi ai outou lava? Ina ia ou ta’u atu ea ia te outou a outou amioletonu?",
                "14": "Ioe, ona ua ou alu ae i luga o lo’u ’olo ina ia mafai ona ou tuuina atu o lo’u agaga i lo’u Atua, ona o le faanoanoa tele o lo’u loto, ona o a outou amioletonu!",
                "15": "Ma ona o lo’u faanoanoa ma la’u auega ua outou faapotopoto faatasi ai outou lava, ma outou ofo ai; ioe, ma ua i ai ia te outou se manaomia tele e ofo ai; ioe, e tatau ona outou ofo ona ua outou tuuesea le mea ua uu malosi e le tiapolo i o outou loto.",
                "16": "Ioe, pe ua mafai faapefea ea ona outou tuu i faatosinaga a ia o le ua saili e lafo ese o outou agaga i lalo i le pagatia tumau e faavavau ma le malaia e le gata?",
                "17": "E, ia outou salamo, ia outou salamo! Aisea ea o le a outou oti ai? Ia outou liliu mai ia, ia outou liliu mai ia i le Alii lo outou Atua. Aisea ea ua ia tuulafoaiina ai outou?",
                "18": "Ona ua outou faamaaa o outou loto; ioe, ua outou lē fia faalogo i le siufofoga o le leoleo mamoe lelei; ioe, ua outou faaonoono ia te ia ina ia toatamai e faasaga mai ia te outou.",
                "19": "Ma faauta, nai lo le faapotopotoina o outou, vagana ai o le a outou salamo, faauta, o le a ia faasalalauina outou o le a avea ai outou ma meaai mo ulī ma manu aivao.",
                "20": "E, pe ua mafai faapefea ona outou faagaloina lo outou Atua i lea lava aso na ia laveaiina ai outou?",
                "21": "Ae faauta, ua outou faia lenei mea e maua ai oa, ina ia viia ai outou e tagata, ioe, ma ina ia mafai ona outou maua ai auro ma ario. Ma ua outou pupū o outou loto i luga o oa ma mea lē aoga a lenei lalolagi, ia ua outou fasioti tagata ai, ma vete, ma gaoi, ma molimau pepelo ai e faasaga i o outou tuaoi, ma faia uiga amioletonu eseese uma.",
                "22": "Ma o le pogai lenei o le a oo mai ai le malaia ia te outou vagana ai ua outou salamo. Auā afai tou te le salamo, faauta, o le aai tele lenei, ma aai tetele uma foi o faataamilo ai, ia o loo i ai i le laueleele ua tatou umia, o le a aveesea ma o le a outou le maua ai se nofoaga i na aai; aua faauta, o le a le tuuina mai e le Alii ia te outou le malosi, e pei ona ia faia e oo mai i le taimi nei, tou te tetee faasaga atu ai i o outou fili.",
                "23": "Auā faauta, ua faapea ona fetalai mai o le Alii: O le a ou le faaali atua lo’u malosi i e amioleaga, ia sili a’e le tasi i lo le isi, vagana ai ia te i latou o e salamo i a latou agasala, ma faalogo mai i a’u upu. O lenei o lea, ou uso e, ou te manao ia outou iloa, o le a sili atu ona lelei mo sa Lamanā nai lo outou vagana ai ua outou salamo.",
                "24": "Auā faauta, ua sili atu ona latou amiotonu nai lo outou, ona ua latou le agasala e faasaga i le malamalama tele lea ua outou maua; o lea o le a alofa mutimutivale tele ai le Alii ia te i latou; ioe, o le a ia faalevalevaina o latou aso ma faatoateleina a latou fanau, e oo lava pe a matuā faaumatiaina oe vagana ai ua e salamo.",
                "25": "Ioe, oi talofa ia te outou ona o lena mea inosia tele ua oo mai i totonu ia te outou; ma ua outou aufaatasi atu i ai outou lava, ioe, i lena vaega faalilolilo lea na faatuina e Katianetona!",
                "26": "Ioe, o le a oo mai le malaia ia te outou ona o lena faamaualuga ua outou tuu e ulu mai i o outou loto, lea ua faafefeteina ai outou i luga ia sili atu i lo le mea ua lelei ona o a outou oa ua silisili ona tele!",
                "27": "Ioe, oi talofa ia te outou ona o lo outou amioleaga ma a outou mea inosia!",
                "28": "Ma e vagana ai ua outou salamo o le a outou fano; ioe, e oo lava i o outou laueleele o le a aveesea mai ia te outou, ma o le a faaumatia ese outou mai luga o le fogaeleele.",
                "29": "Faauta o lenei, ou te le fai atu au lava ia, o le a oo mai nei mea, ona e le o au na ou iloa ai nei mea; ae faauta, ua ou iloa ua moni nei mea, ona o le Alii le Atua na ia faaalia mai nei mea ia te au, o lea ou te molimau atu ai o le a faataunuuina lava."
            },
            "8": {
                "1": "Ma o lenei sa oo ina ua uma ona fai atu e Nifae o nei upu, faauta, sa i ai tagata o e o ni faamasino, ma o e foi sa auai i le vaega faalilolilo a Katianetona, sa feitai i latou, ma sa latou alalaga tetee faasaga ia te ia, ua faapea atu i tagata: Aisea tatou te le pue ai lenei tagata ma aumai o ia, ina ia faasalaina o ia e tusa ma le solitulafono lea ua ia faia?",
                "2": "Aisea tou te vaai atu ai i lenei tagata, ma faalogo atu ia te ia o fāifāi e faasaga i lenei nuu ma faasaga i la tatou tulafono?",
                "3": "Auā faauta, sa tautala atu Nifae ia te i latou e uiga i le lē amiotonu o la latou tulafono; ioe, e tele mea na tautala atu ai Nifae ia ua le mafai ona tusia; ma sa leai se mea sa tautala atu ai o ia sa le tusa ai ma poloaiga a le Atua.",
                "4": "Ma sa feitai ia faamasino ia te ia ona sa tautala atu o ia ma le manino ia te i latou e faatatau ia latou galuega faalilolilo o le pouliuli; ae ui i lea, sa latou fefefe e oo atu o latou lima ia te ia, ona sa latou matatau i le nuu nei o latou alalaga tetee mai faasaga ia te i latou.",
                "5": "O lea na latou alalaga atu ai i tagata, e faapea: Aisea ua outou tuu ai lenei tagata e fāifāi faasaga mai ia i tatou? Auā faauta ua tausalaina e ia lenei nuu atoa, e oo lava i le faaumatiaina; ioe, ma e faapea foi o o tatou aai tetele nei o le a aveesea mai ia i tatou, ma o le a tatou le maua ai se nofoaga i totonu o na aai.",
                "6": "Ma o lenei ua tatou iloa e le mafai ona oo mai o lenei mea, aua faauta, ua tatou malolosi, ma ua tetele o tatou aai, o lea e le mafai ai e o tatou fili ona i ai se mana i luga o i tatou.",
                "7": "Ma sa oo ina faapea ona latou faaoso o tagata ia feitai e faasaga ia Nifae, ma faatutupu finauga i totonu ia te i latou; ona sa i ai ni isi o e sa alalaga mai: Ia tuu pea ia lenei tagata, ona o ia o se tagata lelei, ma o mea na ia fai mai ai o le a taunuu moni vagana ai ua tatou salamo;",
                "8": "Ioe, faauta, o le a oo mai ia te i tatou faamasinoga uma ia na ia molimau mai ai ia i tatou; ona ua tatou iloa ua sa’o lana molimau ia te i tatou e uiga ia tatou amioletonu. Ma faauta ua toatele i latou, ma ua ia iloa foi mea uma o le a oo mai ia te i tatou e pei ona ia iloa e uiga ia tatou amioletonu;",
                "9": "Ioe, ma faauta, a na fai e le o ia o se perofeta po ua le mafai e ia ona molimau mai e uiga i ia mea.",
                "10": "Ma sa oo ina faamalosia tagata ia na saili e faaumatia Nifae ona o lo latou fefefe, sa latou le pa’i atu ai o latou lima ia te ia; o lea na toe amata ai ona ia tautala atu ia te i latou, ina ua vaai atu ua fiafia ni isi ia te ia, sa oo ai ina fefefe le vaega na totoe o i latou.",
                "11": "O lea na faamalosia ai o ia e tautala atili atu ia te i latou ua faapea atu: Faauta, o’u uso e, tou te lei faitau ea sa tuuina mai e le Atua le mana i se tagata e toatasi, o Mose lava lea, e taia ai i luga o vai o le Sami Ulaula, ma vavae ai i le tasi itu ma le isi itu, sa oo ina ui mai ai Isaraelu, o e o o tatou tamā, i luga o le eleele matūtū, ma ufitia ai i vai luga o autau a Aikupito ma tofatumoanaina ai i latou?",
                "12": "Ma o lenei faauta, afai na tuu mai e le Atua i lenei tagata se mana faapena, aisea ea la tou te finau ai i totonu ia te outou lava, ma fai mai e lei tuuina mai e ia ia te a’u se mana e mafai ai ona ou iloa e uiga i faamasinoga ia o le a oo mai i luga o outou vagana ai ua outou salamo?",
                "13": "Ae faauta, ua le na’o a’u upu ua outou teena, ae ua outou teena foi upu uma ia na tautatala i ai o tatou tamā, ma upu foi na tautala i ai lenei tagata, o Mose, o le na tuuina mai ia te ia se mana tele faapea; ioe, o upu ia na ia tautala i ai e uiga i le afio mai o le Mesia.",
                "14": "Ioe, na te lei molimau mai ea o le a afio mai le Alo o le Atua? Ma e pei ona sa sii i luga e ia le gata apamemea i le vao, o le a faapea lava ona siitia i luga o ia o le o le a afio mai.",
                "15": "Ma e pei ona ola le toatele o e na vaai ae i luga i lena gata, o le a faapea lava ona mafai ona ola o le toatele o e e vaai ae i luga ma le faatuatua i le Alo o le Atua, ma ua i ai le agaga salamo, i lena lava ola e faavavau.",
                "16": "Ma o lenei faauta, ua le na’o Mose na molimau e uiga i nei mea, ae o perofeta paia uma foi, mai i ona aso e oo atu i aso o Aperaamo.",
                "17": "Ioe, ma faauta, sa vaai Aperaamo i lona afio mai, ma sa faatumuina o ia i le fiafia ma sa olioli.",
                "18": "Ioe, ma faauta, ou te fai atu ia te outou, sa le gata ina iloa e Aperaamo e uiga i nei mea, ae sa i ai le toatele ae lei oo i aso o Aperaamo o e na valaauina i le faatulagaga a le Atua; ioe, e tusa lava ma le faatulagaga a lona Alo, na latou iloaina; ma sa faia lenei mea ona sa tatau ona faaalia o ia mea i tagata, i le tele o afe o tausaga ae lei oo i lona afio mai, o le a oo mai lava le togiola ia te i latou.",
                "19": "Ma o lenei ou te manao ina ia outou iloa, talu mai aso o Aperaamo sa i ai lava perofeta e toatele o e na molimau mai i nei mea; ioe, faauta, na molimau mai ai ma le loto le perofeta o Senosa; i se mea na fasiotia ai o ia.",
                "20": "Ma faauta, o Senoka foi, ma Esaia foi, ma Isaia foi, ma Ieremia, (o Ieremia o le perofeta lava lea e tasi na molimau mai e uiga i le faaumatiaga o Ierusalema) ma o lenei ua tatou iloa na faaumatia Ierusalema e tusa ma upu a Ieremia. O lea la aisea o le a le afio mai ai le Alo o le Atua, e tusa ma lana valoaga?",
                "21": "Ma o lenei tou te masalomia ea na faaumatiaina Ierusalema? Tou te fai mai ea e lei fasiotia atalii uma o Setekaia, o i latou uma ia vagana ai Moleka? Ioe, ma tou te le o vaai ea ua faatasi le fanau a Setekaia ma i tatou, ma sa tutuli ese i latou mai le laueleele o Ierusalema? Ae faauta, ua le ona pau lea—",
                "22": "Sa tuli ese lo tatou tamā o Liae mai Ierusalema ona sa ia molimau atu e uiga i nei mea. Sa molimau foi Nifae e uiga i nei mea, ma sa toetoe foi o o tatou tamā uma, seia oo mai lava i le taimi nei; ioe, sa latou molimau mai e uiga i le afio mai o Keriso, ma sa tulimatai i luma, ma olioli i lona aso o le a oo mai.",
                "23": "Ma faauta, o ia o le Atua, ma ua faatasi o ia ma i latou, ma sa ia faaali mai o ia lava ia te i latou, ma ua ia togiolaina i latou; ma sa latou avatu ai ia te ia le viiga, ona o lena mea o le a oo mai.",
                "24": "Ma o lenei, ona ua outou iloa nei mea ma ua le mafai ona outou faafitia vagana ai ua outou pepelo, o lea ua outou agasala ai i lenei mea, ona ua outou teena nei mea uma, e ui i le tele o faamaoniga ua outou maua; ioe, ua outou maua lava mea uma, o mea o i le lagi, ma mea uma ua i ai i le lalolagi, o se molimau ua moni i latou.",
                "25": "Ae faauta, ua outou teena le upumoni, ma fouvale faasaga i lo outou Atua paia; ma e oo lava i lenei taimi, nai lo le teuina mo outou lava o oa i le lagi, e le pala ai se mea, ma o se mea e le mafai ona oo atu i ai se mea eleelea, ua outou faaputuina mo outou lava le toasa a o lei oo mai le aso o le faamasinoga.",
                "26": "Ioe, e oo lava i le taimi nei o lo ua matua outou, ona o lo outou fasioti tagata, ma lo outou faitaaga ma amioleaga, mo le faafanoga tumau e faavavau; ioe, ma e vagana ai ua outou salamo, o le a lata ona oo mai ia te outou.",
                "27": "Ioe, faauta, ua i ai nei lava i o outou faitotoa; ioe, ina outou o atu ia i le nofoa-faamasino, ma suesue; ma faauta, ua fasiotia lo outou faamasino, ma o loo taoto o ia i lona toto; ma sa fasiotia o ia e lona uso, o le ua saili e nofo i le nofoa-faamasino.",
                "28": "Ma faauta, ua auai i la’ua uma i la outou vaega faalilolilo, o lona ’autu o Katianetona ma lē ua leaga o lē ua saili e faaumatia agaga o tagata."
            },
            "9": {
                "1": "Faauta, o lenei sa oo ina ua uma ona tautala atu e Nifae o nei upu, sa i ai ni tagata o e sa i totonu ia te i latou sa taufetuli atu i le nofoa-faamasino; ioe, e toalima i latou o e na o atu, ma sa latou fai ifo i totonu ia te i latou lava, a’o latou o atu:",
                "2": "Faauta, o le a tatou iloa moni nei pe o lenei tagata o se perofeta ma pe na poloaiina o ia e le Atua e vavalo mai ni mea ofoofogia faapea ia te i tatou. Faauta, tatou te le talitonu na ia poloaiina o ia; ioe, tatou te le talitonu o ia o se perofeta; ae ui i lea, afai e moni lenei mea na ia fai mai ai e uiga i le faamasino sili, e faapea ua oti o ia, ona tatou talitonu ai lea ua moni isi upu na ia fai mai ai.",
                "3": "Ma sa oo ai ina latou taufetuli atu ma lo latou malosi, ma ua oo atu ai i le nofoa-faamasino; ma faauta, ua pa’ū ifo le faamasino i le eleele, ma sa taoto i lona toto.",
                "4": "Ma o lenei faauta, ina ua latou vaai i lenei mea, sa latou ofo tele, sa oo ina latou pa’u’ū ifo i le eleele; ona sa latou le talitonu i upu na tautala i ai Nifae e uiga i le faamasino sili.",
                "5": "Ae o lenei, ina ua latou vaai, ua latou talitonu, ma sa oo mai le matatau i luga o i latou nei oo mai i luga o le nuu faamasinoga uma na tautala i ai Nifae; o lea na latou gatete ai, ma pa’u’ū ifo i le eleele.",
                "6": "O lenei, i le taimi lava ina ua uma ona fasiotia o le faamasino—ona sa tui o ia e lona uso sa ofu faalilolilo, ma sa sola o ia, ma sa taufetuli atu auauna ma ta’u atu i tagata, ma alalaga atu ua i ai se fasioti tagata i totonu ia te i latou;",
                "7": "Ma faauta sa faapotopoto ane faatasi e tagata i latou lava i le mea na i ai le nofoa-faamasino—ma faauta, i lo latou ofo tele, sa latou vaai atu i tagata na e toalima o e ua pa’u’ū ifo i le eleele.",
                "8": "Ma o lenei faauta, sa le iloa e tagata se mea e uiga i le motu o tagata o e sa faapotopoto faatasi i le faatoaga a Nifae; o lea na latou fai ane ai i totonu ia te i latou lava: O tagata nei o i latou ia o e na fasiotia le faamasino, ma ua taia i latou e le Atua ina ia le mafai ona latou sosola ese mai ia te i tatou.",
                "9": "Ma sa oo ina latou tapue i latou, ma saisai i latou ma lafo i latou i le falepuipui. Ma sa i ai se folafolaga sa auina atu faalauaitele e faapea ua fasiotia le faamasino, ma ua aveina ē na fasiotia o ia ma lafo i le falepuipui.",
                "10": "Ma sa oo i le aso na sosoo ai sa faapotopoto faatasi e le nuu i latou lava e faanoanoa ma anapopogi, i le falelauasiga o le faamasino sili maualuga o le ua fasiotia.",
                "11": "Ma sa faapea foi ona faapotopoto ane faatasi faamasino o e sa i ai i le faatoaga a Nifae, ma faalogo i ana upu, i le falelauasiga.",
                "12": "Ma sa oo ina latou fesilisili i tagata, e faapea: O fea o i ai le toalima o e na auina atu e fesili e uiga i le faamasino sili pe ua oti o ia? Ma sa latou tali mai ma faapea mai: E uiga i lenei toalima o e na outou fai mai na outou auina mai, matou te le iloa; ae e i ai se toalima o e na fasiotia o ia, ua matou lafoina i le falepuipui.",
                "13": "Ma sa oo ina mananao faamasino ia aumai i latou; ma sa aumai i latou, ma faauta o i latou ia o le toalima o e na auina atu; ma faauta sa fesiligia i latou e faamasino ina ia latou iloa e uiga i le mataupu, ma sa latou faamatala mai ia te i latou mea uma na latou faia, e faapea:",
                "14": "Sa matou taufetuli ma o atu i le mea o i ai le nofoa-faamasino, ma ina ua matou vaai atu i mea uma e pei ona sa molimau mai ai Nifae, sa matou ofo tele sa oo ai ina matou pa’u’ū ifo i le eleele; ma ina ua matou malamalama mai lo matou ofo, faauta, ua latou lafo i matou i le falepuipui.",
                "15": "O lenei, e uiga i le fasiotiga o lenei tagata, matou te le iloa po o ai na faia; ma ua na’o le pau lenei o le mea ua matou iloa, sa matou taufetuli ma o mai e tusa ma lo outou manao, ma faauta, ua oti o ia, e tusa ma upu a Nifae.",
                "16": "Ma o lenei sa oo ina faamalamalama atu le mataupu e faamasino i tagata, ma alalaga e faasaga ia Nifae, ua faapea mai: Faauta, ua matou iloa atonu sa faia e lenei Nifae se ioega faatasi ma se tasi e fasioti le faamasino, ma a uma ona ia ta’u mai lea ia te i tatou, ina ia mafai e ia ona faaliliu atu i tatou i lona faatuatuaga, ina ia mafai ona ia faatu a’e o ia lava o se tagata maoae, ua filifilia e le Atua, ma o se perofeta.",
                "17": "Ma o lenei, faauta, o le a matou faaalia lenei tagata, ma o le a ia ta’u mai lona sese ma faailoa mai ia te i tatou le tagata moni na fasiotia lenei faamasino.",
                "18": "Ma sa oo ina faasaoloto le toalima i le aso o le falelauasiga. Ae ui i lea, sa latou tauseseina faamasino i upu na latou tautatala i ai e faasaga ia Nifae, ma latou finau ma i latou taitoatasi, sa oo ai lava ina fefinauai i latou.",
                "19": "Ae ui i lea, sa latou faatonu atu ia pu’e Nifae ma saisai ma aumai i luma o le motu o tagata, ma sa amata ona latou fesiligia o ia i ala eseese ina ia mafai ona latou faasese o ia, ina ia mafai ona latou tausalaina o ia i le oti—",
                "20": "Ua fai mai ia te ia: O oe o se taupulepule; o ai lenei tagata na fasiotia o ia? O lenei ia ta’u mai ia te i matou, ma tautino mai lou sese; faapea mai: Faauta o tupe nei; ma o le a matou tuu atu foi ia te oe lou ola pe afai e te ta’u mai ia te i matou, ma tautino mai le maliega lea na e faia faatasi ma ia.",
                "21": "Peitai sa fai atu Nifae ia te i latou: E, outou vale e, outou e ua le peritomeina i le loto, outou o tauaso, ma outou tagata ua maaa, tou te iloa ea o le a le umi o le a faamafatiaina ai outou e le Alii lo outou Atua ia outou ui ai pea i lenei ala o lo outou agasala?",
                "22": "E, ua tatau lava ia te outou ona amata ona outou uio ma faavauvau, ona o le faafanoga tele lea ua faatalitali mai i le taimi nei ia te outou, vagana ai ua outou salamo.",
                "23": "Faauta ua outou fai mai na ou ioe faatasi ma se tagata ia fasioti e ia Sesorama, lo tatou faamasino sili. Ae faauta, ou te fai atu ia te outou, ua outou fai mai faapea ona sa ou molimau atu ia te outou ina ia mafai ona outou iloa e uiga i lenei mea; ioe, sa ou ta’u atu lava lenei mea o se molimau ia te outou, ua ou iloa e uiga i le amioleaga ma mea inosia ia ua i ai i totonu ia te outou.",
                "24": "Ma ona ua ou faailoa atu lenei mea, ua outou fai mai sa ou ioe faatasi ma se tagata ia ona faia lenei mea; ioe, ona sa ou faaali atu ia te outou lenei faailoga ua outou feitai mai ai ia te au, ma saili e faaumatia lo’u ola.",
                "25": "Ma o lenei faauta, o le a ou faaali atu ia te outou se isi faailoga, ma vaai pe o le a outou saili ai e faaumatia au i lenei mea.",
                "26": "Faauta ou te fai atu ia te outou: O i le fale o Seanetuma, o le uso lea o Sesorama, ma fai atu ia te ia—",
                "27": "Pe na ioe ea Nifae, le faatagā perofeta, o le ua ia vavalo mai se leaga e tele i lenei nuu, faatasi ma oe, i se ioega na e fasiotia ai Sesorama, o lou uso?",
                "28": "Ma faauta, o le a fai mai o ia ia te outou, E leai.",
                "29": "Ma ia outou fai atu ia te ia: Na e fasiotia lou uso?",
                "30": "Ma o le a tu o ia ma le fefe, ma le iloa se upu e fai mai. Ma faauta, o le a faafiti mai o ia ia te outou; ma o le a faia e ia e peiseai ua te’i; ae ui i lea, o le a ia fai mai ia te outou ua mama o ia.",
                "31": "Ae faauta, ia outou suesue o ia, ma o le a outou maua le toto i le vaega i lalo o lona ofu pulupulu.",
                "32": "Ma a uma ona outou vaai i lenei mea, ia outou fai atu: E mai fea lenei toto? Matou te le iloa ea o le toto lenei o lou uso?",
                "33": "Ma a uma o le a gatete ai o ia, ma foliga mai ua sesega, e pei lava ua oo mai le oti i ona luga.",
                "34": "Ma a uma ona outou fai atu lea ia te ia: Ona o lenei fefe ma lenei sesega lea ua oo mai i ou mata, faauta, ua matou iloa ua e sala.",
                "35": "Ma a uma o le a oo mai se mata’u tele atu i ona luga; ma ona ia tautino mai ai lea ia te outou, ma ia le toe faafitia o ia lava na faia lenei fasioti tagata.",
                "36": "Ma a uma o le a fai mai o ia ia te outou, o a’u, o Nifae, ua ou le iloa se mea e uiga i le mataupu vagana ai ua tuuina mai ia te a’u e le mana o le Atua. Ma o le a outou iloa ai o a’u o se tagata faamaoni, ma ua auina mai a’u ia te outou mai le Atua.",
                "37": "Ma sa oo ina latou o atu ma faia, e tusa lava e pei ona fai atu ai Nifae ia te i latou. Ma faauta, sa moni upu na ia fai mai ai; ona e tusa ma upu sa faafitia e ia; ma e tusa foi ma upu sa tautino mai e ia.",
                "38": "Ma sa aumai o ia e faamaonia o ia lava o le fasioti tagata lea, sa oo ina tatala faasaoloto le toalima, faapea foi ma Nifae.",
                "39": "Ma sa i ai ni isi o sa Nifaē o e na talitonu i upu a Nifae; ma sa i ai foi ni isi, o e na talitonu ona o le molimau a le toalima, ona sa faaliliuina i latou a’o latou i ai i le falepuipui.",
                "40": "Ma o lenei sa i ai ni isi i totonu o le nuu, o e na fai mai o Nifae o se perofeta.",
                "41": "Ma sa i ai ni isi o e na fai mai: Faauta, o ia o se atua, ona vagana ai o ia o se atua po ua le mafai ona ia iloaina mea uma. Auā faauta, na ia ta’u mai ia te i tatou mafaufauga o o tatou loto, ma sa ia ta’u mai foi mea ia te i tatou; ma sa ia faailoa mai lava ia i tatou le tagata moni na fasiotia lo tatou faamasino sili."
            },
            "10": {
                "1": "Ma sa oo ina tupu mai se fevaevaeaiga i totonu o tagata, sa oo ina fevaevaeai i latou i lea vaega ma lea vaega ma ua o ese atu i o latou ala, a ua tuu ai Nifae na’o ia, a’o tulai o ia i le lotolotoi o i latou.",
                "2": "Ma sa oo ina alu atu Nifae i lona ala e agai atu i lona lava fale, ma manatunatu loloto i mea na faaali mai e le Alii ia te ia.",
                "3": "Ma sa oo ina a o faapea ona manatunatu loloto o ia—ma le faanoanoa tele ona o le amioleaga o tagata sa Nifaē, i a latou galuega faalilolilo o le pouliuli, ma lo latou fasioti tagata, ma a latou vetega, ma amioletonu eseese uma—ma sa oo a o faapea ona manatunatu loloto o ia i lona loto, faauta, sa oo mai se siufofoga ia te ia, ua fetalai mai:",
                "4": "Amuia lava oe Nifae, ona o ia mea na e faia; ona ua ou vaai i lou tala’i atu ma le le faavaivai o le upu na ou tuuina atu ia te oe, i lenei nuu. Ma sa e le fefe ia te i latou, ma sa e le sailia lou lava ola, ae sa e saili lo’u loto, ma ia tausia a’u poloaiga.",
                "5": "Ma o lenei, ona ua e faia lenei mea ma le le faavaivai, faauta, o le a ou faamanuiaina oe e faavavau; ma o le a ou faamamanaina oe i le upu ma mea e fai, i le faatuatua ma galuega; ioe, e oo lava i le faia o mea uma ia te oe e tusa ai ma lau upu, ona e te le ole mai i se mea ua le tusa ai ma lo’u loto.",
                "6": "Faauta, o oe o Nifae, ma o a’u o le Atua. Faauta, ou te tautino atu le mea lenei ia te oe i luma o a’u agelu, o le a ia te oe le mana i luga o lenei nuu, ma o le a e taia le eleele i le oge, ma le faamai, ma le faafanoga, e tusa ma le amioleaga o lenei nuu.",
                "7": "Faauta, ou te tuu atu ia te oe le mana, o soo se mea e te faamaufaailogaina i luga o le lalolagi o le a faamaufaailogaina i le lagi; ma o soo se mea e te tatalaina i le lalolagi o le a tatalaina i le lagi; ma o le a faapea ona ia te oe le mana i totonu o lenei nuu.",
                "8": "Ma e faapea lava, afai e te fai atu i lenei malumalu ia vaeluaina, o le a faia lava.",
                "9": "Ma afai e te fai atu i lenei mauga, Ia lafo oe i lalo ma ia laugatasi, o le a faia lava.",
                "10": "Ma faauta, afai e te fai atu o le a taia lenei nuu e le Atua, o le a faataunuuina lava.",
                "11": "Ma o lenei faauta, ou te poloai atu ia te oe, ia e alu atu ma ta’u atu i lenei nuu, ua faapea ona fetalai mai o le Alii le Atua, o le ua Malosi Silisili: Vagana ai ua outou salamo o le a taia outou, e oo lava ina faaumatia.",
                "12": "Ma faauta, o lenei sa oo ina ua uma ona fetalai mai e le Alii o nei upu ia Nifae, sa tu o ia ma sa le alu atu i lona lava fale, ae ua toe foi atu i motu o tagata o e sa salalau solo i luga o le laueleele, ma amata ona tala’i atu ia te i latou le afioga a le Alii lea na fetalai mai ia te ia, e uiga i le faaumatiaga o i latou pe afai latou te le salamo.",
                "13": "O lenei faauta, e ui i lea vavega tele na faia e Nifae i le ta’u atu ia te i latou e uiga i le maliu o le faamasino sili, sa latou faamaaa o latou loto ma le faalogo i fetalaiga a le Alii.",
                "14": "O lea na tala’i atu ai e Nifae ia te i latou le afioga a le Alii, e faapea: Vagana ai ua outou salamo, e pei ona fetalai mai o le Alii, o le a taia outou e oo lava ina faaumatia.",
                "15": "Ma sa oo ina ua uma ona tala’i atu e Nifae ana afioga ia te i latou, faauta, sa latou faamaaa pea o latou loto ma lē fia faalogo mai i ana upu; o lea na latou faifai ai e faasaga mai ia te ia, ma saili e faaoo mai o latou lima i luga ia te ia ina ia mafai ona latou lafo o ia i le falepuipui.",
                "16": "Ae faauta, sa faatasi le mana o le Atua ma ia, ma sa le mafai ona latou ave o ia e lafo i le falepuipui, ona sa ave o ia e le Agaga ma segia ese atu mai totonu ia te i latou.",
                "17": "Ma sa oo ina faapea ona alu atu o ia e tusa ai ma le Agaga, mai lea motu o tagata i lea motu o tagata, e tala’i atu le afioga a le Atua, seia oo lava ina uma ona ia tala’i atu ia te i latou uma, pe auina atu i totonu o tagata uma.",
                "18": "Ma sa oo ina sa latou lē fia faalogo i ana upu; ma sa amata ona i ai o finauga, sa oo ina latou fevaevaeai e faasaga ia i latou lava ma amata ona latou fasioti o le tasi ma le isi i le pelu.",
                "19": "Ma sa faapea ona iu o le fitusefulu ma le tasi o tausaga o le nofoaiga a faamasino i luga o le nuu o Nifae."
            },
            "11": {
                "1": "Ma o lenei sa oo i le fitusefulu ma le lua o tausaga o le nofoaiga a faamasino sa faateteleina finauga, sa oo ina i ai taua i le laueleele atoa i totonu o tagata uma o Nifae.",
                "2": "Ma o lenei vaega faalilolilo o le au faomea o i latou ia o e na faia pea lenei galuega o le faafanoga ma le amioleaga. Ma sa faia lenei taua i lena tausaga atoa; ma sa faia foi i le tausaga atoa e fitusefulu ma le tolu.",
                "3": "Ma sa oo i le tausaga lenei, na tagi atu ai Nifae i le Alii, ua faapea atu:",
                "4": "Le Alii e, aua e te tuuina lenei nuu ia faaumatia i le pelu; ae le Alii e, ia tuu mai ia i ai se oge i le laueleele, e faaosoina ai i latou ia manatua le Alii lo latou Atua, ma atonu o le a latou salamo ai ma liliu mai ia te oe.",
                "5": "Ma sa faapea lava ona faia, e tusa ma upu a Nifae. Ma sa i ai se oge tele na oo mai i luga o le laueleele, i totonu o tagata uma o Nifae. Ma sa faapea ona faaauau pea o le oge i le fitusefulu ma le fa o tausaga, ma sa oo ina taofia le galuega o le faafanoga e ala i le pelu a ua mafatia ona o le oge.",
                "6": "Ma o lenei galuega o le faafanoga sa faaauau foi i le tausaga e fitusefulu ma le lima. Ona sa taia le laueleele sa oo ina matutu, ma sa le fua mai saito i le tau o saito; ma sa taia le laueleele atoa, e oo lava i totonu o sa Lamanā faapea foi i totonu o sa Nifaē, sa oo ina taia i latou ma fano ai le afe ma afe o i latou i vaega sili ona amioleaga o le laueleele.",
                "7": "Ma sa oo ina vaai tagata o le a fano i latou i le oge, ma sa amata ona latou manatua le Alii lo latou Atua; ma sa amata ona latou manatua upu a Nifae.",
                "8": "Ma sa amata ona aioi atu tagata i o latou faamasino sili ma o latou taitai, ina ia latou fai atu ia Nifae: Faauta, ua matou iloa o oe o se tagata o le Atua, ma o lea ia e ole atu i le Alii lo tatou Atua ia aveese lenei oge mai ia te i tatou, nei faataunuuina upu uma na e fai mai ai e uiga i le faaumatiaga o i matou.",
                "9": "Ma sa oo ina fai atu faamasino ia Nifae e tusa ma upu ia na mananao i ai. Ma sa oo ina ua vaai Nifae ua salamo tagata ma ua latou faamaualalalo i latou lava i le ie talatala, sa toe ole atu o ia i le Alii, ua fai atu:",
                "10": "Le Alii e, faauta ua salamo lenei nuu; ma ua latou tafi esea le vaega a Katianetona mai totonu ia te i latou ua oo ina le toe i ai i latou, ma ua latou natia a latou fuafuaga faalilolilo i le eleele.",
                "11": "O lenei, le Alii e, ona o lo latou lotomaualalo lenei, sei e liliu ese lou toasa, ma ia faamalieina lou toasa i le faaumatiaga o tagata amioleaga o e ua uma ona e faaumatiaina.",
                "12": "Le Alii e, sei e liliu ese lou toasa, ioe, lou toasa matautia, ma faia ia taofia lenei oge i lenei laueleele.",
                "13": "Le Alii e, sei e faafofoga mai ia te au, ma faia ina ia mafai ona faataunuuina e tusa ma a’u upu, ma auina mai le timu i luga o le fogaeleele, ina ia mafai ona fua mai ona fua, ma ona saito i le tau o saito.",
                "14": "Le Alii e, sa e faafofoga mai i a’u upu ina ua ou fai atu, Ia i ai se oge, ina ia taofia le malaia o le pelu; ma ua ou mautinoa o le a e finagalo i lenei lava taimi, e faafofoga mai i a’u upu, ona na e fetalai mai e faapea: Afai e salamo lenei nuu, o le a ou faasaoina i latou.",
                "15": "Ioe, le Alii e, ma ua e silasila mai ua latou salamo, ona o le oge ma le malaia ma le faafanoga ua oo mai i o latou luga.",
                "16": "Ma o lenei, le Alii e, pe e te liliu ese ea lou toasa, ma toe tofotofo i latou pe o le a latou auauna atu ia te oe? Afai o lea, Le Alii e, e mafai lava ona e faamanuiaina i latou e tusa ma au afioga ia na e fetalai mai ai.",
                "17": "Ma sa oo i le lona fitusefulu ma le ono o tausaga, sa liliu ese e le Alii lona toasa mai le nuu, ma ia faia ia to ifo le timu i le eleele, sa oo ina fua mai i ona fua i le tau e fua mai ai. Ma sa oo ina fua mai ai e ia ona saito i le tau e fua mai ai.",
                "18": "Ma faauta, sa olioli tagata ma vivii atu i le Atua, ma sa tumu luga o le fogaeleele i le olioli; ma sa latou le toe saili e fasiotia Nifae, ae ua latou ava ia te ia o se perofeta sili, ma o se tagata o le Atua, ua i ai le mana tele ma le pule na tuuina mai ia te ia mai le Atua.",
                "19": "Ma faauta, o Liae, lona uso, sa le faaitiitia ifo lava o ia mai ia te ia e faatatau i mea tau le amiotonu.",
                "20": "Ma sa faapea ona oo ina toe amata ona manuia o le nuu o Nifae i le laueleele, ma amata ona latou toe atina’e o latou nofoaga tuufua, ma amata ona faatoateleina ma salalau atu, seia oo ina latou faatumulia luga o le laueleele atoa, i le itu i matu ma le itu i saute, mai le sami i sisifo i le sami i sasae.",
                "21": "Ma sa oo ina iu le lona fitusefulu ma le ono o tausaga i le filemu. Ma sa amata le lona fitusefulu ma le fitu o tausaga i le filemu; ma sa salalau atu le ekalesia i luga o le laueleele atoa; ma o le vaega toatele o tagata, o sa Nifaē ma sa Lamanā, sa auai i le ekalesia; ma sa latou maua le filemu tele i le laueleele; ma sa faapea ona iu o le fitusefulu ma le fitu o tausaga.",
                "22": "Ma sa latou maua foi le filemu i le lona fitusefulu ma le valu o tausaga, vagana ai ni finauga itiiti e faatatau i matautu o mataupu faavae lea na faataatia mai e perofeta.",
                "23": "Ma i le tausaga e fitusefulu ma le iva sa amata ona i ai o finauga e tele. Peitai o Nifae ma Liae, ma le toatele o o laua uso o e sa malamalama e uiga i mataupu moni o aoaoga faavae, ona sa latou maua faaaliga e tele i aso taitasi, sa oo ina latou tala’i atu i le nuu, ma o lea na oo ai ina latou faamutaina a latou finauga i lena lava tausaga.",
                "24": "Ma sa oo i le tausaga e valusefulu o le nofoaiga a faamasino i le nuu o Nifae, sa i ai se aofai o tagata faatuiese mai le nuu o Nifae, o e na o atu i sa Lamanā i ni tausaga ua mavae, ma latou ave i o latou lava luga le igoa o sa Lamanā, ma se aofai foi o e na tupuga moni mai sa Lamanā, na faaosoina i latou i le ita e i latou, po o na tagata faatuiese, o lea na latou amata ai se taua ma o latou uso.",
                "25": "Ma sa latou faia le fasioti tagata ma le gaoi; ma ona latou sosola ai lea i tua i mauga, ma i le vao ma nofoaga faalilolilo, ma faalalafi i latou lava ina ia le mafai ona maua i latou, ma maua se faaopoopoga i lo latou aofai i aso taitasi, e tusa ai ma tagata faatuiese na o atu ia te i latou.",
                "26": "Ma sa faapea ona oo i le taimi, ioe, i se va lava o ni tausaga e le tele naua, na avea ai i latou ma se vaega faomea e sili ona toatele; ma sa latou suesueina fuafuaga faalilolilo uma a Katianetona; ma sa faapea ona avea i latou ma tagata faomea a Katianetona.",
                "27": "O lenei faauta, sa faia e nei faomea se faatamaiga tele, ioe, o se faafanoga tele lava i totonu o le nuu o Nifae, ma i totonu foi o tagata o sa Lamanā.",
                "28": "Ma sa oo ina tatau ona taofia lenei galuega o le faafanoga; o lea na latou auina atu ai se autau o ni tagata malolosi i le vao ma luga o mauga e saili lenei vaega o faomea, ma faaumatia i latou.",
                "29": "Peitai faauta, sa oo ina toe tutulia mai i latou i tua i o latou lava laueleele i lena lava tausaga. Ma sa faapea ona iu o le tausaga e valusefulu o le nofoaiga a faamasino i luga o le nuu o Nifae.",
                "30": "Ma sa oo i le amataga o le tausaga e valusefulu ma le tasi sa latou toe o atu e faasagatau i lenei vaega o faomea, ma sa latou faaumatiaina le toatele; ma sa faapea foi ona asia i latou e se faafanoga tele.",
                "31": "Ma sa toe faamalosia i latou e foi ese mai le vao ma mauga i o latou lava laueleele, ona o le toatele naua o le aofai o ia faomea o e na faatumulia ai mauga ma le vao.",
                "32": "Ma sa oo ina faapea ona iu o lenei tausaga. Ma sa faatoateleina pea le au faomea ma faasolo malolosi, sa oo ina latou teena autau uma a sa Nifaē, ma autau foi a sa Lamanā; ma sa latou faatupuina se mata’u tele ia oo mai i tagata i luga o le laueleele atoa.",
                "33": "Ioe, ona sa latou asia le tele o vaega o le laueleele, ma faia faafanoga tetele ia te i latou; ioe, sa latou fasiotia le toatele, ma ave isi faatagataotaua i le vao, ioe, ma aemaise lava o o latou fafine ma a latou fanau.",
                "34": "O lea o lenei leaga tele, lea na oo mai i tagata ona o lo latou amioletonu, sa toe faaosoina ai i latou ia manatua le Alii lo latou Atua.",
                "35": "Ma sa faapea ona iu o le tausaga e valusefulu ma le tasi o le nofoaiga a faamasino.",
                "36": "Ma i le tausaga e valusefulu ma le lua sa toe amata foi ona galo ia te i latou le Alii lo latou Atua. Ma i le tausaga e valusefulu ma le tolu sa amata ona faasolo ina faateleina lo latou amioletonu. Ma i le tausaga e valusefulu ma le fa sa latou le faaleleia o latou ala.",
                "37": "Ma sa oo i le tausaga e valusefulu ma le lima sa latou faasolo ina atili malolosi pea i lo latou faamaualuluga, ma i lo latou amioleaga; ma sa faapea foi ona toe matua i latou mo le faafanoga.",
                "38": "Ma sa faapea ona iu o le tausaga e valusefulu ma le lima."
            },
            "12": {
                "1": "Ma ua faapea ona mafai ona tatou vaai i le sese, ma le le maumaututu foi o loto o le fanauga a tagata; ioe, ua mafai ona tatou vaai e faamanuia ma faatamaoaiga e le Alii, i lona agalelei silisili e le uma, i latou o e e tuu atu lo latou faalagolago ia te ia.",
                "2": "Ioe, ma e mafai ona tatou vaai o le taimi lava e faamanuiaina ai e ia ona tagata, ioe, i le fua tele mai o o latou fanua, o a latou lafu ma a latou fagaga, ma i auro, ma ario, ma mea taua uiga eseese uma o ituaiga ma gaosiga taitasi; i le faasaoina o o latou ola, ma laveai i latou mai lima o o latou fili; i le faamaluluina o loto o o latou fili ina ia latou le sii taua faasaga mai ia te i latou; ioe, ma i se aotelega, i le faia o mea uma mo le manuia ma le fiafia o ona tagata; ioe, o le taimi lena latou te faamaaa ai o latou loto, ma galo ai ia i latou le Alii lo latou Atua, ma soli i lalo o o latou vae le Paia e Toatasi—ioe, ma o le pogai ona o lo latou le popole, ma lo latou tamaoaiga tele.",
                "3": "Ma ua faapea ona tatou vaai ai vagana ua aoa’i e le Alii ona tagata i puapuaga e tele, ioe, vagana ai ua asiasi mai o ia ia te i latou i le oti ma le mata’u, ma le oge ma faamai uiga eseese uma, latou te le manatua o ia.",
                "4": "E, ua ese lava le valelea, ma ese lava le fiasili, ma ese lava le leaga, ma le faaletiapolo, o le fanauga a tagata, ma ese lava le vave ona latou faia o le amioletonu, ma gese lava ona latou faia o le lelei; ioe, ua ese lava le vave ona faalogo i upu a le ua leaga, ma tuu atu o latou loto i mea lē aoga o le lalolagi.",
                "5": "Ioe, ua ese lava le vave ona faafefeteina i le faamaualuga; ioe, ua ese lava le vave ona mitamitavale, ma fai mea uiga eseese uma ua amioletonu; ma ua ese lava ona gese ia te i latou ona manatua o le Alii lo latou Atua, ma uai atu o latou taliga i ana fautuaga, ioe, ua ese lava le gese ona latou savavali i ala o le poto.",
                "6": "Faauta, ua latou le mananao i le Alii lo latou Atua, o le na faia i latou, ia pule ma nofotupu ia i latou; e ui lava i lona agalelei tele ma lona alofa mutimutivale ia te i latou, ua latou tuu faameanoa ana fautuaga, ma ua latou le mananao e avea o ia ma o latou taitai.",
                "7": "E, ua matua tele lava le meanoa o le fanauga a tagata; ioe, e oo lava i le efuefu o le eleele ua latou maualalalo ifo ai.",
                "8": "Aua faauta, o le efuefu o le eleele e fegaoioiai i i ma o, ma ua vaevaeina ai i ni vaega itiiti, i le poloaiga a lo tatou Atua silisili ma tumau e faavavau.",
                "9": "Ioe, faauta, o lona siufofoga e gatete ma luluina ai maupuepue ma mauga.",
                "10": "Ma o le mana o lona siufofoga e nutililiina ai i latou, ma avea ai ma mea laugatasi, ioe, e pei lava o se vanu.",
                "11": "Ioe, e ala i le mana o lona siufofoga e luluina ai le lalolagi atoa;",
                "12": "Ioe, o le mana o lona siufofoga e luluina ai faavae, e oo lava i le totonugalemu.",
                "13": "Ioe, ma afai e fetalai atu o ia i le lalolagi—Gaoioi—e gaoioi lava.",
                "14": "Ioe, afai e fetalai atu o ia i le lalolagi—Ia e toe foi i tua, ina ia faaumiumi ai le aso mo ni itula se tele—e faia lava;",
                "15": "Ma ua faapea lava, ona toe foi i tua le lalolagi, e tusa ma lana fetalaiga, ma foliga ai i le tagata ua tumau i le mea e tasi le la; ioe, ma faauta, ua faapea lava; aua e moni o le lalolagi e gaoioi ae le o le la.",
                "16": "Ma faauta, afai e fetalai atu foi o ia i vai o le moana loloto—Ia matutu oe, e faia lava.",
                "17": "Faauta, afai e fetalai atu o ia i lenei mauga—Ia siitia ae oe i luga, ma oo mai ma faapa’ū ifo i luga o lena aai, ina ia tanumia ai—faauta e faia lava.",
                "18": "Ma faauta, afai e nana e se tagata se oa i le eleele, ma o le a fetalai mai le Alii—Ia fetuuina lena oa, ona o le amioletonu a le na ia natia—faauta, o le a fetuuina lava.",
                "19": "Ma afai e fetalai mai le Alii—Ia fetuuina oe, ina ia le maua oe e se tagata mai i le taimi nei e oo i le faavavau—faauta, e leai se tagata na te mauaina lena oa mai lena taimi e oo i le faavavau.",
                "20": "Ma faauta, afai e fetalai mai le Alii i se tagata—Ona o au amioletonu, o le a fetuuina oe e faavavau—o le a faia lava.",
                "21": "Ma afai e fetalai mai le Alii—Ona o au amioletonu o le a vavae ese ai oe mai o’u luma—o le a ia faia ina ia faataunuuina lava.",
                "22": "Ma oi talofa ia te ia o lē o le a ia fetalai atu i ai lenei mea, ona o le a oo atu ia te ia o le a faia le amioletonu, ma o le a le mafai ona faaolaina o ia; o lea, ona o lenei mafuaaga, ina ia mafai ona faaolaina o tagata, ua tala’i atu ai le salamo.",
                "23": "O lea, amuia lava i latou o ē o le a salamo ma faalogo i le siufofoga o le Alii lo latou Atua; ona o i latou ia o le a faaolaina.",
                "24": "Ma ia tuuina mai e le Atua, i lona atoatoa silisili, ina ia mafai ona aumai o tagata i le salamo ma galuega lelei, ina ia mafai ona toefuataiina ia i latou le alofa tunoa mo le alofa tunoa, e tusa ma a latou galuega.",
                "25": "Ma ou te manao ia faaolaina tagata uma. Peitai ua tatou faitau e faapea i le aso tele ma le gataaga, e i ai ni isi o le a tutulia i fafo, ioe, o ē o le a tutuli ese mai luma o le Alii;",
                "26": "Ioe, o ē o le a tuu i se tulaga o le pagatia e le gata, e faataunuu ai upu ua fai mai: O i latou o ē na faia le lelei, o le a latou maua le ola tumau e faavavau; ma o i latou o ē na faia le leaga o le a latou maua le faasalaga tumau e faavavau. Ma ua faapea lava. Amene."
            },
            "13": {
                "intro": "O le valoaga a Samuelu, le sa Lamanā, ia sa Nifaē.",
                "1": "Ma lenei sa oo i le tausaga e valusefulu ma le ono, sa tumau pea sa Nifaē i le amioleaga, ioe, i le amioleaga tele, a o sa Lamanā sa latou tausisi aiai e tausi poloaiga a le Atua, e tusa ma le tulafono a Mose.",
                "2": "Ma sa oo i le tausaga lenei, sa i ai se tasi e igoa ia Samuelu, o se sa Lamanā, na sau i le laueleele o Sara’emila, ma amata ona tala’i atu i tagata. Ma sa oo ina tala’i atu e ia, i aso e tele le salamo i le nuu, ma sa latou tuli ese o ia i fafo, ma sa faapea o le a toe foi atu o ia i lona lava laueleele.",
                "3": "Ae faauta, sa oo mai le siufofoga o le Alii ia te ia, e tatau ona ia toe foi, ma vavalo atu i le nuu i soo se mea e oo mai i lona loto.",
                "4": "Ma sa oo ina latou le mananao e tuu atu ia ulufale mai o ia i le aai; o lea na alu atu ai o ia ma ua alu ae i luga o le pa o le aai, ma ua faaloaloa atu lona lima, ma ua alaga atu i se leo tele, ma ua vavalo atu i le nuu i soo se mea lava na tuu mai e le Alii i lona loto.",
                "5": "Ma sa ia fai atu ia te i latou: Faauta, o a’u o Samuelu, o se sa Lamanā, ou te tautala atu i afioga a le Alii ua ia tuuina mai i lo’u loto; ma faauta, ua ia tuuina mai i lo’u loto e fai atu i lenei nuu ua faamalumalu ifo le pelu o le faamasinoga i luga o lenei nuu; ma e le mavae atu tausaga e fa selau ae pa’ū ifo le pelu o le faamasinoga i luga o lenei nuu.",
                "6": "Ioe, ua faatalitali mai faafanoga mamafa i lenei nuu, ma o le a mautinoa ona oo mai i lenei nuu, ma o le a leai se mea e mafai ona faaolaina ai lenei nuu vagana ai le salamo ma le faatuatua i le Alii o Iesu Keriso, o le ua mautinoa o le a afio mai i le lalolagi, ma o le a mafatia i mea e tele ma o le a fasia mo ona tagata.",
                "7": "Ma faauta, o se agelu a le Alii na ia ta’u mai nei mea ia te a’u, ma sa ia aumai tala fiafia i lo’u agaga. Ma faauta, sa auina mai a’u e ta’u atu foi ia mea ia te outou, ina ia outou maua tala fiafia; ae faauta, ua outou le talia a’u.",
                "8": "O lea, ua faapea ona fetalai mai o le Alii: Ona o le maaa o loto o tagata sa Nifaē, vagana ai ua latou salamo, o le a ou aveesea la’u upu mai ia te i latou, ma o le a ou aveesea lo’u Agaga mai ia te i latou, ma o le a ou le toe onosa’ia i latou, ma o le a ou liliu mai loto o o latou uso e faasaga ia te i latou.",
                "9": "Ma o le a le mavae atu le fa selau o tausaga ae o le a ou faia ia taiaina i latou; ioe, o le a ou asiasi atu ia te i latou i le pelu ma le oge ma le faamai.",
                "10": "Ioe, o le a ou asiasi atu ia te i latou i lo’u ita tele, ma o le a i ai i latou o le tupulaga lona fa, o o outou fili, o le a ola pea, e vaai i lo outou faaumatiaga atoa; ma ua mautinoa o le a oo mai lenei mea, vagana ai ua outou salamo, ua fetalai mai ai le Alii; ma o i latou o le tupulaga lona fa o le a aumaia lo outou faaumatiaga.",
                "11": "Ae afai tou te salamo ma foi mai i le Alii lo outou Atua, o le a ou liliu ese lo’u ita, ua fetalai mai ai le Alii; ioe, ua faapea ona fetalai mai o le Alii, amuia lava i latou o e e salamo ma liliu mai ia te a’u, ae talofa ia te ia o lē e le salamo.",
                "12": "Ioe, oi talofa i lenei aai tele o Sara’emila; ona faauta, ua faasaoina ona o i latou o ē ua amiotonu; ioe, oi talofa i lenei aai tele, ua fetalai mai ai le Alii, ona ua ou iloa o i ai le toatele, ioe, le vaega toatele atu o lenei aai tele, o le a latou faamaaa o latou loto faasaga mai ia te au, ua fetalai mai ai le Alii.",
                "13": "Ae amuia lava i latou o ē o le a salamo, ona o i latou ia o le a ou faasaoina. Ae faauta, a na leai e amiotonu o loo i ai i totonu o lenei aai tele, faauta, po ua ou faia ia sau le afi mai le lagi ma faaumatia o ia.",
                "14": "Ae faauta, ua faasaoina ona o ē ua amiotonu. Peitai faauta, e oo mai le taimi, ua fetalai mai ai le Alii, pe a outou tutuli ese e ua amiotonu mai totonu ia te outou, e oo mai ai ia te outou le faafanoga; ioe, oi talofa i lenei aai tele, ona o le amioleaga ma mea inosia o i ai ia te ia.",
                "15": "Ioe, ma oi talofa i le aai o Kitiona, ona o le amioleaga ma mea inosia o i ai ia te ia.",
                "16": "Ioe, ma oi talofa i aai uma o loo i ai i le laueleele faataamilo, ia o loo umia e sa Nifaē, ona o le amioleaga ma mea inosia o i ai ia te i latou.",
                "17": "Ma faauta, o le a oo mai se fetuu i luga o le laueleele, ua fetalai mai ai le Alii o ’Au, ona o tagata o i ai i luga o le laueleele, ioe, ona o lo latou amioleaga ma a latou mea inosia.",
                "18": "Ma o le a oo mai, ua fetalai mai ai le Alii o ’Au, ioe, lo tatou Atua silisili ma faamaoni, soo se tasi na te natia oa i le eleele e le toe maua e ia, ona o le fetuu tele o le laueleele, vagana ai o ia o se tagata amiotonu ma o le a ia natia mo le Alii.",
                "19": "Ona ou te loto, ua fetalai mai ai le Alii, ia latou natia a latou oa mo a’u; ma e fetuuina lava i latou o ē e le natia a latou oa mo au; ona e leai ni isi e natiaina a latou oa mo au, vagana ai i latou o e ua amiotonu; ma o le na te le natiaina ana oa mo au, e fetuuina lava o ia, ma le oa foi, ma o le a leai se tasi na te toe mauaina ona o le fetuu o le laueleele.",
                "20": "Ma o le a oo mai le aso o le a latou natia ai a latou oa, auā ua tuuina atu e i latou o latou loto i oa; ma ona ua latou tuuina atu o latou loto ia latou oa, ma o le a latou natia ai a latou oa pe a latou sosola i luma o o latou fili; ona o le a latou le natia ai ia oa mo au, e fetuuina i latou atoa ma a latou oa; ma i lena aso o le a taia ai i latou, ua fetalai mai ai le Alii.",
                "21": "Faauta mai ia outou, o tagata o lenei aai tele, ma faalogo mai i au upu; ioe, faalogo mai i upu ia ua fetalai mai ai le Alii; aua faauta, ua fetalai mai o ia ua fetuuina outou ona o a outou oa, ma ua fetuuina foi a outou oa ona ua outou tuu atu o outou loto i luga o na mea, ma ua outou le faalogo i afioga a lē na tuuina mai na ’oa ia te outou.",
                "22": "Ua outou le manatua le Alii lo outou Atua i mea ua ia faamanuiaina ai outou, ae ua outou manatua pea a outou oa, a ua le faafetai atu i le Alii lo outou Atua mo na ’oa; ioe, ua le tosina atu o outou loto i le Alii, ae ua faafefeteina i latou i le faamaualuga tele, e oo i le mitamitavale, ma oo i le faafefeteina tele, matau’a, finauga, femisaa’i, felotoa’i, sauaga, ma le fasioti tagata, ma uiga amioletonu eseese uma.",
                "23": "O le pogai lenei na faia ai e le Alii le Atua ia oo mai se fetuu i luga o le laueleele, ma luga foi o a outou oa, ma ua mafua lenei mea ona o a outou amioletonu.",
                "24": "Ioe, oi talofa i lenei nuu, ona o lenei taimi ua oo mai, ua outou tutuli ese ai perofeta i fafo, ma faatauemu ia te i latou, ma fetogi i latou i maa, ma fasioti i latou, ma fai uiga amioletonu eseese uma ia te i latou, e pei lava ona faia e i latou anamua.",
                "25": "Ma o lenei pe a outou tautatala, ua outou fai mai: A na i ai o tatou aso i aso o o tatou tamā anamua, po ua tatou le fasiotia perofeta; po ua tatou le fetogia i latou i maa, ma tutuli ese i latou i fafo.",
                "26": "Faauta ua sili lo outou leaga nai lo i latou; ona e pei ona soifua le Alii, afai e sau se perofeta ia te outou ma tala’i atu ia te outou le afioga a le Alii, ia ua molimau e uiga ia outou agasala ma amioletonu, ua outou feitai ia te ia, ma tuli ese o ia i fafo ma saili ala eseese uma e faaumatia ai o ia; ioe, tou te fai mai o ia o se perofeta pepelo, ma o ia o se tagata agasala, ma ua mai le tiapolo, ona ua molimau atu o ia ua leaga a outou galuega.",
                "27": "Ae faauta, afai e sau se tagata i totonu ia te outou ma fai atu: Fai le mea lenei, ma ua leai se amioletonu o i ai; fai le mea lena ma o le a outou le mafatia ai; ioe, o le a fai atu o ia: Savavali e tusa ma le faamaualuluga o o outou lava loto; ioe, savavali e tusa ma le faamaualuluga e pei ona iloa i o outou lava mata, ma fai soo se mea e mananao i ai o outou loto—ma afai e sau se tagata i totonu ia te outou ma fai atu nei mea, tou te talia o ia, ma fai mai o ia o se perofeta.",
                "28": "Ioe, tou te sii o ia i luga, ma outou avatu ia te ia o a outou mea; tou te avatu ia te ia o a outou auro, ma a outou ario, ma outou faaofuina o ia i ofu taugata; ma ona e tautala mai o ia ia te outou i upu faaviivii, ma fai atu o ia ua lelei mea uma, ona outou le saili masei ai lea ia te ia.",
                "29": "E, outou e le tupulaga amioleaga ma faapiopio; outou e tagata faigata ma ua maaa, o le a ea le umi tou te manatu o le a onosaia ai outou e le Alii? Ioe, o le a ea le umi tou te tuu ai outou lava e taitaiina e taitai valelea ma tauaso? Ioe, o le a ea le umi tou te filifili ai le pouliuli nai lo le malamalama?",
                "30": "Ioe, faauta, ua uma nei ona faamumu ae o le toasa o le Alii e faasaga ia te outou; faauta, ua ia fetuuina le laueleele ona o lo outou amioletonu.",
                "31": "Ma faauta, e oo mai le taimi o le a ia fetuu ai a outou oa, ina ia maseesee, ia le mafai ona outou umia i latou; ma o le a le mafai ona outou taofia i latou i aso o lo outou mativa.",
                "32": "Ma i aso o lo outou mativa o le a outou tagi atu ai i le Alii; ma o le a lē aoga la outou tagi atu, ona ua oo mai i o outou luga lo outou faatafunaga, ma ua mautinoa lo outou faafanoga; ma ona outou fetagisi ma uio ai lea i lena aso, ua fetalai mai ai le Alii o ’Au. Ma ona outou laue lea, ma fai mai:",
                "33": "E, pe a na ou salamo, ma ou le fasiotia perofeta, ma fetogi i latou i maa, ma tutuli ese i latou i fafo. Ioe, i lena aso o le a outou fai mai ai: E pe a na tatou manatuaina le Alii lo tatou Atua i le aso na ia tuuina mai ai ia te i tatou a tatou oa, semanu ua le maseesee ma mamulu ese atu ai mai ia te i tatou; aua faauta, ua o ese atu a tatou oa mai ia te i tatou.",
                "34": "Faauta, tatou te tuu se meafaigaluega iinei ae malama ae le taeao ua leai; ma faauta, ua aveesea a tatou pelu mai ia te i tatou i le aso na tatou sailia ai i latou mo le taua.",
                "35": "Ioe, sa tatou natia a tatou oa ma ua see ese atu mai ia te i tatou, ona o le fetuu o le laueleele.",
                "36": "E, pe a na tatou salamo i le aso na oo mai ai le afioga a le Alii ia te i tatou; aua faauta, ua fetuuina le laueleele, ma ua maseesee mea uma, ma ua le mafai ona tatou taofi ia te i latou.",
                "37": "Faauta, ua siomia i tatou e temoni, ioe, ua lio i tatou e agelu a lē ua saili e faaumatia o tatou agaga. Faauta, ua tetele lava a tatou amioletonu. Le Alii e, pe le mafai ea ona e liliu ese lou toasa mai ia te i matou? Ma o la outou gagana lea e tatau ai i na aso.",
                "38": "Ae faauta, ua mavae aso o lo outou nofo vaavaaia; ua outou faatuatuanai le aso o lo outou olataga seia oo ina matua tuai lava e tumau e faavavau, ma ua mautinoa lo outou faafanoga; ioe, ona sa outou saili i aso uma o o outou olaga mo le mea e le mafai ona outou maua; ma sa outou saili mo le fiafia i le fai o le amioletonu, o se mea lea ua le tusa ai ma le natura o lena amiotonu lea o loo i lo tatou Ao silisili ma Faavavau.",
                "39": "E, outou e tagata o le laueleele, pe a na outou faalogo mai i au upu! Ma ou te tatalo ina ia liliu ese le toasa o le Alii mai ia te outou, ma ina ia outou salamo ma faaolaina ai."
            },
            "14": {
                "1": "Ma o lenei sa oo ina valoia e Samuelu, le sa Lamanā, i ni isi mea tetele sili atu e le mafai ona tusia.",
                "2": "Ma faauta sa fai atu o ia ia te i latou: Faauta, ou te tuu atu ia te outou se faailoga; ona toe lima ni tausaga, ma faauta, ona afio mai ai lea le Alo o le Atua e togiola i latou uma o e e faatuatua i lona suafa.",
                "3": "Ma faauta, o le mea lenei ou te tuu atu ia te outou mo se faailoga i le taimi o lona afio mai; aua faauta, o le a i ai malamalama pupula tele i le lagi, e oo ina leai se pogisa i le po ae lei afio mai o ia, e oo ina foliga mai i le tagata e peiseai o le ao.",
                "4": "O lea, o le a i ai se ao e tasi ma se po ma se ao, e peiseai ua tasi le ao ma ua leai se po; ma o lenei mea o le a avea mo se faailoga ia te outou; ona o le a outou iloa le oso ae o le la ma lona goto ifo foi; o lea o le a latou iloa mautinoa ai o le a i ai ni ao e lua ma se po; ae ui i lea o le a le pogisa le po; ma o le po lea ae lei soifua mai o ia.",
                "5": "Ma faauta, o le a i ai se fetu fou e oso mai, o se ituaiga o fetu tou te lei vaai lava i ai; ma o lea foi o le a avea mo se faailoga ia te outou.",
                "6": "Ma faauta ua le ona pau lea, o le a tele faailoga ma mea ofoofogia o le a i ai i le lagi.",
                "7": "Ma o le a oo mai o le a outou meia uma, ma taufaiofo, e oo ina outou pa’u’ū ifo i le eleele.",
                "8": "Ma o le a oo mai, o soo se tasi e talitonu i le Alo o le Atua, o ia lava lea o le a mauaina le ola faavavau.",
                "9": "Ma faauta, ua faapea ona poloaiina o au e le Alii, e ala i lana agelu, ia ou sau ma ta’u atu lenei mea ia te outou; ioe, ua ia poloaiina au e tatau ona ou vavalo atu nei mea ia te outou; ioe, na ia fetalai mai ia te au: Alaga atu i lenei nuu, ia salamo ma saunia le ala o le Alii.",
                "10": "Ma o lenei, ona o au o se sa Lamanā, ma ua ou tautala atu ia te outou upu ia na poloaiina ai au e le Alii, ma talu ai ona ua faigata e faasaga ia te outou, ua outou feita mai ia te au ma outou saili e faaumatia au, ma ua outou tuli ese au i fafo mai totonu ia te outou.",
                "11": "Ma o le a outou faalogo i au upu, ona, o le faamoemoe lenei ua ou sau ai i luga o pa o lenei aai, ina ia mafai ona outou faalogo ma iloa faamasinoga a le Atua ia ua faatalitali mai ia te outou ona o a outou amioletonu, ma ina ia outou iloa foi tuutuuga o le salamo.",
                "12": "Ma ina ia mafai foi ona outou iloa e uiga i le afio mai o Iesu Keriso, le Alo o le Atua, o le Tamā o le lagi ma le lalolagi, o le Foafoa o mea uma mai le amataga; ma ina ia mafai ona outou iloa e uiga i faailoga o lona afio mai, i le faamoemoe ia mafai ona outou talitonu ai i lona suafa.",
                "13": "Ma afai tou te talitonu i lona suafa o le a outou salamo ia outou agasala uma, ina ia mafai ai ona outou maua o se faamagaloga o a outou agasala e ala i ana galuega.",
                "14": "Ma faauta, ou te toe avatu se tasi faailoga ia te outou, ioe, o se faailoga o lona maliu.",
                "15": "Aua faauta, e tatau lava ona maliu o ia, ina ia mafai ona oo mai o le faaolataga; ioe, e ao ia te ia ma e tatau ona maliu o ia, e aumai ai le toetutu mai o e ua oti, ina ia mafai ai ona aumai o tagata i luma o le Alii.",
                "16": "Ioe, faauta, o lenei maliu e aumai ai le toetutu, ma togiola ai tagata uma mai le oti muamua—le oti faaleagaga lena; ona ua vavae ese tagata uma, i le pa’ū o Atamu, mai luma o le Alii, ma ua faapea ua feoti, e faatatau i mea faaletino ma mea faaleagaga.",
                "17": "Ae faauta, o le toetu mai o Keriso ua togiolaina ai tagata, ioe, o tagata uma, ma toe aumai ai i latou i luma o le Alii.",
                "18": "Ioe, ma ua faataunuu ai le tuutuuga o le salamo, o soo se tasi e salamo o le a le tatuuina i lalo ma lafoina i le afi; ae o soo se tasi e le salamo o le a tatuuina i lalo ma lafoina i le afi; ma toe oo mai ai lea i o latou luga se oti faaleagaga, ioe, o se oti faalua lea, ona ua toe vavae ese i latou mai mea e faatatau i le amiotonu.",
                "19": "O lea ia outou salamo ai, ia outou salamo, nei o outou tuu atu outou lava i lalo o le faasalaga i lo outou iloa o nei mea a ua le faia, ma aumai ai outou i lalo i lenei oti faalua.",
                "20": "Ae faauta, e pei ona ou fai atu ia te outou e uiga i se tasi faailoga, o se faailoga o lona maliu, faauta, i lena aso o le a mafatia ai o ia i le oti, o le a faapouliuligia ai le la ma musu e tuu mai lona malamalama ia te outou; ma faapea foi le masina ma fetu; ma o le a leai se malamalama i luga o le fogaeleele lenei, mai lava i le taimi o le a mafatia ai o ia i le oti, mo le va o aso e tolu, e oo atu i le taimi o le a toetu mai ai o ia mai le oti.",
                "21": "Ioe, i le taimi o le a to atu ai e ia le agaga, o le a i ai faititili ma uila mo le va o itula e tele, ma o le a luluina eleele ma gatete; ma o papa o loo i ai nei i luga o lenei fogaeleele, ia o loo i luga ma lalo o le eleele, ia ua outou iloa i le taimi nei ua malo, po o sona vaega tele o se papa malo e tasi, o le a nutililiiina;",
                "22": "Ioe, o le a vaeluaina i latou; ma o le a maua i taimi uma mai i le taimi lena i mavaevae ma taetaei, ma i nutigamaa i luga o le fogaeleele atoa, ioe, e faapea i luga ma lalo o le eleele.",
                "23": "Ma faauta, o le a i ai afā tetele, ma o le a tele mauga o i ai o le a soloia maualalalo, e pei o se vanu, ma e i ai nofoaga e tele ia ua ta’ua nei o vanu o le a avea ma mauga, o le a maualuluga lava.",
                "24": "Ma e tele aualatetele o le a mavaevae, ma e tele aai o le a tuufua.",
                "25": "Ma e tele tuugamau o le a lagaina, ma o le a latou tatala mai le toatele o o latou tagata oti; ma e toatele le au paia o le a faaali mai i le toatele.",
                "26": "Ma faauta, sa faapea ona fetalai mai o le agelu ia te au; ona sa ia fetalai mai ia te au o le a i ai faititili ma uila mo le va o itula e tele.",
                "27": "Ma sa ia fetalai mai ia te au faapea a o i ai pea le faititili ma le uila, ma le afā, o le a oo mai ia mea, ma o le a ufitia le eleele atoa i le pogisa mo le va o aso e tolu.",
                "28": "Ma sa fetalai mai le agelu ia te au e toatele o le a vaai i mea e sili atu i lo nei, i le faamoemoe ia mafai ai ona latou talitonu o le a faataunuuina nei faailoga ma nei mea ofoofogia i luga o le laueleele atoa lenei, i le faamoemoe ia leai se pogai mo le le talitonu i totonu o le fanauga a tagata—",
                "29": "Ma ua faia nei mea i le faamoemoe ia mafai ai ona faaolaina o soo se tasi e talitonu, ma ina ia mafai ai ona oo mai i luga o soo se tasi o i latou e le talitonu, se faamasinoga amiotonu e ono oo mai i o latou luga; o lenei foi afai e tausalaina i latou, ua latou aumai i o latou lava luga lo latou lava tausalaga.",
                "30": "Ma o lenei ia outou manatua, ia outou manatua, o’u uso e, o soo se tasi e fano, e fano ia te ia lava; ma o soo se tasi na te faia le amioletonu, e faia e ia ia te ia lava; aua faauta, ua outou saoloto; ua faatagaina outou tou te fai mo outou lava; aua faauta, ua tuuina mai e le Atua ia te outou se malamalama ma ua ia faia ia outou saoloto.",
                "31": "Ua ia tuuina mai ia te outou ia mafai ona outou iloa o le lelei mai le leaga, ma ua ia tuuina mai ia te outou ia mafai ona outou filifili le ola po o le oti; ma e mafai ona outou faia le lelei ma toefuataia outou i le mea ua lelei, pe toefuatai mai le mea lelei ia te outou; pe mafai foi ona outou faia le leaga, ma toefuatai mai le mea ua leaga ia te outou."
            },
            "15": {
                "1": "Ma o lenei, ou uso pele e, faauta, ou te tau atu ia te outou vagana ai ua outou salamo o le a tuua o outou fale ia te outou e tuufua.",
                "2": "Ioe, vagana ai ua outou salamo o le a i ai se pogai tele o le a faanoanoa ai o outou fafine i le aso e failelele ai; ona o le a outou taumafai e sosola ma o le a leai se mea tou te sulufai i ai; ioe, ma oi talofa i e e maitaga, ona o le a latou mamafa ma lē mafai ona sosola; o lea, o le a soli i latou i lalo ma o le a tuua ai e fano.",
                "3": "Ioe, oi talofa i lenei nuu o e ua ta’ua o le nuu o Nifae pe a latou vaai i nei faailoga uma ma mea ofoofogia vagana ai ua latou salamo; aua faauta, sa avea i latou o ni tagata filifilia o le Alii; ioe, sa alofa o ia i tagata o Nifae, ma sa ia aoaiina foi i latou; ioe, sa ia aoaiina i latou i aso o lo latou amioletonu ona e alofa o ia ia te i latou.",
                "4": "Ae faauta, ou uso e, sa inoino o ia ia sa Lamanā ona sa leaga e le aunoa a latou mea sa fai, ma o le pogai o lenei mea ona o le amioletonu o le uputuu a o latou tamā. Ae faauta, ua oo mai le faaolataga ia te i latou ona o le talaiga a sa Nifaē; ma o le faamoemoe lenei na faalevalevaina ai e le Alii o latou aso.",
                "5": "Ma ou te manao ina ia outou vaai o le vaega tele o i latou o loo i ai i le ala o lo latou tiute, ma ua latou savavali ma le migao i luma o le Atua, ma ua latou tausisi e tausi ana poloaiga ma ana tulafono ma ana faamasinoga, e tusa ma le tulafono a Mose.",
                "6": "Ioe, ou te fai atu ia te outou, o le vaega tele o i latou o loo latou faia lenei mea, ma o loo latou taumafai ma le filiga e le faavaivai ina ia mafai ona latou aumai o e o totoe o o latou uso i le malamalama o le upumoni; o lea e toatele e ua faaopoopo i lo latou aofai i aso taitasi.",
                "7": "Ma faauta, ua outou iloa mo outou lava, ona ua outou molimauina, o le toatele o i latou o e ua aumai i le malamalama o le upumoni, ma ia latou iloa le leaga ma le inosia o uputuu a o latou tamā, ma ua taitai atu ia talitonu i tusitusiga paia, ioe, i valoaga a perofeta paia, ia ua tusia, ia ua taitai atu ai i latou i le faatuatua i le Alii, ma i le salamo, le faatuatua ma le salamo lea ua aumai ai se liliuga o le loto ia te i latou—",
                "8": "O lea, o le toatele o i latou ua o mai i lenei malamalama o le upumoni, ua outou iloa mo outou lava ua tutumau ma mausali i latou i le faatuatua, ma i mea ia ua faasaolotoina ai i latou.",
                "9": "Ma ua outou iloa foi ua latou tanumia a latou auupega o taua, ma ua latou fefefe e fetagofi i ai nei i ai se ala o le a latou agasala ai; ioe, e mafai ona outou vaai ua latou fefefe e agasala—aua faauta o le a latou tuu atu i latou lava ia soli i lalo ma fasioti e o latou fili, ma o le a latou le sii ae a latou pelu e faasaga ia te i latou, ma ua latou faia lenei mea ona o lo latou faatuatua ia Keriso.",
                "10": "Ma o lenei, ona o lo latou mausali ina ua latou talitonu i lena mea ua latou talitonu i ai, ona o lo latou tutumau ina ua faamalamalamaina i latou, faauta, o le a faamanuiaina i latou e le Alii ma ia faalevalevaina o latou aso, e ui i lo latou amioletonu—",
                "11": "Ioe, e tusa pe o le a faaitiitia i latou i le le talitonu, o le a faalevalevaina e le Alii o latou aso, seia oo ina oo mai le taimi lea na tautatala i ai o tatou tamā, ma le perofeta foi o Senosa, ma le toatele o isi perofeta, e faatatau i le toefuataiga o o tatou uso, o sa Lamanā, i le malamalama o le upumoni—",
                "12": "Ioe, ou te fai atu ia te outou, ua faaoo atu i aso e gata ai folafolaga a le Alii i o tatou uso, o sa Lamanā; ma e ui i le tele o puapuaga ia o le a oo ia te i latou, ma e ui ina o le a tutulia i latou i lea mea ma lea mea i luga o le fogaeleele, ma sailia, ma o le a taia ma faataapeape solo, ua leai se mea mo i latou e sulu i ai, o le a alofa mutimutivale le Alii ia te i latou.",
                "13": "Ma ua tusa ai lenei mea ma le valoaga, e faapea o le a toe aumai i latou i le malamalama moni, o le malamalama lea o lo latou Togiola, ma lo latou leoleo mamoe sili ma le faamaoni, ma faitauina i totonu o ana mamoe.",
                "14": "O lea ou te fai atu ai ia te outou, o le a sili ona lelei mo i latou nai lo outou vagana ai ua outou salamo.",
                "15": "Aua faauta, pe a na faaali atu ia te i latou galuega mamana ia ua faaali atu ia te outou, ioe, ia te i latou o e ua faaitiitia i le le talitonu ona o uputuu a o latou tamā, e mafai ona outou vaai mo outou lava po ua le mafai ona toe faaitiitia i latou i le le talitonu.",
                "16": "O lea, ua fetalai mai le Alii: O le a ou lē matua faaumatia lava i latou, ae o le a ou faia i le aso e tusa ai ma lo’u poto o le a latou toe foi mai ai ia te au, ua fetalai mai ai le Alii.",
                "17": "Ma o lenei faauta, ua fetalai mai le Alii, e faatatau i tagata o sa Nifaē: Afai latou te le salamo, ma tausisi e fai lo’u manao, o le a ou matua faaumatia lava i latou, ua fetalai mai ai le Alii, ona o lo latou le talitonu e ui i le tele o galuega mamana ua ou faia i totonu ia te i latou; ma e pei ona mautinoa o loo soifua le Alii, o le a faataunuuina lava nei mea, ua fetalai mai ai le Alii."
            },
            "16": {
                "1": "Ma o lenei, sa oo ina sa toatele i latou o e na faalogo i upu a Samuelu, le sa Lamanā, ia na ia tautala atu ai i luga o pa o le aai. Ma o le toatele o i latou o e na talitonu i ana upu sa o atu ma saili mo Nifae; ma ina ua latou o atu ma ua maua o ia sa latou ta’uta’u atu ia te ia a latou agasala ma latou le faafitia, ua mananao ia papatisoina i latou mo le Alii.",
                "2": "Ae o le toatele o i latou sa i ai o e sa le talitonu i upu a Samuelu sa feita ia te ia; ma sa latou fetogi atu maa ia te ia i luga o le pa, ma e toatele foi na latou tafana ‘aū ia te ia a o tu o ia i luga o le pa; peitai sa faatasi le Agaga o le Alii ma ia, sa oo ina le mafai ona lavea o ia iā latou maa po o a latou ‘aū.",
                "3": "O lenei ina ua latou vaai ua le mafai ona lavea o ia iā i latou, sa i ai ni isi e toatele atu o e sa talitonu i ana upu, sa oo ina latou o atu ia Nifae ina ia papatisoina i latou.",
                "4": "Aua faauta, o le taimi lea o papatiso atu Nifae, ma vavalo atu, ma tala’i atu, ma alaga atu le salamo i tagata, ma faaali atu faailoga ma mea ofoofogia, ma faia vavega i totonu o tagata, ina ia latou iloa ai ua lata ona afio mai o Keriso—",
                "5": "Ma ta’u atu ia te i latou mea ua lata ona oo mai, ina ia latou iloa ma manatua i le taimi o lo latou oo mai, sa faailoa atu ia te i latou ae lei oo mai, i le faamoemoe ia latou talitonu ai; o lea na o atu ai ia te ia le toatele o i latou o e na talitonu i upu a Samuelu, ina ia papatisoina, ona sa latou o mai ma le salamo ma tautino mai o a latou agasala.",
                "6": "Ae o le vaega toatele atu o i latou sa le talitonu i upu a Samuelu; o lea ina ua latou vaai atu ua le mafai ona lavea o ia iā latou maa ma a latou ‘aū, sa latou valaau atu i o latou kapeteni, ua faapea atu: Ave le tagata lenei ma saisai o ia, ona faauta ua ia te ia se tiapolo; ma ona o le mana o le tiapolo lea ua ia te ia ua le mafai ai ona lavea o ia iā matou maa ma a matou ‘aū; o lea ia ave o ia ma saisai o ia, ma aveese atu o ia.",
                "7": "Ma ina ua latou o atu e faaoo atu o latou lima ia te ia, faauta, sa oso ifo o ia i lalo mai le pa, ma sola atu i fafo mai lo latou laueleele, ioe, i lona lava atunuu, ma amata ona tala’i ma vavalo atu i totonu o ona lava tagata.",
                "8": "Ma faauta, sa le toe faalogoina lava o ia i totonu o tagata sa Nifaē; ma sa faapea mataupu sa i ai i le nuu.",
                "9": "Ma sa faapea ona iu o le tausaga e valusefulu ma le ono o le nofoaiga a faamasino i luga o le nuu o Nifae.",
                "10": "Ma sa faapea foi ona iu o le tausaga e valusefulu ma le fitu o le nofoaiga a faamasino, o le vaega toatele o tagata sa tutumau pea i lo latou faamaualuluga ma le amioleaga, ma o le vaega toaitiiti sa savavali ma le migao i luma o le Atua.",
                "11": "Ma o tulaga foi ia, i le tausaga e valusefulu ma le valu o le nofoaiga a faamasino.",
                "12": "Ma sa na’o sina suiga itiiti sa i ai i mataupu o le nuu, vagana ai le amata ona atili maaa o tagata i le amioletonu, ma fai ma saga fai tele o mea sa le talafeagai ma poloaiga a le Atua, i le tausaga e valusefulu ma le iva o le nofoaiga a faamasino.",
                "13": "Peitai sa oo i le tausaga e ivasefulu o le nofoaiga a faamasino, sa i ai faailoga tetele ma mea ofoofogia na tuuina mai i tagata; ma sa amata ona faataunuuina upu a perofeta.",
                "14": "Ma sa faaali mai agelu i tagata, o tagata popoto, ma sa tala’i mai ia te i latou tala fiafia o le olioli tele; o lea sa faapea ona amata i le tausaga lenei ona faataunuuina o tusitusiga paia.",
                "15": "Ae ui i lea, sa amata ona faamaaa e tagata o latou loto, tagata uma ia vagana ai le vaega sa sili ona talitonu o i latou, o sa Nifaē ma sa Lamanā foi, ma amata ona latou faalagolago i lo latou lava malolosi ma lo latou lava popoto, fai mai:",
                "16": "Atonu e i ai ni isi mea sa latou mateina sa’o, mai totonu o mea e tele; ae faauta, ua matou iloa e le mafai ona faataunuuina o nei galuega tetele uma ma ofoofogia, ia ua ta’ua.",
                "17": "Ma sa amata ona latou talanoa ma fefinauai i totonu ia te i latou lava, fai mai:",
                "18": "E lē o se mea ua tonu i le mafaufau le afio mai o se tagata ua faapea o se Keriso; afai e i ai, ma o ia o le Alo o le Atua, le Tamā o le lagi ma le lalolagi, e pei ona ta’ua mai, aisea e le faaali mai ai e ia o ia lava ia te i tatou e faapei foi ia te i latou o ē o le a i ai i Ierusalema?",
                "19": "Ioe, aisea o le a ia le faaali mai ai o ia lava i lenei laueleele e faapei foi i le laueleele o Ierusalema?",
                "20": "Ae faauta, ua tatou iloa o se uputuu amioleaga lenei, lea na tuutaliga faasolo mai ia te i tatou e o tatou tamā, e tosina ai i tatou ia tatou talitonu i ni mea maoae ma ofoofogia o le a oo mai, ae le i totonu ia te i tatou, ae i se laueleele ua mamao ese lava, o se laueleele ua tatou le iloa; o lea e mafai ai ona latou taofia ai i tatou i le lē malamalama, ona e le mafai ona tatou molimauina i o tatou lava mata ua moni i latou.",
                "21": "Ma o le a latou faia ai, e ala i le faitogafiti ma tomai faalilolilo o le ua leaga, se mealilo tele e le mafai ona tatou malamalama i ai, lea o le a tuua ai i tatou i lalo o ni auauna ia latou upu, ma ni auauna foi ia te i latou, ona ua tatou faalagolago ia te i latou e a’oa’o mai ia te i tatou ana afioga; ma o le a faapea ona latou taofia ai i tatou i le lē malamalama pe afai tatou te tuu atu i tatou lava ia te i latou, i aso uma o o tatou olaga.",
                "22": "Ma e tele atu isi mea sa mafaufauina e tagata i o latou loto, o mea valea ma lē aoga; ma sa latou fesoua’iina lava, ona sa faaosoina i latou e Satani e fai le amioletonu e le aunoa; ioe, sa ia fealuai ma faasalalau talatua ma finauga i luga o le laueleele atoa, ina ia mafai ona ia faamaaaina loto o tagata e faasaga i mea lelei ma faasaga i mea o le a oo mai.",
                "23": "Ma e ui i faailoga ma mea ofoofogia ia na faia i totonu o tagata o le Alii, ma le tele o vavega na latou faia, sa malosi tele le uumau a Satani i loto o tagata i luga o le laueleele atoa.",
                "24": "Ma sa faapea ona iu o le tausaga e ivasefulu o le nofoaiga a faamasino i luga o le nuu o Nifae.",
                "25": "Ma ua faapea ona iu o le tusi a Helamana, e tusa ma le talafaamaumau a Helamana ma ona atalii."
            }
        }
    },
    "3-ne": {
        "meta": {
            "slug": "3-ne",
            "name": "Nifae Tolu",
            "chapterWord": "Mataupu"
        },
        "chapters": {
            "1": {
                "intro": "Ma o Helamana o le atalii o Helamana, o le atalii ia o Alema, o le atalii ia o Alema, o se e tupuga mai ia Nifae o le atalii o Liae, o le na alu a’e mai Ierusalema i le tausaga muamua o le nofoaiga a Setekaia, le tupu o Iuta.",
                "1": "O lenei sa oo ina mavae atu le tausaga e ivasefulu ma le tasi ma o le ono selau lea o tausaga mai le taimi na tuua ai e Liae Ierusalema; ma o le tausaga lea sa avea ai Lakoneu ma faamasino sili ma kovana i le laueleele.",
                "2": "Ma o Nifae, le atalii o Helamana, ua alu ese atu mai le laueleele o Sara’emila, ma tuu atu ai i lona atalii o Nifae, o lona atalii matua ia, le tiute e faatatau i papatusi apamemea, ma talafaamaumau uma ia sa tausia, ma mea uma na tausia i le paia mai i le tuua ai e Liae o Ierusalema.",
                "3": "Ona alu ese atu ai lea o ia mai le laueleele, ma pe o fea na alu i ai o ia, e leai se tagata ua ia iloaina; ma sa tausia talafaamaumau e lona atalii o Nifae e suitulaga ia te ia, ioe, o talafaamaumau o lenei nuu.",
                "4": "Ma sa oo i le amataga o le tausaga e ivasefulu ma le lua, faauta, sa amata ona faataunuu i le atoatoa valoaga a perofeta; ona sa amata ona i ai o faailoga tetele ma vavega tetele na faailoa mai i totonu o le nuu.",
                "5": "Peitai sa i ai ni isi o e sa amata ona fai mai ua mavae le taimi mo le faataunuuina o upu, ia sa tautala i ai Samuelu, le sa Lamanā.",
                "6": "Ma sa amata ona latou olioli i o latou uso, fai mai: Faauta ua te’a atu le taimi, ma ua le faataunuuina upu a Samuelu; o lea, ua lē aoga lo outou olioli ma lo outou faatuatua i lenei mea.",
                "7": "Ma sa oo ina latou faatupu se vavaō tele i le laueleele atoa; ma o tagata o e sa talitonu na amata ona faanoanoa tele, nei i ai se ala atonu e le taunuu ai ia mea sa tautalagia.",
                "8": "Ae faauta, sa latou vaavaai ma le mausalī pea mo lena ao ma lena po ma lena ao lea e tatau ona avea e pei o se aso e tasi e peiseai ua leai se po, ina ia latou iloa ai ua lē aoga lo latou faatuatua.",
                "9": "O lenei sa oo ina sa i ai se aso sa tuupoina e e sa le talitonu e fasioti ai i latou uma o e na talitonu i ia uputuu, vagana ai ua taunuu le faailoga lea na tuu mai e Samuelu le perofeta.",
                "10": "O lenei sa oo ina ua vaai atu Nifae, le atalii o Nifae, i lenei amioleaga o lona nuu, sa faanoanoa tele lava lona loto.",
                "11": "Ma sa oo ina alu atu o ia ma punou ifo o ia lava i luga o le eleele, ma tagi faatauanau atu i lona Atua mo ona tagata, ioe, o i latou ia o e o le a faaumatiaina ona o lo latou faatuatua i uputuu a o latou tamā.",
                "12": "Ma sa oo ina tagi faatauanau atu o ia i le Alii i lena aso atoa; ma faauta, sa oo mai le siufofoga o le Alii ia te ia, ua fetalai mai:",
                "13": "Inā ea ia lou ulu ma ia olioli; aua faauta, ua oo mai lava le taimi, ma o le po nei o le a tuu atu ai le faailoga, ma o taeao ou te alu atu ai i le lalolagi, e faaali atu ai i le lalolagi o le a ou faataunuuina mea uma ia sa ou poloaiina ia tautalagia e fofoga o a’u perofeta paia.",
                "14": "Faauta, ou te alu atu i o’u lava, e faataunuu mea uma ia na ou faailoa atu i le fanauga a tagata mai le faavaega o le lalolagi, ma fai le finagalo uma o le Tamā ma le Atalii—o le Tamā ona o au, ma o le Atalii ona o lo’u tino. Ma faauta, ua oo mai lava le taimi, ma o le po nei o le a tuuina atu ai le faailoga.",
                "15": "Ma sa oo ina faataunuuina upu ia na oo mai ia Nifae, e pei lava ona fetalai i ai; aua faauta, i le alu ifo i lalo o le la, sa leai se pogisa; ma sa amata ona ofo o tagata ona sa leai se pogisa ina ua sau le po.",
                "16": "Ma sa i ai se toatele, o e sa le talitonu i upu a perofeta, sa pa’u’ū ifo i le eleele ma avea e peiseai ua feoti, ona sa latou iloa ua faaleaogaina le fuafuaga tele o le faafanoga lea sa latou faataatia mo i latou o e na talitonu i upu a perofeta; ona ua oo mai lava le faailoga lea sa tuuina mai.",
                "17": "Ma sa amata ona latou iloa, ua lata ona afio mai le Alo o le Atua; ioe, i se aotelega, i tagata uma sa i luga o le eleele atoa mai sisifo i sasae, i le laueleele uma i matu ma le laueleele i saute, sa matua ofo tele o lea sa latou pa’u’ū ifo ai i le eleele.",
                "18": "Ona sa latou iloa sa molimau mai perofeta e uiga i nei mea mo tausaga e tele, ma ua oo mai lava le faailoga lea na tuuina mai; ma sa amata ona latou matatau ona o lo latou amioletonu ma lo latou le talitonu.",
                "19": "Ma sa oo ina sa leai se pogisa i lena po atoa, ae sa malamalama e pei o le aoauli. Ma sa oo ina toe oso mai le la i le taeao, e tusa ma lona tulaga e tatau ai; ma sa latou iloa o le aso lea o le a fanau mai ai le Alii, ona o le faailoga lea na tuuina mai.",
                "20": "Ma ua faataunuuina, ioe, mea uma lava, o mea auiliili taitasi, e tusa ma upu a perofeta.",
                "21": "Ma sa oo foi ina oso mai se fetu fou, e tusa ma ana afioga.",
                "22": "Ma sa oo ina amata mai i le taimi nei ma le agai atu i luma ona auina atu o pepelo, e Satani, i tagata, e faamaaa ai o latou loto, i le faamoemoe ia latou le talitonu ai i faailoga ma mea ofoofogia ia na latou vaai i ai; peitai e ui i ia pepelo ma taufaasese, sa talitonu le vaega toatele o tagata, ma sa faaliliuina i latou i le Alii.",
                "23": "Ma sa oo ina alu atu Nifae, ma isi foi e toatele, i tagata, ma papatiso atu i le salamo, lea na oo mai ai se faamagaloga tele o agasala. Ma sa faapea ona amata ona toe maua ai e tagata le filemu i le laueleele.",
                "24": "Ma sa le i ai ni finauga, vagana ai i latou e toaitiiti sa amata ona latou tala’i atu, ua taumafai e faamaonia atu mai i tusitusiga paia ua le tatau ona toe tausia o le tulafono a Mose. O lenei, sa sese i latou i lenei mea, ona sa latou le malamalama i tusitusiga paia.",
                "25": "Peitai sa oo ina sa lei umi ae faaliliuina i latou, ma talitonu i le sese lea sa latou i ai, ona sa faailoa atu ia te i latou e lei oo ina faataunuuina le tulafono, ma o le a faataunuuina lava i auiliiliga taitasi; ioe, sa oo mai ia te i latou le afioga o le a faataunuuina lava; ioe, e le mavae atu se iota po o se mataitusi seia faataunuuina uma; o lea, o lenei lava tausaga na aumai ai i latou i le iloa o lo latou sese ma sa latou tautino mai o latou vaivaiga.",
                "26": "Ma sa faapea ona mavae atu o le tausaga e ivasefulu ma le lua, na aumai ai tala fiafia i tagata ona o faailoga ia na faataunuuina e tusa ma upu o valoaga a perofeta paia uma.",
                "27": "Ma sa oo ina mavae atu foi le tausaga e ivasefulu ma le tolu i le filemu, vagana ai le au faomea a Katianetona, o e sa nonofo i luga o mauga, o e sa lilofia ai le laueleele; ona sa matuā malolosi lava o latou ’olo ma o latou nofoaga lilo sa le mafai ai e le nuu ona faatoilalo i latou; o lea na latou fasioti ai tagata e toatele, ma faia sauaga e tele i totonu o tagata.",
                "28": "Ma sa oo i le tausaga e ivasefulu ma le fa, sa amata ona faatoateleina o i latou i se tulaga tele, ona sa i ai le toatele o tagata faatuiese o sa Nifaē o e sa sosola atu ia te i latou, o se mea sa oo ai le faanoanoa tele ia i latou o sa Nifaē o e sa nonofo pea i le laueleele.",
                "29": "Ma sa i ai foi se pogai na faanoanoa tele ai tagata sa Lamanā; aua faauta, sa i ai le toatele o a latou fanau sa tutupu ae ma faasolo malolosi i tausaga, sa latou fai mo i latou lava, ma sa ta’ita’i ese e ni isi o sa Soramā, ia latou pepelo ma a latou upu faaviivii, ia auai i le au faomea a Katianetona.",
                "30": "Ma sa faapea foi ona puapuagatia sa Lamanā, ma ua amata ona faaitiitia i lo latou faatuatua ma la latou amiotonu, ona o le amioleaga o le tupulaga fai a’e."
            },
            "2": {
                "1": "Ma sa oo ina faapea ona mavae atu foi o le tausaga e ivasefulu ma le lima, ma sa amata ona galo i tagata ia faailoga ma mea ofoofogia ia sa latou faalogo i ai, ma amata ona faaitiitia ifo lava lo latou ofo i se faailoga po o se mea ofoofogia mai le lagi, sa oo ai ina amata ona latou maaa i o latou loto, ma tauaso i o latou mafaufau, ma amata ona le talitonu i mea uma sa latou faalogo ma vaai i ai—",
                "2": "Ua mafaufau ae ni mea lē aoga i o latou loto, e faapea o se mea na faia e tagata ma le mana o le tiapolo, e taitai ese ma faasese ai loto o tagata; ma sa faapea ona toe maua ai e Satani loto o tagata, sa oo ina ia faatauasoina o latou mata ma taitai ese i latou ia talitonu o le mataupu faavae a Keriso o se mea valea ma se mea ua lē aoga.",
                "3": "Ma sa oo ina amata ona faasolo malolosi tagata i le amioleaga ma mea inosia; ma sa latou le talitonu o le a i ai ni isi faailoga po o mea ofoofogia e tuuina mai; ma sa fealua’i solo Satani e taitai ese loto o tagata, ma faaosooso i latou ma uunai i latou ia latou faia le amioleaga tele i le laueleele.",
                "4": "Ma sa faapea ona mavae atu o le tausaga e ivasefulu ma le ono; ma le tausaga foi e ivasefulu ma le fitu; ma le tausaga foi e ivasefulu ma le valu; ma le tausaga foi e ivasefulu ma le iva;",
                "5": "Ma ua mavae atu foi le selau o tausaga talu aso o Mosaea, o le sa avea ma tupu i le nuu o sa Nifaē.",
                "6": "Ma ua mavae atu le ono selau ma le iva o tausaga talu ona tuua e Liae Ierusalema.",
                "7": "Ma ua mavae atu tausaga e iva o tausaga mai le taimi na tuuina mai ai le faailoga, lea sa fetalai i ai perofeta, o le a afio mai ai Keriso i le lalolagi.",
                "8": "O lenei sa amata e sa Nifaē ona faitau la latou taimi mai le taimi lea na tuu mai ai le faailoga, pe mai i le afio mai o Keriso; o lea, ua iva tausaga ua mavae atu.",
                "9": "Ma o Nifae, o le o le tamā o Nifae, o le sa i ai le matafaioi mo talafaamaumau, sa le toe foi mai i le laueleele o Sara’emila, ma sa leai se mea sa mafai ona maua i ai o ia i le laueleele atoa.",
                "10": "Ma sa oo ina sa tumau pea tagata i le amioleaga, e ui i le tele o talaiga ma valoaga ia sa auina atu i totonu ia te i latou; ma sa faapea ona mavae atu foi o le tausaga e sefulu; ma sa mavae atu foi le tausaga e sefulutasi i le amioletonu.",
                "11": "Ma sa oo i le tausaga e sefulu ma le tolu, sa amata ona i ai o taua ma finauga i le laueleele atoa; ona sa matuā faatoateleina lava faomea a Katianetona, ma sa latou fasiotia tagata e toatele, ma faatautala le tele o aai, ma latou faasalalau le oti ma le faamasaatoto tele i le laueleele atoa, sa tatau ai i tagata uma, o sa Nifaē ma sa Lamanā, ona latou ave a’e a latou auupega e tetee atu ia te i latou.",
                "12": "O lea, o sa Lamanā uma o e sa faaliliuina i le Alii, sa latou aufaatasi atu ma o latou uso, o sa Nifaē, ma sa faamalosia i latou, mo le saogalemu o o latou ola ma o latou fafine ma a latou fanau, e ave a’e auupega o taua, e tetee atu i faomea a Katianetona, ioe, ma ia tumau ai pea foi a latou aia, ma avanoa o la latou ekalesia ma la latou tapuaiga, ma lo latou saolotoga ma la latou tuufaitalia.",
                "13": "Ma sa oo ina ae lei mavae atu le tausaga lenei e sefulu ma le tolu, sa faamata’uina sa Nifaē i le faaumatiaina atoa ona o lenei taua, lea sa avea ma faanoanoaga sili.",
                "14": "Ma sa oo ina sa faitauina sa Lamanā o e na aufaatasi ma sa Nifaē i totonu o sa Nifaē;",
                "15": "Ma sa aveesea lo latou fetuu mai ia te i latou, ma sa liu papa’e o latou pa’u e pei o sa Nifaē;",
                "16": "Ma sa oo ina matuā pa’emā o latou tama talavou ma o latou afafine, ma sa faitauina i latou i totonu o sa Nifaē, ma sa ta’ua o sa Nifaē. Ma sa faapea ona iu o le tausaga e sefulu ma le tolu.",
                "17": "Ma sa oo i le amataga o le tausaga e sefulu ma le fa, sa faaauau pea le taua i le va o au faomea ma le nuu o Nifae ma sa oo ina avea ma faanoanoaga sili; ae ui i lea, sa maua e le nuu o Nifae ni aafiaga sili atu i le au faomea, sa oo ina latou tutuli ese i latou i tua mai o latou laueleele, e agai atu i mauga ma o latou nofoaga lilo.",
                "18": "Ma sa faapea ona iu o le tausaga e sefulu ma le fa. Ma i le tausaga e sefulu ma le lima, sa latou o mai e faasaga i le nuu o Nifae; ma ona o le amioleaga o tagata o Nifae, ma a latou finauga ma fouvalega e tele, o lea na maua ai e faomea a Katianetona le tele o avanoa i luga o i latou.",
                "19": "Ma sa faapea ona iu o le tausaga e sefulu ma le lima, ma sa faapea ona i ai o tagata i se tulaga o puapuaga e tele; ma sa tautau ifo le pelu o le faafanoga i luga o i latou, sa oo ina tauau ina faaumatia ai i latou, ma o le pogai ona o lo latou amioletonu."
            },
            "3": {
                "1": "Ma o lenei sa oo i le tausaga e sefulu ma le ono mai le taimi o le afio mai o Keriso, na maua ai e Lakoneu, le kovana o le laueleele, se tusi mai le taitai ma le kovana o lenei vaega o faomea; ma o upu nei na tusia, fai mai:",
                "2": "I lau afioga mamalu Lakoneu, ma le kovana sili o le laueleele, faauta, ou te tusi atu lenei tusi ia te oe, ma avatu ia te oe le viiga tele ona o lou mausalī, ma le mausalī foi o ou tagata, i lo outou tausi pea o le mea ua outou manatu o la outou aia ma lo outou saolotoga; ioe, ua outou mautu lelei, e peiseai ua lagolagoina outou e le aao o se atua, i le puipuiga o lo outou saolotoga, ma a outou meatotino, ma lo outou atunuu, po o mea ua faapea ona outou ta’ua.",
                "3": "Ma e foliga mai o se mea ou te alofa ai, lau afioga mamalu Lakoneu e, ona ua e matuā valea tele ma fiasili i lou manatu e mafai ona outou tutulai faasaga mai i le toatele naua o tagata totoa o e ua i ai i la’u faatonuga, o e o lo ua tutulai i le taimi nei ma a latou auupega, ma o loo faatalitali ma le naunau tele mo le upu—O ifo i luga i a sa Nifaē ma faaumatia i latou.",
                "4": "Ma o a’u, i lo’u iloa o lo latou agaga le mafaatoilaloina, ona ua ou faamaonia i latou i le tafa o taua, ma i lo’u iloa o lo latou ita e faavavau ia te outou ona o mea sese e tele na outou faia ia te i latou, o lea afai latou te o ifo e faasaga ia te outou, o le a latou asia outou i le faafanoga atoa.",
                "5": "O lea ua ou tusia ai lenei tusi, ma faamaufaailogaina i lo’u lava lima, ma le manatu mo lo outou manuia, ona o lo outou maumaututu i le mea ua outou talitonu ua sa’o, ma lo outou agaga totoa i le tafa o taua.",
                "6": "O lea ua ou tusi atu ai ia te oe, ou te manao ia outou tuu mai i lo’u nuu lenei, o outou aai, ma o outou laueleele, ma a outou meatotino, a le o lena o le a latou asiasi atu ia te outou i le pelu o le a faapea ona oo atu ai le faafanoga i o outou luga.",
                "7": "Pei se isi faaupuga, ia outou tuu mai outou lava ia te i matou, ma aufaatasi ma i matou ma faamasani ma a matou galuega faalilolilo, ma avea ma o matou uso ina ia mafai ona avea outou faapei o i matou—e le o ni a matou pologa, ae o o matou uso ma paaga iā matou mea uma.",
                "8": "Ma faauta, ou te tauto atu ia te oe, afai tou te faia lenei mea, i se tautoga, o le a le faaumatiaina outou; ae afai tou te le faia lenei mea, ou te tauto atu ia oe i se tautoga, o le masina a sau o le a ou faatonu ai ia o atu i lalo a’u autau e faasaga ia te outou, ma o le a latou le taofia lo latou lima ma o le a leai se tasi o o outou e faasaoina, ae o le a latou fasiotia outou, ma o le a latou faapa’ū ifo le pelu i luga ia te outou seia oo ina soloia outou.",
                "9": "Ma faauta, o a’u o Kitianae, ma o a’u o le kovana o lenei faapotopotoga lilo a Katianetona; o se faapotopotoga lea ma ana galuega ua ou iloa ua lelei; ma o ia mea ua mai anamua ma ua tuulima faasolo mai ia te i matou.",
                "10": "Ma ua ou tusi atu lenei tusi ia te oe, Lakoneu, ma ou te faamoemoe o le a outou tuu mai o outou laueleele ma mea ua outou umia, e aunoa ma le faamasaaina o le toto, ina ia mafai ai e lou nuu lenei, o e na faatuiese mai ia te outou ona o lo outou amioleaga i le taofi mai ia te i latou o a latou aia o le malo, ona toe maua a latou aia ma le malo, ma e vagana ai ua outou faia lenei mea, o le a ou tauia sese na outou faia ia te i latou. O a’u o Kitianae.",
                "11": "Ma o lenei sa oo ina ua maua e Lakoneu lenei tusi sa matua ofo tele o ia, ona o le lotoa o Kitianae i le faatonu mai ia tuu atu ia te ia le pule i le laueleele o sa Nifaē, ma i le faamata’u mai foi i le nuu ma le tauia o sese o i latou o e sa lei faia i ai se sese, vagana ai lo latou lava sese i lo latou faatuiese ma o atu ai aufaatasi ma ia faomea amioleaga ma fai mea inosia.",
                "12": "O lenei faauta, o lenei Lakoneu, o le kovana, o se tagata amiotonu o ia, ma sa le mafai ona fefe i ni faatonuga ma ni faamata’uga a se faomea; o lea na le faalogo ai o ia i le tusi a Kitianae, le kovana o le au faomea, ae sa ia faatonu atu i lona nuu e tatau ona tagi atu i le Alii mo le malosi i le taimi e o ifo ai le au faomea e osofaia i latou.",
                "13": "Ioe, sa ia auina atu se folafolaga i tagata uma, e tatau ona latou faapotopoto faatasi o latou fafine, ma a latou fanau, ma a latou lafu ma a latou fagaga, ma a latou mea uma, vagana ai lo latou laueleele, i se nofoaga e tasi.",
                "14": "Ma sa ia faatonu atu e tatau ona fausia ni olo faataamilo ia te i latou, ma ia matua malolosi lava ia olo. Ma sa ia faatonu atu ia tuu faataamilo autau, o sa Nifaē ma sa Lamanā uma, po o autau uma a i latou o e ua faitauina faatasi i totonu o tagata sa Nifaē, o ni leoleo e leoleoina i latou, ma puipui i latou mai le au faomea i le ao ma le po.",
                "15": "Ioe, sa ia fai atu ia te i latou: E pei ona soifua le Alii, vagana ai ua outou salamo ia outou amioletonu uma, ma tagi atu i le Alii, e leai se ala o le a mafai ona laveaiina ai outou mai lima o ia faomea a Katianetona.",
                "16": "Ma sa matua silisili ma ofoofogia upu ma valoaga a Lakoneu sa oo ina oo mai ai le matau i luga o tagata uma; ma sa latou taumafai ma lo latou malosi e faia e tusa ma upu a Lakoneu.",
                "17": "Ma sa oo ina tofia e Lakoneu ni kapeteni sili i luga o autau uma a sa Nifaē, e taitai i latou i le taimi e o ifo ai mai le vao le au faomea e faasaga mai ia te i latou.",
                "18": "O lenei sa tofia ai se kapeteni silisili ma se taitai au sili mai totonu o kapeteni sili uma o autau uma a sa Nifaē, ma o lona igoa o Kitekitonae.",
                "19": "O lenei sa avea lava o se tu masani i totonu o tagata sa Nifaē uma le tofia e avea mo o latou kapeteni silisili (vagana ai taimi o lo latou amioleaga) se tasi ua i ai le agaga o faaaliga ma le agaga o valoaga; o lea, o lenei tagata o Kitekitonae sa avea o se perofeta sili i totonu ia te i latou, ma sa avea foi ma faamasino sili.",
                "20": "O lenei sa fai mai le nuu ia Kitekitonae: Ina tatalo atu ia i le Alii, ma sei o tatou o a’e i luga o mauga ma totonu o le vao, ina ia mafai ona tatou osofai i le au faomea ma faaumatia i latou i o latou lava laueleele.",
                "21": "Peitai sa fai atu Kitekitonae ia te i latou: Ua faasaina e le Alii lenei mea; ona afai tatou te o a’e e faasagatau ia te i latou, o le a tuu atu i tatou e le Alii i o latou lima; o lea o le a tatou sauniuni ai i tatou lava i le lotolotoi o o tatou laueleele, ma o le a tatou faapotopoto faatasi a tatou autau uma, ma o le a tatou le o atu e faasagatau ia te i latou, ae o le a tatou faatalitali seia latou o mai e faasaga mai ia te i tatou; o lea e pei ona soifua le Alii, afai tatou te faia lenei mea, o le a ia tuuina mai i latou i o tatou lima.",
                "22": "Ma sa oo i le lona sefulu ma le fitu o tausaga, i le taufaaiuiuga o le tausaga, sa oo atu ai le folafolaga a Lakoneu i luga o le laueleele atoa, ma sa latou ave a latou solofanua, ma a latou kariota, ma a latou povi, ma a latou lafu uma, ma a latou fagaga, ma a latou saito, ma a latou mea uma, ma savavali atu taitoaafe ma taitoasefulu afe, seia oo ina latou o atu uma i le nofoaga lea na faatonuina e tatau ona latou faapotopoto faatasi i ai i latou lava, e puipui ai i latou lava mai o latou fili.",
                "23": "Ma o le laueleele na faatonuina o le laueleele lea o Sara’emila, ma le laueleele lea sa i le va o le laueleele o Sara’emila ma le laueleele o Nuumau, ioe, e oo atu i le laina tuaoi sa i le va o le laueleele o Nuumau ma le laueleele o Tuufua.",
                "24": "Ma sa i ai le tele o afe o tagata o e sa ta’ua i latou o sa Nifaē, o e sa latou faapotopoto faatasi i latou lava i lenei laueleele. O lenei sa faatonu atu Lakoneu e tatau ona latou faapotopoto faatasi i latou lava i le laueleele i saute, ona o le fetuu tele lea sa i ai i le laueleele i matu.",
                "25": "Ma sa latou tu’iolo malolosi i latou lava e tetee atu i o latou fili; ma sa latou nonofo i le laueleele e tasi, ma i se tino e tasi, ma sa latou matatau i upu na tautalaina e Lakoneu, sa oo ina latou salamo ia latou agasala uma; ma sa latou tuu atu a latou talosaga i le Alii lo latou Atua, ina ia ona lavea’ia i latou i le taimi e o ifo ai o latou fili e faasaga mai ia te i latou i le taua.",
                "26": "Ma sa latou matua’i faanoanoa tele ona o o latou fili. Ma sa faatonu atu Kitekitonae e tatau ona latou faia auupega uiga eseese o taua, ma ia faamalosia i latou i ofutau, ma talita, ma fusitau, e tusa ma ana faatonuga."
            },
            "4": {
                "1": "Ma sa oo i le taufaaiuiuga o le tausaga e sefulu ma le valu sa uma ona sauniuni autau a ia faomea mo le taua, ma amata ona latou o ifo ma feosofi faafuasei mai i maupuepue, ma i fafo mai o mauga, ma le vao, ma o latou liumalolosi, ma o latou nofoaga lilo, ma amata ona fai mo i latou laueleele, ia sa i le laueleele i saute ma ia sa i le laueleele i matu, ma amata ona fai mo i latou laueleele uma ia sa tuua e sa Nifaē, ma aai ia sa tuufua.",
                "2": "Ae faauta, sa leai ni manu aivao po o se manu aina i ia laueleele na tuua e sa Nifaē, ma sa leai se manu aina mo faomea vagana ai lava i le vao.",
                "3": "Ma sa le mafai e faomea ona ola vagana i le vao, ona sa manaomia meaai; ona sa tuufua e sa Nifaē o latou laueleele, ma sa faapotopoto a latou lafu ma a latou fagaga ma a latou mea uma, ma ua tasi i latou i la le tino.",
                "4": "O lea, sa leai se avanoa mo faomea latou te vete ma maua ai ni meaai, vagana ai ua latou o a’e e tau faafesagai ma sa Nifaē; ma o sa Nifaē, ona ua tasi i latou i la le tino, ma sa matuā toatele lava lo latou aofai, ma sa latou teuina mo i latou lava o mea e manaomia, ma solofanua ma povi, ma lafu o ituaiga eseese, ina ia mafai ona latou ola mo le va o le fitu tausaga, o le taimi lea sa latou faamoemoe e faaumatia ai le au faomea mai luga o le laueleele; ma sa faapea ona mavae atu o le tausaga e sefulu ma le valu.",
                "5": "Ma sa oo i le tausaga e sefuluiva, sa iloa e Kitianae e tatau ona ia alu ae e tau faasaga ia sa Nifaē, ona sa leai se ala e mafai ona latou ola ai vagana ai le vete ma le gaoi ma le fasioti tagata.",
                "6": "Ma sa latou fefefe e faasalalau atu i latou lava i luga o le laueleele seia oo ina mafai ona latou toto o saito, nei o mai sa Nifaē i o latou luga ma fasioti i latou; o lea na faatonu atu ai Kitianae i ana autau e faapea o le tausaga lenei e tatau ona latou o a’e ai e tau faasaga ia sa Nifaē.",
                "7": "Ma sa oo ina latou o ae e tau; ma o le masina lea lona ono; ma faauta, o se aso tele ma le matautia lea na latou o ae ai e tau; ma sa latou oofu e tusa ma aga a tagata faomea; ma sa latou fusi se pa’u-mamoe i o latou sulugatiti, ma sa sausau ia fusi i le toto, ma sa sele mama o latou ulu, ma sa latou tuu ai i luga ni puloutau; ma sa uiga ese ma matautia le foliga mai o autau a Kitianae, ona o o latou ofutau, ma ona o le sausauina o i latou i le toto.",
                "8": "Ma sa oo ina ua vaai atu autau a sa Nifaē, i le foliga mai o le autau a Kitianae, sa pa’u’ū uma ifo i le eleele, ma sii ae a latou tagi i le Alii lo latou Atua, ia ona faasaoina i latou ma laveai i latou mai lima o o latou fili.",
                "9": "Ma sa oo ina ua vaai mai le autau a Kitianae i lenei mea sa amata ona latou alalaga ma le leo tetele, ona o lo latou olioli, ona sa latou manatu ua pa’u’ū ifo sa Nifaē i le eleele ona o le fefefe i le matautia o a latou autau.",
                "10": "Peitai sa latou faanoanoa i lenei mea, ona sa le fefefe sa Nifaē ia te i latou; ae sa latou matatau i lo latou Atua ma latou faatoga atu ia te ia mo le puipuiga; o lea, ina ua osofai mai autau a Kitianae i luga o i latou sa saunia e faafetaiai i latou; ioe, sa latou faafetaiai i latou i le malosi o le Alii.",
                "11": "Ma sa amataina le taua i le masina lona ono lenei; ma sa uiga ese ma matautia le taua na faia ai, ioe, sa tele ma matautia le fasiga na faia ai, sa oo ina sa lei iloa lava se fasiga tele faapea sa i ai i totonu o tagata uma o Liae talu mai ona ia tuua Ierusalema.",
                "12": "Ma e ui i faamata’u ma tautoga ia na faia e Kitianae, faauta, sa faatoilaloina i latou e sa Nifaē, sa oo ina latou solomuli mai o latou luma.",
                "13": "Ma sa oo ina faatonu e Kitekitonae ana autau ia latou tutulia i latou ia oo atu le mamao i tuaoi o le vao, ma ia aua nei o latou faasaoina soo se tasi o i latou e pa’ū mai i o latou lima i le ala; ma sa faapea ona latou tuliloa o i latou ma fasiotia, e oo atu i tuaoi o le vao, seia oo lava ina latou faataunuuina le poloaiga a Kitekitonae.",
                "14": "Ma sa oo ina sa tuliloaina Kitianae, o le sa tulai ma tau ma le toa, a o sola; ma ona o le vaivai ona o lona tau ua tele naua, sa maua atu ai o ia ma fasiotia. Ma sa faapea le iuga o Kitianae le faomea.",
                "15": "Ma sa oo ina toe foi mai autau a sa Nifaē i lo latou nofoaga malu. Ma sa oo ina mavae atu lenei tausaga e sefulu ma le iva, ma sa le toe o mai le au faomea e tau; ma sa latou le toe o mai foi i le tausaga e luasefulu.",
                "16": "Ma i le tausaga e luasefulu ma le tasi sa latou le o a’e e tau, ae sa latou o a’e i itu uma e si’o faamalosi le nuu o Nifae; ona sa latou manatu afai latou te momotu ese le nuu o Nifae mai o latou laueleele, ma pupuni i latou i totonu i itu uma, ma afai latou te si’o ese i latou mai o latou avanoa uma i fafo, o le a mafai ona latou faamalosia i latou ia latou tuu atu i latou lava e tusa ma o latou manao.",
                "17": "O lenei sa latou tofia mo i latou se tasi taitai, o lona igoa o Seminaraea; o lea, o Seminaraea lenei na ia faatonuina le faia o lenei si’o faamalosi.",
                "18": "Ae faauta, o se mea lelei lenei ia sa Nifaē; ona sa le mafai e le au faomea ona faia se si’o faamalosi e lava le umi e oo ai se afaina i luga o tagata sa Nifaē, ona sa tele a latou sauniuniga ia na latou teuina,",
                "19": "Ma ona o le utiuti o mea manaomia sa i ai mo le au faomea; aua faauta, sa leai ni mea sa ia i latou vagana ai aano o manu sa latou ola ai, o aano ia o manu sa latou maua i le vao.",
                "20": "Ma sa oo ina tau le maua ni manu aina aivao sa oo ina toetoe a fano le au faomea i le fia aai.",
                "21": "Ma sa faaauau pea ona savavali atu sa Nifaē i le ao ma le po, ma osofai i a latou autau, ma fasiotia i latou i le taiafe ma le taisefulu o afe.",
                "22": "Ma sa oo ina mananao tagata o Seminaraea ia solomuli ese mai la latou fuafuaga, ona o le faaumatiaga tele lea na oo mai i luga o i latou i le po ma le ao.",
                "23": "Ma sa oo ina faatonu atu Seminaraea i ona tagata e tatau ona latou solomuli ese i latou lava mai le sio faamalosi, ma savavali atu i vaega aupito mamao o le laueleele i matu.",
                "24": "Ma o lenei, ina ua iloa e Kitekitonae la latou fuafuaga, ma i lona iloa o lo latou vaivai ona o lo latou fia aai, ma le faasauaga tele lea na faia i totonu ia te i latou, o lea na ia auina atu ai ana autau i le po, ma vavae ese le ala o la latou solaaga, ma tuu ana autau i le ala o la latou solaaga.",
                "25": "Ma sa latou faia lenei mea i le po, ma alu la latou savaliga i luma atu o le au faomea, e amata atu le savaliga a le au faomea i le aso na sosoo ai, ae faafetaiai mai i latou e autau a sa Nifaē i o latou luma ma o latou tua.",
                "26": "Ma o le au faomea o e sa i le itu i saute sa sisio ese foi mai o latou nofoaga na solomuli atu i ai. Ma o nei mea uma sa faia i le faatonuga a Kitekitonae.",
                "27": "Ma sa i ai le tele o afe o e na latou tuuina mai i latou lava ia sa Nifaē o ni pagota, ma o e na totoe o i latou na fasiotia.",
                "28": "Ma o lo latou taitai, o Seminaraea, sa aveina ma sisi i luga o se laau, ioe, i luga lava o lona tumutumu seia oo ina oti o ia. Ma ina ua uma ona latou sisi o ia seia oo ina oti ai, sa latou taina i lalo le laau i le eleele, ma alalaga ma le leo tetele, fai mai:",
                "29": "Tau ina ia faasaoina e le Alii lona nuu i le amiotonu ma le paia o le loto, ina ia mafai ona latou faapa’u’ūina i le eleele i latou uma o e e saili e fasioti i latou ona o le pule ma faapotopotoga faalilolilo, e pei lava ona faapa’ū o lenei tagata i le eleele.",
                "30": "Ma sa latou olioli ma toe alalaga ma le leo e tasi, e faapea: Tau ina ia puipuia e le Atua o Aperaamo, ma le Atua o Isaako, ma le Atua o Iakopo, lenei nuu i le amiotonu, pe a latou valaau atu pea i le suafa o lo latou Atua mo le puipuiga.",
                "31": "Ma sa oo ina latou alalaga atu, tagata uma i se leo e tasi, i pesega, ma viiga o lo latou Atua mo le mea sili ua ia faia mo i latou, i le faasaoina o i latou mai le pa’u’ū atu i lima o o latou fili.",
                "32": "Ioe, sa latou alalaga atu: Osana i le Atua Silisili Ese. Ma sa latou alalaga atu: Ia faamanuina le suafa o le Alii le Atua Malosi Aoao, o le Atua Silisili Ese.",
                "33": "Ma sa faatumuina o latou loto i le olioli, seia oo lava i le maligi ifo o loimata e tele, ona o le agalelei tele o le Atua i le laveaiina o i latou mai lima o o latou fili; ma sa latou iloa o lo latou salamo ma lo latou lotomaualalalo ua laveaiina ai i latou mai se faafanoga faavavau."
            },
            "5": {
                "1": "Ma o lenei faauta, sa leai se tagata ola e tasi i totonu o tagata uma o sa Nifaē sa masalosalo i se mea itiiti i upu a perofeta paia uma o e na fetalai mai; ona sa latou iloa sa tatau lava ona faataunuuina i latou.",
                "2": "Ma sa latou iloa e tatau lava ona uma ona afio mai o Keriso, ona o faailoga e tele ua uma ona tuuina mai, e tusa ma upu a perofeta; ma ona o mea ia ua uma ona faataunuuina sa latou iloa e tatau lava ona faataunuuina o mea uma lava e tusa ma mea na tautalagia.",
                "3": "O lea na latou lafoai ai a latou agasala uma, ma a latou mea inosia, ma a latou faitaaga, ma latou auauna atu i le Atua ma le filiga uma i le ao ma le po.",
                "4": "Ma o lenei sa oo ina ua uma ona latou ave faapagota o le au faomea uma, sa oo ina leai se tasi o e na sola sa lei fasiotia, sa latou lafo a latou pagota i totonu o le falepuipui, ma faatonu ia talai atu le afioga a le Atua ia te i latou; ma o le toatele o i latou o e e salamo ia latou agasala ma ulu atu i se feagaiga o le a latou le toe fasiotia tagata sa faasaolotoina.",
                "5": "Ae o le toatele o i latou o e sa i ai sa lei ulu atu i se feagaiga, ma o e sa i ai pea i o latou loto le fasioti tagata faalilolilo, ioe, o le toatele o i latou o e na maua o manava mai upu faamata’u e faasaga i o latou uso sa tausalaina ma faasalaina e tusa ma le tulafono.",
                "6": "Ma sa faapea ona latou faia ia taofia o ia faapotopotoga uma amioleaga, ma faalilolilo, ma inosia, ia sa tupu mai ai le faia o le amioleaga tele, ma le tele o le fasioti tagata.",
                "7": "Ma sa faapea ona mavae atu o le tausaga e luasefulu ma le lua, ma le tausaga foi e luasefulu ma le tolu, ma le luasefulu ma le fa, ma le luasefulu ma le lima; ma sa faapea ona mavae atu o le luasefulu ma le lima o tausaga.",
                "8": "Ma e tele mea na tutupu, ia sa silisili ma ofoofogia, i le vaai a ni isi; ae ui i lea, e le mafai ona tusia ia mea uma i lenei tusi; ioe, e le mafai on ofi i lenei tusi e oo lava i se vaega tasivaeselau o mea na faia i totonu o ni tagata ua matuā toatele faapenei i le va o tausaga e luasefulu ma le lima;",
                "9": "Ae faauta e i ai ni talafaamaumau ua i ai i totonu taualumaga uma a lenei nuu; ma o se tala puupuu ae ua moni sa tuuina mai e Nifae.",
                "10": "O lea ua ou faia ai la’u talafaamaumau o nei mea e tusa ai ma le talafaamaumau a Nifae, ia sa togitogia i luga o papatusi ia sa ta’ua o papatusi a Nifae.",
                "11": "Ma faauta, ua ou faia le talafaamaumau i luga o papatusi ia na ou faia i o’u lava lima.",
                "12": "Ma faauta, ua faaigoa a’u ia Mamona, ua faaigoaina i le igoa o le laueleele o Mamona, le laueleele lea sa faatuina ai e Alema le ekalesia i totonu o le nuu, ioe, le ekalesia muamua lea sa faatulagaina i totonu ia te i latou ina ua mavae lo latou solitulafono.",
                "13": "Faauta, o au o se soo o Iesu Keriso, le Alo o le Atua. Ua ia valaauina au e tala’i atu lana afioga i totonu o ona tagata, ina ia mafai ona latou maua le ola tumau e faavavau.",
                "14": "Ma sa oo ina tatau ia te au, e tusa ma le finagalo o le Atua, ona ou faia se talafaamaumau o ia mea ua faia, ina ia faataunuuina talosaga a e amiotonu ua mavae atu, o e o i latou o ni tagata paia, e tusa ma lo latou faatuatua—",
                "15": "Ioe, o se talafaamaumau itiiti o ia mea na tutupu mai le taimi na tuua ai e Liae Ierusalema, seia oo mai lava i le taimi nei.",
                "16": "O lea ou te faia ai la’u talafaamaumau mai tala ia na tuu mai e i latou o e na muamua mai ia te au, seia oo mai i le amataga o o’u aso;",
                "17": "Ma ona ou faia ai lea o se talafaamaumau o mea ia na ou vaai i ai i o’u lava mata.",
                "18": "Ma ua ou iloa o le talafaamaumau lea ua ou faia o se talafaamaumau ua tonu ma faamaoni; ae ui i lea e tele mea o i ai, ia e le mafai ona matou tusia, e tusa ma la matou gagana.",
                "19": "Ma o lenei ou te faaiu atu a’u upu, o ni a’u lava upu ia, ma faaauau ona tuuina atu o la’u tala i mea na tutupu i o’u luma atu.",
                "20": "O a’u o Mamona, ma o se e tupuga moni mai ia Liae. Ua ia te a’u se pogai ou te faamanu ai i lo’u Atua, ma lo’u Faaola o Iesu Keriso, i lona aumaia o o matou tamā mai le laueleele o Ierusalema, (ma sa leai se tasi na ia iloaina vagana ai o ia lava ma i latou o e na ia aumaia mai lena laueleele), ma i lona tuuina mai ia te au ma ou tagata le malamalama tele naua mo le olataga o o matou agaga.",
                "21": "E moni lava ua ia faamanuiaina le aiga o Iakopo, ma ia alofa mutimutivale i fanau a Iosefa.",
                "22": "Ma e tusa ma le tele o le tausia e le fanau a Liae o ana poloaiga ua faapea lava ona ia faamanuiaina i latou ma faauluolaina i latou e tusa ma lana fetalaiga.",
                "23": "Ioe, ma e moni lava o le a ia toe aumai se vaega o totoe o le fanau a Iosefa i le malamalama o le Alii lo latou Atua.",
                "24": "Ma e pei ona mautinoa o loo soifua le Alii, pe na te faapotopotoina ea mai i itu e fa o le lalolagi i latou uma na totoe o le fanauga a Iakopo, o e ua faataapeapeina solo i le lalolagi atoa.",
                "25": "Ma e pei ona ia osifeagaiga ma le aiga uma o Iakopo, o le a faapea lava ona faataunuuina o le feagaiga lea na ia osifeagaiga ai ma le aiga o Iakopo i lona lava taimi e tatau ai, i le toefuataiga o le aiga uma o Iakopo i le malamalama o le feagaiga lea na osifeagaiga ai o ia faatasi ma i latou.",
                "26": "Ma ona latou iloa ai lea o lo latou Togiola, o Iesu Keriso, le Alo o le Atua; ma o le a faapotopotoina ai i latou mai itu e fa o le lalolagi i o latou lava laueleele, mai mea sa faataapeapeina ai i latou; ioe, e pei ona soifua le Alii, o le a faapea lava ona fai. Amene."
            },
            "6": {
                "1": "Ma o lenei sa oo ina toe foi atu tagata sa Nifaē i o latou lava laueleele i le tausaga e luasefulu ma le ono, o tane taitoatasi uma, ma lona aiga, ana lafu ma ana fagaga, ana solofanua, ma ana povi, ma soo se mea o mea uma lava sa ia i latou.",
                "2": "Ma sa oo ina sa latou le i faaaogaina a latou meaai uma; o lea sa latou ave ai faatasi ma i latou mea uma sa latou le i faaaogaina, o a latou saito uma o ituaiga eseese, ma a latou auro, ma a latou ario, ma a latou mea taua uma, ma latou toe foi atu i o latou lava laueleele ma a latou meatotino, i le itu i matu ma le itu i saute, i le laueleele i matu ma le laueleele foi i saute.",
                "3": "Ma sa latou tuu atu i tagata faomea na o e na ulu i se feagaiga e tausi le filemu o le laueleele, o e na mananao ia tumau pea o ni sā Lamanā, ni laueleele, e tusa ma lo latou toatele, ina ia mafai ona latou maua, ia latou galuega, ni mea e ola ai; ma sa faapea ona latou faatuina o le filemu i le laueleele atoa.",
                "4": "Ma sa toe amata ona latou manuia ma faasolo ina uluuluola tele; ma sa oo ina mavae atu le tausaga e luasefulu ma le ono ma le luasefulu ma le fitu, ma sa i ai le maopoopo tele i le laueleele; ma sa latou faia a latou tulafono e tusa ma le aiā tutusa ma le fai mea tonu.",
                "5": "Ma o lenei sa leai se mea e tasi i le laueleele atoa e taofia ai tagata mai le manuia e le aunoa, vagana ai ua latou pa’u’ū atu i le solitulafono.",
                "6": "Ma o lenei o Kitekitonae, ma le faamasino, o Lakoneu, ma i latou uma o e na tofia e avea ma taitai, o i latou ia na faatuina lenei filemu tele i le laueleele.",
                "7": "Ma sa oo ina tele ni aai fou sa faatutuina, ma sa tele foi aai tuai sa toe faafouina.",
                "8": "Ma sa tele aualatetele na fausia, ma tele auala na faia, ia sa fesootai atu ai mai lea aai i lea aai, ma mai lea laueleele i lea laueleele, ma mai lea nofoaga i lea nofoaga.",
                "9": "Ma sa faapea ona mavae atu o le tausaga e luasefulu ma le valu, ma sa i ai pea i tagata le filemu e le aunoa.",
                "10": "Peitai ina ua oo i le tausaga e luasefulu ma le iva sa amata ona i ai o ni finauga i totonu o tagata; ma o ni isi sa faafefeteina i le faamaualuluga ma le mitamitavale ona o a latou oa sa matua tele naua, ioe, sa oo lava i le faia o sauaga tetele;",
                "11": "Ona sa toatele tagata faatauoloa sa i ai i le laueleele, ma tele foi loia, ma le au mautofi e toatele.",
                "12": "Ma sa amata ona faailoga tagata i o latou tulaga, e tusa ma a latou oa ma o latou avanoa mo aoaoga; ioe, e i ai ni isi sa le malamalama ona o lo latou matitiva, ma ni isi sa latou maua aoaoga tetele ona o a latou oa.",
                "13": "O isi sa faafefeteina i le faamaualuluga, ma o isi sa lotomaualalalo lava; o isi sa latou faafoi atu le faatiga mo le faatiga mai, a o isi sa latou talia faatiga ma sauaga ma puapuaga uiga eseese uma, ma le fia liliu ma toe faatiga atu, ae sa lotomaualalalo ma salamo i luma o le Atua.",
                "14": "Ma sa faapea ona oo mai o se le tutusa tele i le laueleele atoa, sa oo ina amata ona vaevaeina le ekalesia; ioe, sa oo lava ina lepetia le ekalesia i le laueleele atoa i le tausaga e tolusefulu, vagana ai nai tagata toaitiiti o sa Lamanā o e na liliu mai i le faatuatuaga moni; ma sa latou le fia o ese mai ai, ona sa latou mausali, ma le maluelueina, ma sa latou loto ma le filiga atoatoa e tausi poloaiga a le Alii.",
                "15": "O lenei o le pogai lenei o le amioletonu o tagata—sa maua e Satani le mana tele, e faaoso ai tagata e fai uiga amioletonu eseese uma, ma faafefete ai i latou i le faamaualuluga, ma faaosooso i latou e saili mo le mana, ma le pule, ma oa, ma mea lē aoga o le lalolagi.",
                "16": "Ma sa faapea ona taitai ese e Satani loto o tagata e fai uiga amioletonu eseese uma; o lea na latou olioli ai i le filemu mo nai tausaga itiiti.",
                "17": "Ma sa faapea, i le amataga o le tausaga e tolusefulu—ona tuuina atu o tagata mo le va o se taimi umi lava ia taitaiina solo e tofotofoga a le tiapolo i soo se mea e loto o ia e taitai i ai i latou, ma fai soo se amioletonu sa manao i ai o ia ia latou faia—ma sa faapea lava i le amataga o lenei tausaga, le tausaga lea e tolusefulu, ona latou i ai i se tulaga o le amioleaga matautia tele.",
                "18": "O lenei sa latou le agasala i le le malamalama, ona sa latou iloa le finagalo o le Atua e faatatau ia te i latou, ona sa a’oa’o atu ia te i latou; o lea na latou fouvale ai e faasaga i le Atua ma le loto i ai.",
                "19": "Ma o lenei o aso o Lakoneu, le atalii o Lakoneu, ona sa nofo Lakoneu i le nofoa o lona tamā ma ia pulea le nuu i le tausaga lena, na i ai lenei amioleaga tele.",
                "20": "Ma sa amata ona i ai o ni tagata sa musuia mai le lagi ma auina atu, ma tutulai i le lotolotoi o tagata i laueleele uma, ma tala’i ma molimau atu ma le lotoa e uiga i agasala ma amioletonu a tagata, ma molimau atu ia te i latou e uiga i le togiola lea o le a faia e le Alii mo ona tagata, pe faapea, o le toetu mai lea o Keriso; ma sa latou molimau atu ma le faamaoni e uiga i lona maliu ma ona mafatiaga.",
                "21": "O lenei sa toatele tagata sa i ai sa feita tele ona o i latou o e na molimau atu e uiga i nei mea; ma o i latou o e na feitai sa faapitoa lava i faamasino sili, ma i latou o e sa avea ma faitaulaga sili ma loia; ioe, o i latou uma lava sa avea ma loia sa feitai ia te i latou o e sa molimau atu e uiga i nei mea.",
                "22": "O lenei sa leai se loia po o se faamasino po o se faitaulaga sili sa i ai se pule e faasala ai se tasi i le oti vagana ai ua sainia lo latou faasalaga e le kovana o le laueleele.",
                "23": "O lenei e toatele i latou sa i ai o e sa latou molimau atu ma le lotoa i mea e faatatau ia Keriso, o e na ave ma fasioti faalilolilo e faamasino, sa le iloa e le kovana o le laueleele lo latou oti seia mavae lo latou oti.",
                "24": "O lenei faauta, o lenei mea sa le tusa ai ma tulafono o le laueleele, le tatau lea ona fasiotia o se tagata vagana ai ua ia i latou se pule mai le kovana o le laueleele—",
                "25": "O lea na oo mai ai se faitioga i le laueleele o Sara’emila, i le kovana o le laueleele, e faasaga i faamasino ia o e na latou faasalaina i le oti perofeta a le Alii, sa le tusa ai ma le tulafono.",
                "26": "O lenei sa oo ina ave i latou ma aumai i luma o le faamasino, ina ia faamasinoina i latou mo le solitulafono lea na latou faia, e tusa ma le tulafono lea na tuuina mai e le nuu.",
                "27": "O lenei sa oo ina sa i ai i faamasino le toatele o a latou uo ma aiga; ma o e na totoe, ioe, toetoe lava o loia ma faitaulaga sili uma, sa latou faapotopoto faatasi i latou lava, ma ua ’au’au faatasi ma aiga o faamasino na o e o le a faamasinoina e tusa ma le tulafono.",
                "28": "Ma sa latou ulu atu i se feagaiga o le tasi ma le isi, ioe, i lena lava feagaiga na tuuina mai e i latou o anamua, o se feagaiga lea na tuuina mai ma faia e le tiapolo, e ’au’au faatasi e faasaga i le amiotonu uma lava.",
                "29": "O lea sa latou aufaatasi ai e faasaga i tagata o le Alii, ma latou ulu atu i se feagaiga e faaumatia i latou, ma laveai i latou o e na agasala i le fasioti tagata mai le taofimau a le faamasinotonu, lea o le a tuuina atu e tusa ma le tulafono.",
                "30": "Ma sa latou faatautee i le tulafono ma aia a lo latou atunuu; ma sa latou osifeagaiga o le tasi ma le isi e fasioti le kovana, ma faatuina se tupu i luga o le laueleele, ina ia le toe saoloto le laueleele ae ia pulea e tupu."
            },
            "7": {
                "1": "O lenei faauta, o le a ou faaali atu ia te outou sa latou le faatuina se tupu i luga o le laueleele; ae i le tausaga lava lenei, ioe, le tausaga lea e tolusefulu, sa latou faaumatia ai i luga o le nofoa-faamasino, ioe, sa latou fasiotia ai le faamasino sili o le laueleele.",
                "2": "Ma sa fevaevaeai le nuu, o le tasi e faasaga i le isi; ma sa latou o eseese, o le tasi mai le isi, i ni ituaiga, ua taitasi le tagata ma alu e tusa ma lona aiga ma lona auaiga ma uo; ma sa faapea ona latou lepeti o le malo o le laueleele.",
                "3": "Ma sa tofi e ituaiga taitasi se alii po o se taitai i luga o i latou; ma sa faapea ona avea o i latou ma ituaiga ma taitai o ituaiga.",
                "4": "O lenei faauta, sa leai se tasi sa i totonu ia te i latou sa le ia te ia se aiga toatele ma ni auaiga tetele ma ni uo e toatele; o lea na matua toatele ai lava o latou ituaiga.",
                "5": "O lenei o nei mea uma sa faia, ma sa lei i ai lava ni taua i totonu ia te i latou; ma sa oo mai lenei amioletonu atoa i luga o tagata ona ua latou tuu atu i latou lava i le mana o Satani.",
                "6": "Ma sa lepeti ala faatonuina o le malo, ona o le faalapotopotoga faalilolilo a uo ma auaiga o i latou o e na fasiotia perofeta.",
                "7": "Ma sa latou faatupuina se finauga tele i le laueleele, sa oo ina toetoe a amioleaga uma ai le vaega toatele o e na amiotonu; ioe, sa toaitiiti lava e amiotonu sa i ai i totonu ia te i latou.",
                "8": "Ma sa faapea ona lei mavae atu o le ono tausaga talu ona fuli ese o le vaega toatele o tagata mai lo latou amiotonu, e pei o le uli i ona pua’iga, pe e pei o le ‘aumatua i lona lopala.",
                "9": "O lenei o le faalapotopotoga faalilolilo lenei, lea na aumaia lenei amioletonu tele i luga o le nuu, sa latou faapotopoto faatasi i latou lava, ma latou tuu i lo latou ulu, se tagata sa latou ta’ua o Iakopo;",
                "10": "Ma sa latou ta’ua o ia o lo latou tupu; o lea na avea ai o ia o se tupu i luga o lenei vaega amioleaga; ma o ia o se tasi o tagata sili o le na tuu atu lona leo e tetee ai i perofeta o e na molimau mai ia Iesu.",
                "11": "Ma sa oo ina sa le tusa lo latou malosi i le fuainumera aofai e pei o ituaiga o le nuu, o e sa aufaatasi vagana ai le faatutuina e o latou taitai o a latou tulafono, o tagata taitoatasi e tusa mo lona lava ituaiga; ae ui i lea sa fai i latou ma fili; e ui ina sa le o i latou o ni tagata amiotonu, ae sa latou lotogatasi i lo latou inoino ia te i latou o e na osi feagaiga e lepeti le malo.",
                "12": "O lea, ina ua vaai atu Iakopo ua sili atu ona toatele o o latou fili nai lo i latou, ona o ia o le tupu o le vaega, o lea na ia faatonu ai ona tagata ia latou ave la latou solaaga i le vaega aupito mamao o le laueleele i matu, ma latou faatuina iina se malo mo i latou lava, seia oo ina faatasi atu ia te i latou tagata faatuiese, (ona sa ia faaseeina i latou e faapea e toatele tagata faatuiese o le a i ai) ma lava ai lo latou malosi e tau ai ma ituaiga o le nuu; ma sa faapea lava ona latou faia.",
                "13": "Ma sa televave tele la latou savaliga sa le mafai ona taofia seia oo ina latou o atu i se mea na le mafai ona oo atu i ai le nuu ia te i latou. Ma sa faapea ona iu o le tausaga e tolusefulu; ma sa faapea tulaga o le nuu o Nifae.",
                "14": "Ma sa oo i le tausaga e tolusefulu ma le tasi, sa vaevaeina i latou i ituaiga, o tagata taitasi e tusa ma lona aiga, auaiga ma uo; ae ui i lea sa latou faia se maliega latou te le sii taua o le tasi i le isi; peitai sa latou le lotogatasi e faatatau ia latou tulafono, ma lo latou ituaiga o malo, ona sa faatutuina e tusa ma manatu o i latou o e na avea mo o latou alii ma o latou taitai. Peitai sa latou faatutuina ni tulafono patino ia le sopo atu le tasi i le isi, sa oo ina latou maua ai i se tulaga o le filemu i le laueleele; ae ui i lea, sa fuli ese o latou loto mai le Alii lo latou Atua, ma sa latou fetogia perofeta ma tutuli ese i latou mai totonu ia te i latou.",
                "15": "Ma sa oo ina ua asia o Nifae—e agelu ma le siufofoga foi o le Alii, o lea ina ua vaai o ia i agelu, ma avea o ia o se molimau-vaaitino, ma ina ua uma ona tuuina mai ia te ia o le mana e mafai ai ona ia malamalama e uiga i le misiona a Keriso, ma i le avea ai foi o ia ma molimau-vaaitino i le vave o lo latou foi mai le amiotonu i lo latou amioleaga ma mea inosia;",
                "16": "O lea, i lona faanoanoa ona o le maaa o o latou loto ma le tauaso o o latou mafaufau—na alu atu ai o ia ia te i latou i lena lava tausaga, ma amata ona molimau atu, ma le lotoa, le salamo ma le faamagaloina o agasala e ala i le faatuatua i le Alii o Iesu Keriso.",
                "17": "Ma e tele mea sa ia auauna atu ai ia te i latou; ma e le mafai ona tusia ia mea uma, ma ua le lava foi na’o se vaega o i latou, o lea ua le tusia ai ia mea i lenei tusi. Ma sa auauna atu Nifae i le mana ma le pule tele.",
                "18": "Ma sa oo ina latou feitai ia te ia, e oo lava ona ua ia te ia le mana sili atu nai lo i latou, ona sa le mafai ona latou le talitonu i ana upu, ona sa auauna mai agelu ia te ia i aso taitasi, ona o le malosi tele o lona faatuatua i le Alii o Iesu Keriso.",
                "19": "Ma sa ia tutuli ese temoni ma agaga lē mama i le suafa o Iesu; ma e oo i lona uso sa ia faatuina mai le oti, ina ua uma ona fetogi o ia e tagata i maa ma mafatia ai i le oti.",
                "20": "Ma sa vaai i ai tagata, ma latou molimauina, ma latou feitai ai ia te ia ona o lona mana; ma sa ia faia foi isi vavega e tele, i luma o mata o tagata, i le suafa o Iesu.",
                "21": "Ma sa oo ina mavae atu le tausaga e tolusefulu ma le tasi, ma sa i ai ni isi ae toaitiiti o e sa liliu mai i le Alii; ae o le toatele o i latou na liliu mai sa latou faailoa moni atu i tagata sa asia i latou e le mana ma le Agaga o le Atua, lea sa ia Iesu Keriso, o le ua latou talitonu i ai.",
                "22": "Ma o le toatele o i latou o e na tutuli ese mai ia te i latou o temoni, ma e na faamaloloina mai i o latou ma’i ma o latou vaivaiga, sa latou faaali moni atu i tagata sa galue le Agaga o le Atua i luga o i latou, ma ua faamaloloina i latou; ma sa latou faailoa atu foi faailoga ma sa latou faia ni vavega i totonu o tagata.",
                "23": "Sa faapea foi ona mavae atu o le tausaga e tolusefulu ma le lua. Ma sa alaga atu Nifae i tagata i le amataga o le tausaga e tolusefulu ma le tolu; ma sa ia talai atu ia te i latou le salamo ma le faamagaloina o agasala.",
                "24": "O lenei ou te manao ia outou manatua foi, sa leai se tasi o e na aumai i le salamo sa lei papatisoina i le vai.",
                "25": "O lea, sa faauu e Nifae, ni tagata i lenei auaunaga, ina ia papatisoina i le vai i latou uma o e e o mai ia te i latou, ma e fai lenei mea o se mau ma se molimau i luma o le Atua, ma i tagata, ua latou salamo ma maua se faamagaloga o a latou agasala.",
                "26": "Ma e toatele na i ai i le amataga o lenei tausaga sa papatisoina i le salamo; ma sa faapea ona mavae atu o le vaega tele o le tausaga."
            },
            "8": {
                "1": "Ma lenei sa oo ina tusa ma la matou talafaamaumau, ma ua matou iloa ua moni la matou talafaamaumau, aua faauta, o se tagata amiotonu na tausia le talafaamaumau—ona sa ia faia moni lava vavega e tele i le suafa o Iesu; ma sa leai se tagata sa mafai ona ia faia o se vavega i le suafa o Iesu vagana ai ua faamamaina o ia mai i mea uma mai lana amioletonu—",
                "2": "Ma o lenei sa oo ina afai e leai se sese na faia e lenei tagata i le faitauina o lo matou taimi, ua mavae atu nei le tolusefulu ma le tolu o tausaga;",
                "3": "Ma sa amata ona tulimatai atu tagata ma le naunautai tele mo le faailoga lea sa tuuina mai e le perofeta o Samuelu, le sa Lamanā, ioe, mo le taimi lea o le a oo mai ai le pogisa mo aso e tolu i luga o le laueleele.",
                "4": "Ma sa amata ona i ai o masalosaloga ma finauga tetele i totonu o tagata, e ui i le tele naua o faailoga ua uma ona tuuina mai.",
                "5": "Ma sa oo i le tolusefulu ma le fa o tausaga, i le masina muamua, i le aso lona fa o le masina, sa to mai ai se uaga tele, o se ituaiga sa lei iloa muamua lava i le laueleele atoa.",
                "6": "Ma sa i ai foi se matagi tele ma le matautia na oso mai; ma sa i ai le faititili matautia, sa oo ina luluina ai le eleele atoa e peiseai a vaevaeina ai.",
                "7": "Ma sa i ai uila malama tetele, o ni ituaiga sa lei iloa muamua lava i le laueleele atoa.",
                "8": "Ma sa mu le aai o Sara’emila.",
                "9": "Ma sa goto le aai o Moronae i totonu o le loloto o le sami, ma sa malelemo ai e na nonofo ai.",
                "10": "Ma sa ava’e i luga eleele o le aai o Moronaea, sa oo ina avea le mea sa i ai le aai ma mauga tele.",
                "11": "Ma sa i ai se faafanoga tele i le laueleele i saute.",
                "12": "Ae faauta, sa i ai se faafanoga tele ma matautia sili atu i le laueleele i matu; aua faauta, sa suia foliga o le laueleele atoa, ona o le matagi ma asiosio, ma faititili ma uila, ma le luluina tele naua o le laueleele atoa;",
                "13": "Ma sa malepelepe aualatetele, ma faaleagaina ala laugatasi, ma sa faagaoaina le tele o mea laugatasi.",
                "14": "Ma sa tele aai tetele ma tautaua na gogoto, ma e tele na mu, ma e tele na luluina seia oo ina pa’u’ū ifo o latou fale i le eleele, ma fasiotia ai e na nonofo ai, ma tuufua ai nofoaga.",
                "15": "Ma sa i ai ni isi o aai sa tutu pea; ae sa matua tele lava naua lo latou faaleagaina, ma e toatele e sa i ai i na aai sa fasiotia.",
                "16": "Ma sa i ai ni isi o e na lelea ese i le asiosio; ma pe o fea ua latou o atu i ai, e leai se tagata na te iloaina, pau o le mea ua latou iloa na lelea ese i latou.",
                "17": "Ma sa faapea ona suia o foliga o le eleele atoa, ona o matagi, ma faititili, ma uila, ma le luluina o le eleele.",
                "18": "Ma faauta, sa mavaevae papa; sa nuti i luga o le eleele atoa, sa oo ina maua i fasi maa ta’eta’ei, ma i matofitofi ma mavetevete, i luga o le laueleele atoa.",
                "19": "Ma sa oo ina ua uma faititili, ma uila, ma le timu, ma le matagi, ma le luluina o le eleele—aua faauta, sa oo mai nei mea mo le tusa ma le umi e tolu itula; ma ua fai mai ni isi sa tele atu le taimi i lo lena; ae ui i lea, o nei mea tetele ma matautia sa faia e tusa ma le umi e tolu itula—ma aua faauta foi, ua oo mai se pouliuli i luga o le laueleele atoa.",
                "20": "Ma sa oo ina i ai se pouliuli taaligoligoa i luga o le laueleele atoa, sa oo ina mafai ai e tagata sa aumau ai o e sa lei pa’u’ū ona lagona le ausa o le pouliuli;",
                "21": "Ma sa le mafai ona i ai o se malamalama, ona o le pouliuli, po o ni moli gao, po o ni sulu; pe na mafai foi ona tutu o se afi ia latou fafie lelei tele ma le mamago, ina ia le mafai lava ona i ai o se malamalama;",
                "22": "Ma sa leai se malamalama sa vaaia, po o se afi, po o sina emoemo, po o le la, po o le masina, po o fetu, ona o le tetele naua o le pouliuli lea sa i ai i luga o le laueleele.",
                "23": "Ma sa oo ina i ai pea lenei pouliuli mo le umi e tolu aso ma sa leai se malamalama na vaaia; ma sa i ai le auega tele ma le uio ma le tagitu’i i totonu o tagata uma e le aunoa; ioe, sa tele lava le oi o tagata, ona o le pouliuli ma le faafanoga tele lea ua oo mai i o latou luga.",
                "24": "Ma i se tasi nofoaga sa faalogoina i latou o fetagisi, fai mai: E, pe a na tatou salamo ae lei oo mai lenei aso tele ma le matautia, po ua faasaoina o tatou uso, ma po ua le mu i latou i lena aai tele o Sara’emila.",
                "25": "Ma i se tasi foi nofoaga sa faalogoina i latou o fetagisi ma faanoanoa, fai mai: E, pe a na tatou salamo ae lei oo mai lenei aso tele ma le matautia, ma tatou le fasiotia ma fetogi perofeta, ma tutuli ese i latou; semanu po ua faasaoina o tatou tinā ma o tatou afafine lalelei, ma a tatou fanau, ma po ua le tanumia i lena aai tele o Moronaea. Ma sa faapea foi ona tele ma matautia o le uio o tagata."
            },
            "9": {
                "1": "Ma sa oo ina faalogoina se leo i totonu o e uma o nonofo i le lalolagi, i luga o lenei laueleele atoa, ua tagi mai:",
                "2": "Oi talofa, oi talofa, oi talofa i lenei nuu; oi talofa i tagata uma o le eleele atoa vagana ai ua latou salamo; ona ua ata le tiapolo, ma olioli ana agelu, ona o le fasiotia o atalii ma afafine lalelei o lo’u nuu; ma o lo latou amioletonu ma a latou mea inosia ua latou pa’u’ū ai!",
                "3": "Faauta, o lena aai tele o Sara’emila ua ou susunuina i le afi, faatasi ma ona tagata.",
                "4": "Ma faauta, o lena aai tele o Moronae ua ou faia ia goto ifo i le loloto o le sami, ma malelemo ai ona tagata.",
                "5": "Ma faauta, o lena aai tele o Moronaea ua ou ufiufia i eleele, faapea ma ona tagata, e natia ai a latou amioletonu ma a latou mea inosia mai luma o ou mata, ina ia le toe oo mai ia te au toto o perofeta ma le au paia e faasaga ia te i latou.",
                "6": "Ma faauta, o le aai o Kilikala ua ou faia ia goto ifo, ma ina ia tanumia ona tagata i le loloto o le eleele;",
                "7": "Ioe, ma o le aai o Onaea ma ona tagata; ma le aai o Mokuma ma ona tagata; ma le aai o Ierusalema ma ona tagata; ma ua ou faia ia alu a’e vai e suitulaga ai, e natia ai lo latou amioleaga ma a latou mea inosia mai luma o ou mata, ina ia le toe oo mai ia te au toto o perofeta ma le au paia e faasaga ia te i latou.",
                "8": "Ma faauta, o le aai o Katianeti, ma le aai o Katiomina, ma le aai o Iakopo, ma le aai o Kimikimino, o ia aai uma ua ou faia ia faagogotoina, ma faia mauga ma vanu e suitulaga ai; ma o o latou tagata ua ou tanumia i le loloto o le eleele, e natia ai lo latou amioleaga ma a latou mea inosia mai luma o ou mata, ina ia le toe oo mai ia te au toto o perofeta ma le au paia e faasaga ia te i latou.",
                "9": "Ma faauta, o lena aai tele o Iakopukata, lea sa ’ainā e tagata o le tupu o Iakopo, ua ou faia ia susunuina i le afi ona o a latou agasala ma lo latou amioleaga, lea sa silisili atu i luga o le amioleaga o le eleele atoa, ona o lo latou fasioti tagata ma faapotopotoga faalilolilo; ona o i latou na lepetiaina le filemu o lou nuu ma le malo o le laueleele; o lea ua ou faia ai ia susunuina i latou, e faaumatia ese ai i latou mai luma o ou mata, ina ia le toe oo mai ia te au toto o perofeta ma le au paia e faasaga ia te i latou.",
                "10": "Ma faauta, o le aai o Lamana, ma le aai o Iosa, ma le aai o Kato, ma le aai o Kisakumena, ua ou faia ia susunuina i le afi, faatasi ma o latou tagata, ona o lo latou amioleaga i lo latou tutulieseina o perofeta, ma lo latou fetogia o i latou i maa o e na ou auina atu e tau atu ia te i latou e uiga ia latou amioleaga ma a latou mea inosia.",
                "11": "Ma talu ai ona sa latou tutulieseina i latou uma, ina seia leai se e amiotonu e i ai i totonu ia te i latou, o lea na ou auina ifo ai i lalo le afi ma faaumatia ai i latou, ina ia natia lo latou amioleaga ma a latou mea inosia mai luma o ou mata, ina ia le toe tagi mai ia te au mai le eleele toto o perofeta ma le au paia o e na ou auina atu ia te i latou, e faasaga ia te i latou.",
                "12": "Ma e tele faaumatiaga tetele ua ou faia ia oo mai i luga o lenei laueleele, ma i luga o lenei nuu, ona o lo latou amioleaga ma a latou mea inosia.",
                "13": "E, outou uma e ua faasaoina ona ua sili atu lo outou amiotonu nai lo i latou, pe tou te le foi mai nei ea ia te au, ma salamo ia outou agasala, ma liua, ina ia Ou faamaloloina outou?",
                "14": "Ioe, e moni ou te fai atu ia te outou, afai tou te o mai ia te au, o le a outou maua le ola faavavau. Faauta, ua faaloaloa atu ia te outou lo’u lima alofa mutimutivale, ma o soo se tasi e sau, o ia lea o le a ou taliaina; ma amuia lava i latou o e e o mai ia te au.",
                "15": "Faauta, o Au o Iesu Keriso, le Atalii o le Atua. O au na foafoaina le lagi ma le lalolagi, ma mea uma o i ai. O au na ou i ai faatasi ma le Tamā mai le amataga. O au ua ou i ai i totonu o le Tamā, ma le Tamā i totonu ia te au; ma o au ua faamamaluina ai e le Tamā lona suafa.",
                "16": "Na ou sau i o’u lava tagata, ma sa le talia a’u e o’u lava tagata. Ma ua faataunuuina ai tusitusiga paia e faatatau i lo’u sau.",
                "17": "Ma o le toatele o i latou o e ua latou talia au, o i latou ia ua ou tuu atu i ai ia avea ma atalii o le Atua; ma o le a faapea lava ona ou tuuina atu i le toatele o i latou o e e talitonu i lo’u igoa, aua faauta, o au e oo mai ai le togiola, ma o a’u ua faataunuuina ai le tulafono a Mose.",
                "18": "O a’u o le malamalama ma le ola o le lalolagi. O au o le Alefa ma le Omeka, le amataga ma le gataaga.",
                "19": "Ma ia outou le toe osia mai ia ia te au se taulaga i le faamaligiina o le toto; ioe, o a outou taulaga ma a outou taulaga mu ia faamuta ese, ona o le a leai ni a outou taulaga ma ni a outou taulaga mu o le a ou taliaina.",
                "20": "Ma ia outou osi mai mo se taulaga ia te au le loto momomo ma le agaga salamo. Ma o soo se tasi e sau ia te au ma le loto momomo ma le agaga salamo, o ia lea o le a ou papatisoina i le afi ma le Agaga Paia, e pei lava ona papatisoina sa Lamanā i le afi ma le Agaga Paia, i le taimi o lo latou liliu mai ona o lo latou faatuatua mai ia te au, ae sa latou le iloaina lava.",
                "21": "Faauta, ua ou sau i le lalolagi e aumai le togiola i le lalolagi, e laveai le lalolagi mai le agasala.",
                "22": "O lea, soo se tasi e salamo ma sau ia te au e pei o se tamaitiiti, o ia lea o le a ou talia, ona ua faapea i latou o le malo o le Atua. Faauta, e mo i latou ia na ou tuuina ifo ai lo’u ola, ma ou toe ave a’e ai; o lea ia outou salamo ai, ma o mai ia te au outou tuluiga o le lalolagi, ma faaolaina ai."
            },
            "10": {
                "1": "Ma o lenei faauta, sa oo ina lagona e tagata uma o le laueleele nei fetalaiga, ma sa latou molimau i ai. Ma ina ua mavae atu nei fetalaiga, sa taaligoligoa le laueleele mo le va o itula e tele;",
                "2": "Ona sa matua tele le ofo o tagata sa oo ina latou tuu le aue ma le uio mo le toesea o tagata o o latou aiga ia na fasiotia; o lea na taaligoligoa ai le laueleele atoa mo le va o itula e tele.",
                "3": "Ma sa oo ina toe oo mai se leo i tagata, ma sa lagona e tagata uma, ma sa latou molimauina lava, ua fetalai mai:",
                "4": "E, outou e tagata o nei aai tetele ia ua pa’u’ū, o e na tupuga mai ia Iakopo, ioe, o e o le aiga o Isaraelu, ua faafia ea ona ou faapotopotoina o outou e pei ona ofaofatai mai e se matuamoa lana toloai i lalo o ona apaau, ma tausia outou.",
                "5": "Ma ou te toe fai atu, ua faafia ona ou manao e faapotopoto mai outou e pei ona ofaofatai mai e se matuamoa lana toloai i lalo o ona apaau, ioe, outou e tagata o le aiga o Isaraelu, o e ua pa’u’ū; ioe, outou e tagata o le aiga o Isaraelu, outou o e o nonofo i Ierusalema, e pei o outou o e ua pa’u’ū; ioe, ua faafia ea ona ou manao e faapotopoto mai outou e pei ona ofaofatai mai e se matuamoa lana toloai, ae outou le mananao i ai.",
                "6": "E, outou e le aiga o Isaraelu o e ua ou faasaoina, ua faafia ea ona ou manao e faapotopoto mai outou e pei ona ofaofatai mai e se matuamoa lana toloai i lalo o ona apaau, pe afai tou te salamo ma foi mai ia te au ma le faamoemoe atoa o le loto.",
                "7": "Ae afai e leai, le aiga e o Isaraelu, o le a faatuufua nofoaga o loo outou nonofo ai seia oo i le taimi o le faataunuuga o le feagaiga i o outou tamā.",
                "8": "Ma o lenei sa oo ina ua uma ona faalogo atu o tagata i nei upu, faauta, sa amata ona latou toe tagitui ma uio i le toesea o tagata o o latou aiga ma uo.",
                "9": "Ma sa oo ina faapea ona mavae atu aso e tolu. Ma o le taeao lava, ma ua mou ese atu le pouliuli mai luga o le laueleele, ma ua te’a le gatete o le eleele, ma ua uma le mavaevae o papa, ma ua maea le oi matautia, ma ua te’a atu leo vavaō e tele uma.",
                "10": "Ma sa toe pipii faatasi le eleele, ua tu; ma ua iu le tagi faanoanoa, ma le tagitui, ma auega a tagata o e na faasaoina; ma ua liua lo latou tagi faanoanoa i le olioli, ma a latou auega i le viiga ma le faafetai i le Alii o Iesu Keriso, lo latou Togiola.",
                "11": "Ma sa faapea ona faataunuuina i lea taimi tusitusiga paia ia na fofogaina e perofeta.",
                "12": "Ma o le vaega o tagata sa sili atu ona amiotonu sa faasaoina, ma o i latou ia na latou talia perofeta ma lei fetogia i latou i maa; ma o i latou o e sa latou lei faamasaaina toto o le au paia, o e na faasaoina—",
                "13": "Ma sa faasaoina i latou ma sa lei gogoto ifo ma tanumia i latou i le eleele; ma sa latou lei malelemo i le loloto o le sami; ma sa latou le mu i le afi, pe na pa’u’ū ifo i o latou luga ni mea ma nutipala ai i le oti; ma sa lei lelea ese atu i latou i le asiosio; pe na lofituina i latou i le ausa o le asu ma le pouliuli.",
                "14": "Ma o lenei, soo se tasi e faitau, ia malamalama o ia; o le ua i ai tusitusiga paia, tuu atu ia te ia e suesue i ai, ma vaai ma tagai pe le o nei oti uma ma faaumatiaga i le afi, ma le asu, ma matagi, ma asiosio, ma le veteina o le eleele e talia ai i latou, ma o nei mea uma pe le o le faataunuuina lava ia o valoaga a perofeta paia e toatele.",
                "15": "Faauta, ou te fai atu ia te outou, Ioe, e toatele i latou na molimau mai e uiga i nei mea i le afio mai o Keriso, ma sa fasiotia i latou ona sa latou molimau atu e uiga i nei mea.",
                "16": "Ioe, sa molimau mai le perofeta o Senosa e uiga i nei mea, ma sa tautala mai foi Senoka e uiga i ia mea, ona sa laua molimau faapitoa mai e uiga ia te i tatou, o e na totoe o a latou fanau.",
                "17": "Faauta, sa molimau mai foi lo tatou tamā o Iakopo e uiga i se vaega o totoe o le fanau a Iosefa. Ma faauta, pe le o tatou ea o se vaega o totoe o le fanau a Iosefa? Ma o nei mea ua molimau mai e uiga ia te i tatou, po ua le tusia ea i luga o papatusi apamemea ia na aumai e lo tatou tamā o Liae mai Ierusalema?",
                "18": "Ma sa oo i le iuga o le tausaga e tolusefulu ma le fa, faauta, o le a ou faaali atu ia te outou, o tagata o le nuu o Nifae o e na faasaoina, ma i latou foi o e sa ta’ua o sa Lamanā, o e foi na faasaoina, sa faaali mai ia te i latou ni agalelei tetele, ma sa liligi ifo i luga o o latou ulu ni faamanuiaga silisili, sa oo ina sa lei umi ona mavae atu o le afio a’e o Keriso i le lagi, ae ia faaali moni mai o ia lava ia te i latou—",
                "19": "O le faaali atu o lona tino ia te i latou; ma le auauna atu ia te i latou; ma o se tala o lana auaunaga o le a tuuina atu i le lumanai. O lea, ou te faaiu ai au upu mo le taimi nei."
            },
            "11": {
                "intro": "Na faaali mai e Iesu Keriso o ia lava i le nuu o Nifae, ao faapotopoto faatasi le motu o tagata i le laueleele o Nuumau, ma sa ia auauna atu ia te i latou; ma sa faapenei ona ia faaali mai o ia lava ia te i latou.",
                "1": "Ma o lenei sa oo ina sa i ai se motu o tagata e toatele, o le nuu o Nifae, sa faapotopoto faatasi faataamilo i le malumalu lea sa i le laueleele o Nuumau; ma sa latou maofa ma taufaiofo o le tasi i le isi, ma faaali atu e le tasi i le isi suiga tetele ma ofoofogia ia ua oo mai.",
                "2": "Ma sa latou fetautalatalaai foi e uiga i lenei Iesu Keriso, o le na faatatau i ai le faailoga na tuuina mai e uiga i lona maliu.",
                "3": "Ma sa oo ina ao faapea ona latou fetautalatalaai o le tasi i le isi, sa latou faalogoina se leo e peiseai ua sau mai le lagi; ma sa latou fevaavaaiai solo, ona sa latou le malamalama i le leo lea sa latou faalogoina; ma sa le o se leo saua, pe o se leo tele, ae ui i lea, ma e ui lava o se leo itiiti ae sa tuia ai le totonugalemu o i latou o e na faalogo i ai, sa oo ina leai se vaega o o latou tino sa lei gatete ai; ioe, sa ati lava i o latou agaga, na mafua ai ona mu o latou loto.",
                "4": "Ma sa oo ina latou toe faalogoina le leo, ma sa latou le malamalama i ai.",
                "5": "Ma sa latou toe faalogoina le leo i le taimi lona tolu, ma sa latou tatala atu o latou taliga e faalogo i ai; ma na faasaga atu o latou mata i le mea na sau ai lea leo; ma sa latou tetepa taulai faasaga atu i le lagi, i le mea na sau ai le leo.",
                "6": "Ma faauta, o le taimi lona tolu na latou malamalama ai i le leo lea na latou faalogoina; ma sa fetalai mai ia te i latou:",
                "7": "Faauta i lo’u Atalii Pele, o lē ua ou fiafia lava i ai, o lē ua ou faamamaluina ai lo’u igoa—ia outou faalogo ia te ia.",
                "8": "Ma sa oo ina ua latou malamalama sa latou toe tetepa ae o latou mata faasaga i le lagi; ma faauta, sa latou vaaia se Tagata ua afio ifo mai le lagi; ma sa laei o ia i se ofutalaloa paepae; ma sa afio ifo o ia ma tu i le totonugalemu o i latou; ma sa liliu atu mata o le motu atoa o tagata ia te ia, ma sa latou fefefe e tatala o latou gutu, e oo lava o le tasi i le isi, ma sa latou lē iloa le uiga o lenei mea, ona sa latou manatu o se agelu lea ua faaali mai ia te i latou.",
                "9": "Ma sa oo ina ia faaloaloa mai lona aao ma fetalai mai i tagata, ua faapea mai:",
                "10": "Faauta, o A’u o Iesu Keriso, o lē na molimau i ai perofeta o le a sau i le lalolagi.",
                "11": "Ma faauta, o A’u o le malamalama ma le ola o le lalolagi; ma ua ou inu i lena ipu oona lea na tuuina mai e le Tamā ia te au, ma ua ou faamamaluina le Tamā i lo’u tau aveina i o’u luga o agasala a le lalolagi, o se mea na ou tuuina atu ai i le finagalo o le Tamā i mea uma mai le amataga.",
                "12": "Ma sa oo ina ua uma ona fetalai mai e Iesu o ia upu sa pa’u’ū ifo le motu atoa o tagata i le eleele; ona ua latou manatua sa valoia mai ia te i latou o le a faaali mai e Keriso o ia lava ia te i latou pe a mavae lona afio a’e i le lagi.",
                "13": "Ma sa oo ina fetalai mai le Alii ia te i latou ua faapea mai:",
                "14": "Tutula’i ia ma o mai ia te a’u, ina ia outou tuu mai o outou lima i lo’u itu, ma ina ia outou tagotago foi i tulaga o fao o i o’u lima ma o’u vae, ina ia outou iloa ai o A’u o le Atua o Isaraelu, ma le Atua o le lalolagi uma, ma sa fasiotia mo agasala a le lalolagi.",
                "15": "Ma sa oo ina o atu le motu o tagata i luma, ma tuu atu o latou lima i lona itu, ma latou tagotago i tulaga o fao i ona lima ma ona vae; ma sa latou faia lenei mea, i le o atu i luma taitoatasi seia oo ina latou o atu uma, ma vaai i o latou mata ma tago atu i ai o latou lima, ma latou iloa mautinoa ai ma molimau ai, o ia lava lea, o lē na tusia e perofeta, o le a afio mai.",
                "16": "Ma ina ua uma ona latou o atu uma ma molimau mo i latou lava, sa latou alalaga faatasi, ua fai mai:",
                "17": "Osana! Ia faamanuina lava le suafa o le Atua Silisili Ese! Ma sa latou faapa’u’ū ifo i vae o Iesu, ma tapuai atu ia te ia.",
                "18": "Ma sa oo ina fetalai mai o ia ia Nifae (ona sa i ai Nifae i totonu o le motu o tagata) ma ia poloai mai ia te ia ia alu atu o ia i luma.",
                "19": "Ma sa tulai Nifae ma alu atu i luma, ma ifo atu o ia lava i luma o le Alii ma sogi atu i ona aao.",
                "20": "Ma sa poloai mai le Alii ia te ia ia tulai. Ma sa tulai o ia ma ua tu i ona luma.",
                "21": "Ma sa fetalai mai le Alii ia te ia: Ou te tuu atu ia te oe le mana e te papatiso ai nei tagata pe a ou toe alu a’e i le lagi.",
                "22": "Ma sa toe valaauina isi e le Alii, ma faapea foi ona ia fetalai atu ia te i latou; ma sa ia tuu atu ia te i latou le mana e papatiso atu ai. Ma sa ia fetalai atu ia te i latou: O le ala lenei ia outou papatiso atu ai; ma o le a leai ai ni finauga i totonu ia te outou.",
                "23": "E moni ou te fai atu ia te outou, soo se tasi e salamo i ana agasala e ala i a outou upu, ma manao e papatiso i lo’u igoa, o le ala lenei ia outou papatisoina ai i latou—Faauta, ia outou o ifo ma tutulai i totonu o le vai, ma i lo’u igoa ia outou papatisoina ai i latou.",
                "24": "Ma o lenei faauta, o upu nei ia outou faia, ma ta’u i latou i o latou igoa, ma fai atu:",
                "25": "Ona ua tuuina mai ia te a’u le pule e Iesu Keriso, ou te papatiso ia te oe i le suafa o le Tamā, ma le Alo, ma le Agaga Paia. Amene.",
                "26": "Ma ona outou faatofu lea o i latou i totonu o le vai, ma toe faatulai a’e mai le vai.",
                "27": "Ma o le ala lenei ia outou papatiso atu ai i lo’u igoa; aua faauta, e moni ou te fai atu ia te outou, o le Tamā, ma le Alo, ma le Agaga Paia ua tasi; ma o a’u ua i totonu o le Tamā, ma o le Tamā ua i totonu o a’u, ma o le Tamā ma a’u ua tasi.",
                "28": "Ma ia faapea lava ona outou papatiso atu e pei ona ou poloaiina ai outou. Ma ia aua nei i ai ni finauga i totonu ia te outou, e pei ona sa i ai e oo mai i le taimi nei; pe i ai foi ni finauga i totonu ia te outou e uiga i matautu o la’u aoaoga faavae, e pei ona sa i ai e oo mai i le taimi nei.",
                "29": "Aua e moni, e moni ou te fai atu ia te outou, o lē e i ai le agaga o finauga ua lē mai ia te a’u o ia, ae ua mai le tiapolo ia, o lē o le tamā o finauga, ma ua faaoso e ia loto o tagata ia fefinauai ma le ita, o le tasi i le isi.",
                "30": "Faauta, e le o la’u aoaoga faavae lea, le faaoso o loto o tagata i le ita, o le tasi e faasaga i le isi; ae o la’u aoaoga faavae lenei, ia aveesea mea faapena.",
                "31": "Faauta, e moni, e moni, ou te fai atu ia te outou, o le a ou ta’u atu ia te outou la’u aoaoga faavae.",
                "32": "Ma o la’u aoaoga faavae lenei, ma o le aoaoga faavae lea na tuu mai e le Tamā ia te a’u; ma ou te molimau atu e uiga i le Tamā, ma e molimau mai le Tamā e uiga ia te a’u, ma o le Agaga Paia e molimau e uiga i le Tamā ma a’u; ma ou te molimau atu ua poloaiina e le Tamā tagata uma, i soo se mea o i ai, ia salamo ma talitonu mai ia te a’u.",
                "33": "Ma o soo se tasi e talitonu mai ia te a’u, ma papatisoina, o ia lava lea o le a faaolaina; ma o i latou ia o ē o le a mautofi i le malo o le Atua.",
                "34": "Ma o soo se tasi e lē talitonu mai ia te au, ma lē papatisoina, o le a faasalaina.",
                "35": "E moni, e moni, ou te fai atu ia te outou, o la’u aoaoga faavae lenei, ma ou te molimau atu ua mai le Tamā; ma o soo se tasi e talitonu mai ia te a’u ua talitonu foi i le Tamā; ma o ia o le a molimau i ai le Tamā e uiga ia te a’u, ona o le a asiasi mai o ia ia te ia i le afi ma le Agaga Paia.",
                "36": "Ma o le a faapea ona molimau mai o le Tamā e uiga ia te a’u, ma o le Agaga Paia o le a molimau mai ia te ia e uiga i le Tamā ma a’u; aua o le Tamā, ma a’u, ma le Agaga Paia ua tasi.",
                "37": "Ma ou te toe fai atu ia te outou, e ao ina outou salamo, ma avea e pei o se tamaitiiti, ma papatiso i lo’u igoa, a leai e lē mafai lava ona outou maua o nei mea.",
                "38": "Ma ou te toe fai atu ia te outou, e ao ina outou salamo, ma papatiso i lo’u igoa, ma avea e pei o se tamaitiiti, a leai e le mafai lava ona outou mautofi i le malo o le Atua.",
                "39": "E moni, e moni, ou te fai atu ia te outou, o la’u aoaoga faavae lenei, ma o soo se tasi e atiae i luga o lenei mataupu ua atiae i luga o la’u papa, ma o le a le manumalo faitotoa o seoli e faasaga ia te i latou.",
                "40": "Ma o soo se tasi na te tala’i atu e faapei o lenei, ma faatuina e faapea o la’u aoaoga faavae lea, o ia lava lea ua sau mai i le leaga, ma ua le atiae i luga o la’u papa; ae ua atiae i luga o se faavae oneone, ma o le a tutu matalatala mai faitotoa o seoli e talia i latou pe a oo mai lologa ma pesi mai matagi i luga o i latou.",
                "41": "O lea, ia outou o atu i lenei nuu, ma tala’i atu upu ua ou tautala atu ai, e oo atu i tuluiga o le lalolagi."
            },
            "12": {
                "1": "Ma sa oo ina ua uma ona fetalai mai e Iesu nei upu ia Nifae, ma i latou o e na valaauina, (o lenei o le aofai o i latou o e na valaauina, ma ua maua le mana ma le pule e papatiso atu ai, e toasefululua) ma faauta foi, sa ia faaloaloa mai lona aao i le motu o tagata, ma fofoga mai ia te i latou, ua fetalai mai: Amuia outou pe afai tou te uai atu i upu a lenei toasefululua o e ua ou filifilia mai totonu ia te outou e auauna atu ia te outou, ma avea ma a outou auauna; ma o i latou ua ou tuuina atu i ai le mana ina ia mafai ona latou papatiso ai outou i le vai; ma pe a uma ona outou papatiso i le vai, faauta, o le a ou papatisoina outou i le afi ma le Agaga Paia; o lea amuia lava outou pe afai tou te talitonu mai ia te au ma papatiso, ina ua uma lea ona outou vaai ia te a’u ma iloa o loo i ai a’u.",
                "2": "Ma ou te toe fai atu, e sili atu ona manuia o i latou o e e talitonu ia outou upu ona o le a outou molimau atu sa outou vaai ia te a’u, ma ua outou iloa o loo i ai a’u. Ioe, amuia i latou o e e talitonu ia outou upu, ma o ifo i le loloto o le lotomaualalo ma papatiso, ona o le a asiasia i latou i le afi ma le Agaga Paia, ma o le a latou maua se faamagaloga o a latou agasala.",
                "3": "Ioe, amuia e matitiva i le agaga o e e ō mai ia te au, aua e o latou le malo o le lagi.",
                "4": "Ma ou te toe fai atu, amuia i latou uma o e e faanoanoa, aua o le a faamafanafanaina i latou.",
                "5": "Ma amuia e e agamalu, aua o le a fai mo o latou tofi le lalolagi.",
                "6": "Ma amuia i latou uma o e e fia aai ma fia feinu i le amiotonu, aua o le a faatumuina i latou i le Agaga Paia.",
                "7": "Ma amuia e e alolofa atu, aua e alofaina mai i latou.",
                "8": "Ma amuia i latou uma o e e loto mama, aua o le a latou vaai i le Atua.",
                "9": "Ma amuia i latou uma o e e faatupuina le filemu, aua o le a ta’ua i latou o fanau a le Atua.",
                "10": "Ma amuia i latou uma o e ua sauaina ona o lo’u igoa, aua e o latou le malo o le lagi.",
                "11": "Ma amuia outou pe a upu leagaina ma sauaina outou e tagata, ma fai mai ituaiga uma o mea leaga e faasaga ia te outou e tuua’ia pepelo ai outou, ona o a’u;",
                "12": "Aua o le a outou maua le olioli tele ma le fiafia naua, aua o le a silisili lo outou taui i le lagi; aua sa faapea ona latou sauaina o perofeta o e na muamua ia te outou.",
                "13": "E moni, e moni, ou te fai atu ia te outou, ou te tuu atu ia te outou ia fai ma masima o le lalolagi; ae afai e magalo le masima o se a se mea a faamai ai le lalolagi? O le a mai i lena taimi ona leai se mea e aoga ai le masima, ae na’o le lafoaiina i fafo ma soli i lalo o vae o tagata.",
                "14": "E moni, e moni, ou te fai atu ia te outou, ou te tuu atu ia te outou ia avea outou ma malamalama o lenei nuu. O se aai e faatu i luga o se maupuepue e le mafai ona lilo.",
                "15": "Faauta, pe tutu ea e tagata se lamepa ma tuu i lalo o se pusa teu saito? E leai, ae latou te tuuina i luga o se tuugalamepa, ma o le a susulu atu ai lona malamalama ia i latou uma o e o i totonu o le fale.",
                "16": "O lea ia faasusulu atu ai lo outou malamalama i luma o lenei nuu, ina ia latou vaai ai ia outou galuega lelei ma viia lo outou Tamā o i le lagi.",
                "17": "Aua tou te manatu ua ou sau e faaumatia le tulafono po o perofeta. Ou te lei sau e faaumatia ae e faataunuu;",
                "18": "Ona e moni ou te fai atu ia te outou, sa lei mavae atu lava se iota e tasi po o se mataitusi e tasi mai le tulafono, ae ua faataunuuina uma lava ia te a’u.",
                "19": "Faauta foi, ua ou tuu atu ia te outou tulafono ma poloaiga a lo’u Tamā, ia outou talitonu mai ia te au, ma ia outou salamo ia outou agasala, ma o mai ia te au ma le loto momomo ma le agaga salamo. Faauta, ua i o outou luma poloaiga, ma ua faataunuuina le tulafono.",
                "20": "O lea ia outou o mai ia te au ma faaolaina; ona e moni ou te fai atu ia te outou, vagana ai o le a outou tausia au poloaiga ia ua ou poloaiina ai outou i lenei taimi, e leai lava se ala o le a mafai ona outou ulu atu ai i le malo o le lagi.",
                "21": "Ua outou faalogo na fai mai i latou o e o taimi anamua, ma ua tusia foi i o outou luma, aua e te fasioti tagata, ma o soo se tasi e fasioti tagata o le a nofo sala i le faamasinoga a le Atua;",
                "22": "Ae ou te fai atu ia te outou, soo se tasi e ita i lona uso o le a nofo sala i lana faamasinoga. Ma o soo se tasi e fai atu i lona uso, Raka, o le a nofo sala i le fono; ma o soo se tasi e fai atu, Lou vale, o le a nofo sala i le afi o seoli.",
                "23": "O lea, afai tou te o mai ia te au, pe tou te mananao e o mai ia te au, ma e manatua ua i ai i lou uso se mea e faasaga ia te oe—",
                "24": "Ia e alu atu i lou ala i lou uso, ma muamua ona e faalelei i lou uso, ma ona e sau ai lea ia te au ma le faamoemoe atoa o le loto, ma o le a ou taliaina oe.",
                "25": "Ia vave ona e faalelei ma lou fili a’o e i ai i le ala faatasi ma ia, nei maua oe e ia i se taimi, ma lafo ai oe i le falepuipui.",
                "26": "E moni, e moni, ou te fai atu ia te oe, e leai se auala e tatala mai ai oe i fafo sei vagana ai ua e totogi atu senine uma lava. Ma a’o e i ai i le falepuipui, e mafai ea ona e totogi atu se senine e tasi? E moni, e moni, ou te fai atu ia te oe, E leai.",
                "27": "Faauta, ua tusia e i latou o taimi anamua, aua e te mulilua;",
                "28": "Ae ou te fai atu ia te outou, soo se tasi e vaai atu i se fafine, e tuinanau ia te ia, ua uma ona mulilua o ia i lona loto.",
                "29": "Faauta, ou te tuu atu ia te outou se poloaiga, ia outou le tuu se tasi o ia mea ia ulu i totonu o lou loto;",
                "30": "Aua e sili ona lelei ona outou faafiti o outou lava mai nei mea, ia o le a outou ave ai i luga la outou satauro, nai lo le lafoina o outou i seoli.",
                "31": "Ua tusia, o soo se tasi na te faate’a i lana ava, ia tuu atu e ia ia te ia se tusi o le teteaga.",
                "32": "E moni, e moni, ou te fai atu ia te outou, soo se tasi na te faate’a i lana ava, vagana ai mo le pogai o le faitaaga, ua ia faamuliluaina o ia; ma o soo se tasi e faaipoipo i le fafine o lē ua faate’aina, ua mulilua.",
                "33": "Ma ua tusia foi, aua e te tauto pepelo, a ia fai au tautoga i le Alii;",
                "34": "Ae e moni, e moni, ou te fai atu ia te outou, ia aua lava nei tauto atu; po o i le lagi, aua o le nofoalii lea o le Atua;",
                "35": "Po o i le lalolagi, aua e mapu i ai ona aao;",
                "36": "Aua foi nei e tauto atu i lou ulu, aua e le mafai ona e faauliuli pe faapaepae se lauulu e tasi;",
                "37": "A ia fai a outou fesootaiga i le na’o le Ioe, ioe; Leai, leai; aua o soo se mea e taua e sili atu nai lo nei, ua leaga.",
                "38": "Ma faauta, ua tusia, o se mata mo se mata, ma se nifo mo se nifo;",
                "39": "Ae ou te fai atu ia te outou, aua nei outou faatautee i le leaga, ae ai se na te po mai i lou alafau taumatau, ia liliu atu foi ia te ia le isi;",
                "40": "Ma afai e i ai se tagata na te molia oe i le tulafono ma ua aveese lou peleue, ia tuu atu foi ia te ia lou pulupulu;",
                "41": "Ma o soo se tasi na te faamalosiina oe e te alu i se maila e tasi, o faatasi ma ia i maila e lua.",
                "42": "Ia avatu ia te ia o lē e ole mai ia te oe, ma aua e te liliu ese mai ia te ia o lē e manao e nono mai ia te oe.",
                "43": "Ma faauta ua tusia foi, ia e alofa atu i lou tuaoi ae ia inoino i lou fili;",
                "44": "Ae faauta ou te fai atu ia te outou, alolofa i o outou fili, faamanuia atu ia i latou o e e fetuu mai ia te outou, fai mea lelei ia i latou o e e inoino mai ia te outou, ma tatalo mo i latou o e latou te faaaoga outou ma le inoino ma sauaina outou;",
                "45": "Ina ia avea outou ma fanau a lo outou Tamā o lē o i le lagi; ona ua ia faia lona la ia oso ae i luga o le leaga ma luga o le lelei.",
                "46": "O lea o ia mea o taimi anamua, ia sa i lalo o le tulafono, ua faataunuuina uma ia te au.",
                "47": "Ua faate’a atu mea tuai, ma ua faafouina mea uma.",
                "48": "O lea ou te manao ia outou atoatoa e pei lava o a’u, po o lo outou Tamā o lē o i le lagi e atoatoa."
            },
            "13": {
                "1": "E moni, e moni, ou te fai atu ou te manao ia outou faia le alofa i e matitiva; a ia outou faaeteete ia aua nei o outou faia lo outou alofa i luma o tagata ina ia vaaia e i latou; a faapea, e leai so outou taui mai lo outou Tamā o le o i le lagi.",
                "2": "O lea, pe a outou faia lo outou alofa aua le ilia se pu i o outou luma, e pei ona faia e tagata pepelo i totonu o sunako ma i auala, ina ia viia ai i latou e tagata. E moni ou te fai atu ia te outou, ua i ai lo latou taui.",
                "3": "Ae pe a e faia le alofa, aua ne’i iloa e lou lima tauagavale le mea ua faia e lou lima taumatau;",
                "4": "Ina ia mafai ona lilo lou alofa; ma o lou Tamā o lē e silasila mai i mealilo, o ia lava o le a tauia faaaliali oe.",
                "5": "Ma pe a e tatalo, aua e te faia e pei o tagata pepelo, ona ua latou fiafia e tatalo, tutu i totonu o sunako ma tulimanu o auala, ina ia vaaia i latou e tagata. E moni ou te fai atu ia te outou, ua i ai lo latou taui.",
                "6": "Ao oe, pe a e tatalo, ulu atu i lou afeafe, ma pe a uma ona e tapuni o lou faitotoa, tatalo atu i lou Tamā o lē o i le mealilo; ma o lou Tamā, o lē e silasila mai i le mealilo, o le a tauia faaaliali oe.",
                "7": "Ae pe a outou tatalo, aua le faaaogaina soo upu e le aoga, e pei o tagata faapaupau, ona ua latou manatu o le a lagonaina i latou i le tele o a latou upu.",
                "8": "O lea ia aua nei pei outou o i latou, ona ua silafia e lo outou Tamā mea ua outou manaomia ae tou te lei ole atu ia te ia.",
                "9": "O lea ia faapenei le ala tou te tatalo atu ai: Lo matou Tamā e o lē o i le lagi, ia paia lou suafa.",
                "10": "Ia faia lou finagalo i le lalolagi e pei ona faia i le lagi.",
                "11": "Ma ia e faamagalo mai i matou ia matou agasala, e pei ona matou faamagalo atu i ē ua agaleaga mai ia te i matou.",
                "12": "Ma ia le taitaiina atu i matou i le tofotofoga, a ia laveai i matou mai le leaga.",
                "13": "Aua e ou le malo, ma le mana, ma le mamalu, e faavavau lava. Amene.",
                "14": "Aua, afai tou te faamagalo atu i tagata i a latou agasala, o le a faamagaloina foi outou e lo outou Tamā faalelagi.",
                "15": "Ae afai tou te le faamagalo atu i tagata i a latou agasala o le a le faamagaloina foi e lo outou Tamā a outou agasala.",
                "16": "O lenei foi, pe a outou anapopogi aua nei pei outou o tagata pepelo, e mata faanoanoa, ona latou te faafoliga ese o latou mata ina ia latou foliga atu i tagata e faapea ua latou anapopogi. E moni ou te fai atu ia te outou, ua i ai lo latou taui.",
                "17": "Ao oe, pe a e anapogi, ia uu lou ulu, ma mulumulu ou mata;",
                "18": "Ina ia e le foliga i tagata ua e anapogi, na’o lou Tamā, o lē o i le mealilo; ma o lo outou Tamā, o lē e silasila mai i le mealilo, o le a tauia faaaliali oe.",
                "19": "Aua tou te teuina mo outou lava oa i le lalolagi, i le mea o i ai le mogamoga ma le ’ele e faaleagaina, ma osofaia e tagata gaoi ma gaoia ai;",
                "20": "A ia outou teuina mo outou lava oa i le lagi, i le mea e le o i ai se mogamoga po o se ele e faaleagaina, ma le osofaia e tagata gaoi pe gaoia.",
                "21": "Ona o le mea e i ai lau oa, o iina o le a i ai foi lou loto.",
                "22": "O le malamalama o le tino o mata ia; o lea, afai ua taula’i tasi lau vaai, o le a tumu lou tino atoa i le malamalama.",
                "23": "Ae afai e leaga ou mata, o le a tumu lou tino atoa i le pouliuli. O lea, afai o le malamalama ua i totonu ia te oe o le pouliuli, o le a matua tele lava lena pouliuli!",
                "24": "E leai se tagata e mafai ona auauna i matai e lua; ona o le a inoino o ia i le tasi ae alofa i le isi; a le o lea o le a ia faamaoni i le tasi ae inoino i le isi. E le mafai ona outou auauna i le Atua ma Mamone.",
                "25": "Ma o lenei sa oo ina ua uma ona fetalai mai Iesu nei upu sa silasila atu o ia i le toasefululua o ē na ia filifilia, ma fetalai atu ia te i latou: Ia outou manatua upu ia ua ou tautala atu ai. Aua faauta, o outou ia o e ua ou filifilia e auauna atu i lenei nuu. O lea ou te fai atu ai ia te outou, aua tou te manatu i o outou ola, i mea o le a outou aai ai, po o mea o le a outou feinu ai; po o o outou tino foi, i mea o le a outou oofu ai. Pe ua le sili atu ea le ola nai lo meaai, ma le tino nai lo ofu?",
                "26": "Faauta i manulele o le ea, ona latou te le lūlū, pe selesele pe faaputu i falesaito; ae ua fafagaina i latou e lo outou Tamā faalelagi. Pe ua le sili atu ea lo outou lelei nai lo i latou?",
                "27": "O ai o so outou e mafai ona ia faaopoopo i le mafaufau se kupita e tasi i lona maualuga?",
                "28": "Ma aisea tou te manatu ai i ofu? Mafaufau i lili o fanua ma le ala ua latou tutupu ae ai; latou te le galulue, latou te lē milo foi;",
                "29": "Ae ou te fai atu ia te outou, e oo foi ia Solomona, i lona mamalu atoa, sa lei ofu e pei o se tasi o i latou ia.",
                "30": "O lea, afai ua faapea ona faaoofuina e le Atua vao o le fanua, ia ua i ai i le aso, ae o a taeao e lafo ai i le ogaumu, o le a faapea lava ona ia faaoofuina o outou, pe afai tou te le faatuatua itiiti.",
                "31": "O lea, aua tou te manatu ma faapea ane, O a mea o le a tatou aai ai? po o a mea o le a tatou feinu ai? po o a mea o le a tatou oofu ai?",
                "32": "Ona ua silafia e lo outou Tamā faalelagi ua outou manaomia nei mea uma.",
                "33": "Ae ia outou muai saili le malo o le Atua ma lana amiotonu, ma o le a faaopoopo atu ia te outou nei mea uma.",
                "34": "O lea aua tou te manatu mo le aso a taeao, ona o le a manatu le aso a taeao mo mea mo ia lava. Ua lava faatatau le aso mo ona leaga."
            },
            "14": {
                "1": "Ma o lenei sa oo ina ua uma ona fetalai atu e Iesu nei upu, sa toe liliu mai o ia i le motu o tagata, ma sa toe tatala mai lona fofoga ia te i latou, ua fetalai mai: E moni, e moni, ou te fai atu ia te outou, Aua le faamasino atu, ina ia le faamasinoina outou.",
                "2": "Aua o le faamasinoga tou te faamasino atu ai, o le a faamasinoina ai outou; ma o le fua tou te fua atu, o le a toe fuaina mai ia te outou.",
                "3": "Ma aisea e te vaai ai i le fasi laau lena o loo i le mata o lou uso, ae le manatu ifo i le utupoto lena o loo i lou lava mata?",
                "4": "Pe e faapefea ona e fai atu i lou uso: Tuu mai ia te au sei ou eu ese le fasi laau mai lou mata—ae faauta, o loo i ai se utupoto i lou lava mata?",
                "5": "O oe na le pepelo, ia muamua aveese le utupoto mai lou lava mata; ona manino lelei ai lea o lau vaai e aveese ai le fasi laau mai le mata o lou uso.",
                "6": "Aua le tuuina atu mea ua paia i ulī, pe tou te lafo a outou penina i luma o meatuaolō, nei o latou soli i latou i lalo o o latou vae, ma toe liliu mai ai ma saeia outou.",
                "7": "Ole atu, ma o le a to mai ia te outou; saili, ma o le a outou maua; tu’itu’i atu, ma o le a tatala mai ia te outou.",
                "8": "Aua o i latou uma e ole atu, e toina mai i ai; ma o ia o le e saili, e maua e ia; ma o lē e tu’itu’i atu, o le a tatalaina mai ia te ia.",
                "9": "Pe e i ai ea se tagata ia te outou, o lē, afai e ole mai lona atalii mo se areto, o le a ia avatu ia te ia se maa?",
                "10": "Pe afai e ole mai o ia mo se ia, o le a ia avatu ia te ia se gata?",
                "11": "Afai o outou, ua leaga, ua iloa le ala e tuuina atu ai meaalofa aoga ia outou fanau, ua le sili atu ea e lo outou Tamā o lē o i le lagi ona tuuina mai o mea aoga ia te i latou o ē e ole atu ia te ia?",
                "12": "O lea, o mea uma lava tou te loto i ai ia fai mai e tagata ia te outou, ia faapea lava ona outou faia ia te i latou, ona o le tulafono lea ma perofeta.",
                "13": "Ia outou ulu atu i le faitotoa vaapiapi; ona e vatele le faitotoa, ma lautele le ala, lea e tau atu i le faafanoga, ma e toatele ē o le a o atu i ai;",
                "14": "Aua e vaapiapi le faitotoa, ma lauitiiti le ala, lea e tau atu i le ola, ma e toaitiiti ē o le a latou mauaina.",
                "15": "Ia faaeteete i perofeta pepelo, o ē e o mai ia te outou i ofu mamoe, ae i totonu o luko feai lava i latou.",
                "16": "O le a outou iloa i latou i o latou fua. Pe tau mai ea e tagata vine mai le laau tuitui, po o mati mai laau talatala?",
                "17": "E faapea lava ona fua mai e laau lelei taitasi fua lelei; ae o se laau ua leaga e fua mai i fua leaga.",
                "18": "E le mafai e se laau lelei ona fua mai i fua leaga, pe mafai e se laau leaga ona fua mai i fua lelei.",
                "19": "O laau uma taitasi e le fua mai i fua lelei e tatuu i lalo, ma lafo i le afi.",
                "20": "O lea, o le a outou iloa i latou i o latou fua.",
                "21": "E le sao atu i le malo o le lagi i latou uma o ē e fai mai ia te au, Le Alii e, le Alii e; ae o ia o lē na te faia le finagalo o lo’u Tamā o lē o i le lagi.",
                "22": "E toatele o le a fai mai ia te au i lena aso: Le Alii e, le Alii e, matou te lei vavalo atu ea i lou suafa, ma e lē o lou suafa ea na matou tutuli ese ai tiapolo, ma e lē o lou suafa ea na matou faia ai galuega ofoofogia e tele?",
                "23": "Ma ona ou tautino atu ai lea ia te i latou: Ou te lei iloa lava outou; ia outou o ese atu mai ia te au, outou o ē e faia le amioletonu.",
                "24": "O lea, o soo se tasi e faalogo i a’u upu nei ma faia e ia, ou te faatusaina o ia i se tagata poto, o lē na fau lona fale i luga o se papa—",
                "25": "Ma sa to mai uaga, ma oo mai lologa, ma agi mai matagi, ma taia ai lena fale; ma sa lei pa’ū lava, ona sa faavaeina i luga o se papa.",
                "26": "Ma o i latou uma o e faalogo i a’u upu nei ma lē faia e ia, e faatusaina o ia i se tagata valea, o lē na fau lona fale i luga o le oneone—",
                "27": "Ma sa to mai uaga, ma tafe mai lologa, ma agi mai matagi, ma taia ai lena fale; ma sa pa’ū ai, ma sa pa’ū tele ai lava."
            },
            "15": {
                "1": "Ma o lenei ina ua uma ona faaiuina e Iesu o nei upu sa silasila solo atu ona fofoga i le motu o tagata, ma fetalai atu ia te i latou: Faauta, ua outou faalogo i mea sa ou a’oa’o atu ae ou te lei alu ae i lo’u Tamā; o lea, soo se tasi na te manatuaina a’u upu nei ma faia e ia, o ia lea o le a ou faatuina a’e i le aso gataaga.",
                "2": "Ma sa oo ina ua uma ona fetalai atu e Iesu o nei upu sa ia silafia e i ai ni isi i totonu ia te i latou ua ofo, ma manatunatu ifo po o le a lona finagalo e uiga i le tulafono a Mose; ona sa latou le malamalama i le upu e faapea ua mavae atu mea tuai, ma ua faafouina mea uma.",
                "3": "Ma sa ia fetalai atu ia te i latou: Aua tou te ofo ona ua ou fai atu ia te outou ua mavae atu mea tuai, ma ua faafouina mea uma.",
                "4": "Faauta, ou te fai atu ia te outou, ua faataunuuina le tulafono lea na tuuina mai ia Mose.",
                "5": "Faauta, o A’u o lē na tuuina maia le tulafono, ma o a’u o lē na osifeagaiga ma lo’u nuu o Isaraelu; o lea, ua faataunuuina le tulafono ia te a’u, ona ua ou sau e faataunuu le tulafono; o lea ua iu le tulafono.",
                "6": "Faauta, ou te lē faaleaogaina perofeta, ona o le tele o valoaga e lei faataunuuina ia te au, e moni ou te fai atu ia te outou, o le a faataunuuina uma lava.",
                "7": "Ma ona ua ou fai atu ia te outou ua mavae atu mea tuai, ou te le faaleaogaina ai mea ia ua fetalai i ai e uiga i mea o le a oo mai.",
                "8": "Aua faauta, e lei faataunuuina atoatoa le feagaiga lea na ou faia faatasi ma lo’u nuu; ae o le tulafono na tuuina mai ia Mose, ua faaiuina ia te au.",
                "9": "Faauta, o A’u o le tulafono, ma le malamalama. Ia outou vaavaai mai ia te a’u, ma tumau e oo i le iuga, ma o le a outou ola ai; aua o ia o le e tumau e oo i le iuga o le a ou tuuina atu i ai le ola faavavau.",
                "10": "Faauta, ua ou tuuina atu ia te outou poloaiga; o lea ia outou tausi i a’u poloaiga. Ma o le tulafono lea ma perofeta, aua ua latou molimau faamaoni ia te a’u.",
                "11": "Ma o lenei sa oo ina ua uma ona fetalai atu Iesu o nei upu, sa fetalai atu o ia i le toasefululua o e na ia filifilia:",
                "12": "O outou o o’u soo; ma o outou o se malamalama i lenei nuu, o ē o tagata o totoe o le aiga o Iosefa.",
                "13": "Ma faauta, o le laueleele lenei o lo outou tofi; ma ua tuuina mai e le Tamā ia te outou.",
                "14": "Ma e lei i ai lava se taimi na tuuina mai ai e le Tamā se poloaiga ia te a’u ia ou ta’u atu lenei mea i o outou uso i Ierusalema.",
                "15": "Pe e i ai foi se taimi na tuuina mai ai e le Tamā se poloaiga ia te a’u ia ou ta’u atu ia te i latou e uiga i isi ituaiga o le aiga o Isaraelu, o ē ua taitai ese e le Tamā mai le laueleele.",
                "16": "O le tele nei o mea na poloaiina ai a’u e le Tamā, e tatau ona ou ta’u atu ia te i latou:",
                "17": "Ua i ai ia te a’u ni isi mamoe ua lē o i lenei lotoa; e ao foi ona ou aumai i latou; ma o le a latou faalogo i lo’u leo; ma o le a tasi le lafu, ma tasi le leoleo mamoe.",
                "18": "Ma o lenei, ona o le ua maaa ma le lē talitonu ua latou le malamalama ai i a’u upu; o lea na poloaiina ai a’u ia aua nei ou toe fai atu se upu i le Tamā e uiga i lenei mea ia te i latou.",
                "19": "Peitai, e moni, ou te fai atu ia te outou, ua poloaiina a’u e le Tamā, ma ua ou ta’u atu ia te outou, na vavae ese outou mai totonu ia te i latou ona o lo latou amioletonu; o lea ona o lo latou amioletonu ua latou lē iloa ai e uiga ia te outou.",
                "20": "Ma e moni, ou te toe fai atu ia te outou ua vavae ese e le Tamā isi ituaiga mai ia te i latou; ma ona o lo latou amioletonu ua latou lē iloa ai e uiga ia te i latou.",
                "21": "Ma e moni ou te fai atu ia te outou, o outou ia o ē na ou fai atu ai: Ua ia te a’u ni isi mamoe e lē o i lenei lotoa; e ao foi ona ou aumai i latou, ma o le a latou faalogo i lo’u leo; ma o le a tasi le lafu, ma tasi le leoleo mamoe.",
                "22": "Ma sa latou lē malamalama ia te au, ona sa latou manatu o i latou ia o Nuuese; ona sa latou lē malamalama o le a liua Nuuese e ala i la latou talaiga.",
                "23": "Ma sa latou lē malamalama ia te au ina ua ou fai atu o le a faalogo i latou i lo’u leo; ma sa latou lē malamalama mai ia te au o le a leai lava se taimi e faalogo ai Nuuese i lo’u leo—o le a ou lē faaalia atu a’u lava ia te i latou vagana ai e ala i le Agaga Paia.",
                "24": "Ae faauta, ua outou faalogo uma mai i lo’u leo, ma vaai mai ia te au; ma o outou o a’u mamoe, ma ua faitauina outou faatasi ma i latou o ē ua tuuina mai e le Tamā ia te au."
            },
            "16": {
                "1": "Ma e moni, e moni, ou te fai atu ia te outou, ua i ai ia te au ni isi mamoe, e lē o i lenei laueleele, pe o i le laueleele o Ierusalema, pe o i soo se vaega o lena laueleele faataamilo ia sa ou auauna atu ai.",
                "2": "Ona o i latou ua ou tautala atu ai, o i latou ia o ē e lei faalogo lava i lo’u leo; pe na ou faaali atu i ai o a’u lava i soo se taimi.",
                "3": "Ae ua ou maua se poloaiga mai le Tamā ia ou alu atu ia te i latou, ma o le a faalogo i latou i lo’u leo, ma o le a faitauina faatasi ma a’u mamoe, ina ia tasi le lafu ma tasi le leoleo mamoe; o lea ou te alu atu ai e faaali atu a’u lava ia te i latou.",
                "4": "Ma ou te poloai atu ia te outou ia outou tusia nei upu pe a mavae ona ou alu, ina afai e le ole atu ai i le Tamā i lo’u igoa o’u tagata o i Ierusalema, i latou ia o ē na vaai ia te a’u ma faatasi ma a’u i la’u galuega, ina ia latou maua se malamalama e uiga ia te outou e ala i le Agaga Paia, ma e uiga foi i isi ituaiga latou te lē o iloa, o le a tausia nei upu o le a outou tusia ma o le a faaali atu i Nuuese, ina ia mafai, e ala i le atoatoaga o Nuuese, ona aumai i totonu, le vaega o totoe o a latou fanau, o ē o le a faataapeapeina i luga o le fogaeleele ona o lo latou lē talitonu, pe aumai i latou i se malamalama e uiga ia te a’u, lo latou Togiola.",
                "5": "Ma ona ou faapotopoto lea o i latou mai itu e fa o le lalolagi; ona ou faataunuuina lea o le feagaiga lea na faia e le Tamā i tagata uma o le aiga o Isaraelu.",
                "6": "Ma amuia lava Nuuese, ona o lo latou talitonu ia te au, e ala mai i le Agaga Paia, o lē e molimau ia te i latou e uiga ia te au ma e uiga i le Tamā.",
                "7": "Faauta, ona o lo latou talitonu ia te au, ua fetalai mai ai le Tamā, ma ona o le lē talitonu o outou, le aiga e, o Isaraelu, o aso e gata ai o le a oo atu ai le upumoni i Nuuese, ina ia faaali atu ia te i latou le atoatoa o nei mea.",
                "8": "Ae oi talofa, ua fetalai mai ai le Tamā, i ē o Nuuese e le talitonu—ona e ui ina ua latou o mai i lenei laueleele, ma faataapeape o’u tagata o ē o le aiga o Isaraelu; ma o o’u tagata o ē o le aiga o Isaraelu ua tutuli ese mai totonu ia te i latou, ma ua soli i lalo o vae e i latou;",
                "9": "Ma ona o le alofa mutimutivale o le Tamā i Nuuese, ma faamasinoga foi a le Tamā i luga o o’u tagata o ē o le aiga o Isaraelu, e moni, e moni, ou te fai atu ia te outou, e ui i nei mea uma, ma ua ou faia ia taia o’u tagata o ē o le aiga o Isaraelu, ma ia faapuapuagtiaina, ma ia fasia, ma ia tutuli ese mai totonu ia te i latou, ma ia inosiaina e i latou, ma ia avea ma e amusia ma faalumaina i totonu ia te i latou—",
                "10": "Ma ua faapea ona poloai mai o le Tamā ia ou fai atu ia te outou: I lena aso e agasala ai Nuuese e faasaga i la’u talalelei, ma tetee le atoatoaga o la’u talalelei, ma faafefeteina i le faamaualuluga o o latou loto i luga o atunuu uma, ma luga o tagata uma o le lalolagi atoa, ma faatumuina i ituaiga o pepelo eseese uma, ma taufaasese, ma ulavalega, ma ituaiga uma o molimau pepelo, ma fasioti tagata, ma faitaulaga pepelo, ma faitaaga, ma mea inosia faalilolilo; ma afai latou te faia na mea uma, ma latou teena le atoatoaga o la’u talalelei, faauta, ua fetalai mai le Tamā, o le a ou ave le atoatoaga o la’u talalelei mai totonu ia te i latou.",
                "11": "Ma ona ou manatua lea o la’u feagaiga na ou faia i lo’u nuu, le aiga e, o Isaraelu, ma o le a ou aumaia la’u talalelei ia te i latou.",
                "12": "Ma o le a ou faaali atu ia te oe, le aiga e, o Isaraelu, o le a lē maua e Nuuese se mana i luga o oe; ae o le a ou manatua la’u feagaiga ia te outou, le aiga e, o Isaraelu, ma o le a outou o mai i le malamalama o le atoatoaga o la’u talalelei.",
                "13": "Ae afai e salamo Nuuese ma liliu mai ia te au, ua fetalai mai ai le Tamā, faauta o le a faitauina i latou i totonu o lo’u nuu, o le aiga o Isaraelu.",
                "14": "Ma o le a ou le tuua o’u tagata, o ē o le aiga o Isaraelu, e o atu i totonu ia te i latou, ma solia i latou i lalo, ua fetalai mai ai le Tamā.",
                "15": "Ae afai o le a latou le liliu mai ia te au, ma faalogo mai i lo’u leo, o le a ou tuuina i latou, ioe, o le a ou tuuina o’u tagata, o le aiga o Isaraelu, ina ia latou o atu i totonu ia te i latou, ma soli i latou i lalo, ma o le a avea i latou e pei o le masima ua leai sona tofo, ma e mai lena taimi ua leai sona aoga ae na’o le lafoaiina i fafo, ma solia i lalo o vae o o’u tagata, o le aiga o Isaraelu.",
                "16": "E moni, e moni, ou te fai atu ia te outou, ua faapea ona poloaiina a’u e le Tamā—e tatau ona ou tuuina atu i lenei nuu lenei laueleele e avea mo o latou tofi.",
                "17": "Ma ona faataunuuina ai lea o upu a le perofeta o Isaia, ua fai mai:",
                "18": "O le a sii ae e ou leoleo le leo; ma o le a latou pepese faatasi i le leo, ona o le a latou vaai i latou lava pe a toe aumai Siona e le Alii.",
                "19": "Alalaga ia i le olioli, ia pepese faatasi, outou nofoaga tuufua o Ierusalema, ona ua faamafanafanaina e le Alii lona nuu, ua ia togiolaina Ierusalema.",
                "20": "Ua faaali e le Alii lona aao paia i mata o atunuu uma; ma o le a vaai tuluiga uma o le lalolagi i le faaolataga a le Atua."
            },
            "17": {
                "1": "Faauta, o lenei sa oo ina ua uma ona fetalai mai e Iesu o nei upu sa ia toe silasila solo faataamilo i le motu o tagata, ma sa ia fetalai mai ia te i latou: Faauta, ua oo mai lo’u taimi.",
                "2": "Ua ou iloa ua outou vaivai, ua le mafai ona outou malamalama i a’u upu uma ia na poloaiina ai a’u e le Tamā e tautala atu ia te outou i le taimi nei.",
                "3": "O lea, ia outou o atu i o outou fale, ma mafaufau i mea ia na ou fai atu ai, ma ole atu i le Tamā, i lo’u igoa, ina ia outou malamalama, ma saunia o outou mafaufau mo a taeao, ma ou te toe sau ai ia te outou.",
                "4": "Ae o le a ou alu atu nei i le Tamā, ma e faaali atu foi a’u lava i ituaiga ua leiloloa o Isaraelu, aua ua le o leiloloa i latou i le Tamā, ona ua silafia e ia le mea ua ia ave i ai i latou.",
                "5": "Ma sa oo ina ua uma ona fetalai atu faapea o Iesu, sa toe silasila solo faataamilo ona fofoga i luga o le motu o tagata, ma silasila atu ua maligi o latou loimata, ma ua latou pulatoa mai ia te ia e peiseai ua latou mananao e ole mai ia te ia ia afio pea o ia faatasi ma i latou mo sina taimi umi teisi atu.",
                "6": "Ma sa ia fetalai mai ia te i latou: Faauta, ua faatumuina o’u lagona i le agaalofa ia te outou.",
                "7": "E i ai ea ni isi o ia te outou ua mamai? Ia aumai i latou iinei. E i ai ea ni isi o outou ua pipili, pe ua tauaso, pe ua setu, pe ua manua, pe ua lepela, pe ua supa, pe ua tutuli, pe ua puapuagatia i soo se ala? Ia aumai i latou iinei ma o le a ou faamaloloina i latou, ona ua ou agaalofa tele ia te outou; ua faatumuina o’u lagona i le alofa mutimutivale.",
                "8": "Aua ua ou iloa ua outou mananao ia ou faaali atu ia te outou mea na ou faia i o outou uso i Ierusalema, aua ua ou iloa ua lava lo outou faatuatua ou te faamaloloina ai outou.",
                "9": "Ma sa oo ina ua uma ona fetalai mai o ia faapea, sa o atu faatasi uma le motu o tagata, ma o latou tagata mamai ma o latou tagata puapuagatia, ma o latou pipili, ma o latou tauaso, ma o latou gugu, ma i latou uma o e na puapuagatia i soo se ala; ma sa ia faamaloloina i latou uma taitoatasi ina ua aumaia i latou ia te ia.",
                "10": "Ma o i latou uma, i latou uma o e na faamaloloina ma i latou o e na malolosi, sa latou punonou ifo i lalo i ona vae, ma tapuai atu ia te ia; ma o le toatele o i latou o le motu o tagata o e na mafai ona o atu sa sogi i ona vae, sa oo ina latou faataeleina ona vae i o latou loimata.",
                "11": "Ma sa oo ina poloai mai o ia ia avatu a latou fanau laiti.",
                "12": "O lea na latou aumai ai a latou fanau laiti ma ua faanonofo i latou i lalo i luga o le eleele faataamilo ia te ia, ma sa tulai Iesu i le totonugalemu; ma sa soso ese le motu o tagata seia oo ina aumai i latou uma ia te ia.",
                "13": "Ma sa oo ina ua uma ona aumai o i latou uma, ma sa tulai Iesu i le totonugalemu, sa ia poloaiina le motu o tagata ia latou tootutuli i lalo i luga o le eleele.",
                "14": "Ma sa oo ina ua uma ona latou tootutuli i luga o le eleele, sa oi Iesu i totonu ia te ia lava, ma fetalai: Le Tamā e, ua ou ātu lava ona o le amioleaga o tagata o le aiga o Isaraelu.",
                "15": "Ma ina ua uma ona ia fetalai i nei upu, sa tootuli foi o ia lava i luga o le eleele; ma faauta, sa tatalo atu o ia i le Tamā, ma o mea sa ia tatalo atu ai ua le mafai ona tusia, ma sa molimau le motu o tagata o ē na faalogo ia te ia.",
                "16": "Ma ua faapenei le ala ua latou molimau mai ai: E lei vaaia lava e le mata, pe na faalogoina foi muamua e le taliga, le tetele ma le ofoofogia naua o mea e pei ona matou vaai ma faalogo o fetalai ai Iesu i le Tamā.",
                "17": "Ma e le mafai e se laulaufaiva ona tautala ai, pe mafai foi e se tagata ona tusia, pe mafai foi e loto o tagata ona malamalama i mea e faapea ona tetele ma le ofoofogia naua e pei ona matou vaai ma faalogo o fetalai i ai Iesu; ma e leai se tagata e mafai ona malamalama i le olioli lea na faatumuina ai o matou loto i le taimi na matou faalogo ai ia te ia o tatalo atu i le Tamā mo i matou.",
                "18": "Ma sa oo ina ua uma ona faaiu e Iesu le tatalo atu i le Tamā, sa tulai o ia; ae sa matua tele naua le olioli o le motu o tagata sa lofituina i latou.",
                "19": "Ma sa oo ina fetalai mai Iesu ia te i latou, ma poloai mai ia latou tutulai.",
                "20": "Ma sa latou tutulai mai le eleele, ma sa ia fetalai mai ia te i latou: Amuia lava outou ona o lo outou faatuatua. Ma o lenei faauta, ua atoatoa lo’u olioli.",
                "21": "Ma ina ua uma ona ia fetalai mai o nei upu, sa tutulu o ia, ma sa molimauina e le motu o tagata lenei mea, ma sa ia ave a latou fanau laiti, taitoatasi, ma faamanuia i latou, ma tatalo atu i le Tamā mo i latou.",
                "22": "Ma ina ua uma ona ia faia o lenei mea sa toe tutulu o ia;",
                "23": "Ma sa ia fetalai mai i le motu o tagata, ma fofoga mai ia te i latou: Faauta i o outou tamaiti.",
                "24": "Ma a o latou vaai atu sa tetepa ae o latou mata e faasaga i le lagi, ma sa latou vaai ua avanoa le lagi, ma sa latou vaai i agelu ua afifio ifo mai le lagi e peiseai ua i ai i le totonugalemu o se afi; ma sa latou afifio ifo i lalo ma li’o faataamilo ia tamaiti laiti, ma sa li’o faataamilo i latou i se afi; ma sa auauna atu agelu ia te i latou.",
                "25": "Ma sa vaai ma faalogo ma molimau le motu o tagata; ma ua latou iloa ua moni la latou molimau ona sa latou vaai ma faalogo uma, o tagata taitoatasi mo ia lava; ma o lo latou aofai pe tusa o le lua afe ma le lima selau tagata; ma sa aofia ai i latou o tane, fafine, ma tamaiti."
            },
            "18": {
                "1": "Ma sa oo ina poloai atu Iesu i ona soo ia latou aumai ni areto ma se uaina ia te ia.",
                "2": "Ma a o latou o atu mo le areto ma le uaina, sa ia poloai atu i le motu o tagata ia latou nonofo i lalo i luga o le eleele.",
                "3": "Ma ina ua o mai ona soo ma areto ma le uaina, sa tago o ia i le areto ma tofitofi ma faamanuia; ma sa ia avatu i le au soo ma poloai atu ia latou aai.",
                "4": "Ma ina ua uma ona latou aai ma maoona, sa ia poloai atu ia latou avatu i le motu o tagata.",
                "5": "Ma ina ua uma ona aai ma maoona le motu o tagata, sa ia fetalai atu i le au soo: Faauta, e i ai se tasi o outou o le a faauuina, ma o ia o le a ou tuu atu i ai le mana e tofitofi ai e ia le areto ma faamanuia i ai ma avatu i tagata o la’u ekalesia, ia i latou uma o ē o le a talitonu ma papatisoina i lo’u igoa.",
                "6": "Ma ia outou tausisi e faia lenei mea e le aunoa, e pei lava ona ou faia, e pei lava ona ou tofitofi le areto ma faamanuia i ai ma avatu ia te outou.",
                "7": "Ma ia outou faia lenei mea i le faamanatuina o lo’u tino, lea ua ou faaali atu ia te outou. Ma o le a avea lea o se molimau i le Tamā ua outou manatua pea a’u. Ma afai tou te manatua pea a’u o le a outou maua lo’u Agaga e faatasi ma outou.",
                "8": "Ma sa oo ina ua uma ona ia fetalai atu o nei upu, sa ia poloai atu i ona soo ia latou ave se uaina mai le ipu ma feinu ai, ma ia latou avatu foi i le motu o tagata ina ia latou feinu ai.",
                "9": "Ma sa oo ina faapea ona latou faia, ma sa latou feinu ma ua malilie ai; ma sa latou avatu i le motu o tagata, ma sa latou feinu, ma sa latou malilie ai.",
                "10": "Ma ina ua uma ona faia e le au soo lenei mea, sa fetalai atu Iesu ia te i latou: Amuia lava outou ona o lenei mea ua outou faia, aua o lenei mea o le faataunuuina lea o a’u poloaiga, ma o lenei mea ua molimau atu ai i le Tamā ua outou loto e fai le mea ua ou poloaiina ai outou.",
                "11": "Ma o lenei mea ia outou faia e le aunoa ia te i latou o e e salamo ma papatiso i lo’u igoa; ma ia outou faia e faamanatu ai lo’u toto, lea ua ou faamaligiina mo outou, ina ia outou molimau atu ai i le Tamā ua outou manatua pea a’u. Ma afai tou te manatua pea a’u o le a outou maua lo’u Agaga e faatasi ma outou.",
                "12": "Ma ou te tuu atu ia te outou se poloaiga ia outou faia nei mea. Ma afai tou te faia pea nei mea, amuia lava outou, ona ua outou atia’e i luga o la’u papa.",
                "13": "Ae o soo se tasi e i totonu ia te outou na te faia se mea e sili atu pe itiiti ifo i lo nei mea, ua le atia’e i luga o la’u papa, a ua atia’e i luga o se faavae oneone; ma pe a to mai uaga, ma oo mai lologa, ma agi mai matagi, ma taia ai i latou, o le a pa’u’ū ifo i latou, ma ua uma ona talaia faitotoa o seoli e talia i latou.",
                "14": "O lea amuia lava outou pe afai tou te tausia a’u poloaiga, ia na poloaiina ai a’u e le Tamā ia ou tuu atu ia te outou.",
                "15": "E moni, e moni, ou te fai atu ia te outou, e ao ina outou mataala ma tatalo e le aunoa, nei faaosoosoina outou e le tiapolo, ma ta’ita’i ese atu ai outou faatagataotaua e ia.",
                "16": "Ma e pei ona sa ou tatalo faatasi ma outou ia faapea lava ona outou tatalo i la’u ekalesia, faatasi ma o’u tagata o ē e salamo ma ua papatiso i lo’u igoa. Faauta, o a’u o le malamalama; ua ou faatuina se faataitaiga mo outou.",
                "17": "Ma sa oo ina ua uma ona fetalai atu e Iesu o nei upu i ona soo, sa toe liliu atu o ia i le motu o tagata ma fetalai atu ia te i latou:",
                "18": "Faauta, e moni, e moni, ou te fai atu ia te outou, e ao ina outou mataala ma tatalo e le aunoa nei outou ulu atu i faaosoosoga; ona ua manao Satani ia te outou, ina ia lūlū e ia outou e pei o saito.",
                "19": "O lea e tatau ai ona outou tatalo atu pea i le Tamā i lo’u igoa;",
                "20": "Ma o soo se mea tou te ole atu ai i le Tamā i lo’u igoa, e sa’o, ma talitonu o le a outou maua, faauta, o le a tuuina mai lava ia te outou.",
                "21": "Ia tatalo atu e le aunoa i le Tamā, i o outou aiga, i lo’u igoa, ina ia faamanuiaina a outou ava ma a outou fanau.",
                "22": "Faauta foi, ia outou potopoto faatasi e le aunoa; ma ia aua nei o outou faasaina soo se tagata e sau ia te outou pe a outou potopoto faatasi, a ia tuu i latou ia mafai ona latou o mai ia te outou ma aua le faasaina i latou.",
                "23": "Ae ia outou tatalo mo i latou, ma ia lē tutulia i latou i fafo; ma afai latou te o mai e le aunoa ia te outou ia outou tatalo i le Tamā mo i latou, i lo’u igoa.",
                "24": "O lea, ia tuu i luga lo outou malamalama ina ia susulu atu i le lalolagi. Faauta, o A’u o le malamalama lea e tatau ona outou tuu i luga—mea ia na outou vaai ua ou faia. Faauta sa outou vaai sa ou tatalo atu i le Tamā, ma sa outou molimauina uma.",
                "25": "Ma ua outou vaai sa ou poloaiina ia aua nei i ai se tasi o outou e alu ese atu, ae sa ou poloai atu ia outou o mai ia te a’u, ina ia outou tagotago ma vaai; ia faapea lava ona outou faia i le lalolagi; ma o soo se tasi na te solia lenei poloaiga ua ia tuu o ia lava ia taitaiina atu i faaosoosoga.",
                "26": "Ma o lenei sa oo ina ua uma ona fetalai e Iesu o nei upu, sa ia toe liliu atu ona fofoga i luga o soo o e na ia filifilia, ma fetalai atu ia te i latou:",
                "27": "Faauta e moni, e moni, ou te fai atu ia te outou, ou te tuu atu ia te outou se tasi poloaiga, ona tatau ai lea ona ou alu atu i lo’u Tamā ina ia mafai ona ou faataunuuina isi poloaiga ia na ia tuuina mai ia te a’u.",
                "28": "Ma o lenei faauta, o le poloaiga lenei ou te tuu atu ia te outou, ia outou le tuuina ma le iloa soo se tasi e taumafa ma le faaletatau i lo’u tino ma lo’u toto, pe a outou tufatufaina atu;",
                "29": "Aua o soo se tasi e ’ai i lo’u tino ma inu i lo’u toto ma le faaletatau ua ’ai ma inu e ia le faasalaga i lona agaga; o le mea lea, afai tou te iloa ua le agavaa se tagata e ’ai ma inu i lo’u tino ma lo’u toto ia outou faasa ia te ia.",
                "30": "Ae ui i lea, aua tou te tuli ese o ia i fafo mai ia te outou, a ia outou auauna ia te ia, ma tatalo mo ia i le Tamā, i lo’u igoa; ma afai e salamo o ia ma papatiso i lo’u igoa, ona outou talia lea o ia, ma tufatufa atu ia te ia lo’u tino ma lo’u toto.",
                "31": "Ae afai e le salamo o ia, ia le faitauina o ia faatasi ma o’u tagata, ina ia le faaumatia e ia o’u tagata, aua faauta, ua ou iloa a’u mamoe, ma ua faitaulia i latou.",
                "32": "Ae ui lava i lea, aua tou te tulia o ia i fafo mai o outou sunako, po o o outou nofoaga o tapuaiga, aua o tagata faapena ia outou galulue pea i ai; ona tou te le iloa pe o le a latou toe foi mai ma salamo, ma o mai ia te a’u ma le faamoemoe atoa o le loto, ma o le a ou faamaloloina ai i latou; ma o le a avea outou ma ala e aumai ai le faaolataga ia te i latou.",
                "33": "O lea, ia outou tausia nei upu ua ou poloaiina ai outou ina ia outou le oo ifo i le faasalaga; ona oi talofa ia te ia o lē e faasalaina e le Tamā.",
                "34": "Ma ua ou tuu atu ia te outou nei poloaiga ona o finauga ia sa i ai i totonu ia te outou. Ma amuia lava outou pe afai e leai ni finauga i totonu ia te outou.",
                "35": "Ma o lenei o le a ou alu atu i le Tamā, aua e tatau ona ou alu atu i le Tamā mo outou.",
                "36": "Ma sa oo ina ua uma ona faaiu atu e Iesu o ia fetalaiga, sa ia pa’i atu lona aao i soo, taitoatasi, o e na ia filifilia, seia pa’i atu o ia ia te i latou uma, ma fetalai atu ia te i latou a o pa’i atu o ia ia te i latou.",
                "37": "Ma sa le lagona e le motu o tagata upu ia na ia fetalai ai, o lea na latou le molimauina ai; ae ua molimau le au soo sa ia tuuina mai ia te i latou le mana e tuu atu ai le Agaga Paia. Ma o le a ou faaali atu ia te outou i se taimi o mulimuli mai ua moni lenei molimau.",
                "38": "Ma sa oo ina ua uma ona pa’i atu o Iesu ia i latou uma, sa oo mai se ao ma ua faamalumalu ifo i le motu o tagata sa le mafai ai ona latou vaai atu ia Iesu.",
                "39": "Ma a o faamalumaluina i latou sa alu ese atu o ia mai ia i latou, ma afio ae i le lagi. Ma sa vaai le au soo ma molimau sa toe afio ae o ia i le lagi."
            },
            "19": {
                "1": "Ma o lenei sa oo ina ua mavae ona afio ae o Iesu i le lagi, sa taapeape atu le motu o tagata, ma sa taitasi le tane ma ave lana ava ma lana fanau ma foi atu i lona lava fale.",
                "2": "Ma sa salalau vave atu le tala i totonu o le nuu atoa, ao lei po, e faapea sa vaai le motu o tagata ia Iesu, ma e faapea sa ia auauna mai ia te i latou; ma o le a ia toe faaali mai foi o ia lava i le aso e sosoo ai i le motu o tagata.",
                "3": "Ioe, sa salalau atu lava le tala e uiga ia Iesu i le po atoa; ma o le tele o lo latou ta’u atu i tagata sa oo ina toatele ai, ioe, matua toatele lava le aofai o tagata, sa galulue malosi i lena po atoa, ina ia mafai ona latou i ai i le aso e sosoo ai i le nofoaga lea o le a faaali mai ai e Iesu o ia lava i le motu o tagata.",
                "4": "Ma sa oo i le aso na sosoo ai, ina ua faapotopoto faatasi le motu o tagata, faauta, o Nifae ma lona uso na ia faatu mai le oti, o Timoteo lona igoa, ma lona atalii foi, o Iona lona igoa, ma Matonae foi, ma Matonaea lona uso, ma Kumeni, ma Kumenonae, ma Ieremia, ma Semoni, ma Iona, ma Setekaia, ma Isaia—o lenei o igoa ia o le au soo na filifilia e Iesu—ma sa oo ina latou o atu ma tutulai i le totonugalemu o le motu o tagata.",
                "5": "Faauta foi, sa matua toatele naua le motu o tagata sa latou faatonu ia vaevaeina i latou i ni vaega e sefululua.",
                "6": "Ma sa a’oa’o e le toasefululua le motu o tagata; ma faauta, sa latou faatonu atu ia tootutuli i lalo le motu o tagata i luga o le eleele, ma ia latou tatalo atu i le Tamā i le suafa o Iesu.",
                "7": "Ma sa tatalo atu foi le au soo i le Tamā i le suafa o Iesu. Ma sa oo ina latou tutulai ma auauna atu i tagata.",
                "8": "Ma ina ua uma ona latou fai atu o ia lava upu na fetalai iai Iesu—sa leai se mea na ese mai upu na fetalai iai Iesu—faauta, sa latou toe tootutuli ma tatalo atu i le Tamā i le suafa o Iesu.",
                "9": "Ma sa latou tatalo atu mo lena mea na sili ona latou mananao i ai; ma sa latou mananao ia tuuina mai le Agaga Paia ia te i latou.",
                "10": "Ma ina ua uma ona latou tatalo faapea sa latou o ifo i le autafa o le vai, ma sa mulimuli atu le motu o tagata ia te i latou.",
                "11": "Ma sa oo ai ina alu ifo Nifae i totonu o le vai ma ua papatisoina ai.",
                "12": "Ma sa tulai ae o ia mai le vai ma amata ona papatiso atu. Ma sa ia papatisoina i latou uma o e na filifilia e Iesu.",
                "13": "Ma sa oo ina ua uma ona papatisoina i latou uma ma o ae mai le vai, sa afio ifo le Agaga Paia i luga o i latou, ma sa faatumuina i latou i le Agaga Paia ma le afi.",
                "14": "Faauta foi, sa siomia i latou e peiseai ua siomia i se afi; ma sa alu ifo mai le lagi, ma sa vaai i ai le motu o tagata, ma latou molimau ai; ma sa afifio ifo agelu mai le lagi ma auauna atu ia te i latou.",
                "15": "Ma sa oo ina a o auauna atu agelu i le au soo, faauta, sa afio mai Iesu ma ua tulai i le totonugalemu ma auauna atu ia te i latou.",
                "16": "Ma sa oo ina fetalai atu o ia i le motu o tagata, ma poloaiina i latou ia latou toe tootutuli i lalo i luga o le eleele, ma ia tootutuli foi ona soo i lalo i luga o le eleele.",
                "17": "Ma sa oo ina ua uma ona latou tootutuli uma i lalo i luga o le eleele, sa ia poloai atu i ona soo ia latou tatalo.",
                "18": "Faauta foi, sa amata ona latou tatalo; ma sa latou tatalo atu ia Iesu, ua ta’ua o ia o lo latou Alii ma lo latou Atua.",
                "19": "Ma sa oo ina maliu ese atu Iesu mai i le totonugalemu o i latou, ma maliu ese teisi mai ia te i latou ma punou o ia lava i le eleele, ma ia fetalai atu:",
                "20": "Le Tamā e, ou te faafetai atu ia te oe ona ua e tuuina mai le Agaga Paia ia te i latou nei o e ua ou filifilia; ma ona o lo latou talitonu ia te au ua ou filifilia ai i latou mai le lalolagi.",
                "21": "Le Tamā e, ou te tatalo atu ia te oe ia e tuuina atu le Agaga Paia ia te i latou uma o e o le a talitonu i a latou upu.",
                "22": "Le Tamā e, ua e tuuina mai ia te i latou le Agaga Paia ona ua latou talitonu mai ia te au; ma ua e silasila ua latou talitonu mai ia te au ona ua e faafofogaina i latou, ma ua latou tatalo mai ia te au; ma ua latou tatalo mai ia te au ona o loo ou faatasi ma i latou.",
                "23": "Ma o lenei le Tamā e, ou te tatalo atu ia te oe mo i latou, ma i latou uma foi o e o le a talitonu i a latou upu, ina ia latou talitonu ia te au, ina ia mafai ona ou i ai i totonu o i latou e pei ona i ai oe, le Tamā, i totonu ia te au, ina ia tasi i tatou.",
                "24": "Ma sa oo ina ua uma ona tatalo atu faapea o Iesu i le Tamā, sa maliu mai o ia i ona soo, ma faauta, sa latou faaauau pea, e aunoa ma le taofia, le tatalo atu ia te ia; ma sa latou le faateleina ni mau upu, ona sa tuuina atu ia te i latou mea e tatau ona latou tatalo atu ai, ma sa tumu i latou i manaoga.",
                "25": "Ma sa oo ina faamanuiaina i latou e Iesu a o latou tatalo atu ia te ia; ma sa soisoi ifo ona fofoga ia i latou, ma sa susulu ifo le malamalama o ona fofoga i o latou luga, ma faauta sa sinasina i latou e faapei o fofoga ma laei foi o Iesu; ma faauta o lo latou sinasina sa silisili atu i le sinasina o mea uma, ioe, e moni e leai se mea i luga o le lalolagi e mafai ona sinasina e pei o lenei.",
                "26": "Ma sa fetalai atu Iesu ia te i latou: Ia outou tatalo pea; ae ui i lea sa le tuua lava le tatalo atu.",
                "27": "Ma sa ia toe liliu ese mai ia te i latou, ma ua maliu teisi ese atu ma ua punou o ia lava i le eleele; ma sa ia toe tatalo atu i le Tamā, ua fetalai atu:",
                "28": "Le Tamā e, ou te faafetai atu ia te oe ona ua e faamamaina i latou ia o e ua ou filifilia, ona o lo latou faatuatua, ma ou te tatalo atu mo i latou, ma i latou foi o e o le a talitonu ia latou upu, ina ia faamamaina i latou ia te au, e ala i le faatuatua ia latou upu, e pei ona faamamaina i latou ia te au.",
                "29": "Le Tamā e, ou te le tatalo mo le lalolagi, ae mo i latou ua e tuuina mai ia te au mai le lalolagi, ona o lo latou faatuatua, ina ia faamamaina i latou ia te au, ina ia mafai ona ou i ai i totonu o i latou e pei ona i ai oe, le Tamā, i totonu ia te au, ina ia tasi i tatou, ina ia faamamaluina ai a’u ia i latou.",
                "30": "Ma ina ua uma ona fetalai atu Iesu i nei upu sa toe maliu mai o ia i ona soo; ma faauta sa latou tatalo pea e le aunoa, ia te ia; ma sa ia soisoi alofa ifo foi ia i latou; ma faauta ua sinasina i latou, e faapei lava o Iesu.",
                "31": "Ma sa oo ina toe afio ese teisi o ia ma ua tatalo atu i le Tamā;",
                "32": "Ma e le mafai ona tautala le laulaufaiva i upu na ia tatalo atu ai, pe mafai foi e se tagata ona tusia upu na ia tatalo atu ai.",
                "33": "Ma sa faalogo i ai le motu o tagata ma latou molimauina; ma sa matala o latou loto ma sa malamalama i o latou loto upu ia na ia tatalo ai.",
                "34": "Ae ui i lea, sa matua silisili ma ofoofogia naua upu na ia tatalo atu ai e le mafai ona tusia i latou, pe le mafai foi ona tautalaina e le tagata.",
                "35": "Ma sa oo ina ua uma ona faaiu e Iesu le tatalo atu, sa toe maliu mai o ia i ona soo, ma fetalai mai ia te i latou: Ou te lei vaai lava i se faatuatua tele faapea i totonu o tagata Iutaia uma; o lea sa le mafai ai ona ou faaali atu ia te i latou o ni vavega tetele faapea, ona o lo latou le talitonu.",
                "36": "E moni ou te fai atu ia te outou, e leai se tasi o i latou ua vaai i ni mea silisili faapea e pei ona outou vaai i ai; pe ua latou faalogo foi i ni mea silisili faapea e pei ona outou faalogo i ai."
            },
            "20": {
                "1": "Ma sa oo ina poloai atu o ia i le motu o tagata ma ona soo foi e ao ina o latou tuu le latou tatalo. Ma sa ia poloai atu ia te i latou ia latou le tuu le tatalo i o latou loto.",
                "2": "Ma sa ia poloaiina i latou ia latou tutulai ma tutu i luga i o latou vae. Ma sa latou tutulai ma tutu i luga i o latou vae.",
                "3": "Ma sa oo ina toe tofitofi e ia le areto ma faamanuia i ai, ma avatu i le au soo e aai ai.",
                "4": "Ma ina ua uma ona latou aai, sa ia poloaiina i latou ia latou tofitofi le areto, ma avatu i le motu o tagata.",
                "5": "Ma ina ua uma ona latou avatu i le motu o tagata sa ia avatu foi ia te i latou le uaina e feinu ai, ma poloaiina i latou e tatau ona latou avatu i le motu o tagata.",
                "6": "O lenei, sa leai se areto, po o se uaina, na aumai e le au soo, po o le motu o tagata;",
                "7": "Ae sa ia avatu moni lava ia te i latou le areto e aai ai, ma le uaina foi e feinu ai.",
                "8": "Ma sa ia fetalai atu ia te i latou: O ia o lē e ’ai i lenei areto ua’ai o ia i lo’u tino mo lona agaga; o ia o lē e inu i lenei uaina ua inu o ia i lo’u toto mo lona agaga; ma o le a le fia ’ai lava pe fia inu lona agaga, ae o le a faatumuina.",
                "9": "O lenei, ina ua uma ona aai ma feinu le motu uma o tagata, faauta, sa faatumulia i latou i le Agaga; ma sa latou alalaga faatasi i le leo e tasi, ma avatu le viiga ia Iesu, o lē na latou vaai ma faalogo i ai.",
                "10": "Ma sa oo ina ua uma ona avatu e i latou uma o le viiga ia Iesu, na ia fetalai mai ia te i latou: Faauta o lenei ua uma ona ou faia o le poloaiga lea na poloaiina ai a’u e le Tamā e faatatau i lenei nuu, o ē o se vaega o totoe o le aiga o Isaraelu.",
                "11": "Tou te manatua na ou tautala atu ia te outou, ma fai atu, pe a faataunuuina upu a Isaia—faauta ua tusia i latou, ua i ai i latou i o outou luma, o lea ia outou suesue i ai—",
                "12": "Ma e moni, e moni, ou te fai atu ia te outou, pe a faataunuuina i latou o le faataunuuina lava o le feagaiga lea na faia e le Tamā i lona nuu, o le aiga o Isaraelu.",
                "13": "Ma o le taimi lena o le a faapotopoto mai ai vaega o totoe, ia o le a faataapeapeina solo i luga o le fogaeleele, mai sasae ma mai sisifo, ma mai saute ma mai matu; ma o le a aumaia i latou i le malamalama o le Alii lo latou Atua, o lē ua togiolaina i latou.",
                "14": "Ma ua poloaiina a’u e le Tamā ia ou tuu atu ia te outou lenei laueleele, mo lo outou tofi.",
                "15": "Ma ou te fai atu ia te outou, afai e le salamo Nuuese pe a mavae le faamanuiaga lea o le a latou maua, pe a mavae ona latou faataapeapeina o ou tagata—",
                "16": "Ona o atu lea o outou, o ē o se vaega o totoe o le aiga o Iakopo, i totonu ia te i latou; ma o le a outou i ai i le totonugalemu o i latou o ē o le a toatele; ma o le a outou i ai i totonu ia te i latou e pei o se leona i totonu o manu o le vao, ma e pei o se leona taanoa i totonu o lafu o mamoe, o lē, afai e ui atu ai o ia o le a ia solia i lalo i latou ma saeia ninii, ma e leai se e mafai ona laveaiina.",
                "17": "O le a siitia a’e lo’u lima i luga o ou fili, ma o le a vavae ese ou fili uma.",
                "18": "Ma o le a ou faapotopoto faatasi o’u tagata e pei ona faapotopoto faatasi e se tagata ana fusi saito i luga o le fola.",
                "19": "Ona o le a ou faia o’u tagata o ē na osifeagaiga ai le Tamā, ioe, o le a ou faia ou seu ma uamea, ma o le a ou faia ou atigivae ma apamemea. Ma o le a e tuimomomoina tagata e toatele; ma o le a ou faapaiaina a latou vete mo le Alii, ma a latou mea mo le Alii o le lalolagi atoa. Faauta foi, o a’u lava o lē e faia ia mea.",
                "20": "Ma o le a oo mai, ua fetalai mai ai le Tamā, o le a tautau ifo i luga o i latou le pelu o lo’u faamasinotonu i lena aso; ma e vagana ai ua latou salamo o le a pa’ū ifo i luga o i latou, ua fetalai mai ai le Tamā, ioe, i luga lava o atunuu uma o Nuuese.",
                "21": "Ma o le a oo ina o le a ou faatumauina o’u tagata, o le aiga o Isaraelu.",
                "22": "Faauta foi, o le a ou faatumauina lenei nuu i lenei laueleele, e faataunuu ai le feagaiga na ou faia ma lo outou tamā o Iakopo; ma o le a avea ma se Ierusalema Fou. Ma o le a i ai i totonu o lenei nuu mana o le lagi; ioe, o le a Ou i ai i le lotolotoi o outou.",
                "23": "Faauta, o a’u o lē na fetalai i ai Mose, ua faapea mai: O le a faatulai a’e e le Alii le Atua se perofeta ia te outou mai o outou uso, e pei o a’u; ia outou faalogo ia te ia i soo se mea na te fai atu ai ia te outou. Ma o le a oo foi ina vavae ese mai totonu o le nuu soo se tasi o le a le faalogo i lena perofeta.",
                "24": "E moni ou te fai atu ia te outou, ioe, ma o perofeta uma mai ia Samuelu ma i latou o e na mulimuli mai, o le toatele o e na fetalai, na molimau uma ia te au.",
                "25": "Faauta foi, o outou o fanau a perofeta; ma o outou o lo le aiga o Isaraelu; ma o outou o lo le feagaiga lea na faia e le Tama ma o outou tamā, na fetalai atu ai ia Aperaamo: Ma o lau fanau o le a manuia ai aiga uma o le lalolagi.",
                "26": "Ua faatuina a’e a’u e le Tamā e muamua ia te outou, ma auina mai a’u e faamanuia ia te outou i le liliu ese o outou taitoatasi mai i ana amioletonu; ma o le pogai ona o outou o fanau o le feagaiga—",
                "27": "Ma pe a uma ona faamanuiaina o outou ona faataunuu ai lea e le Tamā le feagaiga lea na ia faia ma Aperaamo, fai mai: O lau fanau o le a manuia ai aiga uma o le lalolagi—i le liligi mai o le Agaga Paia e ala mai ia te a’u i luga o Nuuese, o se faamanuiaga lea i luga o Nuuese o le a faia ai i latou ia sili atu ona latou malolosi i luga o tagata uma, e oo i le faataapeapeina o lo’u nuu, o le aiga o Isaraelu.",
                "28": "Ma o le a avea i latou o se sasa i tagata o lenei laueleele. Ae ui i lea, pe a uma ona latou maua o le atoatoaga o la’u talalelei, ma afai latou te faamaaa o latou loto faasaga mai ia te a’u o le a ou faafoi atu a latou amioletonu i luga o o latou lava ulu, ua fetalai mai ai le Tamā.",
                "29": "Ma o le a ou manatua le feagaiga lea na ou faia ma lo’u nuu; ma sa ou osifeagaiga ma i latou o le a ou faapotopotoina faatasi i latou i lo’u lava taimi, ma o le a ou toe tuu atu ia te i latou le laueleele o o latou tamā mo lo latou tofi, o le laueleele lea o Ierusalema, o le laueleele lea na folafola atu mo i latou e faavavau, ua fetalai mai ai le Tama.",
                "30": "Ma o le a oo foi ina oo mai le taimi o le a tala’i atu ai le atoatoaga o la’u talalelei ia te i latou;",
                "31": "Ma o le a latou talitonu ia te a’u, o a’u o Iesu Keriso, o le Atalii o le Atua, ma o le a latou tatalo atu i le Tamā i lo’u igoa.",
                "32": "Ona siisii ae lea i luga e o latou tagata-leoleo o o latou leo, ma o le a latou pepese faatasi; ona o le a latou fevaaia’i i latou lava.",
                "33": "Ona toe faapotopoto ai lea o i latou e le Tamā, ma tuu atu ia te i latou Ierusalema mo le laueleele o lo latou tofi.",
                "34": "Ona latou alalaga lea i le olioli—Ia pepese faatasi, outou nofoaga tuufua o Ierusalema; ona ua faamafanafanaina e le Tamā ona tagata, ua ia togiolaina Ierusalema.",
                "35": "Ua afe e le Tamā lona aao paia i luma o mata o atunuu uma; ma o le a vaai tuluiga uma o le lalolagi i le faaolataga a le Tamā; ma o le Tamā ma a’u ua tasi.",
                "36": "Ma ona faataunuu ai lea o lena mea ua tusia: Ala mai ia, ina toe ala mai ia; ma ofu lou malosi, Siona e; ia ofu ou ofu matagofie, Ierusalema e, le aai paia, ona o le a amata atu nei ma le agai i luma ona le toe sau ia te oe se ua le peritomeina ma ua le mamā.",
                "37": "Lūlū oe lava mai le efuefu; tulai, alaala i lalo, Ierusalema e; tatala oe lava mai noataga o lou ua, le afafine e faatagataotaua o Siona.",
                "38": "Ona ua faapea ona fetalai mai o le Alii: Ua outou faatau atu outou lava mo le meanoa; ma o le a togiolaina outou e aunoa ma ni tupe.",
                "39": "E moni, e moni, ou te fai atu ia te outou, o le a iloa e o’u tagata lo’u igoa; ioe, o le a latou iloa i lena aso o a’u lava o ia o lē o loo tautala atu.",
                "40": "Ma ona latou fai mai ai ai lea: Ua maeu lava le matagofie i luga o mauga o vae o lē na te aumaia tala e lelei ia te i latou, o lē na te tala’i le filemu; o lē na te aumaia tala e lelei ia te i latou e lelei, o le na te tala’i le faaolataga; o lē e fai atu ia Siona: Ua nofotupu lou Atua!",
                "41": "Ma ona alu atu ai lea o se alaga: Ia outou o ese ia, o ese ia outou, ia outou o atu i fafo mai lena mea, aua le pa’i atu i mea ua le mamā; ia outou o ese atu mai totonu o ia; ia mamā outou o e tauaveina ipu a le Alii.",
                "42": "Ona o le a outou le o ese atu i fafo ma le faanatinati pe i le faasulusulu; ona o le a muaau le Alii ia te outou, ma o le a muliau le Atua o Isaraelu ia te outou.",
                "43": "Faauta, o le a alo ma le poto lau auauna; o le a faaeaina ma faamaualugaina o ia ma o le a matua maualuga lava.",
                "44": "E pei ona toatele sa ofo ia te oe—o ona fofoga sa faaleagaina, e sili atu i soo se tagata, ma lona tino e sili atu i lo atalii o tagata—",
                "45": "O le a faapea lava ona ia sausauina atunuu e tele; o le a tapunia e tupu o latou gutu ia te ia, ona o le a latou vaai i mea sa lei ta’uina atu ia te i latou; ma o le a latou manatunatu i mea sa latou lei faalogo i ai.",
                "46": "E moni, e moni, ou te fai atu ia te outou, o nei mea uma o le a mautinoa ona oo mai, e pei lava ona poloaiina ai a’u e le Tamā. Ona faataunuu ai lea o le feagaiga lea na osiafeagaiga ai le Tamā ma ona tagata; ma ona toe ’ainā ai lea o Ierusalema i o’u tagata, ma o le a avea ma laueleele o lo latou tofi."
            },
            "21": {
                "1": "Ma e moni ou te fai atu ia te outou, ou te tuu atu ia te outou se faailoga, ina ia outou iloa le taimi o le a lata ai ina taunuu nei mea—o le a ou faapotopoto mai ai lou nuu, le aiga o Isaraelu, mai le umi o faataapeapeina i latou, ma toe faatuina ia te i latou lau Siona;",
                "2": "Faauta foi, o le mea lenei o le a ou tuu atu ia te outou mo se faailoga—aua e moni ou te fai atu ia te outou, a oo ina faaali atu nei mea ua ou ta’u atu ia te outou, ma mea o le a ou ta’u ia te outou i se taimi o mulimuli mai e a’u lava ia, ma i le mana o le Agaga Paia lea o le a tuu atu ia te outou e le Tamā, i Nuuese, ina ia latou iloa e uiga i lenei nuu o se vaega o totoe o le aiga o Iakopo, ma e faatatau i o’u tagata nei o ē o le a latou faataapeapeina;",
                "3": "E moni, e moni, ou te fai atu ia te outou, pe a faailoa atu nei mea ia te i latou e le Tamā, ma o le a oo mai mai le Tamā, mai ia te i latou ia te outou;",
                "4": "Ona o le poto o i ai i le Tamā e tatau ona faatuina i latou i lenei laueleele, ma faatutu o se nuu saoloto i le mana o le Tamā, ina ia mafai ona oo mai o nei mea mai ia te i latou i se vaega o totoe o a outou fanau, ina ia mafai ona faataunuuina o le feagaiga a le Tamā lea na ia osifeagaiga ai ma lona nuu, o le aiga o Isaraelu;",
                "5": "O lea, a oo mai nei galuega ma galuega o le a faia i totonu o outou i se taimi o mulimuli mai mai Nuuese, ia outou fanau o ē o le a faaitiitia i le le talitonu ona o amioletonu;",
                "6": "Aua ua faapea ona finagalo le Tamā e tatau ona oo mai nei mea mai Nuuese, ina ia mafai ona ia faaali atu lona mana i Nuuese, mo le pogai lenei, ina ia latou salamo ma o mai ia te au ma papatiso i lo’u igoa ma iloa e uiga i aoaoga moni o la’u aoaoga faavae, ina ia mafai ona faitauina i latou i totonu o lo’u nuu, o le aiga o Isaraelu, pe afai latou te le faamaaa o latou loto;",
                "7": "Ma pe a faataunuuina ia mea o le a amata ona iloa e au fanau nei mea—o le a avea o se faailoga ia te i latou, ina ia mafai ona latou iloa ai ua uma ona amataina o le galuega a le Tamā mo le faataunuuina o le feagaiga lea na ia faia i le nuu o ē o le aiga o Isaraelu.",
                "8": "Ma pe a oo mai lena aso, o le a oo mai o le a tapunia e tupu o latou lava gutu; ona o le a latou vaai i mea sa lei ta’uina atu ia te i latou; ma o le a latou manatunatu i mea sa latou lei faalogo i ai.",
                "9": "Aua i lena aso, ona o a’u lava, o le a galueaiina ai e le Tamā se galuega, lea o le a avea o se galuega tele ma le ofoofogia i totonu ia te i latou; ma o le a i ai i totonu ia te i latou ni isi o ē o le a le talitonu i ai, e ui ina o le a ta’u atu e se tagata ia te i latou.",
                "10": "Ae faauta, o le a i ai i o’u lima le ola o la’u auauna; o lea o le a latou le faamanualia ai o ia, e ui i lea o le a faaleagaina o ia ona o i latou. Peitai o le a ou faamaloloina o ia, ona o le a ou faaali atu ia te i latou ua sili atu le tele o lo’u poto nai lo togafiti a le tiapolo.",
                "11": "O lea, o le a oo mai foi o soo se tasi e le talitonu i a’u upu, o a’u o Iesu Keriso, o lē o le a poloaiina o ia e le Tamā ia aumai i Nuuese, ma o le a ia tuuina atu ia te ia le mana o le a ia aumai ai i latou i Nuuese, (o le a faia e pei lava ona fai mai ai Mose) o le a vavae ese mai totonu o lo’u nuu i latou o le feagaiga.",
                "12": "Ma o o’u tagata o ē o se vaega o totoe o Iakopo o le a i ai i totonu o Nuuese, ioe, i totonu o i latou e pei o se leona i totonu o manu o le vao, e pei o se leona taanoa i totonu o lafu mamoe, o lē, afai e ui atu ai o ia, o le a ia solia i lalo i latou ma saeia ninii, ma e leai se e mafai ona laveaiina.",
                "13": "O le a siitia a’e lo latou lima i luga o o latou fili, ma o le a vavae ese o latou fili uma.",
                "14": "Ioe, oi talofa i Nuuese vagana ai ua latou salamo; aua o le a oo mai i lena aso, ua fetalai mai ai le Tamā, o le a ou vavae ese au solofanua mai ia te oe, ma o le a ou lepetia au kariota;",
                "15": "Ma o le a ou vavae ese aai o lou laueleele, ma lafo i lalo ou puipui malolosi uma;",
                "16": "Ma o le a ou vavae ese faataulaitu mai lou laueleele, ma o le a le toe i ai ia te oe ni tagata iite;",
                "17": "O le a ou vavae ese foi ou tupua ua ta, ma ou tupua tapuai mai ia te oe, ma o le a e le toe tapuai atu i galuega a ou lima;",
                "18": "Ma o le a ou lia’i a’e ou togalaau mai totonu ia te oe; o le a faapea ona ou lepeti o ou aai.",
                "19": "Ma o le a oo mai o pepelo, ma taufaasese, ma lotovale, ma finauga, ma faitaulaga pepelo, ma faitaaga uma, o le a aveesea.",
                "20": "Aua o le a oo mai, ua fetalai mai ai le Tamā, i lena aso, o soo se tasi e le salamo ma sau i lo’u Atalii Pele, o i latou ia o le a ou vavae ese mai totonu o lo’u nuu, le aiga o Isaraelu;",
                "21": "Ma o le a ou faaoo le tauimasui ma le ita tele i luga o i latou, e pei lava ona faia i luga o e ua faapaupau, i se ala latou te lei faalogo i ai.",
                "22": "Ae afai latou te salamo ma faalogo mai i a’u upu, ma lē faamaaaina o latou loto, o le a ou faatuina la’u ekalesia i totonu o i latou, ma o le a latou o mai i totonu o le feagaiga, ma faitauina i totonu o le vaega lenei o totoe o Iakopo, o e ua ou tuu atu i ai le laueleele lenei mo o latou tofi;",
                "23": "Ma o le a latou fesoasoani i o’u tagata, le vaega o totoe o Iakopo, ma le toatele foi o le aiga o Isaraelu o le a o mai, ina ia mafai ona latou fausia o se aai, lea o le a latou ta’ua o le Ierusalema Fou.",
                "24": "Ma ona latou fesoasoani ai lea i o’u tagata ina ia faapotopoto mai i latou, o ē ua faataapeapeina i luga o le laueleele atoa, i totonu o le Ierusalema Fou.",
                "25": "Ma ona oo mai ai lea i lalo o le mana o le lagi ia i latou; ma o le a ou i ai foi i le totonugalemu.",
                "26": "Ma ona amata ai lea o le galuega a le Tamā i lena aso, i lea lava taimi o le a tala’i atu ai lenei talalelei i totonu o le vaega o totoe o lenei nuu. E moni ou te fai atu ia te outou, o lena aso o le a amata ai le galuega a le Tamā i totonu o tagata uma o lo’u nuu ua faataapeapeina, ioe, e oo lava i ituaiga sa leiloloa, ia sa ta’ita’i ese atu e le Tamā mai Ierusalema.",
                "27": "Ioe, o le a amata, e le Tamā, le galuega i totonu o tagata uma o lo’u nuu ua faataapeapeina, e saunia le ala e mafai ai ona latou o mai ia te au, ina ia mafai ona latou valaau atu i le Tamā i lo’u igoa.",
                "28": "Ioe, ma ona amata ai lea, e le Tamā, le galuega i totonu o atunuu uma, i le sauniuniga o le ala e mafai ai ona faapotopoto mai ona tagata i le aiga i le laueleele o lo latou tofi.",
                "29": "Ma o le a latou o ese mai atunuu uma; ma o le a latou le o ese atu faanatinati, pe o atu faasulusulu, ona o le a ou muaau ia te i latou, ua fetalai mai ai le Tamā, ma o le a ou muliau foi ia te i latou."
            },
            "22": {
                "1": "Ma ona taunuu ai lea o le mea ua tusia: Ina pese ia, oe ua pa, oe sa e le fanau; ina alaga ia i pesega, ma alaga leotele atu, oe sa le faatiga i se tamaitiiti; ona e sili ona toatele o le fanau a lē ua nofofua nai lo le fanau a le ava faaipoipo, ua fetalai mai ai le Alii.",
                "2": "Ia faatele le nofoaga o lou faleie, ma ia tuu atu ia te i latou e falo atu puipui o ou nofoaga; aua le taofiofia, ia faauumi ou maea ma faamalolosi ou siteki;",
                "3": "Ona o le a outou salalau atu i le itu taumatau ma le itu tauagavale, ma o le a fai ma tofi o lau fanau Nuuese ma latou faia aai tuufua ia ‘ainā.",
                "4": "Aua e te fefe, ona o le a e le maasiasi; pe faafememeaiina oe, ona o le a le faamaasiasia oe; aua o le a galo ia te oe le maasiasi o lou talavou, ma o le a e le toe manatuaina le luma o lou talavou, ma o le a e le toe manatuaina le luma o lou nofo o sē ua oti le tane.",
                "5": "Aua o Lē na faia oe, o lau tane, o le Alii o ’Au, o lona igoa lea; ma o lou Togiola, o le Paia e Toatasi o Isaraelu—o le a ta’ua o le Atua o le lalolagi uma.",
                "6": "Ona ua ta’ua oe e le Alii o se fafine ua lafoaiina ma ua faanoanoa i le agaga, ma o se ava o le talavou, ina ua le talia oe, ua fetalai mai ai lou Atua.",
                "7": "Sa ou lafoaiina oe mo sina taimi itiiti, ae o le a ou faapotopoto mai oe ma le alofa mutimutivale tele.",
                "8": "I se ita itiiti sa ou natia o’u mata mai ia te oe mo sina taimi, ae faatasi ma le agalelei tumau e faavavau o le a ou alofa mutimutivale ia te oe, ua fetalai mai ai le Alii, lou Togiola.",
                "9": "Ona o lenei mea, ua pei o le lolovai o Noa ia te au, auā e pei ona ou tauto e le toe lofia le lalolagi i le lolovai o Noa, ua faapea lava ona ou tauto o le a ou le toe ita ia te oe.",
                "10": "Ona o le a o ese mauga ma sii ese maupu’epu’e, ae o le a le alu ese lava lo’u agalelei mai ia te oe, pe o le a aveesea foi le feagaiga o lo’u filemu, ua fetalai mai ai le Alii o lē ua alofa mutimutivale ia te oe.",
                "11": "E, oe lē ua puapuagatia, ua felafoai i afa, ma ua le faamafanafanaina! Faauta, o le a ou faataooto ou maa i lanu matagofie, ma faataatitia ou faavae i safaira.",
                "12": "Ma o le a ou faia ou faamalama i maa mūmū, ma ou faitotoa i maa tioata, ma ou tuaoi uma i maa matagofie.",
                "13": "Ma o le a aoaoina au fanau uma e le Alii; ma o le a tele lava le filemu o lau fanau.",
                "14": "I le amiotonu o le a faatuina ai oe; ia e taumamao mai sauaga ma ia aua nei e fefe, ma mai le mata’u ona o le a lē oo latalata mai ai ia te oe.",
                "15": "Faauta, o le a latou faapotopoto faatasi lava e faasaga mai ia te oe, ae le ona o a’u; soo se isi e faapotopoto faatasi e faasaga ia te oe o le a pa’u’ū ifo ona o oe.",
                "16": "Faauta, ua ou faia le gaosi uamea ua tapilia malala i le afi, ua ia gaosi mai ai se meafaigaluega mo lana galuega; ma ua ou faia le faamaumau mea e faaumatiaina.",
                "17": "E leai se auupega ua gaosia e faasaga ia te oe e faamanuiaina; ma o laulaufaiva taitasi uma e upuleaga faasaga ia te oe i le faamasinoga ia e tausalaina. O le tofi lea o auauna a le Alii, ma o lo latou amiotonu ua mai ia te a’u, ua fetalai mai ai le Alii."
            },
            "23": {
                "1": "Ma o lenei, faauta, ou te fai atu ia te outou, e tatau ona outou suesue i nei mea. Ioe, ou te tuu atu ia te outou se poloaiga ia outou suesue ma le filiga i nei mea; ona ua silisili lava upu a Isaia.",
                "2": "Aua e moni ua ia tautala mai e uiga i mea uma e faatatau i o’u tagata o ē o le aiga o Isaraelu; o lea ua tatau ai foi ona ia tautala mai i Nuuese.",
                "3": "Ma o mea uma na ia tautala mai ai ua faataunuuina ma o le a faataunuuina, e tusa lava ma upu na ia tautala mai ai.",
                "4": "O lea ia outou uai mai i a’u upu; ia tusia mea ia na ou ta’u atu ia te outou; ma e tusa ai ma le taimi ma le finagalo o le Tamā o le a oo atu ai ia mea i Nuuese.",
                "5": "Ma o soo se tasi e faalogo i a’u upu ma salamo ma papatisoina, o ia lava lea o le a faaolaina. Suesue i perofeta, aua e toatele o i ai ua molimau mai e uiga i nei mea.",
                "6": "Ma o lenei sa oo ina ua uma ona fetalai mai Iesu i nei upu sa ia toe fetalai mai ia te i latou, ina ua uma ona ia faamamalamalama atoatoa mai ia te i latou tusitusiga paia uma sa ia te i latou, sa ia fetalai mai ia te i latou: Faauta, e i ai isi tusitusiga paia e le o ia te outou, ou te manao e tatau ona outou tusia.",
                "7": "Ma sa oo ina fetalai atu o ia ia Nifae: Ia aumai le talafaamaumau lea ua outou tausia.",
                "8": "Ma ina ua uma ona aumai talafaamaumau e Nifae, ma tuu i latou i ona luma, sa silasila atu o ia i ai ma fetalai atu:",
                "9": "E moni ou te fai atu ia te outou, sa ou poloaiina lau auauna o Samuelu, le sa Lamanā, e tatau ona molimau atu o ia i lenei nuu, e faapea, i lena aso lea o le a faamamaluina ai e le Tamā lona suafa ia te au, e i ai le toatele o le au paia o le a tutulai mai nai e ua oti, ma o le a faaali atu i le toatele, ma o le a auauna atu ia te i latou. Ma sa ia fetalai mai ia te i latou: Pe sa lei faapea ea?",
                "10": "Ma sa tali atu ona soo ia te ia ua fai atu: Ioe, le Alii e, sa vavalo lava Samuelu e tusa ma au fetalaiga, ma sa faataunuuina uma lava i latou.",
                "11": "Ma sa fetalai atu Iesu ia te i latou: Ua faapefea la ona outou le tusia o lenei mea, o lea sa faapea ona toatele le au paia na toetutu mai ma faaali atu i le toatele ma auauna atu ia te i latou?",
                "12": "Ma sa oo ina manatua e Nifae sa lei tusiaina lenei mea.",
                "13": "Ma sa oo ina poloaiina e Iesu ina ia tusia; o lea lava na tusia ai e pei ona ia poloaiina.",
                "14": "Ma lenei sa oo ina ua uma ona auiliili e Iesu tusitusiga paia uma ia tasi, ia sa latou tusia, sa ia poloaiina i latou e tatau ona latou a’oa’o atu mea ia sa ia auiliili mai ia te i latou."
            },
            "24": {
                "1": "Ma sa oo ina ia poloai mai ia te i latou e tatau ona latou tusia upu ia na tuuina mai e le Tamā ia Malaki, ia o le a ia ta’u atu ia i latou. Ma sa oo ina ua uma ona tusia o ia upu sa ia faamalamalama ia i latou. Ma o upu nei na ia ta’u atu ia te i latou, e faapea: Sa faapea ona fofoga mai o le Tamā ia Malaki—Faauta, o le a ou auina atu la’u avefeau, ma o le a saunia e ia le ala i o’u luma, ma o le a faavave ona afio mai i lona malumalu le Alii, o lē ua outou sailia, le avefeau lea o le feagaiga, o lē ua outou fiafia i ai; faauta, o le a afio mai o ia, ua fetalai mai ai le Alii o ’Au.",
                "2": "Ae o ai se e mafai ona lavatia le aso o lona afio mai, ma o ai se e tulai pe a faaali mai o ia? Aua e pei o ia o se afi a le tunu auro, ma e pei o le moli a le taofu.",
                "3": "Ma o le a nofo o ia e pei o se tunu auro ma se faamama ario, ma o le a ia faamamaina atalii o Levi, ma faamama i latou e pei o le auro ma le ario, ina ia mafai ona latou osi atu i le Alii se taulaga i le amiotonu.",
                "4": "Ona malie ai lea o le taulaga a Iuta ma Ierusalema i le Alii, e pei o aso anamua, ma e pei o tausaga ua mavae.",
                "5": "Ma o le a ou faalatalata atu ia te outou i le faamasinoga; ma o le a avea a’u ma molimau vave e faatuiese i faataulaitu, ma faatuiese i ē e mulilulua, ma faatuiese i ē e tauto pepelo, ma faatuiese ia i latou o ē e pulesaua i le ua galue totogi i ona totogi, i le fafine ua oti lana tane ma lē ua matuaoti, ma i latou o ē ua latou liliu ese le tagata ese, ma ua le matatau mai ia te au, ua fetalai mai ai le Alii o ’Au.",
                "6": "Aua o a’u o le Alii, ou te le liliu lava; o lea ua le mu ai outou atalii o Iakopo.",
                "7": "Mai lava i aso o o outou tamā o outou o ese mai a’u sauniga, ma outou le tausia i latou. Foi mai ia te a’u ona ou foi atu ai lea ia te outou, ua fetalai mai ai le Alii o ’Au. Ae ua outou fai mai: E faapefea ona matou foi atu?",
                "8": "Pe faoa ea e le tagata mai i le Atua? Ae o outou, ua outou faoa mai ia te a’u. Ae ua outou fai mai: Ua faapefea ona matou faoa mai ia te oe? O sefuluai ma taulaga.",
                "9": "Ua fetuuina outou i se fetuu, e oo lava i lenei atunuu uma, ona ua outou faoa mai ia te a’u.",
                "10": "Ina outou aumaia ia sefuluai uma i le faleteuoloa, ina ia i ai ni meaai i lo’u fale; ma ia outou tofotofo mai nei ia te a’u i lenei mea, ua fetalai mai ai le Alii o ’Au, pe ou te le tatala atu ea ia te outou pupuni o le lagi, ma liligi atu ia te outou se manuia o le a lē lava se avanoa e teu ai.",
                "11": "Ma o le a ou aoaiina lē na te faaleagaina mea ona o outou, ma o le a ia le faaumatiaina fua o lo outou eleele; pe o le a malili foi le fua o o outou vine i fanua ae lei oo i le taimi, ua fetalai mai ai le Alii o ’Au.",
                "12": "Ma o le a faaamuia ia te outou atunuu uma, ona o le a avea outou ma laueleele moomia, ua fetalai mai ai le Alii o ’Au.",
                "13": "Sa malolosi a outou upu ia te au, ua fetalai mai ai le Alii. Ae ua outou fai mai: O a upu na matou tautatala ai e faatuiese ia te oe?",
                "14": "Sa outou fai mai: Ua lē aoga ona auauna atu i le Atua, ma o le a se aoga na tatou tausia ai ana sauniga ma na tatou savavali faanoanoa ai i luma o le Alii o ’Au?",
                "15": "Ma o lenei ua tatou ta’u fiafia lē ua faamaualuga; ioe, o ē ua faia galuega o le amioleaga ua faamautuina; ioe, e oo ia i latou o e ua tofotofo i le Atua ua laveaiina.",
                "16": "Ona fetautalatalaai soo lea o i latou o e na matatau i le Alii o le tasi ma le isi, ma sa faafofoga mai le Alii ma ua lagona mai; ma sa tusia se tusi faamanatu i ona luma mo i latou o ē na matatau i le Alii, ma ē na manatunatu i lona suafa.",
                "17": "Ma o le a avea i latou mo’u, ua fetalai mai ai le Alii o ’Au, i lena aso pe a ou faaputuputu a’u maa taua; ma o le a ou faasaoina i latou e pei ona faasaoina e se tagata lona lava atalii o lē ua auauna ia te ia.",
                "18": "Ona outou foi mai lea ma iloa le eseesega o le amiotonu ma le amioleaga, i le va o lē ua auauna i le Atua ma ia o lē ua lē auauna atu ia te ia."
            },
            "25": {
                "1": "Aua faauta, e oo mai le aso o le a mu ai e pei o se umu; ma o e uma e faamaualuluga, ioe, ma e uma e fai amioleaga, o le a pei o tagutugutu o saito; ma o le aso o le a oo mai o le a susunuina i latou, ua fetalai mai ai le Alii o ’Au, o le a ia le tuua ai se aa po o se lala mo i latou.",
                "2": "Ae ia te outou o ē e matatau i lo’u igoa, o le a tulai mai i ai le Atalii o le Amiotonu ma le faamalologa i ona apaau; ma o le a outou o atu ma tutupu ae e pei o ni tamaipovi i le lotoa.",
                "3": "Ma o le a outou soli i lalo e ua amioleaga; ona o le a avea i latou ma lefulefu i lalo o o outou alofivae i le aso lena o le a ou fai ai lenei mea, ua fetalai mai ai le Alii o ’Au.",
                "4": "Ia outou manatua le tulafono a Mose, la’u auauna, lea na ou poloai atu ia te ia i Horepa mo Isaraelu uma, faatasi ma tulafono ma faamasinoga.",
                "5": "Faauta, o le a ou auina atu ia te outou Elia le perofeta ae lei oo mai le aso tele ma le matautia o le Alii;",
                "6": "Ma o le a ia liliu loto o tamā i fanau, ma loto o fanau i o latou tamā, nei ou alu atu ma taia le lalolagi i se fetuu."
            },
            "26": {
                "1": "Ma sa oo ina ua uma ona fetalai mai e Iesu nei mea sa ia auiliili mai i latou i le motu o tagata; ma sa ia auiliili mai mea uma ia te i latou, o mea tetele ma mea laiti.",
                "2": "Ma sa ia fetalai mai: O tusitusiga paia nei, ia sa lei i ai ia te outou, ua poloai mai le Tamā e tatau ona ou tuuina atu ia te outou; ona o le poto lea ua ia te ia e tatau ona tuuina atu i latou i tupulaga o le lumanai.",
                "3": "Ma sa ia auiliili mea uma, mai lava i le amataga seia oo i le taimi e afio mai ai o ia i lona mamalu—ioe, mea uma lava ia o le a oo mai i luga o le fogaeleele, seia oo lava ina liusuavai elemene i le vevela tele, ma taataai faatasi le lalolagi e pei o se tusi taai, ma o le a mavae atu ai le lagi ma le lalolagi;",
                "4": "Ma seia oo lava i le aso tele ma gataaga, lea o le a laulaututu ai tagata uma, ma ituaiga uma, ma atunuu uma, ma gagana eseese, i luma o le Atua, e faamasinoina ia latou galuega pe ua lelei pe ua leaga—",
                "5": "Afai sa lelei i latou, e toetutu mai i le ola faavavau; ma afai sa leaga i latou, e toetutu mai i le faasalaga; ua tutu faafeagai, o le tasi i le tasi itu ma le isi i le isi itu, e tusa ma le alofa mutimutivale, ma le faamasinotonu, ma le paia lea ua ia Keriso, o lē na i ai a’o lei amataina le lalolagi.",
                "6": "Ma o lenei e le mafai ona tusia i lenei tusi e oo i sina tasi vaeselau o mea na tonu ona a’oa’o atu e Iesu i le nuu;",
                "7": "Ae faauta ua i ai i papatusi a Nifae le vaega tele o mea ia na ia a’oa’o atu i le nuu.",
                "8": "Ma o mea nei ua ou tusia, o se vaega itiiti lea o mea ia na ia a’oa’o atu i le nuu; ma ua ou tusiaina i latou mo le faamoemoe ia mafai ona toe aumai i latou i lenei nuu, mai Nuuese, e tusa ai ma afioga ia na fetalai ai Iesu.",
                "9": "Ma pe oo ina latou mauaina lenei mea, lea e tatau ona latou maua muamua, e tofotofo ai lo latou faatuatua, ma afai e faapea o le a latou talitonu i nei mea, ona faaalia mai ai lea ia te i latou o mea silisili atu.",
                "10": "Ma afai e faapea o le a latou le talitonu i nei mea, ona taofia lea o mea e silisili atu mai ia te i latou, mo le tausalaina o i latou.",
                "11": "Faauta, sa fai o le a ou tusiaina i latou, mea uma ia sa togitogia i luga o papatusi a Nifae, ae sa faasaina e le Alii, ua fetalai mai: O le a ou tofotofoina le faatuatua o lo’u nuu.",
                "12": "O lea, o a’u, o Mamona, ou te tusia mea ia na poloaiina ai a’u e le Alii. Ma o lenei, o a’u, o Mamona, ou te faaiu atu a’u upu, ma faaauau ona tusia mea ia na poloaiina ai a’u.",
                "13": "O lea, ou te manao ia outou tagai sa tonu ona a’oa’o atu e le Alii le nuu, mo le va o aso e tolu; ma ina ua mavae lena sa ia faaali soo mai o ia lava ia te i latou, ma ia tofitofi soo le areto, ma faamanuia, ma avatu ia te i latou.",
                "14": "Ma sa oo ina ia aoao atu ma auauna atu i fanau a le motu o tagata o ē ua ta’ua, ma ia tatala o latou laulaufaiva, ma sa latou tautatala atu i o latou tamā mea tetele ma le ofoofogia, sa silisili atu lava ona tetele i lo mea na ia faaali atu i le nuu; ma sa ia tatalaina o latou laulaufaiva ina ia mafai ona latou tautatala mai.",
                "15": "Ma sa oo ina ua mavae ona afio ae o ia i le lagi—o le taimi lona lua na ia faaali mai ai o ia lava ia te i latou, ma na afio atu ai i le Tamā, ina ua uma lea ona ia faamaloloina o o latou tagata mamai uma, ma o latou pipili, ma faapupulaina mata o o latou tauaso ma tatalaina taliga o e tutuli, ma uma foi ona ia faia o faamalologa uiga eseese uma i totonu ia te i latou, ma faatu se tagata mai le oti, ma uma ona faaali atu o lona mana ia te i latou, ma afio atu i le Tamā—",
                "16": "Faauta, sa oo i le aso na sosoo ai na faapotopoto faatasi ai le motu o tagata i latou lava, ma sa latou vaai ma lagonaina nei fanau; ioe, e oo lava i pepe sa tatalaina o latou gutu ma tautatala mai i mea ofoofogia; ma o mea sa latou tautatala mai ai sa faasaina sa le tatau i soo se tagata ona tusia i latou.",
                "17": "Ma sa oo ina amata e soo na filifilia e Iesu mai lena taimi ma agai atu i le lumanai ona papatiso ma a’oa’o atu le toatele o ē na o mai ia te i latou; ma o le toatele o i latou o ē na papatiso i le suafa o Iesu sa faatutumulia i le Agaga Paia.",
                "18": "Ma o le toatele o i latou sa vaai ma faalogo i mea e le mafaamatalaina, ia ua le faatagaina faaletulafono ona tusia.",
                "19": "Ma sa latou a’oa’o atu, ma auauna atu o le tasi i le isi; ma sa ia i latou mea uma e taatele i totonu ia te i latou, ma faamaoni tagata uma, o le tasi i le isi, i fealoaiga na latou fai.",
                "20": "Ma sa oo ina latou faia mea uma e pei lava ona poloaiina ai i latou e Iesu.",
                "21": "Ma o i latou o ē na papatisoina i le suafa o Iesu sa ta’ua o le ekalesia a Keriso."
            },
            "27": {
                "1": "Ma sa oo ina malaga atu soo o Iesu ma a’o latou tala’i atu mea ia na latou faalogo ma vaaia, ma a o latou papatiso atu i le suafa o Iesu, sa oo ina faapotopoto faatasi le au soo ma aufaatasi i le tatalo faatauanau atu ma le anapogi.",
                "2": "Ma sa toe faaali mai e Iesu o ia lava ia te i latou, ona sa latou tatalo atu i le Tamā i lona suafa; ma sa afio mai Iesu ma tulai i totonu o i latou, ma fetalai mai ia te i latou: O le a se mea ua outou mananao ou te tuu atu ia te outou?",
                "3": "Ma sa latou fai mai ia te ia: Le Alii e, matou te mananao sei e ta’u mai ia te i matou le igoa matou te faaigoa ai lenei ekalesia; ona o loo i ai ni finauga i totonu o le nuu e faatatau i lenei mataupu.",
                "4": "Ma sa fetalai atu le Alii ia te i latou: E moni, e moni, ou te fai atu ia te outou, aisea ea ua tomumumu ma finau ai le nuu ona o lenei mea?",
                "5": "Latou te lei faitau ea i tusitusiga paia, ia ua fai mai e ao ina outou ave i o outou luga le suafa o Keriso, o lo’u igoa lea? Ona o le igoa lea o le a valaau ai outou i le aso gataaga;",
                "6": "Ma o soo se tasi na te ave i ona luga lo’u igoa, ma tumau seia oo i le iuga, o ia lava lea o le a faaolaina i le aso gataaga.",
                "7": "O lea, soo se mea tou te faia, ia outou faia i lo’u igoa; o lea ia outou faaigoa ai le ekalesia i lo’u igoa; ma ia outou valaau atu i le Tamā i lo’u igoa ia faamanuia mai o ia i le ekalesia ona o a’u.",
                "8": "Ma e faapefea ona avea ma a’u ekalesia vagana ai ua faaigoaina i lo’u igoa? Aua afai e faaigoaina se ekalesia i le igoa o Mose o lona uiga o le ekalesia lea a Mose; pe afai e faaigoaina i le igoa o se tagata o lona uiga o le ekalesia lea a le tagata; ae afai e faaigoaina i lo’u igoa o lona uiga o la’u ekalesia lea, pe afai ua atia’e i latou i luga o la’u talalelei.",
                "9": "E moni ou te fai atu ia te outou, ua atia’e outou i luga o la’u talalelei; o lea ia outou valaauina i lo’u igoa soo se mea tou te valaauina; o lea afai tou te valaau atu i le Tamā, mo le ekalesia, afai e faia i lo’u igoa o le a faafofoga mai le Tamā ia te outou.",
                "10": "Ma afai ua faapea ona atia’e o le ekalesia i luga o la’u talalelei ona faaali mai ai lea e le Tamā o ana lava galuega i totonu o ia mea.",
                "11": "Ae afai ua le atia’e i luga o la’u talalelei, ma ua atia’e i luga o galuega a tagata, po o luga o galuega a le tiapolo, e moni ou te fai atu ia te outou latou te maua le olioli i a latou galuega mo se vaitau, ma e toe itiiti ane oo mai le iuga, ma o le a taia i latou i lalo ma lafoaiina i le afi, lea ua leai se toe foi mai ai.",
                "12": "Aua e mulimuli atu a latou galuega ia te i latou, aua ona o a latou galuega ua taia ai i latou i lalo; o lea ia outou manatua ai mea ua ou ta’u atu ia te outou.",
                "13": "Faauta, ua ou tuu atu ia te outou la’u talalelei, ma o le talalelei lenei ua ou tuu atu ia te outou—e faapea, ua ou sau i le lalolagi e fai le finagalo o lo’u Tamā, aua na auina mai a’u e lo’u Tamā.",
                "14": "Ma na auina mai a’u e lo’u Tamā ina ia siitia a’e a’u i luga o le satauro; ma a mavae ona siitia a’e o a’u i luga o le satauro, ina ia mafai ona ou aumai o tagata uma ia te a’u, ina ia pei ona siitia a’e o a’u i luga e tagata ia faapea foi ona siitia a’e i luga o tagata e le Tamā, e tutulai i o’u luma, e faamasinoina i a latou galuega, pe ua lelei pe ua leaga—",
                "15": "Ma le pogai lenei na siitia a’e ai a’u i luga; o lea, e tusa ai ma le mana o le Tamā, o le a ou aumai ai tagata uma ia te au, ina ia faamasinoina i latou e tusa ma a latou galuega.",
                "16": "Ma o le a oo mai foi, o le a faatumuina soo se tasi e salamo ma papatiso i lo’u igoa; ma afai e tumau o ia seia oo i le iuga, faauta, o ia lea o le a ou le tausalaina i luma o lo’u Tamā i lena aso pe a ou tulai e faamasino i le lalolagi.",
                "17": "Ma o ia e le tumau seia oo i le iuga, o ia lava lea e tatuu foi i lalo ma lafo i le afi, o se mea e le mafai ona latou toe foi mai ai, ona o le faamasinotonu o le Tamā.",
                "18": "Ma o le afioga lenei ua ia tuuina mai i le fanauga a tagata. Ma o le pogai lenei ua ia faataunuuina ai afioga ia na ia tuuina mai, ma e le pepelo lava ia, ae na te faataunuuina ana afioga uma.",
                "19": "Ma e leai se mea le mama e mafai ona ulu atu i lona malo; o lea e leai se mea e ulu atu i lona malologa vagana ai i latou o e ua faamamaina o latou ofu i lo’u toto, ona o lo latou faatuatua, ma le salamo i a latou agasala uma, ma lo latou faamaoni e oo i le iuga.",
                "20": "O lenei o le poloaiga lenei: Ia salamo, outou tuluiga uma o le lalolagi, ma o mai ia te au ma ia papatiso i lo’u igoa, ina ia faapaiaina outou i le taliaina o le Agaga Paia, ina ia outou tutulai ma le le pona i o’u luma i le aso gataaga.",
                "21": "E moni, e moni, ou te fai atu ia te outou, o la’u talalelei lea; ma ua outou iloa mea e tatau ona outou faia i la’u ekalesia; ona o galuega na outou vaai na ou faia o mea ia tou te faia foi; aua o mea na outou vaai ua ou faia o mea lava ia ia outou faia;",
                "22": "O lea, afai tou te faia nei mea, amuia outou, ona o le a siitia a’e outou i luga i le aso gataaga.",
                "23": "Ia tusia mea na outou vaaia ma faalogoina, vagana ai mea ua faasaina.",
                "24": "Ia tusia galuega a lenei nuu, ia o le a faia, e pei lava ona tusia, e uiga i mea ua mavae.",
                "25": "Aua faauta, o tusi ua tusia, ma ia o le a tusia, o le a faamasinoina mai ai lenei nuu, ona o i latou o le a iloa ai e tagata a latou galuega.",
                "26": "Faauta foi, ua tusia mea uma e le Tamā; o lea o mea mai tusi o le a tusia o le a faamasino ai le lalolagi.",
                "27": "Ma ia outou iloa o le a avea outou ma faamasino o lenei nuu, e tusa ma le faamasinoga o le a ou tuu atu ia te outou, lea o le a tonu. O lea, o a ituaiga o tagata e tatau ona outou i ai? E moni ou te fai atu ia te outou, e pei lava o A’u nei.",
                "28": "Ma o lenei ou te alu atu i le Tamā. Ma e moni ou te fai atu ia te outou, soo se mea tou te ole atu ai i le Tamā i lo’u igoa o le a tuuina mai ia te outou.",
                "29": "O lea, ole atu, ma o le a outou maua; tu’itu’i atu, ma o le tatala mai ia te outou; aua o ia e ole atu, e maua e ia; ma o ia e tu’itu’i atu, o le a tatala mai i ai.",
                "30": "Ma o lenei, faauta, ua tele lo’u olioli, ua oo lava i le atoatoa, ona o outou, ma lenei foi tupulaga; ioe, ma e oo lava i le Tamā ua olioli, ma agelu paia uma foi, ona o outou ma lenei tupulaga, ona ua leai so latou ua se.",
                "31": "Faauta, ou te manao ia outou malamalama; aua e faatatau la’u tala ia te i latou o loo ola nei o le tupulaga lenei; ma ua leai so latou ua se; ma o i latou ia ua ou maua ai le atoatoa o le olioli.",
                "32": "Ae faauta, ua ou faanoanoa ona o le tupulaga lona fa mai le tupulaga lenei, ona e ta’ita’i ese faatagataotauaina i latou e ia e pei lava o le atalii o le malaia; ona o le a latou faatau atu a’u mo ario ma auro, ma mo mea na e faaleaga e mogamoga ma mea e mafai e tagata gaoi ona osofaia ma gaoi ai. Ma i lena aso o le a ou asiasi atu ai ia te i latou, e oo i le liliuina o a latou galuega i luga o o latou lava ulu.",
                "33": "Ma sa oo ina ua uma ona faaiuina e Iesu o ia fetalaiga sa ia fetalai atu ai i ona soo: Ia outou ulufale atu i le faitotoa vaapiapi; aua e vaapiapi le faitotoa, ma lauitiiti le ala e tau atu i le ola, ma e toaitiiti i latou o e latou te mauaina; ae ua vatele le faitotoa, ma lautele le ala e tau atu i le oti, ma e toatele i latou o ē e ui atu ai, seia oo mai le po, e le mafai e se tagata ona galue ai."
            },
            "28": {
                "1": "Ma sa oo ina ua uma ona fofogaina e Iesu o nei upu, sa ia fetalai atu i ona soo taitoatasi, ma faapea atu ia te i latou: O le a se mea tou te mananao i ai mai ia te au, pe a mavae ona ou alu a’e i le Tamā.",
                "2": "Ma sa latou tautatala atu uma, vagana ai le toatolu, ua fai atu: Matou te mananao ia mafai ona matou o atu vave ia te oe i lou malo, pe a uma ona matou ola e tusa ma tausaga o le tagata, pe a iu la matou auaunaga, lea ua e valaauina i ai i matou.",
                "3": "Ma sa ia fetalai atu ia te i latou: Amuia outou ona ua outou mananao i lenei mea mai ia te au; o lea, a mavae le fitusefulu ma le lua tausaga o lo outou soifua o le a outou o mai ia te au i lo’u malo; ma o le a outou maua le malologa faatasi ma a’u.",
                "4": "Ma ina ua uma ona ia fetalai atu ia te i latou, sa liliu atu o ia i le toatolu, ma fetalai atu ia te i latou: O le a se mea tou te mananao ou te faia mo outou pe a ou alu atu i le Tamā?",
                "5": "Ma sa faanoanoa i latou i o latou loto, ona sa latou fefefe e ta’u atu ia te ia le mea sa latou mananao i ai.",
                "6": "Ma sa ia fetalai atu ia te i latou: Faauta, ua ou iloa o outou mafaufauga, ma ua outou mananao i le mea na manao i ai Ioane, la’u pele, mai ia te au, o le na faatasi ma a’u i la’u galuega, ae lei siitia a’e a’u i luga e tagata Iutaia.",
                "7": "O le mea lea, ua sili ona amuia o outou, ona o le a outou le tofo lava i le oti; ae o le a outou ola e vaai i mea uma e faia e le Tamā i le fanauga a tagata, seia oo lava ina faataunuuina mea uma e tusa ma le finagalo o le Tamā, pe a ou sau i lo’u mamalu faatasi ma mana o le lagi.",
                "8": "Ma o le a le oo lava ia te outou tiga o le oti; ae a ou sau i lo’u mamalu o le a liua outou e pei o le emo o le mata mai le tino faaletino i le tino ola pea; ona faamanuiaina ai lea o outou i le malo o lo’u Tamā.",
                "9": "Ma ou te toe fai atu, o le a le oo ia te outou le tiga a o outou ola ai i la le tino, po o le faanoanoa, vagana ai ona o agasala a le lalolagi; ma o nei mea uma o le a ou faia ona o le mea ua outou mananao i ai mai ia te au, ona ua outou mananao ia mafai ona outou aumai o agaga o tagata ia te au, a o i ai pea le lalolagi.",
                "10": "Ma ona o lenei pogai o le a outou maua ai le atoatoa o le olioli; ma o le a outou nonofo ai i lalo i le malo o lo’u Tamā; ioe, o le a atoatoa lo outou olioli, e pei lava o le atoatoa o le olioli ua tuuina mai e le Tamā ia te au; ma o le a avea outou e pei lava o a’u, ma ua pei lava a’u o le Tamā; ma o le Tamā ma a’u ua tasi;",
                "11": "Ma o le Agaga Paia e molimauina le Tamā ma a’u; ma e tuu mai e le Tamā le Agaga Paia i le fanauga a tagata, ona o a’u.",
                "12": "Ma sa oo ina ua uma ona fetalai e Iesu o nei upu, sa ia pa’i atu ia te i latou uma taitoatasi i lona tamatamaiaao vagana ai le toatolu o ē o le a nonofo pea, ona maliu ese ai lea o ia.",
                "13": "Faauta foi, sa tatalaina le lagi, ma sa segia a’e i latou i le lagi, ma vaai ma faalogo i mea ua le faamatalatalaina.",
                "14": "Ma sa vavao i latou ina ia le magagana; sa lei tuu mai foi ia te i latou se mana latou te tautatala ai i mea sa latou vaai ma faalogo i ai;",
                "15": "Ma pe sa i ai i latou i le tino pe le o le tino sa latou le iloa; ona sa foliga mai ia te i latou e pei o se liliuga o i latou, lea sa suia ai i latou mai lenei tino o aano i se tulaga ola pea, ina ia mafai ona latou vaai i mea a le Atua.",
                "16": "Peitai sa oo ina latou toe auauna i luga o le fogaeleele; ae ui i lea sa latou le a’oa’o atu e uiga i mea ia sa latou faalogo ma vaai i ai, ona o le poloaiga na tuuina mai ia te i latou i le lagi.",
                "17": "Ma o lenei, pe o i latou o ni tagata faaletino po o ni tagata ola pea, mai le aso o lo latou liuga, ou te le iloa;",
                "18": "Ae o le tele lenei o le mea ua ou iloa, e tusa ma le talafaamaumau ua tuuina mai—sa latou o atu i luga o le laueleele, ma auauna atu i tagata uma, ma auai mai i le ekalesia le toatele o e sa talitonu i la latou talaiga; ma papatiso i latou, ma o le toatele o i latou sa papatiso sa latou maua le Agaga Paia.",
                "19": "Ma sa lafo i latou i totonu o le falepuipui e i latou o e sa le auai i le ekalesia. Ma sa le mafai e falepuipui ona taofi i latou, ona sa vaeluaina i latou.",
                "20": "Ma sa lafoina i latou i totonu o le eleele; peitai sa latou taiaina le eleele i le afioga a le Atua, sa oo ina laveaiina i latou mai le loloto o le eleele e lona mana; ma o lea sa le mafai ai ona latou elia ni lua e mafai ona taofi ai i latou.",
                "21": "Ma sa faatolu ona lafoina i latou i se ogaumu ma sa le afaina ai lava.",
                "22": "Ma sa faalua ona lafoina i latou i se ana o manu feai; ma faauta sa latou taaalo ma manu feai e pei ona taaalo o se tamaitiiti ma se tamai mamoe e lei te’a ma le susu, ma le afaina ai.",
                "23": "Ma sa oo ina faapea ona latou o atu i totonu o le nuu atoa o Nifae, ma tala’i atu le talalelei a Keriso i tagata uma i luga o le laueleele; ma sa liliu atu i latou i le Alii, ma faatasia i le ekalesia a Keriso, ma sa faapea ona faamanuiaina o tagata o lena tupulaga, e tusa ai ma le fetalaiga a Iesu.",
                "24": "Ma o lenei, o a’u, o Mamona, ou te faaiu le tautala atu e faatatau i nei mea mo se taimi.",
                "25": "Faauta, sa fai o le a ou tusia suafa o i latou o ē o le a le oo i ai le oti, peitai sa faasaina e le Alii; o lea ou te le tusia ai i latou, ona ua natia i latou mai le lalolagi.",
                "26": "Ae faauta, ua ou vaai ia te i latou, ma sa latou auauna mai ia te au.",
                "27": "Ma faauta o le a i ai i latou i totonu o Nuuese, ae o le a le iloa i latou e Nuuese.",
                "28": "O le a i ai foi i latou i totonu o tagata Iutaia, ae o le a le iloa i latou e tagata Iutaia.",
                "29": "Ma o le a oo mai foi, pe a silafia e le Alii i lona poto latou te auauna atu i ituaiga uma o Isaraelu ua faataapeapeina, ma i atunuu uma, ituaiga, gagana ma nuu, ma aumai ai mai ia te i latou ni agaga e toatele ia Iesu, ina ia faataunuuina lo latou manao, ma ona o le mana faatalitonu foi o le Atua ua i totonu o i latou.",
                "30": "Ma ua pei i latou o agelu a le Atua, ma afai latou te tatalo atu i le Tamā i le suafa o Iesu e mafai ona latou faaali atu o i latou lava i soo se tagata e manatu ua lelei ia te i latou.",
                "31": "O lea, o le a latou faia galuega tetele ma le ofoofogia, ae lei oo mai le aso tele ma ua latalata mai o le a laulaututu ai tagata uma lava i luma o le nofoa-faamasino o Keriso;",
                "32": "Ioe, o le a faia lava e i latou i totonu o Nuuese se galuega tele ma le ofoofogia, ae lei oo mai lena aso faamasino.",
                "33": "Ma a na fai ua outou maua tusitusiga paia uma ia ua tuu mai ai se tala i galuega ofoofogia uma a Keriso, o le a outou iloa, e tusa ai ma fetalaiga a Keriso, o nei mea e mautinoa lava ona oo mai.",
                "34": "Ma oi talofa ia te ia o le a lē fia faalogo i fetalaiga a Iesu, ma ia i latou foi o e na ia filifilia ma auina atu i totonu ia te i latou; ona o soo se tasi e le taliaina fetalaiga a Iesu ma upu a i latou ua ia auina atu, ua latou le talia o ia; ma o lea o le a le talia ai e ia i latou i le aso gataaga;",
                "35": "Ma sa sili ona lelei mo i latou pe a na fai latou te le fananau mai. Aua pe tou te manatu ea e mafai ona outou aveese o le faamasinotonu a se Atua ua toatamai, o lē ua soli i lalo o vae o tagata, ina ia mafai ona oo mai o le faaolataga?",
                "36": "Ma o lenei faauta, e pei ona ou tautala atu e uiga ia te i latou o e na filifilia e le Alii, ioe, e oo i le toatolu o e na segia a’e i luga i le lagi, e faapea sa ou le iloa pe sa faamamaina i latou mai le faaletino i le ola pea—",
                "37": "Ae faauta, mai le taimi na ou tusi ai, sa ou ole atu i le Alii, ma sa ia faaali mai ia te au e tatau ona i ai se suiga e faia i o latou tino, a leai e tatau ona latou tofo i le oti;",
                "38": "O lea, ina ia le tofo i latou i le oti, o lea na faia ai se suiga i o latou tino, ina ia latou le mafatia i le tiga po o le faanoanoa vagana ai mo agasala a le lalolagi.",
                "39": "O lea o lenei suiga ua le tutusa ma lena o le a oo mai i le aso gataaga; ae e i ai se suiga sa faia i luga o i latou, sa oo ina le mafai e Satani ona maua o se mana i o latou luga, sa le mafai ai ona ia faaosooso i latou; ma sa faapaiaina i latou i le tino, sa paia ai i latou, ma sa le mafai e mana o le lalolagi ona taofi i latou.",
                "40": "Ma o le a latou tumau i lenei tulaga seia oo i le aso faamasino o Keriso; ma i lena aso e faapea o le a oo mai ai ia te i latou se suiga tele atu, ma talia i totonu o le malo o le Tamā e le toe o ese atu, ae mau faatasi ma le Atua e faavavau i le lagi."
            },
            "29": {
                "1": "Ma o lenei faauta, ou te fai atu ia te outou, pe a silafia e le Alii ua tatau ai, i lona poto, ia oo atu nei upu i Nuuese e tusa ma lana fetalaiga, ona outou iloa lea ua amata ona faataunuuina o le feagaiga lea na faia e le Tamā faatasi ma le fanauga a Isaraelu, e faatatau i lo latou toefuataiga i laueleele o o latou tofi.",
                "2": "Ma ia outou iloa o afioga a le Alii, ia na fetalai i ai perofeta paia, o le a faataunuuina uma lava; ma e le tatau ona outou faapea ane ua faatuai e le Alii lona afio mai i le fanauga a Isaraelu.",
                "3": "Ma e le tatau ona outou manatu ifo i o outou loto faapea ua lē aoga upu ia na fetalai ai, aua faauta, o le a manatua e le Alii lana feagaiga lea na ia faia i lona nuu o le aiga o Isaraelu.",
                "4": "Ma pe a outou vaai i le oo mai o nei upu i totonu ia te outou, ona le toe tatau lea ona outou tetee i mea ua aao i ai le Alii, aua o le pelu o lona faamasinotonu ua i ai i lona aao taumatau; ma faauta, i lena aso, afai tou te tetee i ana galuega o le a ia faia ia vave ona oo mai lea mea i o outou luga.",
                "5": "Oi talofa ia te ia o le e tetee i mea ua finagalo i ai le Alii; ioe, oi talofa ia te ia o lē o le a ia faafitia Keriso ma ana galuega!",
                "6": "Ioe, oi talofa ia te ia o lē e faafitia faaaliga a le Alii, ma lē e fai mai ua le toe galue le Alii e ala i faaaliga, po o valoaga, po o meaalofa, po o gagana, po o faamalologa, po o le mana o le Agaga Paia!",
                "7": "Ioe, oi talofa ia te ia o lē e fai mai i lena aso, ina ia maua ai oa, e faapea ua le mafai ona toe i ai ni vavega e faia e Iesu Keriso; aua o ia o lē na te faia lenei mea o le a avea o ia e pei o le atalii o le malaia, o lē na leai se alofa mutimutivale mo ia, e tusa ma le fetalaiga a Keriso!",
                "8": "Ioe, ma e le tatau ona outou toe amusia, pe tetee, pe faatauemu i tagata Iutaia, po o se vaega o totoe o le aiga o Isaraelu; aua faauta, e manatua e le Alii lana feagaiga ia te i latou, ma o le a ia faia ia te i latou e tusa ma le mea na ia tauto ai.",
                "9": "O lea e le tatau ona outou manatu e mafai ona outou liliu le aao taumatau o le Alii i le itu tauagavale, ina ia le mafai e ia ona faia o faamasinoga e faataunuu ai le feagaiga lea na ia faia i le aiga o Isaraelu."
            },
            "30": {
                "1": "Faalogo mai ia, E, outou Nuuese e, ma faalogo mai i fetalaiga a Iesu Keriso, le Alo o le Atua soifua, ia ua ia poloaiina ai a’u e tatau ona ou tautala atu ai e uiga ia te outou, aua faauta, ua ia poloaiina a’u ia ou tusi, e faapea:",
                "2": "Ia liliu ese, outou uma o Nuuese, mai i o outou ala leaga; ma salamo mai i a outou faiga leaga, ma mai i a outou pepelo ma taufaasese, ma mai i a outou faitaaga, ma mai i a outou mea inosia faalilolilo, ma a outou ifoga i tupua, ma mai i lo outou fasioti tagata, ma a outou faitaulaga pepelo, ma a outou mataua, ma a outou finauga, ma mai i a outou amioleaga uma ma mea inosia, ma o mai ia te au, ma ia papatisoina i lo’u igoa, ina ia mafai ona outou maua o se faamagaloga o a outou agasala, ma faatumuina i le Agaga Paia, ina ia faitauina outou faatasi ma lo’u nuu o ē o le aiga o Isaraelu."
            }
        }
    },
    "4-ne": {
        "meta": {
            "slug": "4-ne",
            "name": "Nifae Fa",
            "chapterWord": "Mataupu"
        },
        "chapters": {
            "1": {
                "intro": "O se tala o le nuu o Nifae, e tusa ma lana talafaamaumau.",
                "1": "Ma sa oo ina mavae atu le tausaga e tolusefulu ma le fa, ma le tolusefulu ma le lima foi, ma faauta sa faatuina e soo o Iesu se ekalesia a Keriso i laueleele atoa o faataamilo ai. Ma o le toatele o i latou na o mai ia te i latou, ma le salamo moni ia latou agasala, sa papatisoina i le suafa o Iesu; ma sa latou maua foi le Agaga Paia.",
                "2": "Ma sa oo i le tausaga e tolusefulu ma le ono, sa liua tagata uma i le Alii, i le laueleele atoa, o sa Nifaē uma ma sa Lamanā, ma sa leai ni finauga ma ni feteenaiga i totonu ia te i latou, ma sa faamaoni tagata taitasi uma o le tasi i le isi i fealoaiga na latou fai.",
                "3": "Ma sa tutusa pau i latou i mea uma o i totonu ia te i latou; o lea sa leai se mauoa ma se mativa, pologa ma se saoloto, ae sa tuusaoloto i latou uma, ma faatofutofusia i le meaalofa faalelagi.",
                "4": "Ma sa oo ina mavae atu foi le tausaga e tolusefulu ma le fitu, ma sa i ai pea lava le filemu i le laueleele.",
                "5": "Ma sa i ai galuega tetele ma le ofoofogia na faia e soo o Iesu, sa oo ina latou faamalolo ma’i, ma faatutu mai e ua oti, ma faasavavali e na pipili, ma faapupula i e na tauaso, ma e na tutuli ina ia faalogo; ma sa latou faia vavega uiga eseese uma i totonu o le fanauga a tagata; ma sa leai se mea sa latou faia ai vavega vagana ai i le suafa o Iesu.",
                "6": "Ma sa faapea ona mavae atu o le tausaga e tolusefulu ma le valu, e faapea foi ma le tolusefulu ma le iva, ma le fasefulu ma le tasi, ma le fasefulu ma le lua, ioe, seia oo lava ina mavae atu le fasefulu ma le iva o tausaga, e faapea foi ma le limasefulu ma le tasi, ma le limasefulu ma le lua; ioe, ma seia oo lava ina mavae atu le limasefulu ma le iva o tausaga.",
                "7": "Ma sa faamanuiaina tele i latou e le Alii i le laueleele; ioe, sa oo ina latou toe fausia ni aai i mea sa i ai aai na mu.",
                "8": "Ioe, e oo lava i lena aai tele o Saraʼemila sa latou faia ina ia toe fausia.",
                "9": "Peitai sa i ai le tele o aai sa gogoto, ma sa alu ae le vai ma ua lofia mea na i ai; o lea sa le mafai ai ona toe faafouina ia aai.",
                "10": "Ma o lenei, faauta, sa oo ina faasolo malolosi le nuu o Nifae, ma matua faatoateleina vave, ma avea ma ni tagata lalelei tele ma tauagafau.",
                "11": "Ma sa latou faaipoipo, ma tuuina atu ia faaipoipoina, ma sa faamanuiaina e tusa ma le tele o folafolaga na faia e le Alii ia te i latou.",
                "12": "Ma sa latou le toe savavali e tusa ma tu ma sauniga o le tulafono a Mose; ae sa latou savavali e tusa ma poloaiga na latou maua mai lo latou Alii ma lo latou Atua, ma ola ai pea i le anapogi ma le tatalo, ma i le potopoto soo faatasi e tatalo ma faalogologo i le afioga a le Alii.",
                "13": "Ma sa oo ina leai se finauga i totonu o le nuu atoa, i le laueleele atoa; ae sa i ai vavega tetele na faia e soo o Iesu.",
                "14": "Ma sa oo ina mavae atu le tausaga e fitusefulu ma le tasi, ma le tausaga foi e fitusefulu ma le lua, ioe, ma i se aotelega, seia oo ina mavae atu le fitusefulu ma le iva o tausaga; ioe, e oo i le selau o tausaga sa mavae atu, ma ua o atu uma soo o Iesu, o e na ia filifilia, i le parataiso o le Atua, vagana ai lava le toatolu o e o nonofo pea; ma sa i ai isi soo sa faauuina e suitulaga ia te i latou; ma sa toatele foi i latou o lena tupulaga ua maliliu.",
                "15": "Ma sa oo ina leai se finauga i le laueleele, ona o le alofa o le Atua sa mau i loto o tagata.",
                "16": "Ma sa leai se matau’a, po o ni feeseeseaiga, po o ni vevesi, po o ni faitaaga, po o ni pepelo, po o ni fasioti tagata, po o soo se uiga tuinanau; ma e moni e le mafai ona i ai o ni tagata e sili atu ona fiafia i totonu o tagata uma na foafoa e le aao o le Atua.",
                "17": "Sa leai ni faomea, po o ni fasioti tagata, sa leai ni sa Lamanā, po o soo se ituaiga o tagata; ae sa tasi i latou, o le fanau a Keriso, ma o suli i le malo o le Atua.",
                "18": "Ma sa faamanuiaina tele lava i latou! Aua sa faamanuiaina i latou e le Alii ia latou mea uma na fai; ioe, sa faamanuiaina lava ma faauluolaina i latou seia oo ina mavae atu le selau ma le sefulu o tausaga; ma sa oo ina mavae atu le tupulaga muamua mai ia Keriso, ma sa leai se finauga i le laueleele atoa.",
                "19": "Ma sa oo ina maliu Nifae, o ia o lē na tusia lenei talafaamaumau, (ma sa ia tusia i luga o papatusi a Nifae), ma sa tusia ai lea e lona atalii o Amosa e suitulaga ia te ia; ma sa tusia foi e ia i luga o papatusi a Nifae.",
                "20": "Ma sa ia tusia i tausaga e valusefulu ma le fa, ma sa i ai pea le filemu i le laueleele, vagana ai se vaega toaitiiti o le nuu o e na fouvale mai i le ekalesia ma latou ave i o latou luga le igoa o sa Lamanā; o lea na amata ai ona toe i ai o sa Lamanā i le laueleele.",
                "21": "Ma sa oo ina maliu foi Amosa, (ma o le selau ivasefulu ma le fa lea o tausaga mai le afio mai o Keriso) ma sa tusi e lona atalii o Amosa le talafaamaumau e suitulaga ia te ia; ma sa ia tusia foi i luga o papatusi a Nifae; ma sa tusia foi i le tusi a Nifae, le tusi lava lenei.",
                "22": "Ma sa oo ina ua mavae atu le lua selau o tausaga; ma sa mavae atu uma le tupulaga lona lua vagana ai sina toaitiiti.",
                "23": "Ma o lenei, o a’u, o Mamona, ou te manao ia outou iloa sa faatoateleina le nuu, sa oo ina latou salalau atu i le laueleele atoa, ma ua avea i latou ma ni tagata mauoa tele, ona o lo latou manuia ia Keriso.",
                "24": "Ma o lenei, i le tausaga lenei e lua selau ma le tasi, sa amata ona i ai i totonu o i latou ni isi o e sa faafefeteina i le faamaualuga, i mea e i ai le ofuina o ofu taugata, ma ituaiga eseese uma o penina taua, ma mea matagofie o le lalolagi.",
                "25": "Ma e amata mai lena taimi ma agai atu i le lumanai ona latou le toe tutusa pau i a latou oloa ma a latou meatotino i totonu ia te i latou.",
                "26": "Ma sa amata ona vaevaeina o i latou i ni vasega; ma sa amata ona latou faatutuina o ni ekalesia mo i latou lava ia maua ai le oa, ma amata ona latou faafitia le ekalesia moni a Keriso.",
                "27": "Ma sa oo ina mavae atu le lua selau ma le sefulu o tausaga, e tele ekalesia ua i ai i le laueleele; ioe, e tele ekalesia sa fai mai ua latou iloa le Keriso, ae peitai sa latou teena vaega e tele o lana talalelei, sa oo ina latou talia ituaiga amioleaga eseese uma, ma latou avatu lena mea ua paia ia te ia o lē na faasaina ona o le lē agavaa.",
                "28": "Ma sa matua faatoateleina tele lenei ekalesia ona o le amioletonu, ma ona o le mana o Satani, o lē na umia o latou loto.",
                "29": "O lenei foi, sa i ai foi se tasi ekalesia na faafitia le Keriso; ma sa latou sauaina le ekalesia moni a Keriso, ona o lo latou lotomaualalalo ma lo latou talitonu ia Keriso; ma sa latou inosia i latou ona o le tele o vavega sa faia ia te i latou.",
                "30": "O lea sa latou faatino ai le mana ma le pule i luga o soo o Iesu o e na nonofo faatasi ma i latou, ma sa latou lafo i latou i totonu o le falepuipui; peitai sa vaeluaina falepuipui ona o le mana o le afioga a le Atua, lea sa ia i latou, ma latou o atu ma faia vavega tetele i totonu o i latou.",
                "31": "Ae ui i nei vavega uma, sa faamaaa e tagata o latou loto, ma saili e fasioti i latou, e pei ona sa saili tagata Iutaia i Ierusalema e fasioti ia Iesu, e tusa ma lana fetalaiga.",
                "32": "Ma sa latou lafo i latou i totonu o ogaumu o afi, ma sa latou o mai i fafo e lei afaina ai.",
                "33": "Ma sa latou lafo foi i latou i totonu o lua o manu feai, ma sa latou taaalo ma manu feai e pei lava o taaalo se tamaitiiti ma se tamai mamoe; ma sa latou o mai i fafo mai totonu o i latou, e lei afaina ai.",
                "34": "Ae ui i lea, sa faamaaa e tagata o latou loto, ona sa ta’ita’ia i latou e faitaulaga ma perofeta pepelo e toatele e atia’e ekalesia e tele, ma faia ituaiga o amioletonu eseese uma. Ma sa latou taia tagata o Iesu; peitai o tagata o Iesu sa le toe taia atu. Ma sa faapea ona faaitiitia i latou i le lē talitonu ma le amioleaga, mai lea tausaga i lea tausaga, seia oo ina mavae atu le lua selau ma le tolusefulu o tausaga.",
                "35": "Ma o lenei sa oo i lenei lava tausaga, ioe, le tausaga lea e lua selau tolusefulu ma le tasi, sa i ai se fevaevaeaiga tele i totonu o le nuu.",
                "36": "Ma sa oo ina tutulai ae i le tausaga lenei ni tagata sa ta’ua o sa Nifaē, ma o i latou ia o tagata talitonu moni ia Keriso; ma i totonu o i latou sa i ai e sa ta’ua o sa Lamanā—o sa Iakopō, ma sa Iosefā, ma sa Soramā;",
                "37": "O lea o tagata talitonu moni ia Keriso, ma tagata tapuai moni ia Keriso, (ia sa i ai i totonu o i latou ia soo e toatolu o Iesu o e na nonofo pea) sa ta’ua o sa Nifaē, ma sa Iakopō, ma sa Iosefā, ma sa Soramā.",
                "38": "Ma sa oo ina ta’ua i latou o e na teena le talalelei o sa Lamanā, ma sa Lemuelū, ma sa Isamaelī; ma sa le faaitiitia i latou i le le talitonu, ae sa latou fouvale ma le loto i ai e faasaga i le talalelei a Keriso; ma sa latou a’oa’o a latou fanau ia latou le talitonu, e pei lava o o latou tamā, mai le amataga, sa faaitiitia lava.",
                "39": "Ma sa oo mai lena mea ona o le amioleaga ma mea inosia a o latou tamā, e pei lava ona sa i ai i le amataga. Ma sa a’oa’oina i latou ia inoino i fanau a le Atua, e pei ona sa aoaoina sa Lamanā mai le amataga ia inoino i fanau a Nifae.",
                "40": "Ma sa oo ina mavae atu le lua selau fasefulu ma le fa o tausaga, ma sa faapea foi i tulaga o le nuu. Ma sa faasolo malolosi ma sili atu ona toatele le vaega sili ona amioleaga o le nuu nai lo tagata o le Atua.",
                "41": "Ma sa latou atia’e pea ekalesia mo i latou lava, ma teuteu i latou i mea taua uiga eseese uma. Ma sa faapea ona mavae atu o le lua selau ma le limasefulu o tausaga, ma le lua selau ma le onosefulu foi o tausaga.",
                "42": "Ma sa oo ina amata e le vaega amioleaga o tagata ona toe faatutuina tautoga ma faalapotopotoga faalilolilo a Katianetona.",
                "43": "Ma o tagata foi o e sa ta’ua o le nuu o Nifae ua amata ona faamaualuluga i o latou loto, ona o a latou oa e tele, ma ua fiasili e pei o o latou uso, o sa Lamanā.",
                "44": "Ma mai i lenei taimi sa amata ona faanoanoa soo ona o agasala a le lalolagi.",
                "45": "Ma sa oo ina ua mavae atu le tolu selau o tausaga, sa matua amioleaga tele lava tagata uma o le nuu o Nifae ma sa Lamanā ua faapei lava le tasi o le isi.",
                "46": "Ma sa oo ina salalau atu le au faomea a Katianetona i luga o le laueleele uma; ma sa leai ni isi sa amiotonu vagana ai soo o Iesu. Ma sa latou teuina auro ma ario e matuā tele lava, ma sa latou fefaatauai i ituaiga o fefaatauaiga eseese uma.",
                "47": "Ma sa oo ina ua mavae atu tausaga e tolu selau ma le lima, (ma sa tumau pea tagata i le amioleaga) sa maliu Amosa; ma o lona uso, o Amorona, sa tausia talafaamaumau e suitulaga ia te ia.",
                "48": "Ma sa oo ina ua mavae atu tausaga e tolu selau ma le luasefulu, o Amorona, ina ua uunaia o ia e le Agaga Paia, sa ia natia mau talafaamaumau ia ua paia—ioe, talafaamaumau paia uma lava ia sa tuulima faasolo mai lea tupulaga i lea tupulaga, ia ua paia—seia oo mai lava i le tausaga e tolu selau ma le luasefulu mai le afio mai o Keriso.",
                "49": "Ma sa ia natia mau i latou mo le Alii, ina ia mafai ona toe oo mai i latou i le vaega o totoe o le aiga o Iakopo, e tusa ma valoaga ma folafolaga a le Alii. Ma o le faaiuga lea o le talafaamaumau a Amorona."
            }
        }
    },
    "morm": {
        "meta": {
            "slug": "morm",
            "name": "O Le Tusi a Mamona",
            "chapterWord": "Mataupu"
        },
        "chapters": {
            "1": {
                "1": "Ma o lenei, o a’u, o Mamona, ou te faia se talafaamaumau o mea sa ou vaaia ma faalogoina, ma faaigoa ai o le Tusi a Mamona.",
                "2": "Ma e tusa o le taimi na natia mau ai e Amorona talafaamaumau mo le Alii, na sau ai o ia ia te au, (pe tusa o le sefulu lea o o’u tausaga, ma sa amata ona ou malamalama lava e tusa ma ala o aoaoga o lo’u nuu) ma sa fai mai Amorona ia te au: Ua ou iloa o oe o se tama mafaufau lelei, ma e vave ona e matau;",
                "3": "O lea, a oo i le tusa ma le luasefulu ma le fa tausaga o lou matua, ou te manao ina ia e manatua mea na e matauina e uiga i lenei nuu; ma a e oo atu i le tausaga lena, ia e alu i le laueleele o Anetuma, i le maupu’epu’e ua ta’ua o Semi; ma o iina ua ou natia ai mo le Alii togitogiga paia uma e faatatau i lenei nuu.",
                "4": "Faauta foi, ia e ave ia te oe lava papatusi a Nifae, ma o le vaega e totoe ia e tuu pea i le mea o i ai; ma ia e togitogia i luga o papatusi a Nifae mea uma na e vaaia e faatatau i lenei nuu.",
                "5": "Ma o a’u, o Mamona, o sē na tupuga mai ia Nifae, (ma o le igoa o lo’u tamā o Mamona) sa ou manatuaina mea na poloaiina ai a’u e Amorona.",
                "6": "Ma sa oo ina ua sefulu ma le tasi o’u tausaga, sa ave au e lou tamā i le laueleele i saute, i le laueleele lava o Sara’emila.",
                "7": "Sa ufitia luga o le laueleele atoa i fale, ma o tagata sa toetoe lava a tutusa lo latou toatele, ma oneone o le sami.",
                "8": "Ma sa oo ina amata i le tausaga lenei se taua i le va o sa Nifaē, o e na aofia ai sa Nifaē ma sa Iakopō ma sa Iosefā ma sa Soramā; ma o lenei taua sa faia i le va o sa Nifaē, ma sa Lamanā ma sa Lemuelū ma sa Isamaelī.",
                "9": "O lenei, o sa Lamanā ma sa Lemuelū ma sa Isamaelī sa ta’ua o sa Lamanā, ma o vaega e lua o sa Nifaē ma sa Lamanā.",
                "10": "Ma sa oo ina amata le taua i totonu ia te i latou i tuaoi o Sara’emila, i tafatafa ane o vai o Saitonu.",
                "11": "Ma sa oo ina faapotopotoina faatasi e sa Nifaē se aofaiga tele o tagata, sa sili atu lava i le aofai o le tolusefulu afe. Ma sa oo ina latou faia i lenei lava tausaga ni taua e tele, lea na faatoilalo ai e sa Nifaē ia sa Lamanā ma latou fasiotia ai le toatele o i latou.",
                "12": "Ma sa oo ina lafoai e sa Lamanā la latou fuafuaga, ma sa faatuina le filemu i le laueleele; ma sa tumau i le filemu mo le va o le tusa ma le fa tausaga, sa oo ai ina leai se faamasaa toto.",
                "13": "Ae sa tumau pea le amioleaga i luga o le laueleele atoa, sa oo ina aveese e le Alii ona soo pele, ma taofia ai galuega o vavega ma faamalologa ona o le amioletonu o tagata.",
                "14": "Ma sa leai ni meaalofa mai le Alii, ma sa le afio ifo le Agaga Paia i luga o se tasi, ona o lo latou amioleaga ma le lē talitonu.",
                "15": "Ma o a’u, i le sefulu ma le lima o o’u tausaga ma le i ai foi ia te a’u lava o le mafaufau lelei, o lea na asiasi mai ai le Alii ia te au, ma ou tofo ma iloa ai le agalelei o Iesu.",
                "16": "Ma sa ou taumafai e tala’i atu i lenei nuu, peitai sa tapunia lo’u gutu, ma sa faasaina a’u ona ou tala’i atu ia te i latou; aua faauta, sa latou fouvale ma le loto i ai e faasaga i lo latou Atua; ma sa aveesea soo pele mai le laueleele, ona o lo latou amioletonu.",
                "17": "Peitai sa ou nofo ai pea i totonu o i latou, ae sa faasaina a’u ona ou tala’i atu ia te i latou, ona o le maaa o o latou loto; ma ona o le maaa o o latou loto sa fetuuina ai le laueleele ona o i latou.",
                "18": "Ma o nei faomea a Katianetona, o e sa i totonu o sa Lamanā, sa faatumulia ai le laueleele, sa oo ina amata e tagata sa nonofo ai ona nana a latou oa i le eleele; ma sa oo ina maseesee ia mea, ona sa fetuuina le laueleele e le Alii, sa oo ina le mafai ona latou umiaina, pe toe taofia i latou.",
                "19": "Ma sa oo ina sa i ai tagata iite, ma faataulaitu, ma fai mea faamaneta; ma le mana o le tiapolo sa galue i luga o le laueleele atoa, seia oo lava i le faataunuuina o upu uma a Apinati, ma Samuelu foi le sa Lamanā."
            },
            "2": {
                "1": "Ma sa oo i lena lava tausaga, sa toe amata ona i ai o se taua i le va o sa Nifaē ma sa Lamanā. Ma e ui ina sa ou talavou, sa ou tino ese; o lea na tofia ai a’u e le nuu o Nifae ia avea a’u ma o latou ta’ita’i, po o le ta’ita’i o a latou autau.",
                "2": "O lea sa oo ai i le sefulu ma le ono o o’u tausaga na ou alu atu ai e taimua i se autau a sa Nifaē, e faasagatau ia sa Lamanā; o lea ua mavae atu le tolu selau luasefulu ma le ono tausaga.",
                "3": "Ma sa oo i le tausaga e tolu selau luasefulu ma le fitu na o mai ai sa Lamanā i luga o i matou ma le malosi tele lava, sa oo ina latou faamatatauina au autau; o lea sa latou le mananao ai e tau, ma amata ona latou solomuli agai i laueleele i matu.",
                "4": "Ma sa oo ina matou tau atu i le aai o Anekala, ma sa matou pulea le aai, ma faia sauniuniga e puipuia ai i matou lava e faasaga ia sa Lamanā. Ma sa oo ina matou tu’ioloina le aai e tusa ma lo matou malosi; peitai e ui ia matou tu’iologa uma ae sa o mai lava sa Lamanā i o matou luga ma tutuli ese i matou mai le aai.",
                "5": "Ma sa latou tutuli ese foi i matou mai le laueleele o Tavita.",
                "6": "Ma sa matou savavali ma taunuu atu i le laueleele o Iosua, lea sa i ai i tuaoi i sisifo i tafatafa ane o le matafaga.",
                "7": "Ma sa oo ina matou faapotopoto o matou tagata i le vave sa mafai ona faia ai, ina ia mafai ona matou faapotopoto faatasi i latou o se tino e tasi.",
                "8": "Ae faauta, sa tumu le laueleele i faomea ma sa Lamanā; ma e ui i le faafanoga tele sa faamalumalu ifo i luga o lo’u nuu, sa latou le salamo i a latou mea leaga; o lea na lofia ai le laueleele atoa i le toto ma tagata oti, i le vaega a sa Nifaē ma le vaega foi a sa Lamanā; ma o se fouvalega lea e tasi sa faatumulia ai le laueleele atoa.",
                "9": "Ma o lenei, sa i ai se tupu o sa Lamanā, ma o lona igoa o Arona; ma sa ia faasagatau mai ia te i matou ma se autau e fasefulu ma le fa afe. Ma faauta, sa ou tetee atu ia te ia ma se autau e fasefulu ma le lua afe. Ma sa oo ina o a’u ma la’u autau ua faatoilaloina o ia ma sa oo ina sola ese o ia mai o’u luma. Ma faauta, sa faia nei mea uma, ma ua mavae atu le tolu selau ma le tolugafulu o tausaga.",
                "10": "Ma sa oo ina amata ona salamo sa Nifaē i lo latou amioletonu, ma amata ona oi e pei lava ona sa valoia e Samuelu le perofeta; aua faauta, sa le mafai e se tagata ona tausi i ana lava mea, ona o tagata gaoi, ma faomea, ma fasioti tagata, ma fai mea faamaneta, ma faataulaitu sa i ai i le laueleele.",
                "11": "Sa faapea ona amata ona i ai o le faanoanoa ma le tagiauē i le laueleele atoa ona o nei mea, ma sa sili atu lava ona faapitoa i le nuu o Nifae.",
                "12": "Ma sa oo ina o au, o Mamona, sa vaai i lo latou tagiauē ma lo latou faavauvau ma lo latou faanoanoa i luma o le Alii, sa amata ona olioli o lo’u loto i totonu ia te a’u, i lo’u iloa o le alofa mutimutivale ma le tali-tiga o le Alii, o lea na ou manatu ai o le a ia alofa mutimutivale mai ia te i latou, ina ia toe avea i latou ma ni tagata amiotonu.",
                "13": "Ae faauta, sa lē aoga lo’u nei olioli, ona o lo latou faanoanoa sa le tupu mai i le salamo, ona o le agalelei o le Atua; ae o se faanoanoa o tagata tausalaina, ona e le tuua pea i latou e le Alii i taimi uma ia latou fiafia i le agasala.",
                "14": "Ma sa latou le o mai ia Iesu ma le loto momomo ma le agaga salamo, ae sa latou fetu’u i le Atua, ma mananao ina ia feoti. Ae ui i lea o le a latou tau ma le pelu mo o latou ola.",
                "15": "Ma sa oo ina faapea ona toe oo mai lo’u faanoanoa ia te au, ma sa ou vaai ua mavae atu le aso o le alofa tunoa mai ia te i latou, faaletino ma faaleagaga; ona sa ou vaai i afe o i latou ua taia i lalo ona o le fouvale faaaliali e faasaga i lo latou Atua, ma ua faaputu e pei o otaota o manu i luga o le laueleele. Ma ua faapea ona mavae atu le tolu selau fasefulu ma le fa o tausaga.",
                "16": "Ma sa oo i le tausaga e tolu selau fasefulu ma le lima, sa amata ona sosola ese o sa Nifaē mai luma o sa Lamanā; ma sa tuliloaina i latou seia oo ina latou o mai i le laueleele o Iasona, faatoa mafai ai ona taofi i latou mai la latou solaaga.",
                "17": "Ma o lenei, o le aai o Iasona sa latalata ane i le laueleele lea sa teu ai e Amorona talafaamaumau mo le Alii, ina ia le faaleagaina. Ma faauta sa ou alu atu e tusa ma le upu a Amorona, ma ave papatusi a Nifae, ma ou faia se talafaamaumau e tusa ma upu a Amorona.",
                "18": "Ma o luga o papatusi a Nifae na ou faia ai se tala atoa o le amioleaga ma mea inosia uma; ae o luga o papatusi nei sa ou le faia ai se tala atoa o lo latou amioleaga ma mea inosia, aua faauta, sa i luma o o’u mata talu mai le taimi na mafai ai ona ou vaai i ala o le tagata, se vaaiga faaauau pea o le amioleaga ma mea inosia.",
                "19": "Ma auoi, ita e, ona o lo latou amioleaga; ona ua tumu lo’u loto i le faanoanoa, i o’u aso uma, ona o lo latou amioleaga; ae ui i lea, ua ou iloa o le a siitia a’e a’u i luga i le aso gataaga.",
                "20": "Ma sa oo ina toe sailia ma tulia tagata o Nifae i le tausaga lenei. Ma sa oo ina tutulia i matou seia oo ina matou oo mai i le laueleele i matu sa ta’ua o Semu.",
                "21": "Ma sa oo ina matou tu’iolo aai o Semu, ma sa matou faapotopotoina o matou tagata i le tele sa mafai ona faia ai, ina atonu e mafai ai ona matou faasaoina i latou mai le faaumatiaina.",
                "22": "Ma sa oo i le tausaga e tolu selau fasefulu ma le ono, sa amata ona latou toe osofa’ia i matou.",
                "23": "Ma sa oo ina ou tautala atu i o’u tagata, ma uunai atu ia te i latou ma le malosi tele, ia latou tutulai atu ma le totoa i luma o sa Lamanā ma tau mo a latou avā, ma a latou fanau, ma o latou fale, ma o latou aiga.",
                "24": "Ma sa faaosoina i latou i le malosi lava i a’u upu, sa oo ina latou le sosola mai luma o sa Lamanā, ae sa tutulai atu ma le totoa e faasaga ia te i latou.",
                "25": "Ma sa oo ina matou tau ma se autau e tolusefulu afe e faasaga i se autau e limasefulu afe. Ma sa oo ina matou tutulai atu i o latou luma ma le mausali tele ma sa oo ina latou sosola ese mai o matou luma.",
                "26": "Ma sa oo ina ua latou sosola, sa matou tuliloa i latou faatasi ma a matou autau, ma matou toe fetaiai ma i latou, ma faatoilalo i latou; ae ui i lea sa le faatasi le malosi o le Alii ma i matou; ioe, sa tuua i matou ia i matou lava, sa lei mafuta le Agaga o le Alii ia te i matou; o lea na matou vaivai ai e pei o o matou uso.",
                "27": "Ma sa faanoanoa lo’u loto ona o lenei malaia tele o lo’u nuu, ona o lo latou amioleaga ma a latou mea inosia. Ae faauta, sa matou o atu e faasaga ia sa Lamanā ma le au faomea a Katianetona, seia oo ina matou toe maua laueleele o o matou tofi.",
                "28": "Ma ua mavae atu le tausaga e tolu selau fasefulu ma le iva. Ma i le tausaga e tolu selau ma le limasefulu, na matou osia ai se feagaiga ma sa Lamanā ma le aufaomea a Katianetona, lea na matou vaevaeina ai laueleele o o matou tofi.",
                "29": "Ma sa tuu mai e sa Lamanā ia te i matou le laueleele i matu, ioe, e oo atu lava i le ala lauitiiti lea e tau atu i le laueleele i saute. Ma sa matou tuu atu ia sa Lamanā le laueleele atoa i saute."
            },
            "3": {
                "1": "Ma sa oo ina le toe o mai sa Lamanā e tau seia mavae le isi sefulu o tausaga. Ma faauta, sa ou galueaina o’u tagata, o sa Nifaē, i le sauniuniga o o latou laueleele ma a latou auupega mo le taimi o taua.",
                "2": "Ma sa oo ina fetalai mai le Alii ia te au: Alaga atu i lenei nuu—Ia outou salamo, ma o mai ia te au, ma papatiso, ma toe atiae la’u ekalesia, ona faasaoina lea o outou.",
                "3": "Ma sa ou alaga i lenei nuu, ae sa lē aoga; ma sa latou le iloa o le Alii na faasaoina i latou, ma tuu mai ia te i latou se avanoa e salamo ai. Ma faauta sa latou faamaaa o latou loto e faasaga i le Alii lo latou Atua.",
                "4": "Ma sa oo ina ua mavae atu lenei sefulu tausaga, ma ua atoa ai le tolu selau ma le onosefulu o tausaga talu le afio mai o Keriso, sa auina mai e le tupu o sa Lamanā se tusi ia te au, lea sa faailoa mai ai ia te au o loo latou sauniuni e toe o mai e faasaga tau mai ia te i matou.",
                "5": "Ma sa oo ina ou faatonu atu i lo’u nuu ia latou potopoto faatasi i latou lava i le laueleele o Tuufua, i se aai sa i tuaoi, tafatafa ane o le ala lauitiiti lea sa tau atu i le laueleele i saute.",
                "6": "Ma o iina na matou faamautu i ai a matou autau, ina ia mafai ona matou taofia o autau a sa Lamanā, ina ia le mafai ona latou maua o se tasi o o matou laueleele; o lea na matou ati ai olo faatasi ma a matou au uma e tetee atu ia te i latou.",
                "7": "Ma sa oo i le tausaga e tolu selau onosefulu ma le tasi, sa oo ina o ifo sa Lamanā i le aai o Tuufua e faasagatau mai ia te i matou; ma sa oo ina matou faatoilaloina i latou i le tausaga lena, sa oo ai ina latou toe foi atu i o latou lava laueleele.",
                "8": "Ma i le tausaga e tolu selau onosefulu ma le lua, sa latou toe o ifo ai i lalo e tau. Ma sa matou toe faatoilaloina foi i latou, ma fasiotia se aofaiga tele o i latou, ma sa lafo o latou tagata oti i le sami.",
                "9": "Ma o lenei, ona o lenei mea sili na faia e lo’u nuu, o sa Nifaē, sa amata ona latou mitamitavale i lo latou lava malosi, ma amata ona latou tauto i luma o le lagi o le a latou tauia le toto o o latou uso o e na fasiotia e o latou fili.",
                "10": "Ma sa latou tauto i le lagi, ma i le nofoalii foi o le Atua, o le a latou o a’e e tau faasaga i o latou fili, ma vavae ese i latou mai luga o le laueleele.",
                "11": "Ma o a’u, o Mamona, sa ou matua musu lava mai i lena taimi e oo mai i luma e avea ma taitaiau ma se ta’ita’i o lenei nuu, ona o lo latou amioleaga ma a latou mea inosia.",
                "12": "Faauta, e ui i lo latou amioleaga, sa ou taitaiina i latou, sa ou taitaia i latou i le tele o taimi i le taua, ma sa ou alofa ia te i latou, e tusa ma le alofa o le Atua sa ia te au, ma lo’u loto atoa; ma sa tuuina atu lo’u agaga i le tatalo i le Atua i le aso atoa mo i latou; ae ui i lea, sa faia e aunoa ma se faatuatua, ona o le maaa o o latou loto.",
                "13": "Ma e faatolu ona ou laveaiina i latou mai lima o o latou fili, ma ua latou le salamo lava mai ia latou agasala.",
                "14": "Ma ina ua latou tauto i mea uma na faasaina ai i latou e lo tatou Alii ma le Faaola o Iesu Keriso, o le a latou o a’e i o latou fili e tau, ma latou taui le toto o o latou uso, faauta, sa oo mai le siufofoga o le Alii ia te au, ua fetalai mai:",
                "15": "O le tauimasui e a a’u ia, ma o le a ou toe totogi atu; ma ona ua le salamo lenei nuu ina ua uma ona ou laveaiina i latou, faauta, o le a vavae ese i latou mai le lalolagi.",
                "16": "Ma sa oo ina ou matua musu lava ou te alu ae e faasaga i o’u fili; ma sa ou faia lava e pei ona poloaiina ai a’u e le Alii; ma sa ou tulai o se molimau e musu e faaali atu i le lalolagi mea sa ou vaai ma faalogo i ai, e tusa ma faaaliga a le Agaga ia na molimau mai e uiga i mea o le a oo mai.",
                "17": "O lea ou te tusi atu ai ia te outou, o Nuuese, ma ia te outou foi, le aiga o Isaraelu, pe a amataina le galuega, o le a lata ona sauniunia o outou e toe foi atu i le laueleele o lo outou tofi;",
                "18": "Ioe, faauta, ou te tusi atu i tuluiga uma o le fogaelele; ioe, ia te outou ituaiga e sefululua o Isaraelu, o e o le a faamasinoina e tusa ma a outou galuega e le toasefululua o e na filifilia e Iesu e avea mo ona soo i le laueleele o Ierusalema.",
                "19": "Ma ou te tusi atu foi i le vaega o totoe o lenei nuu, o e o le a faamasinoina foi e le toasefululua o e na filifilia e Iesu i lenei laueleele; ma o le a faamasinoina i latou e le isi toasefululua o e na filifilia e Iesu i le laueleele o Ierusalema.",
                "20": "Ma o nei mea na faaali mai e le Agaga ia te au; o lea ou te tusi atu ai ia te outou uma. Ma o le pogai lenei ua ou tusi atu ai ia te outou, ina ia outou iloa o le a outou tutulai uma i luma o le nofoa-faamasino o Keriso, ioe, o tagata uma taitoatasi o e ua i ai i le aiga tagata atoa o Atamu; ma o le a outou tutulai e faamasinoina i a outou galuega, pe ua lelei pe ua leaga;",
                "21": "Ma ina ia outou talitonu foi i le talalelei a Iesu Keriso, lea o le a outou maua i totonu ia te outou; ma ina ia maua foi e tagata Iutaia, le nuu o le feagaiga a le Alii, isi molimau e ese mai ia te ia o le na latou vaai ma faalogo i ai, o Iesu, o le na latou fasiotia, o le Keriso lava lea ma le Atua lava lea.",
                "22": "Ma ou te moomoo maumau pe a na mafai ona ou faatauanauina outou uma tuluiga o le lalolagi ia outou salamo ma sauni e tutulai i luma o le nofoa-faamasino o Keriso."
            },
            "4": {
                "1": "Ma o lenei, sa oo i le tausaga e tolu selau onosefulu ma le tolu, na o ae ai sa Nifaē ma a latou autau e faasaga tau ia sa Lamanā, i fafo mai le laueleele o Tuufua.",
                "2": "Ma sa oo ina toe solomuli autau a sa Nifaē i le laueleele o Tuufua. Ma a’o latou vaivai, sa o mai se autau fou a sa Lamanā i luga o i latou; ma sa latou faia se taua tugā, sa oo ina maua e sa Lamanā le aai o Tuufua, ma sa fasiotia le toatele o sa Nifaē, ma ave faapagota le toatele.",
                "3": "Ma o e na totoe na sosola ma ua aufaatasi ma tagata o le aai o Teanekuma. O lenei o le aai o Teanekuma sa faalava i tuaoi i tafatafa o le matafaga, ma sa latalata foi i le aai o Tuufua.",
                "4": "Ma sa amata ona taiaina o i latou, ona ua o a’e fua o autau a sa Nifaē ia sa Lamanā; aua a na leai lena mea, semanu e leai se mana o sa Lamana i luga o i latou.",
                "5": "Ae, faauta, e maua e faamasinoga a le Atua e e amioleaga; ma o e amioleaga e faasalaina e e amioleaga; ona o e e amioleaga latou te faaosoina loto o le fanauga a tagata i le faamasaa toto.",
                "6": "Ma sa oo ina faia e sa Lamanā sauniuniga e osofai le aai o Teanekuma.",
                "7": "Ma sa oo i le tausaga e tolu selau onosefulu ma le fa na o mai ai sa Lamanā e osofai le aai o Teanekuma, ina ia mafai foi ona fai mo i latou le aai o Teanekuma.",
                "8": "Ma sa oo ina teena ma toe tulia i tua i latou e sa Nifaē. Ma ina ua vaai sa Nifaē ua latou tutulia sa Lamanā, sa latou toe mitamita i lo latou lava malosi; ma sa latou o atu i lo latou lava malosi, ma toe ave le aai o Tuufua.",
                "9": "Ma o lenei o nei mea uma sa faia, ma sa tele afe na fasiotia ai i itu uma e lua, o sa Nifaē ma sa Lamanā.",
                "10": "Ma sa oo ina mavae atu le tausaga e tolu selau onosefulu ma le ono, ma sa toe o mai foi sa Lamanā i luga o sa Nifaē e tau; ma sa le salamo lava sa Nifaē i le leaga na latou faia, ae faaauau pea i lo latou amioleaga e le aunoa.",
                "11": "Ma e le mafai e le laulaufaiva ona faamatalaina, pe mafai foi e le tagata ona tusi se faamatalaga atoatoa o le vaaiga matautia o le toto ma tagata fasiotia sa i ai i totonu o tagata, o sa Nifaē ma sa Lamanā; ma sa faamaaa loto uma, sa oo ina latou fiafia i le faamasaaina o le toto e le aunoa.",
                "12": "Ma sa leai se amioleaga tele faapea sa i ai i totonu o le fanau uma a Liae, po o totonu o le aiga uma o Isaraelu, e tusa ai ma fetalaiga a le Alii, e pei ona i ai i totonu o lenei nuu.",
                "13": "Ma sa oo ina maua e sa Lamanā le aai o Tuufua, ma o le pogai ona sa sili atu le tele o lo latou aofai nai lo le aofai o sa Nifaē.",
                "14": "Ma sa latou savavali atu foi i luma e faasaga i le aai o Teanekuma, ma latou tutuli ese tagata mai ia te ia, ma latou ave faapagota le toatele, o fafine ma tamaiti, ma latou tuu atu i latou o ni taulaga i o latou atua tupua.",
                "15": "Ma sa oo i le tausaga e tolu selau onosefulu ma le fitu, ua feita sa Nifaē ona ua osi e sa Lamanā taulaga i o latou fafine ma o latou tamaiti, sa oo ina latou o atu e faasaga ia sa Lamanā ma le ita tele, sa oo ina latou toe faatoilaloina sa Lamanā, ma ua tuli esea i latou mai i o latou laueleele.",
                "16": "Ma sa le toe o mai sa Lamanā e faasaga mai ia sa Nifaē seia oo i le tausaga e tolu selau fitusefulu ma le lima.",
                "17": "Ma i le tausaga lenei, sa latou o mai i lalo e faasaga mai ia sa Nifaē ma lo latou malosi uma; ma sa le faitaulia i latou ona o le toatele naua o lo latou aofai.",
                "18": "Ma sa amata mai i lenei taimi e agai i luma ona le toe maua e sa Nifaē se mana i luga o sa Lamanā, ae sa amata ona tafi ese o i latou e i latou e pei o le sau i luma o le la.",
                "19": "Ma sa oo ina o ifo sa Lamanā e faasagatau i le aai o Tuufua; ma sa i ai se taua tugā tele na tauina i le laueleele o Tuufua, lea na latou faatoilalo ai sa Nifaē.",
                "20": "Ma sa latou toe sosola mai i o latou luma, ma latou o mai ai i le aai o Poasa; ma o iina na latou tu tetee atu ai ia sa Lamanā ma le totoa tele, sa oo ina le faatoilaloina i latou e sa Lamanā seia oo ina latou toe o mai i le taimi lona lua.",
                "21": "Ma ina ua latou toe o mai i le taimi lona lua, sa tutulia ma fasia sa Nifaē i se fasiga tele lava; sa toe ositaulagaina o latou fafine ma o latou tamaiti i tupua.",
                "22": "Ma sa oo ina toe sosola ese sa Nifaē mai i o latou luma, ma ave faatasi ma i latou tagata uma, sa i faoa aai ma nuu.",
                "23": "Ma o lenei, o a’u, o Mamona, ina ua ou vaai o le a faatoilalo e sa Lamanā le laueleele, o lea na ou alu atu ai i le mauga o Semi, ma ou ave talafaamaumau uma ia na natia e Amorona mo le Alii."
            },
            "5": {
                "1": "Ma sa oo ina ou alu atu i totonu o tagata sa Nifaē, ma sa ou salamo i le tautoga na ou faia ou te le toe fesoasoani ia te i latou; ma sa latou toe tuu mai ia te au le pulega o a latou autau, ona sa latou vaai mai ia te au e peiseai e mafai ona ou laveaiina i latou mai i o latou puapuaga.",
                "2": "Ae faauta, sa aunoa au ma se faamoemoe, aua sa ou iloa faamasinoga ia a le Alii o le a oo mai i luga ia te i latou; ona sa latou le salamo ia latou amioletonu, ae sa latou tau mo o latou ola e aunoa ma le valaau atu i le Atua lena o le na faia i latou.",
                "3": "Ma sa oo ina o mai sa Lamanā e faasaga mai ia te i matou ina ua matou sosola atu i le aai o Ioritana; ae faauta, sa tutulia i latou i tua sa latou le avea ai le aai i le taimi lena.",
                "4": "Ma sa oo ina latou toe o mai e faasaga mai ia te i matou, ma sa matou pulea le aai. Ma sa i ai foi isi aai sa pulea e sa Nifaē, o pa malu puipuia ia na puipuia mai ai i latou, sa le mafai ai ona latou o atu i le laufanua lea sa i o matou luma, e faaumatia tagata o lo matou laueleele.",
                "5": "Ae sa oo ina o soo se laueleele na matou ui atu ai, ma sa lei faapotopotoina faatasi o latou tagata, sa faaumatia e sa Lamanā, ma o o latou faoa aai, ma nuu, ma aai sa susunuina i le afi; ma sa faapea ona mavae atu o le tolu selau fitusefulu ma le iva o tausaga.",
                "6": "Ma sa oo i le tausaga e tolu selau ma le valusefulu, sa toe o mai ai sa Lamanā e faasagatau mai ia te i matou, ma sa matou tetee atu i te i latou ma le lotoa; peitai sa lē aoga uma lava, ona sa matuā toatele lava lo latou aofai sa oo ina latou soli i lalo o o latou vae ia tagata sa Nifaē.",
                "7": "Ma sa oo ina matou toe sosola, ma o i latou o e na televavave atu la latou solaaga nai lo sa Lamanā sa sosola ese, ae o i latou o e sa le televavave atu la latou solaaga nai lo sa Lamanā sa ave ifo i lalo ma faaumatiaina.",
                "8": "Ma o lenei faauta, o a’u, o Mamona, ou te le manao e atuatuvale agaga o tagata i le lafoaiina atu i o latou luma o se vaaiga matautia o le totomasaa ma le soifua maumau e pei ona folasia i luma o o’u mata; ae o a’u, i lo’u iloa o nei mea e ao lava ona faaalia, ma o mea uma ua natia o le a faaalia lava i luga o tumutumu o fale—",
                "9": "Ma e ao foi ona oo atu se malamalama e uiga i nei mea i le vaega o totoe o nei tagata, ma i Nuuese foi, o e na fetalai mai le Alii o le a faataapeapeina lenei nuu, ma o le a faitauina nei tagata o ni meanoa i totonu o i latou—o lea ou te tusia ai se otootoga laitiiti, ma ou le sopo e tuuina atu se tala atoa o mea na ou vaaia, ona o le poloaiga lea na ou mauaina, ma ina ia le oo foi ia te outou le faanoanoa tele ona o le amioleaga o lenei nuu.",
                "10": "Ma o lenei faauta, o le mea lenei ou te tautala atu ai ia latou fanau, ma Nuuese foi o e o le a i ai le tausiga o le aiga o Isaraelu, o e e malamalama ma iloa le mea e sau ai o latou faamanuiaga.",
                "11": "Aua ua ou iloa o tagata faapena o le a faanoanoa i le malaia o le aiga o Isaraelu; ioe, o le a latou faanoanoa mo le faaumatiaga o lenei nuu; o le a latou faanoanoa ona sa le salamo lenei nuu semanu po ua mafai ai ona fusia i latou i aao o Iesu.",
                "12": "O lenei ua tusia nei mea i le vaega o totoe o le aiga o Iakopo; ma ua tusia nei mea i lenei ala, ona ua silafia e le Atua o le amioleaga o le a le aumaia i latou ia te i latou; ae ia natia mau i latou mo le Alii ina ia oo mai i latou i lona lava taimi e tatau ai.",
                "13": "Ma o le poloaiga lenei na ou mauaina; faauta foi, o le a oo mai ia mea e tusa ma le poloaiga a le Alii, pe a silafia e ia i lona poto, ua tatau ai.",
                "14": "Faauta foi, o le a oo atu nei mea i e e le talitonu o tagata Iutaia; ma o le faamoemoe lenei o le a latou o atu ai—ina ia mafai ona faatauanauina ai i latou o Iesu o le Keriso, o le Alo o le Atua soifua; ina ia mafai ona faataunuuina e le Tamā, e ala i lana Pele sili, lana fuafuaga sili ma faavavau, i le toefuataiina o tagata Iutaia, po o le aiga uma o Isaraelu, i le laueleele o lo latou tofi, lea na tuuina mai ia te i latou e le Alii lo latou Atua, mo le faataunuuina o lana feagaiga.",
                "15": "Ma ia mafai ai foi e fanau o lenei nuu ona talitonu atoatoa i lana talalelei, lea o le a oo atu ia te i latou mai Nuuese; ona o le a faataapeapeina lenei nuu, ma o le a avea ma ni tagata uliuli, eleelea, ma inosia, e sili atu i le faamatalaga o mea sa i ai i totonu o i matou, ioe, e oo lava i mea sa i ai i totonu o sa Lamanā; ma o le pogai o lenei mea ona o lo latou le talitonu ma le ifo i tupua.",
                "16": "Aua faauta, ua le toe finau le Agaga o le Alii i o latou tamā; ma ua latou aunoa ma Keriso ma le Atua i le lalolagi; ma ua fetulinai solo i latou e pei o aputi o saito i luma o le matagi.",
                "17": "Sa avea i latou muamua o ni tagata moomia, ma sa latou avea Keriso mo o latou leoleo mamoe; ioe, sa taitaiina lava i latou e le Atua le Tamā.",
                "18": "Ae i le taimi nei, faauta, ua ta’ita’i solo i latou e Satani, e pei o aputi o saito ua lelea i luma o le matagi, pe pei o se vaa ua felafoa’iina solo i luga o peau, ua aunoa ma se la po o se taula, pe ua aunoa foi ma se mea e mafai ona uli ai o ia; ma e pei lava ona i ai o ia, ua faapea lava i latou.",
                "19": "Faauta foi, ua taofia e le Alii o latou faamanuiaga, ia semanu latou te maua i le laueleele, mo Nuuese o e o le a mauaina le laueleele.",
                "20": "Ae faauta, o le a oo ina tutulia ma faataapeapeina i latou e Nuuese; ma pe a uma ona tutulia ma faataapeapeina i latou e Nuuese, faauta, ona manatua ai lea e le Alii le feagaiga lea na ia faia ma Aperaamo ma le aiga uma o Isaraelu.",
                "21": "Ma o le a manatua foi e le Alii tatalo a e amiotonu, ia sa tuuina atu ia te ia mo i latou.",
                "22": "Ma o lea, Outou Nuuese e, e mafai faapefea ona outou tutulai atu i luma o le mana o le Atua, vagana ai ua outou salamo ma liliu ese mai i o outou ala leaga?",
                "23": "Tou te le iloa ea ua outou i ai i aao o le Atua? Tou te le iloa ea ua ia te ia le mana uma, ma o lana poloai silisili e taataai faatasi ai le lalolagi e pei o se tusitaai?",
                "24": "O lea, ia outou salamo, ma faamaualalo outou lava i ona luma, nei afio mai o ia i le faamasinotonu e faasaga ia te outou—nei o atu i totonu ia te outou se vaega o totoe o le fanau a Iakopo e pei o se leona, ma saeia ninii outou, ma e leai se e laveaiina."
            },
            "6": {
                "1": "Ma o lenei ou te faaiu la’u talafaamaumau e faatatau i le faaumatiaga o o’u tagata, o sa Nifaē. Ma sa oo ina matou savavali atu i luma o sa Lamanā.",
                "2": "Ma o a’u, o Mamona, sa ou tusi atu se tusi i le tupu o sa Lamanā, ma ou manao mai ia te ia, ia ona tuu mai i matou ia matou faapotopoto faatasi o matou tagata i le laueleele o Kumora, i tafatafa o se maupu’epu’e ua ta’ua o Kumora, ma o iina o le a matou tau ai ma i latou.",
                "3": "Ma sa oo ina tuu mai e le tupu o sa Lamanā ia te au le mea na ou manao ai.",
                "4": "Ma sa oo ina matou savavali atu i le laueleele o Kumora, ma sa matou faatutu o matou faleie faataamilo i le mauga o Kumora; ma o se laueleele sa tele ai vai, o vaitafe, ma vaipuna; ma o iinei na matou faamoemoe o le a matou maua ai se lelei sili atu i luga o sa Lamanā.",
                "5": "Ma e mavae atu le toluselau valusefulu ma le fa o tausaga ua matou faapotopotoina faatasi o matou tagata uma na totoe i le laueleele o Kumora.",
                "6": "Ma sa oo ina ua uma ona matou faapotopoto faatasi o matou tagata uma i le laueleele o Kumora, faauta, o a’u, o Mamona, sa amata ona ou toeaina; ma i lo’u iloa o le tauiviga faaiu lea a lo’u nuu, ma ina ua poloaiina a’u e le Alii ia ou le tuuina talafaamaumau ia na tuulima faasolo mai e o matou tamā, ina ia pa’u’ū atu i lima o sa Lamanā, (ona e faaumatia ai i latou e sa Lamanā) o lea na ou faia ai lenei talafaamaumau mai papatusi a Nifae, ma natia mau i le maupu’epu’e o Kumora ia talafaamaumau uma na tuuina mai ia te au e le aao o le Alii, vagana ai nai papatusi itiiti nei na ou tuuina atu i lo’u atalii o Moronae.",
                "7": "Ma sa oo ina iloa atu nei e o’u tagata, ma a latou avā ma a latou fanau, autau a sa Lamanā ua savavali agai mai ia te i latou; ma ua latou faatalitalia i latou, faatasi ma lena mata’u tele i le oti e faatumulia ai loto o i latou uma o e e amioleaga.",
                "8": "Ma sa oo ina latou o mai e faasagatau mai ia te i matou, ma sa faatumulia tagata taitoatasi i le mata’u ona o le toatele naua o lo latou aofai.",
                "9": "Ma sa oo ina latou pa’u’ū ifo i luga o lo’u nuu ma le pelu, ma le aufana, ma le ufanafana, ma le matau, ma auupega uiga eseese uma o taua.",
                "10": "Ma sa oo ina taia ifo o’u tagata, ioe, e oo i la’u sefulu afe lava o e sa faatasi ma a’u, ma sa ou pa’ū ma faamanualia i totonu o i latou; ma sa latou ui ane i o’u tafatafa ma sa latou le faaumaina lava lo’u ola.",
                "11": "Ma ina ua uma ona latou ala atu ma taia i lalo o’u tagata uma vagana ai le luasefulu ma le fa o i matou, (na aofia ai i totonu lo’u atalii o Moronae) ma ua faaolatia mai i matou i e na oti o lo matou nuu, sa matou vaaia i le aso na sosoo ai, mai luga o le maupu’epu’e o Kumora, ina ua toe foi atu sa Lamanā i o latou togalauapi, le sefulu afe o o’u tagata o e na taia i lalo, o e na ou ta’ita’ia i luma.",
                "12": "Ma sa matou vaaia foi le sefulu afe o o’u tagata o e sa ta’ita’ia e lo’u atalii o Moronae.",
                "13": "Faauta foi, sa pa’u’ū foi le sefulu afe a Kitakitona, ma ia foi i totonu o i latou.",
                "14": "Ma sa pa’ū foi Lama ma faatasi ma lana sefulu afe; ma sa pa’ū foi Kilikala faatasi ma lana sefulu afe; ma sa pa’ū foi Lima ma lana sefulu afe; ma sa pa’ū foi Ioneama ma lana sefulu afe; ma sa pa’u’ū foi Kamenaea, ma Moronaea, ma Anetionuma, ma Sepeloma, ma Semu, ma Iosa faatasi ma a latou ta’i sefulu afe.",
                "15": "Ma sa oo ina sa i ai foi le isi toasefulu faaopoopo o e na fasiotia foi i le pelu, faatasi ma a latou ta’i sefulu afe; ioe, o o’u tagata uma lava, vagana ai i latou ia e luasefulu ma le fa o e na faatasi ma a’u, ma ni isi foi e toaitiiti o e na sosola atu i laueleele i saute, ma se toaitiiti o e na sosola atu ma ua aufaatasi ma sa Lamanā, ua pa’u’ū; ma ua taatitia o latou tino, ma ivi, ma toto i luga o le fogaeleele, ua lafoai e lima o e na fasiotia i latou ia pala ai i luga o le laueleele, ma ia nuti ma toe foi atu i lo latou tinā o le eleele.",
                "16": "Ma sa saeia lo’u agaga i le mafatia, ona o e o lo’u nuu ua fasia, ma sa ou tagi:",
                "17": "E, outou tagata lalelei e, pe na mafai faapefea ea ona outou o ese mai ala o le Alii! E, outou tagata lalelei e, pe na mafai faapefea ea ona outou teena Iesu lena, o le na tulai mai ma aao faaloaloa mai e talia outou!",
                "18": "Faauta, a na outou le faia lenei mea, po ua outou le pa’u’ū. Ae faauta, ua outou pa’u’ū, ma ua ou faanoanoa i le toesea o outou.",
                "19": "E, outou atalii ma afafine lalelei e, outou tamā ma tinā, outou tane ma avā, outou tagata lalelei e, ua mafai faapefea ea ona outou pa’u’ū!",
                "20": "Ae faauta, ua mavae atu outou, ma e le mafai e lo’u fanoanoa ona toe faafoisia mai outou.",
                "21": "Ma e vave ona oo mai o le aso e faaoofuina ai o outou tino faaletino i le tino ola pea, ma o nei tino ua i ai nei i le pala e le pine ae avea ma tino lē pala; ma ona tatau ai lea ona outou tutulai i luma o le nofoa-faamasino o Keriso, e faamasinoina e tusa ma a outou galuega; afai e faapea ua outou amiotonu, ona faamanuiaina lea o outou faatasi ma o outou tamā o e na muamua atu ia te outou.",
                "22": "E, pe a na outou salamo ae lei oo mai lenei faafanoga tele ia te outou. Ae faauta, ua outou o atu, ma ua silafia e le Tamā, ioe, le Tamā Faavavau o le lagi, lo outou tulaga; ma e faia e ia ia te outou e tusa ma lona faamasinotonu ma lona alofa mutimutivale."
            },
            "7": {
                "1": "Ma o lenei, faauta, ou te fia tautala atu lava i le vaega o totoe o lenei nuu o e ua faasaoina, pe afai e faapea e tuu atu e le Atua ia te i latou a’u upu, ina ia mafai ona latou iloa mea e uiga i o latou tamā; ioe, ou te tautala atu ia te outou, outou le vaega o totoe o le aiga o Isaraelu; ma o upu nei ou te tautala atu ai:",
                "2": "Ia outou iloa o outou o le aiga o Isaraelu.",
                "3": "Ia outou iloa e ao ina outou salamo, a leai e le mafai ona faaolaina outou.",
                "4": "Ia outou iloa e ao ina outou tuu i lalo a outou auupega o taua, ma ia le toe fiafia i le faamasaaina o le toto, ma ia le toe avea i latou, vagana ua poloaiina ai outou e le Atua.",
                "5": "Ia outou iloa e ao ina outou malamalama e uiga i o outou tamā, ma salamo ia outou agasala uma ma amioletonu, ma talitonu ia Iesu Keriso, o ia o le Alo o le Atua, ma sa fasiotia o ia e tagata Iutaia, ma ua toetu mai o ia e ala i le mana o le Tama, o lea ua maua ai e ia le manumalo i le tuugamau; ma ua faaumatia ai foi ia te ia le tui o le oti.",
                "6": "Ma ua faataunuuina e ia le toetutu mai o e ua oti, o lea o le a faatuina a’e ai le tagata e tulai i luma o lona nofoa-faamasino.",
                "7": "Ma ua faataunuuina e ia le togiolaina o le lalolagi, lea o le a tuu atu ai ia te ia o le e maua e le ta’usalaina i ona luma i le aso faamasino, e mau i luma o le Atua i lona malo, e pese viiga le motusia faatasi ma aufaipese i luga, i le Tamā, ma i le Alo, ma i le Agaga Paia, o e o ni Atua ua tasi, i se tulaga o le fiafia lea ua leai se iuga.",
                "8": "O lea salamo, ma ia papatiso i le suafa o Iesu, ma opogi le talalelei a Keriso, lea o le a tuu atu i o outou luma, e le gata i lenei talafaamaumau, ae i le talafaamaumau foi lea o le a oo atu i Nuuese mai tagata Iutaia, o se talafaamaumau lea o le a sau mai Nuuese ia te outou.",
                "9": "Aua faauta, ua tusia lenei talafaamaumau mo le faamoemoe ia outou talitonu i lena; ma afai tou te talitonu i lena, o le a outou talitonu foi i lenei; ma afai tou te talitonu i lenei o le a outou iloa e uiga i o outou tamā, ma galuega ofoofogia foi ia na faia i le mana o le Atua i totonu o i latou.",
                "10": "Ma o le a outou iloa foi o outou o se vaega o totoe o le fanau a Iakopo; o lea ua faitauina ai outou i totonu o tagata o le feagaiga muamua; ma afai e faapea o le a outou talitonu ia Keriso, ma papatisoina, muamua i le vai, ona sosoo ai lea ma le afi ma le Agaga Paia, e mulimuli i le faataitaiga a lo tatou Faaola, e tusa ma mea ua ia poloaiina ai i tatou, o le a lelei lea ia te outou i le aso o le faamasinoga. Amene."
            },
            "8": {
                "1": "Faauta, o a’u, o Moronae, ou te faaiuina le talafaamaumau a lo’u tamā, o Mamona. Faauta, ua ia te au ni nai mea itiiti e tusia, o mea ia na poloaiina ai a’u e lo’u tamā.",
                "2": "Ma o lenei sa oo ina ua mavae le taua tele ma le matautia i Kumora, faauta, o sa Nifaē o e na sosola atu i le laueleele i saute sa sailia e sa Lamanā seia oo ina faaumatiaina i latou uma.",
                "3": "Ma sa latou fasiotia foi lo’u tamā, ma ua totoe ai na’o a’u lava e tusi le tala faanoanoa o le faaumatiaga o o’u tagata. Ae faauta, ua mavae atu i latou, ma ou te faataunuuina le poloaiga a lo’u tamā. Ma pe latou te fasiotia a’u, ou te le iloa.",
                "4": "O lea o le a ou tusia ma natia ai talafaamaumau i le eleele; ma po o fea ou te alu i ai ua le afaina.",
                "5": "Faauta, na faia e lo’u tamā lenei talafaamaumau, ma ua ia tusia le faamoemoe na faia ai. Faauta foi, ou te tusia foi pe a na ou maua se avanoa i luga o papatusi, ae ua ou le mauaina; ma ua le ia te au foi se oa, ona ua na’o a’u lava. Ua fasiotia lo’u tamā i le taua, ma tagata uma o lo’u aiga, ma ua leai ni a’u uo po o se mea ou te alu i ai; ma pe o le a le umi e tuu ai a’u e le Alii ou te ola ai, ou te le iloa.",
                "6": "Faauta, ua mavae atu tausaga e fa selau talu le afio mai o lo matou Alii ma le Faaola.",
                "7": "Faauta foi, ua saili e sa Lamanā ou tagata, o sa Nifaē, i lalo mai lea aai i lea aai ma mai lea nofoaga i lea nofoaga, seia oo lava ina latou le toe i ai; ma sa matua tele lava lo latou pa’ū; ioe, ua matua tele lava ma ofoofogia le faaumatiaga o ou tagata, o sa Nifaē.",
                "8": "Faauta foi, o le aao lava o le Alii na faia ai. Ma faauta foi, ua tau sa Lamanā o le tasi ma le isi; ma ua avea luga o lenei laueleele atoa ma taamilosaga faia pea lava pea e tasi o le fasioti tagata ma le faamasaa toto; ma ua leai se tasi na te iloa le iuga o le taua.",
                "9": "Ma o lenei, faauta, ou te le toe fai atu se isi mea e faatatau ia te i latou, ona ua leai se tasi sei vagana ai sa Lamanā ma faomea o lo o ola i luga o le laueleele.",
                "10": "Ma ua leai ni isi ua latou iloa le Atua moni vagana ai soo o Iesu, o e sa nonofo i le laueleele seia oo ina matuā tele le amioleaga o tagata sa le tuuina ai i latou e le Alii ia nonofo pea faatasi ma le nuu; ma pe o i ai i latou i luga o le laueleele pe leai ua leai se tagata na te iloaina.",
                "11": "Ae faauta, sa ma vaai ma lo’u tamā ia te i latou, ma sa latou auauna mai ia te i ma’ua.",
                "12": "Ma o soo se tasi na te maua lenei talafaamaumau, ma ia le tauleagaina ona o le lē atoatoa o i ai, o ia lava lea o le a ia iloaina mea silisili atu nai lo nei. Faauta, o a’u o Moronae; ma a na mafai, po ua ou faailoa atu mea uma ia te outou.",
                "13": "Faauta, ou te faaiuina lo’u tautala atu e faatatau i lenei nuu. O a’u o le atalii o Mamona, ma o lo’u tamā o se e tupuga mai ia Nifae.",
                "14": "Ma o a’u lava lea o le ua natiaina mau lenei talafaamaumau mo le Alii; o papatusi o i ai ua leai se aoga, ona o le poloaiga a le Alii. Ona sa fetalai mai lava o ia e leai se tasi na te mauaina i latou ina ia maua ai le oa; ae o le talafaamaumau o i ai ua taua tele; ma o soo se tasi na te aumaia i le malamalama, o ia lea o le a faamanuiaina e le Alii.",
                "15": "Aua e leai se tasi e mafai ona ia maua le mana e aumai ai i le malamalama vagana ai ua tuuina mai ia te ia e le Atua; ona ua finagalo le Atua ia faia mea ma le manatu tasi i lona mamalu, po o le manuia o tagata o le feagaiga anamua a le Alii ua loa ona faasalalauina.",
                "16": "Ma amuia lava o ia o le o le a ia aumaia lenei mea i le malamalama; ona o le a ’aumaia mai le pouliuli i le malamalama, e tusa ma le afioga a le Atua; ioe, o le a aumaia i fafo o le eleele, ma o le a susulu atu i fafo mai le pouliuli, ma oo atu i le malamalama o tagata; ma o le a faia i le mana o le Atua.",
                "17": "Ma afai e i ai ni sese, o sese ia o le tagata. Ae faauta, matou te le iloa ni sese; ae ui i lea ua silafia e le Atua mea uma; o lea, o le na te tauleagaina, ia faaeteete o ia nei tu malaia o ia i le afi o seoli.",
                "18": "Ma o ia e fai mai: Ia faaali mai ia te au, a leai o le a taia oe—ia faaeteete o ia nei ona poloaia le mea ua faasaina e le Alii.",
                "19": "Aua faauta, o le e faamasino faanatinati o le a faanatinati ona toe faamasinoina; ona o le a tauia o ia e tusa ma ana galuega; o lea, o le e ta atu o le a toe taina o ia e le Alii.",
                "20": "Faauta i le mea ua fai mai ai tusitusiga paia—ia aua i le tagata ona ta atu, pe faamasino atu o ia; ona o le faamasinoga e a a’u ia, ua fetalai mai ai le Alii, ma o le tauimasui e a a’u foi, ma o le a ou toe totogi atu.",
                "21": "Ma o ia na te manavaina le ita ma le fetaua’i e faasaga i le galuega a le Alii, ma faasaga i tagata o le feagaiga a le Alii o e o le aiga o Isaraelu, ma e fai mai: O le a matou faaumatiaina le galuega a le Alii, ma e le toe manatua e le Alii lana feagaiga lea na ia faia i le aiga o Isaraelu—o ia lava lea ua tu malaia i le taia i lalo ma lafo i le afi;",
                "22": "Ona o le a taavavale pea i luma faamoemoega faavavau o le Alii, seia oo ina faataunuuina ana folafolaga uma.",
                "23": "Ia suesue i valoaga a Isaia. Faauta, e le mafai ona ou tusia i latou. Ioe, faauta ou te fai atu ia te outou, o tagata paia na o e ua muamua atu ia te au, o e na ō latou lenei laueleele, o le a tagi ae, ioe, o le a latou tagi ae lava i le Alii mai le eleele; ma e pei ona soifua le Alii, o le a ia manatua le feagaiga lea na ia faia ma i latou.",
                "24": "Ma ua silafia e ia a latou tatalo, sa faia mo o latou uso. Ma ua ia silafia lo latou faatuatua, ona o lona suafa sa mafai ai ona latou aveese o mauga; ma o lona suafa sa mafai ona latou poloaiina ai le eleele ia luluina; ma o le mana o lana afioga na latou poloaiina ai falepuipui ia pa’u’ū ifo i le eleele; ioe, e oo i le ogaumu aasa sa le mafai ona afaina ai i latou, po o manu feai, po o gata uogo, ona o le mana o lana afioga.",
                "25": "Ma faauta, o a latou tatalo foi sa mo le o le a tuuina i ai e le Alii na te aumaia nei mea i luma.",
                "26": "Ma e leai se tasi e tatau ona fai mai o le a le oo mai nei mea, ona o le a oo moni mai lava i latou, aua ua fetalai mai ai le Alii; aua o le a o mai nei mea i fafo mai le eleele, e ala i le aao o le Alii, ma e leai se tasi e mafai ona ia taofia; ma o le a oo mai le aso e faapea ane ai tagata ua le toe i ai ni vavega; ma o le a oo mai e pei o se tasi ua tautala mai nai e ua oti.",
                "27": "Ma o le a oo mai le aso o le a tagi atu ai le toto o le au paia i le Alii, ona o faapotopotoga faalilolilo ma galuega o le pouliuli.",
                "28": "Ioe, o le a oo mai le aso o le a faafitia ai le mana o le Atua, ma o le a faaleagaina ai ekalesia ma faafefeteina i luga i le faamaualuluga o o latou loto; ioe, i le aso lava o le a tutulai ae ai ta’ita’i ma faiaoga o ekalesia i le faamaualuluga o o latou loto, e oo i le matau’a ia te i latou o e ua auai ia latou ekalesia.",
                "29": "Ioe, o le a oo mai le aso o le a faalogoina ai tala i afi, ma matagi tetele, ma puao o le asu i laueleele ese;",
                "30": "Ma o le a faalogoina foi taua, tala o taua, ma mafuie i nofoaga eseese.",
                "31": "Ioe, o le a oo mai le aso o le a i ai le eleelea tele i luga o le fogaeleele; o le a i ai le fasioti tagata, ma le faomea, ma pepelo, ma taufaasese, ma faitaaga, ma mea inosia uiga eseese uma; i le taimi o le a i ai le toatele o e o le a fai mai, Fai lenei, po o le fai lena, ma e le afaina, ona o le a lagolagoina e le Alii mea faapena i le aso gataaga. Ae oi talofa i e faapena, ona ua latou i ai i le āu oona ma noanoaga o le amioletonu.",
                "32": "Ioe, o le a oo mai i le aso o le a i ai ekalesia e atia’e o le a fai mai: O mai ia te au, ma o le a faamagaloina outou ia outou agasala mo a outou tupe.",
                "33": "E, outou tagata amioleaga e ma faapi’opi’o ma ua maaa, aisea ua outou atia’e ai ekalesia mo outou lava ina ia maua ai oa? Aisea ua outou suia ai le afioga paia a le Atua o le a mafai ona outou aumai ai o le malaia i luga o o outou agaga? Faauta, ia outou tagatagai i faaaliga a le Atua; aua faauta, e oo mai le taimi i lena aso o le a faataunuuina ai nei mea uma.",
                "34": "Faauta, ua faaali mai e le Alii ia te au mea tetele ma ofoofogia e faatatau i mea ua lata ona oo mai, i lena aso o le a oo mai ai nei mea ia te outou.",
                "35": "Faauta, ou te tautala atu ia te outou e peiseai o outou faatasi mai i le taimi nei, peitai ua outou le o i ai. Ae faauta, ua faaali mai outou ia te au e Iesu Keriso, ma ua ou iloa a outou mea o fai.",
                "36": "Ma ua ou iloa ua outou savavali i le faamaualuluga o o outou loto; ma ua leai ni isi vagana ai na’o se toaitiiti o e ua le faafefeteina i latou i luga i le faamaualuluga o o latou loto, i le ofuina o ofu mananaia tele, i le matau’a, ma feteenaiga, ma le lotoleaga, ma sauaga, ma amioletonu ituaiga eseese uma; ma o a outou ekalesia, ioe, ekalesia taitasi uma lava, ua faaeleeleaina ona o le faamaualuluga o o outou loto.",
                "37": "Aua faauta, ua sili atu lo outou alolofa i tupe, ma a outou oloa, ma o outou ofu mananaia, ma le teuteuina o a outou ekalesia, nai lo outou alolofa i e ua matitiva ma e ua le tagolima, e ua mama’i ma e ua puapuagatia.",
                "38": "E, outou e o e ua eleelea, outou e o pepelo, outou o a’oa; o, o e ua faatau atu outou lava mo mea e pala, aisea ea ua outou faaeleelea ai le ekalesia paia a le Atua? Aisea ea ua outou maasiasi ai e ave i o outou luga le suafa o Keriso? Aisea ea tou te le manatunatu ai i le sili atu o le taua o le fiafia e le gata nai lo o lena pagatia e le uma lava—ona o le viiga o le lalolagi?",
                "39": "Aisea ea ua outou teuteuina ai outou lava i mea ua leai ni ola, ae ua outou tuu e ua fia aai, ma e ua matitiva, ma e ua le lavalava, ma e ua mama’i ma puapuagatia, e ui ane i o outou tafatafa, ma outou le amanaiaina i latou?",
                "40": "Ioe, aisea ua outou atia’e ai a outou faapotopotoga faalilolilo e maua ai oa, ma faia ia oi fafine ua oti a latou tane i luma o le Alii, ma fanau matuaoti foi ia faanoanoa i luma o le Alii, ma ia tagi a’e foi i le Alii mai le eleele toto o o latou tamā ma a latou tane, mo le tauimasui i luga o o outou ulu?",
                "41": "Faauta, ua faamalumalu ifo le pelu o le tauimasui i o outou luga; ma ua lata ona oo mai o le taimi o le a ia tauia ai le toto o le au paia i o outou luga, ona o le a ia le toe onosaia a latou tagi."
            },
            "9": {
                "1": "Ma o lenei, ou te tautala atu foi ia te i latou o e ua le talitonu ia Keriso.",
                "2": "Faauta, pe tou te talitonu ea i le aso e asiasi mai ai ia te outou—faauta, pe a afio mai le Alii, ioe, i lena lava aso tele pe a taataaia faatasi le lalolagi e pei o se tusitaai, ma o le a liusuavai ai elemene i le vevela tele, ioe, i lena aso tele pe a aumai outou e tutulai i luma o le Tamai Mamoe a le Atua—i lena taimi, pe o le a outou fai mai ea ua leai se Atua?",
                "3": "Pe o le a outou le toe faafitia ea i lena taimi le Keriso, pe mafai ona outou vaai atu i le Tamai Mamoe a le Atua? Tou te manatu ea e mafai ona outou mau faatasi ma ia i lalo o lo outou iloa lelei o la outou sala? Tou te manatu ea e mafai ona outou fiafia e mau faatasi ma lena Tagata paia, ao tiga o outou agaga i le lagona sala i lo outou solia pea o ana tulafono?",
                "4": "Faauta, ou te fai atu ia te outou o le a sili atu ona outou pagatia i le mau faatasi ma se Atua paia ma fai mea tonu, i lalo o lo outou iloa lelei o lo outou eleelea i ona luma, nai lo lo outou mau faatasi ma agaga faasalaina i seoli.",
                "5": "Aua faauta, pe a aumai outou tou te vaai i lo outou le lavalava i luma o le Atua, ma le mamalu foi o le Atua, ma le paia o Iesu Keriso, o le a ia tutuina i luga o outou se afi e le matineia.",
                "6": "O lea la outou e ua le talitonu, ia outou liliu mai i le Alii; tagi malosi atu i le Tamā i le suafa o Iesu, aua atonu e mafai ai ona maua o outou i le le pona, mamā, lalelei, ma sinasina, ona ua faamamaina i le toto o le Tamai Mamoe, i lena aso tele ma le gataaga.",
                "7": "Ma ou te toe tautala atu ia te outou o e e faafitia faaaliga a le Atua, ma fai mai ua mavae atu i latou, ua leai ni faaaliga, po o ni valoaga, po o ni meaalofa, po o ni faamalologa, po o le tautala i gagana, ma le faamatalaga o gagana;",
                "8": "Faauta ou te fai atu ia te outou, o le e faafitia nei mea ua le iloa e ia le talalelei a Keriso; ioe, e lei faitauina e ia o tusitusiga paia; afai na ia faitauina, ua le malamalama i ai o ia.",
                "9": "Aua pe ua tatou le faitauina ea o le Atua ua tutusa lava ia o ananafi, i le asō, ma le faavavau, ma ua leai se feliuaiga po o sina fesuiaiga o ia te ia?",
                "10": "Ma o lenei, afai ua outou mafaufau ifo ia te outou lava i se atua e feliuliuai, ma o se ua i ai sina fesuisuiai, o lona uiga ua outou mafaufauina ia te outou lava se atua o le ua le o se Atua o vavega.",
                "11": "Ae faauta, o le a ou faaali atu ia te outou se Atua o vavega, o le Atua lava lea o Aperaamo, ma le Atua o Isaako, ma le Atua o Iakopo; ma o le Atua lava lea e tasi o le na foafoaina lagi ma le lalolagi, ma mea uma o i ai.",
                "12": "Faauta, na ia foafoaina Atamu, ma o Atamu na oo mai ai le pa’ū o le tagata. Ma ona o le pa’ū o le tagata na afio mai ai Iesu Keriso, o le Tamā lava lea ma le Alo; ma o Iesu Keriso na oo mai ai le togiolaina o le tagata.",
                "13": "Ma ona o le togiolaina o tagata, lea na oo mai e ala ia Iesu Keriso, ua toe aumai ai i latou i luma o le Alii; ioe, o le ala lenei ua togiolaina ai tagata uma, ona o le maliu o Keriso ua aumai ai le toetutu, lea ua aumai ai le togiolaina mai se moe e lē gata, le moe lea o le a fafagu mai ai tagata uma lava e le mana o le Atua pe a ilia le pu; ma o le a latou tutulai mai, o e maualalalo ma e silisili, ma o le a tutulai uma i luma o lana pa faamasino, ua togiolaina ma ua tatala mai lenei fusi faavavau o le oti, le oti lea e faaletino.",
                "14": "Ma ona oo mai ai lea o le faamasinoga a le Paia e Toatasi i luga o i latou; ma ona oo mai ai lea o le taimi o le ua eleelea o le a eleelea pea; ma o le ua amiotonu o le a amiotonu pea; o le ua fiafia o le a fiafia pea; ma o le ua le fiafia o le a le fiafia pea.",
                "15": "Ma o lenei, outou e tagata uma o e na outou mafaufauina ia te outou lava se atua o le ua le mafai ona faia e ia o ni vavega, ou te fia fesili atu ia te outou, po ua mavae ea nei mea uma, ia ua ou tautala atu ai? Po ua oo mai ea le iuga? Faauta ou te fai atu ia te outou, E leai; ma ua lei taofia lava le avea o le Atua ma se Atua o vavega.",
                "16": "Faauta, ua le ofoofogia ea i o outou mata mea ua faia e le Atua? Ioe, ma o ai ea e mafai ona malamalama i galuega ofoofogia a le Atua?",
                "17": "O ai ea e fai mai e le o se vavega na faia ai le lagi ma le lalolagi i lana fetalaiga; ma o le mana o lana fetalaiga na foafoa ai le tagata mai le efuefu o le eleele; ma o le mana o lana fetalaiga na faia ai vavega?",
                "18": "Ma o ai e fai mai sa lei faia e Iesu Keriso ni vavega tetele e tele? Ma e tele vavega tetele na i ai na faia e aao o le au aposetolo.",
                "19": "Ma afai sa i ai ni vavega na faia i taimi na, aisea ua taofia ai le Atua mai le avea ma se Atua o vavega ma avea pea ma se Tagata e le feliuliuai? Faauta foi, ou te fai atu ia te outou ua le feliuai o ia; afai o lea o le a taofia le avea o ia ma Atua; ma ua le taofia le avea o ia ma Atua, ma o ia o se Atua o vavega.",
                "20": "Ma o le pogai ua taofia ai o ia mai le faia o vavega i totonu o le fanauga a tagata ona ua faaitiitia i latou i le le talitonu, ma o ese mai le ala sa’o, ma ua latou le iloa le Atua o le e tatau ona latou faalagolago i ai.",
                "21": "Faauta, ou te fai atu ia te outou, soo se tasi e talitonu ia Keriso, ma lē masalosalo i se mea, soo se mea e ole atu ai i le Tamā i le suafa o Keriso o le a tuuina mai ia te ia; ma o lenei folafolaga ua mo tagata uma, e oo lava i tuluiga o le lalolagi.",
                "22": "Aua faauta, ua faapea ona fetalai mai o Iesu Keriso, le Alo o le Atua, i ona soo o e o le a nonofo pea, ioe, ma i ona soo uma foi, a’o faalogo mai le motu o tagata: Ia outou o atu ia i le lalolagi uma, ma tala’i atu le talalelei i tagata uma;",
                "23": "Ma o ia o le e talitonu ma papatisoina o le a faaolaina, ae o ia o le e le talitonu o le a faasalaina;",
                "24": "Ma o faailoga nei o le a mulimuli atu ia te i latou o e e talitonu—o lo’u igoa o le a latou tutuli ese ai tiapolo; o le a latou tautala i gagana fou; o le a latou fetagofi i gata; ma afai latou te inu i soo se mea e ono oo mai ai le oti o le a le afaina ai i latou; o le a latou faaee atu lima i luga o e mama’i ma o le a faamaloloina i latou;",
                "25": "Ma o soo se tasi e talitonu i lo’u igoa, ma lē masalosalo i se mea, o ia lea o le a ou faamautu i ai a’u upu uma, e oo lava i tuluiga o le lalolagi.",
                "26": "Ma o lenei, faauta, o ai e mafai ona tetee atu i galuega a le Alii? O ai e mafai ona faafitia ana fetalaiga? O ai e tulai a’e e tetee atu i le mana malosi aoao o le Alii? O ai o le a inosiaina galuega a le Alii? O ai o le a inosiaina fanau a Keriso? Faauta, outou uma o e ua inoino i galuega a le Alii, ona o le a outou ofo ma fano ai.",
                "27": "O lea ia outou le inoino, ma ia le ofo, ae ia faalogo i afioga a le Alii, ma ole atu i le Tamā i le suafa o Iesu mo soo se mea tou te manaomia. Aua le masalosalo, ae ia talitonu, ma amata e pei o taimi anamua, ma o mai i le Alii ma o outou loto atoa, ma galueaiina o outou lava faaolataga i le mata’u ma le gatete i ona luma.",
                "28": "Ia outou popoto i aso o loo outou nofo vaavaaia ai; tafi ese mai ia te outou mea le mama uma; aua le ole atu i se mea, ina ia mafai ona outou faamaumauina i o outou tuinanauga, ae ia ole atu ma le mausali le maluelueina, ina ia outou le gauai atu i se faaosoosoga, ae o le a outou auauna atu i le Atua soifua ma le moni.",
                "29": "Vaai ia le papatisoina outou ma le le agavaa; vaai ia outou le taumamafa i le faamanatuga o Keriso ma le faaletatau; ae vaai ia outou faia mea uma ma le agavaa, ma ia faia i le suafa o Iesu Keriso, le Alo o le Atua soifua; ma afai tou te faia lenei mea, ma tumau e oo i le iuga, o le a leai lava se ala o le a tutulia ese ai outou.",
                "30": "Faauta, ou te tautala atu ia te outou e peiseai ua ou tautala atu mai e ua oti; ona ua ou iloa o le a outou mauaina a’u upu.",
                "31": "Aua tou te tauleagaina a’u ona o o’u le atoatoa, po o lo’u tamā, ona o ona le atoatoa, po o i latou o e na tusitusi muamua atu ia te ia; ae nai lo lena, ia outou avatu le faafetai i le Atua ina ua ia faaalia atu ia te outou o matou le atoatoa, ina ia outou a’oa’o ia sili atu ona outou popoto nai lo i matou.",
                "32": "Ma o lenei, faauta, ua matou tusia lenei talafaamaumau e tusa ma lo matou iloa, i mataitusi ua ta’ua i totonu o i matou o le faa-Aikupito liua, lea na tuulima faasolo mai ma matou suia, e tusa ma la matou gagana.",
                "33": "Ma pe a na fai e lava le tetele o a matou papatusi po ua matou tusitusi i le gagana Eperu; peitai sa matou suia foi le gagana Eperu; ma pe a na mafai ona matou tusi i le gagana a Eperu, faauta, po ua outou le maua se le atoatoa i la matou talafaamaumau.",
                "34": "Peitai ua silafia e le Alii mea ua matou tusia, ma ua leai foi ni isi tagata latou te iloaina la matou gagana; ma ona ua leai ni isi tagata latou te iloaina la matou gagana, o lea ua ia saunia ai ala mo lo latou faaliliuga.",
                "35": "Ma ua tusia nei mea ina ia mafai ona matou aveese o matou ofu mai le toto o o matou uso, o e ua faaitiitia i le le talitonu.",
                "36": "Faauta foi, o nei mea ua matou mananao ai e uiga i o matou uso, ioe, lo latou toefuataiga lava lea i le malamalama ia Keriso, ua tusa ai ma talosaga a le au paia uma o e na mau i le laueleele.",
                "37": "Ma talosia ia tuuina mai e le Alii o Iesu Keriso, ia talia a latou talosaga e tusa ma lo latou faatuatua; ma talosia ia manatua e le Atua le Tamā le feagaiga lea na ia osia ma le aiga o Isaraelu; ma talosia ia faamanuiaina i latou e ia e faavavau, e ala i le faatuatua i le suafa o Iesu Keriso. Amene."
            }
        }
    },
    "ether": {
        "meta": {
            "slug": "ether",
            "name": "O Le Tusi a Eteru",
            "chapterWord": "Mataupu"
        },
        "chapters": {
            "1": {
                "1": "Ma o lenei, o a’u, o Moronae, ou te faaauau e tuu atu se tala e uiga ia i latou o tagata anamua o e na faaumatia e le aao o le Alii i luga o lenei laueleele i matu.",
                "2": "Ma ou te sii mai la’u tala mai papatusi e luasefulu ma le fa ia na maua e tagata o Limae, lea ua ta’ua o le Tusi a Eteru.",
                "3": "Ma ona ua ou manatu o le vaega muamua o lenei talafaamaumau, lea ua tautala e uiga i le foafoaga o le lalolagi, ma Atamu foi, ma o se tala mai lena taimi e oo mai lava i le olo tele, ma soo se mea na tupu i totonu o le fanauga a tagata seia oo mai i le taimi lena, ua i ai i totonu o tagata Iutaia—",
                "4": "O lea ou te le tusia ai mea ia na tutupu mai aso o Atamu seia oo mai i le taimi lena; ae ua i ai i latou i luga o papatusi; ma o soo se tasi na te mauaina i latou, o ia lava lea o le a i ai le mana e mafai ai ona ia maua o le tala atoa.",
                "5": "Ae faauta, ou te le tuuina atu le tala atoa, ae ou te tuuina atu se vaega o le tala, mai le olo seia oo ifo ina faaumatia i latou.",
                "6": "Ma i lenei ala ou te tuuina atu ai le tala: O le na tusia lenei talafaamaumau o Eteru, ma o ia o se e tupuga mai ia Korianetoa.",
                "7": "O Korianetoa o le atalii o Morona.",
                "8": "Ma o Morona o le atalii o Etema.",
                "9": "Ma o Etema o le atalii o Asa.",
                "10": "Ma o Asa o le atalii o Setu.",
                "11": "Ma o Setu o le atalii o Sipelona.",
                "12": "Ma o Sipelona o le atalii o Komi.",
                "13": "Ma o Komi o le atalii o Korianetumu.",
                "14": "Ma o Korianetumu o le atalii o Aminikata.",
                "15": "Ma o Aminikata o le atalii o Arona.",
                "16": "Ma o Arona o se e tupuga mai ia Hetu, o le atalii ia o Heatoma.",
                "17": "Ma o Heatoma o le atalii o Lipi.",
                "18": "Ma o Lipi o le atalii o Kiso.",
                "19": "Ma o Kiso o le atalii o Koruma.",
                "20": "Ma o Koruma o le atalii o Levi.",
                "21": "Ma o Levi o le atalii o Kimo.",
                "22": "Ma o Kimo o le atalii o Morianetona.",
                "23": "Ma o Morianetona o le suli o Ripelakiso.",
                "24": "Ma o Ripelakiso o le atalii o Sesa.",
                "25": "Ma o Sesa o le atalii o Hetu.",
                "26": "Ma o Hetu o le atalii o Komi.",
                "27": "Ma o Komi o le atalii o Korianetumu.",
                "28": "Ma o Korianetumu o le atalii o Emera.",
                "29": "Ma o Emera o le atalii o Omera.",
                "30": "Ma o Omera o le atalii o Sule.",
                "31": "Ma o Sulē o le atalii o Kipi.",
                "32": "Ma o Kipi o le atalii o Oraea, o le atalii lea o Iareto;",
                "33": "O Iareto lea na o mai ma lona uso, ma o la’ua aiga, faatasi ma isi ma o latou aiga, mai le olo tele, i le taimi na faaeseese ai e le Alii le gagana a tagata, ma tauto ai i lona toasa o le a faataapeapeina i latou i luga o le lalolagi atoa; ma e tusa ma le fetalaiga a le Alii, sa faataapeapeina lava tagata.",
                "34": "Ma ona o le uso o Iareto o se tagata tino ese ma malosi, ma o se tagata na alofagia tele e le Alii, sa fai atu Iareto, lona uso, ia te ia: Tagi atu i le Alii, ina ia le faafenumia’ia i tatou e ia ina ia le mafai ona tatou malamalama ia tatou upu.",
                "35": "Ma sa oo ina tagi atu le uso o Iareto i le Alii, ma sa agaalofa mai le Alii ia Iareto; o lea na le faaeseeseina ai e ia le gagana a Iareto; ma sa le faafenumia’ia Iareto ma lona uso.",
                "36": "Ona fai atu ai lea o Iareto i lona uso: Toe tagi atu i le Alii, ma atonu o le a ia liliu ese ai lona toasa mai ia te i latou o a tatou uo, ina ia le faaeseeseina e ia la latou gagana.",
                "37": "Ma sa oo ina tagi atu le uso o Iareto i le Alii, ma sa agaalofa mai le Alii ia la’ua uo, ma o latou aiga foi, sa le faafenumia’ia ai i latou.",
                "38": "Ma sa oo ina toe fai atu Iareto i lona uso, e faapea: Alu ma ole atu i le Alii, pe o le a ia tutuli ese i tatou mai le laueleele, ma afai o le a ia tutuli ese i tatou mai le laueleele, tagi atu ia te ia po o fea o le a tatou o i ai. Ma o ai na te iloa ae o le a taitaiina atu i tatou e le Alii i se laueleele ua silisili ona lelei i luga o le lalolagi atoa? Ma afai e faapea, ia tatou faatuatua i le Alii, ina ia tatou mauaina lena laueleele e fai ma o tatou tofi.",
                "39": "Ma sa oo ina tagi atu le uso o Iareto i le Alii e tusa ma le mea na fetalaia mai i le fofoga o Iareto.",
                "40": "Ma sa oo ina faafofoga mai le Alii i le uso o Iareto, ma agaalofa mai ia te ia, ma fetalai mai ia te ia:",
                "41": "Ina alu ia ma faapotopoto faatasi au lafu manu, o manu po’a ma manu fafine, o ituaiga eseese uma; ma fatu foi o ituaiga eseese uma o le eleele; ma ou aiga; ma lou uso foi o Iareto, ma lona aiga; ma au uo foi ma o latou aiga, ma uo a Iareto ma o latou aiga.",
                "42": "Ma a uma ona e faia lenei mea, ia e alu atu i luma o i latou i lalo i le vanu lea e i le itu i matu. Ma o iina o le a ou feiloai ai ma oe, ma o le a ou alu atu ai i ou luma i se laueleele ua silisili ona lelei i luga o laueleele uma o le lalolagi.",
                "43": "Ma o iina o le a ou faamanuia ai oe ma au fanau, ma faatutuina a’e mo a’u mai au fanau, ma mai fanau a lou uso, ma mai ia i latou o e o le a o atu faatasi ma oe, se atunuu tele. Ma o le a leai se atunuu e silisili atu i lo le atunuu lea o le a ou faatuina a’e mo a’u mai lau fanau, i luga o le lalolagi atoa. Ma o le a faapea ona ou faia ia te oe ona o lenei taimi umi ua e tagi mai ai ia te a’u."
            },
            "2": {
                "1": "Ma sa oo ina o atu Iareto ma lona uso, ma o la’ua aiga, ma uo foi a Iareto ma lona uso, ma o latou aiga, i lalo i le vanu lea sa i le itu i matu, (ma o le igoa o le vanu o Nimarota, ua faaigoa i le tagata tulimanu malosi) faatasi ma a latou lafu manu ia sa latou faapotopoto faatasi, o manu po’a ma manu fafine, o ituaiga eseese uma.",
                "2": "Ma sa latou tatao foi mailei ma seu manu felelei o le ea; ma sa latou saunia foi se faatanoa, na latou ave ai faatasi ma i latou i’a o vai.",
                "3": "Ma sa latou ave foi faatasi ma i latou o tesareta, ia a faamatalaina, o le lago meli; ma sa faapea ona latou ave faatasi ma i latou faamoega o lagomeli, ma ituaiga o mea uma sa i ai i luga o le laueleele, o fatu o ituaiga taitasi uma.",
                "4": "Ma sa oo ina ua latou o ifo i le vanu o Nimarota sa afio ifo le Alii ma fetautalatalaai ma le uso o Iareto; ma sa i ai o ia i totonu o se ao, ma sa le vaai atu le uso o Iareto ia te ia.",
                "5": "Ma sa oo ina poloaiina i latou e le Alii e tatau ona latou o atu i le vao, ioe, i le vaega lena e leai lava se tagata na oo i ai. Ma sa oo ina afio atu le Alii i o latou luma, ma fetalai mai ia te i latou ao tulai o ia i totonu o se ao, ma tuu mai faatonuga i le mea e tatau ona latou malaga i ai.",
                "6": "Ma sa oo ina latou malaga i le vao, ma fauina ni vaa, ia na latou sopoia ai vai e tele, a o taitaiina pea e le aunoa e le aao o le Alii.",
                "7": "Ma sa le tuuina atu i latou e le Alii e tuta mamao ese ma le sami i le vao, ae sa ia finagalo ia latou o mai seia oo mai lava i le laueleele o le folafolaga, sa sili a’e i lo isi laueleele uma lava, lea na faasaoina e le Alii le Atua mo tagata amiotonu.",
                "8": "Ma sa ia tauto atu i le uso o Iareto i lona toasa, o soo se tasi na te mauaina lenei laueleele o le folafolaga, mai lena taimi ma le agai i luma ma le faavavau, e tatau ona auauna atu ia te ia, le Atua moni ma toatasi na’o ia, a leai o le a tafiesea i latou pe a oo mai le atoatoa o lona toasa i luga o i latou.",
                "9": "Ma o lenei, e mafai ona tatou vaaia fetalaiga faatulafonoina a le Atua e faatatau i lenei laueleele, e faapea o se laueleele o le folafolaga; ma o soo se atunuu latou te mauaina ia auauna atu i le Atua, a leai o le a tafiesea i latou pe a oo mai le atoatoa o lona toasa i luga o i latou. Ma e oo mai le atoatoa o lona toasa i luga o i latou pe a matua i latou i le amioletonu.",
                "10": "Aua faauta, o se laueleele lenei ua silisili atu ona lelei i lo isi laueleele uma; o le mea lea o ia o le na te mauaina ia auauna atu i le Atua a leai o le a tafiesea o ia; ona o le fetalaiga faatulafonoina tumau e faavavau lea a le Atua. Ma o le a le tafiesea i latou seia oo ina oo mai le atoatoa o le amioletonu i fanau a le laueleele.",
                "11": "Ma e oo mai lenei ia te outou, outou Nuuese e, ina ia outou iloa fetalaiga faatulafonoina a le Atua—ina ia outou salamo, ma aua tou te faaauau pea ia outou amioletonu seia oo mai le atoatoaga, ina ia outou le faatotō ifo le atoatoaga o le toasa o le Atua i o outou luga e pei foi ona sa faia e tagata sa aumau ai i le laueleele.",
                "12": "Faauta, o se laueleele silisili ona lelei lenei, ma o soo se atunuu e mauaina o le a saoloto mai le pologa, ma mai le faatagataotaua, ma mai i isi atunuu uma e i lalo ifo o le lagi, pe afai latou te auauna i le Atua o le laueleele, o ia lea o Iesu Keriso, o le ua faaalia atu i mea ua matou tusia.",
                "13": "Ma o lenei o le a ou faasolo atu i la’u talafaamaumau; aua faauta, sa oo ina aumai Iareto ma ona uso e le Alii seia oo atu lava i le sami tele lena ua vaeluaina le laueleele. Ma ina ua latou oo mai i le sami sa latou faatutū o latou faleie; ma sa latou faaigoaina le igoa o le nofoaga o Morianekumeri; ma sa latou nonofo i faleie, ma nonofo i faleie i luga o le matafaga mo le va o tausaga e fa.",
                "14": "Ma sa oo i le faaiuga o tausaga e fa, sa toe afio mai le Alii i le uso o Iareto, ma sa tu i totonu o se ao ma fetalai mai ia te ia. Ma mo le va o le tolu itula sa fetalai atu ai le Alii i le uso o Iareto, ma a’oa’i o ia ona sa ia le manatua e valaau atu i le suafa o le Alii.",
                "15": "Ma sa salamo le uso o Iareto i mea leaga na ia fai, ma ia valaau atu ai i le suafa o le Alii mo ona uso o e na faatasi ma ia. Ma sa fetalai mai le Alii ia te ia: O le a ou faamagaloina oe ma ou uso i a latou agasala; ae aua e te toe agasala, aua ia outou manatua o lo’u Agaga e le finau pea ma le tagata; o le mea lea, afai o le a outou agasala seia oo ina outou matua atoatoa o le a vavae ese outou mai luma o le Alii. Ma o o’u manatu ia e uiga i le laueleele lea o le a ou tuu atu ia te outou e fai ma o outou tofi; ona o se laueleele o le a silisili ona lelei i lo isi laueleele uma.",
                "16": "Ma sa fetalai mai le Alii: Alu e galue ma fau ni vaa, e pei o vaa ia ua uma ona outou fausia. Ma sa oo ina alu atu le uso o Iareto e galue, ma ona uso foi, ma fausia vaa e pei o vaa ia ua uma ona latou fausia, e tusa ma faatonuga a le Alii. Ma sa laiti i latou, ma sa māmā i latou i luga o le vai, e pei lava o le māmā o se manulele i luga o le vai.",
                "17": "Ma sa fausia i latou i se ala sa matuā maopo lelei, e mafai ona to’a ai le suavai e pei lava o se ipu: ma o le liu sa maopo e pei o se ipu; ma o o latou itu sa maopo e pei o se ipu; ma o o latou taumua ma taumuli sa taufaasiusiu; ma o o latou fogavaa sa maopo e pei o se ipu; ma o lo latou uumi o le umi o se laau; ma o o latou faitotoa, pe a tapuni, sa maopo e pei o se ipu.",
                "18": "Ma sa oo ina tagi atu le uso o Iareto i le Alii, ua fai atu: Le Alii e, ua uma ona ou faia o le galuega na e poloaiina ai a’u, ma ua ou faia vaa e tusa e pei ona e faatonuina ai a’u.",
                "19": "Faauta foi, le Alii e, ua leai se malamalama i totonu o i latou; o fea matou te uli atu i ai? Ma o le a matou fano foi, ona e le mafai ona matou manava i totonu o vaa, vagana le ea lea ua i totonu; o lea o le a matou fano ai.",
                "20": "Ma sa fetalai mai le Alii i le uso o Iareto: Faauta, ia e faia se ava i luga o le fogavaa, ma lalo foi; ma a oo ina outou manaomia se ea ia outou tatala le ava ma maua ai le ea. Ma afai e faapea e sau le vai i o outou luga, faauta, ia outou tapuni le ava, ina ia outou le fano i le lolo.",
                "21": "Ma sa oo ina faapea ona faia e le uso o Iareto, e pei ona poloaiina ai e le Alii.",
                "22": "Ma sa toe tagi atu o ia i le Alii ua fai atu: Le Alii e, faauta ua uma ona ou faia e pei ona e poloaiina ai a’u; ma ua ou saunia vaa mo o’u tagata, faauta foi, ua leai se malamalama i totonu o vaa. Faauta, le Alii e, pe e te tuu ea i matou ia matou sopoia lenei vai tele i le pogisa?",
                "23": "Ma sa fetalai mai le Alii i le uso o Iareto: O le a se mea tou mananao ia ou faia ina ia outou maua se malamalama i totonu o o outou vaa? Aua faauta, e le mafai ona outou faia ni faamalama, ona o le a ta’eia nutililii; pe tou te ave foi afi faatasi ma outou, ona tou te le o i le malamalama o le afi;",
                "24": "Aua faauta, o le a pei outou o se tafola i totonu o le sami; ona o le a fafati galu faapei o mauga i luga o outou. Ae ui i lea, o le a ou toe ava’e outou mai le loloto o le sami; ona ua te’a atu matagi mai lo’u gutu, e faapea foi uaga ma lologa ua ou auina atu.",
                "25": "Faauta foi, ua ou saunia outou e fetaiai ma nei mea; ona e le mafai ona outou sopoia lenei moana loloto vagana ai ua ou saunia outou e fetaiai ma galu o le sami, ma matagi ua te’a atu, ma lologa o le a oo mai. O lea o le a se mea tou te mananao ia ou saunia mo outou ina ia outou maua le malamalama pe a magoto ifo outou i le loloto o le sami?"
            },
            "3": {
                "1": "Ma sa oo ina alu atu le uso o Iareto, (o lenei o le aofai o vaa ia ua uma ona saunia e valu) i le mauga, lea sa latou ta’ua o le mauga o Selema, ona o lona maualuga tele, ma ia gaosi mai se papa ni maa laiti e sefulu ma le ono; ma sa papa’e ma manino ia maa, e pei lava o le tioata manino; ma sa ia ave ia maa i ona lima i luga i le tumutumu o le mauga, ma toe tagi atu i le Alii, ua fai atu:",
                "2": "Le Alii e, na e fetalai mai o le a siomia i matou i lologa. O lenei faauta, Le Alii e, ma aua e te toatamai mai i lau auauna ona o lona vaivai i ou luma; aua ua matou iloa ua paia oe ma ua e afio i le lagi, ma ua matou le agavaa i ou luma; ona o le pa’ū ua o’o ai ina leaga e le aunoa o matou natura; ae ui i lea, Le Alii e, ua e tuu mai ia te i matou se poloaiga e tatau ona matou valaau atu ia te oe, ona o oe matou te maua mai ai e tusa ma o matou manao.",
                "3": "Faauta, Le Alii e, na e taiaina i matou ona o lo matou amioletonu, ma ua e tutuli ese i matou, ma ua matou i ai i le vao mo nei tausaga e tele; ae ui i lea, ua e alofa mutimutivale mai pea ia te i matou. Le Alii e, silasila mai ia ia te a’u i le alofa, ma liliu ese lou toasa mai i o’u nei tagata, ma aua e te tuu i latou e folau atu i luga o lenei moana sousou i le pogisa; ae silasila mai i nei mea na ou gaosia mai le papa.",
                "4": "Ma ua ou iloa, Le Alii e, ua ia te oe le mana uma, ma e mafai ona e faia o soo se mea e te finagalo i ai mo le manuia o tagata; o lea, pa’i mai i nei maa, Le Alii e, i lou tamatamaiaao, ma saunia i latou ina ia susulu atu i le pogisa; ma o le a latou susulu mai ia te i matou i totonu o vaa ua matou saunia, ina ia matou maua le malamalama a’o matou folau atu i le sami.",
                "5": "Faauta, Le Alii e, e mafai ona e faia lenei mea. Ua matou iloa e mafai ona e faaali mai le mana tele, lea ua foliga faatauvaa i le malamalamaaga o tagata.",
                "6": "Ma sa oo ina ua uma ona fai atu e le uso o Iareto o nei upu, faauta, sa faaloloa mai e le Alii lona aao ma sa pa’i i maa taitasi i lona tamatamaiaao. Ma sa aveeseina le veli mai mata o le uso o Iareto, ma sa ia vaai i le tamatamaiaao o le Alii; ma sa pei o le tamatamailima o se tagata, e faapei o le aano ma le toto; ma sa pa’ū ifo le uso o Iareto i luma o le Alii, ona sa taia o ia i le mata’u.",
                "7": "Ma sa silasila mai le Alii ua pa’ū i le eleele le uso o Iareto; ma sa fetalai mai le Alii ia te ia: Tulai ia, aisea ua e pa’ū ai?",
                "8": "Ma sa ia fai atu i le Alii: Sa ou vaai i le tamatamaiaao o le Alii, ma sa ou fefe ne’i taia a’u e ia; ona sa ou le iloa ua i ai i le Alii le aano ma le toto.",
                "9": "Ma sa fetalai mai le Alii ia te ia: Ona o lou faatuatua ua e vaai ai o le a ou ave i luga ia te a’u se tino aano ma le toto; ma e le’i sau lava i o’u luma se tagata ma se faatuatua tele faapea e pei o oe; aua a na le faapea po ua le mafai ona e vaai i lo’u tamatamailima. Pe na e vaai ea i se mea e sili atu nai lo lenei?",
                "10": "Ma sa tali atu o ia: E leai; le Alii e, faaali mai ia oe lava ia te a’u.",
                "11": "Ma sa fetalai mai le Alii ia te ia: E te talitonu ea i upu o le a ou tautala atu ai?",
                "12": "Ma sa tali atu o ia: Ioe, le Alii e, ua ou iloa e te fetalai i le upumoni, ona o oe o se Atua o le upumoni, ma e le mafai ona pepelo.",
                "13": "Ma ina ua uma ona fai atu e ia o ia upu, faauta, sa faaali mai e le Alii o ia lava ia te ia, ma fetalai mai: Ona ua e iloa nei mea, ua togiolaina oe mai le pa’ū; o lea ua toe aumai ai oe i o’u luma; o lea ou te faaali atu ai a’u lava ia te oe.",
                "14": "Faauta, o a’u o le na saunia mai le faavaega o le lalolagi e togiola lo’u nuu. Faauta, o a’u o Iesu Keriso. O a’u o le Tamā ma le Atalii. O a’u e maua ai e tagata uma le ola, ma e faavavau, ia i latou lava o e e talitonu i lo’u igoa; ma o le a avea i latou ma o’u atalii ma o’u afafine.",
                "15": "Ma ou te le’i faaalia a’u lava i se tagata o sē na ou foafoaina, ona e leai se tagata sa talitonu mai ia te a’u e pei ona e talitonu mai. Pe ua e vaai ea ua foafoaina oe i lo’u lava faatusa? Ioe, e oo i tagata uma sa foafoaina i le amataga i lo’u lava faatusa.",
                "16": "Faauta, o lenei tino, lea ua e vaai mai nei i ai, o le tino lea o lo’u agaga; ma ua ou foafoaina le tagata e tusa ma le tino o lo’u agaga; ma e pei ona ou foliga atu ia te oe i la le agaga o le a faapea lava ona ou foliga atu i lo’u nuu i la le tino.",
                "17": "Ma o lenei, o a’u, o Moronae, e pei ona ou fai atu, ua le mafai ona ou faia se tala atoa o nei mea ua tusia, o lea ua lava ai ia te a’u ona ou fai atu sa faaali mai e Iesu o ia lava i lenei tagata i la le agaga, e tusa lava ma le faatusa ma foliga o le tino lava lea e tasi na ia faaali mai ai o ia lava i tagata sa Nifaē.",
                "18": "Ma sa ia auauna mai ia te ia e pei lava ona ia auauna mai i tagata sa Nifaē; na faia nei mea uma, ina ia iloa e lenei tagata o ia o le Atua, ona o le tele o galuega tetele na faaalia e le Alii ia te ia.",
                "19": "Ma ona o le malamalama o lenei tagata sa le mafai ai ona taofi o ia mai le vaai atu i totonu o le veli; ma sa vaai o ia i le tamatamaiaao o Iesu, lea, ina ua ia vaai i ai, na pa’ū ifo ai o ia ma le mata’u; aua sa ia iloa o le tamatamaiaao lea o le Alii; ma sa le toe ia te ia le faatuatua, ona ua ia mautinoa, ua le masalosalo i se mea.",
                "20": "O le mea lea, ona ua maua e ia lenei malamalama atoatoa o le Atua, sa le mafai ona taofia o ia mai totonu o le veli; o lea na ia vaai ai ia Iesu, ma sa auauna mai o ia ia te ia.",
                "21": "Ma sa oo ina fetalai mai le Alii i le uso o Iareto: Faauta, aua e te tuu nei mea na e vaaia ma faalogoina ia o atu i le lalolagi, seia oo i le taimi o le a ou faamamaluina ai lo’u igoa i la le tino; o le mea lea, ia e teu ai i mea na e vaaia ma faalogoina, ma ia le faaalia atu lava i se tagata.",
                "22": "Faauta foi, a oo ina e sau ia te a’u, ia e tusia nei mea ma faamaufaailogaina, ina ia leai se tasi e mafai ona faaliliuina; ona o le a e tusia nei mea i se gagana e le mafai ona latou faitauina.",
                "23": "Faauta foi, ou te tuu atu ia te oe maa nei e lua, ma ia e faamaufaailogaina foi faatasi ma mea o le a e tusia.",
                "24": "Aua faauta, o le gagana o le a e tusia ai ua ou faaeseina; o le mea lea o le a ou faia ai i lo’u lava taimi e talafeagai ai o le a faamanino e nei maa i le vaai a tagata nei mea o le a e tusia.",
                "25": "Ma ina ua uma ona fetalai mai e le Alii o nei upu, sa ia faaali mai i le uso o Iareto tagata uma o le lalolagi o e na i ai, ma i latou uma foi o le a i ai; ma sa ia le taofia i latou mai lana vaai, e oo lava i tuluiga o le lalolagi.",
                "26": "Ona sa ia fetalai mai ia te ia i taimi muamua, afai e talitonu o ia ia te ia e mafai e ia ona faaali mai ia te ia mea uma—o le a faaali mai ia te ia; ona lē mafai ai lea e le Alii ona taofi o se mea mai ia te ia, aua sa ia iloa e mafai e le Alii ona faaali mai o mea uma ia te ia.",
                "27": "Ma sa fetalai mai le Alii ia te ia: Ia tusi nei mea ma faamaufaailogaina; ma o le a ou faaali atu i latou i la’u lava taimi e tatau ai, i le fanauga a tagata.",
                "28": "Ma sa oo ina poloaiina o ia e le Alii ia faamaufaailogaina e ia maa e lua ia na ia maua mai, ma ia lē faaalia atu lava, seia oo ina faaali atu e le Alii i le fanauga a tagata."
            },
            "4": {
                "1": "Ma sa poloaiina e le Alii le uso o Iareto ia alu ifo i fafo mai le mauga mai luma o le Alii, ma tusi mea na ia vaaia; ma sa faasa ona oo mai i latou i le fanauga a tagata seia mavae ona siitia a’e o ia i luga o le satauro; ma o le pogai lea na tausia ai i latou e le tupu o Mosaea, ina ia lē oo mai i le lalolagi seia mavae ona faaali mai e Keriso o ia lava i ona tagata.",
                "2": "Ma ina ua mavae ona faaali moni mai e Keriso o ia lava i ona tagata sa ia poloaiina ia faaalia i latou lava.",
                "3": "Ma o lenei, ina ua mavae lena, ua faaitiitia i latou uma i le lē talitonu; ma ua leai se tasi vagana ai sa Lamanā, ma ua latou teena le talalelei a Keriso; o lea ua poloaiina ai a’u ia ou toe natiaina i latou i le eleele.",
                "4": "Faauta, ua ou tusia i nei papatusi mea moni lava ia na vaai i ai le uso o Iareto; ma e le’i i ai lava ni mea tetele silisili atu ua faaali mai nai lo mea na faaalia i le uso o Iareto.",
                "5": "O le mea lea na poloaiina ai a’u e le Alii e tusia ia mea; ma ua ou tusiaina i latou. Ma ua ia poloaiina a’u ia ou faamaufaailogaina i latou; ma ua ia poloaiina foi a’u ia ou faamaufaailogaina lo latou faaliliuga; o le mea lea ua ou faamaufaailogaina ai faaliliu gagana, e tusa ma le poloaiga a le Alii.",
                "6": "Ona sa fetalai mai le Alii ia te a’u: O le a lē oo atu i latou i Nuuese seia oo i le aso latou te salamo ai i lo latou amioletonu, ma faamamāina i luma o le Alii.",
                "7": "Ma i lena aso o le a latou faatino ai le faatuatua ia te a’u, ua fetalai mai ai le Alii, e pei ona faia e le uso o Iareto, ina ia mafai ona faapaiaina i latou ia te a’u, o le ou faaali atu ai ia te i latou mea na vaai i ai le uso o Iareto, e oo lava i le fofola atu o a’u faaaliga uma ia te i latou, ua fetalai mai ai Iesu Keriso, le Alo o le Atua, o le Tamā o le lagi ma le lalolagi, ma mea uma o i ai.",
                "8": "Ma o ia o lē e finau tetee i le afioga a le Alii, ia anatema o ia; ma ia o lē e faafitia nei mea, ia anatema o ia; ona o le a ou le faaalia ia te i latou ni mea silisili atu, ua fetalai mai ai Iesu Keriso; ona o a’u o lē ua tautala atu.",
                "9": "Ma o la’u poloaiga e tatala ma tapunia ai le lagi; ma o la’u upu e lulū ai le lalolagi; ma o la’u poloaiga e mavae atu ai tagata o i ai, e pei lava e mavae atu i se afi.",
                "10": "Ma o ia o lē e lē talitonu i a’u upu, e lē talitonu i o’u soo; ma afai e faapea ou te le o tautala atu, faamasino outou; auā o le a outou iloa i le aso gataaga, o a’u lava lea o ia o loo tautala atu.",
                "11": "Ae o ia o lē e talitonu i nei mea ua ou tautala atu ai, o ia lea o le a ou asiasi atu i ai i faaaliga mai lo’u Agaga, ma o le a ia iloa ma molimauina. Ma o le a iloa e ia ua moni nei mea, ona o lo’u Agaga; ona e tauanauina e ia tagata ia latou faia le lelei.",
                "12": "Ma soo se mea e tauanauina tagata e fai le lelei, e mai ia te a’u lea; ona ua leai se tasi e sau ai le lelei vagana ai ua mai ia te a’u. O a’u lava lea o lē e taita’ia tagata i mea lelei uma; o ia o lē e lē talitonu i a’u upu o le a lē talitonu mai ia ia te a’u—ua Ou i ai; ma o ia e lē talitonu mai ia te a’u o le a lē talitonu i le Tamā o lē na auina mai a’u. Aua faauta, o a’u o le Tamā, o a’u o le malamalama, ma le ola, ma le upumoni o le lalolagi.",
                "13": "O mai ia ia te a’u, outou e o Nuuese, ma o le a ou faailoa atu ia te outou mea tetele silisili atu, le malamalama lea ua natia ona o le lē talitonu.",
                "14": "O mai ia ia te a’u, outou le aiga e o Isaraelu, ma o le a faaali atu ia te outou mea sili ua teuina e le Tamā mo outou, mai le faavaega o le lalolagi; ma sa le’i oo mai ia te outou, ona o le lē talitonu.",
                "15": "Faauta, pe a outou saeia lena veli o le lē talitonu lea ua pogai ai ona tumau pea i lo outou tulaga leaga o le amioleaga, ma le maaa o le loto, ma le tauaso o le mafaufau, ona faaali mai ai lea ia te outou o mea tetele ma ofoofogia ia sa natia mau mai le faavaega o le lalolagi mai ia te outou—ioe, pe a outou valaau atu i le Tama i lo’u igoa, ma le loto momomo ma le agaga salamo, ona outou iloa ai lea ua manatua e le Tama le feagaiga lea na ia faia i o outou tamā, le aiga e o Isaraelu.",
                "16": "Ma ona fofola atu ai lea i mata o tagata uma a’u faaaliga, faaaliga ia na ou poloaiina ia tusia e la’u auauna o Ioane. Ia manatua, pe a outou vaai i nei mea, o le a outou iloa ua oo mai lava le taimi o le a faaali tino moni mai ai i latou.",
                "17": "O lea, pe a outou maua lenei talafaamaumau o le a mafai ona outou iloa ua amataina le galuega a le Tamā i luga o le laueleele atoa.",
                "18": "O lea, ia outou salamo ai outou tuluiga uma o le lalolagi, ma o mai ia te a’u, ma talitonu i la’u talalelei, ma papatiso i lo’u igoa; aua o ia o lē e talitonu ma papatiso o le a faaolaina; ae o ia o lē e lē talitonu o le a faasalaina; ma o le a mulimuli atu faailoga ia te i latou o ē e talitonu i lo’u igoa.",
                "19": "Ma amuia lava o ia o lē e maua o faamaoni i lo’u igoa i le aso gataaga, ona o le a siitia a’e o ia i luga e mau i le malo ua saunia mo ia mai le faavaega o le lalolagi. Faauta foi, o a’u lava o lē ua tautala atu ai. Amene."
            },
            "5": {
                "1": "Ma o lenei, o a’u, o Moronae, ua ou tusia upu ia na poloaiina ai a’u, e tusa ma lo’u manatua; ma ua uma ona ou ta’u atu ia te oe mea ia ua ou faamaufaailogaina; o lea aua e te tago i ai ina ia e faaliliuina; ona ua faasaina lena mea ia te oe, vagana ua oo mai le taimi e tatau ai i le poto o le Atua.",
                "2": "Faauta foi, atonu o le a mafai ona e maua le avanoa e faaali atu ai papatusi ia te i latou o ē o le a fesoasoani e aumaia lenei galuega;",
                "3": "Ma o le a faaali atu i latou i se toatolu e le mana o le Atua; o lea o le a latou iloa ai ma le mautinoa ua moni nei mea.",
                "4": "Ma o fofoga o molimau e toatolu o le a faamaumaututū ai nei mea; ma o le molimau a le toatolu, ma lenei galuega, lea o le a faaali atu ai le mana o le Atua ma lana afioga foi, lea ua molimau i ai le Tamā, ma le Alo, ma le Agaga Paia—ma o nei mea uma o le a tutulai o se molimau e faasaga i le lalolagi i le aso gataaga.",
                "5": "Ma afai e faapea o le a latou salamo ma o mai i le Tamā i le suafa o Iesu, o le a taliaina i latou i le malo o le Atua.",
                "6": "Ma o lenei, afai ua leai se pule o ia te a’u mo nei mea, faamasino outou; auā o le a outou iloa ua ia te a’u le pule pe a outou vaai mai ia te a’u, ma o le a tatou tutulai i luma o le Atua i le aso gataaga. Amene."
            },
            "6": {
                "1": "Ma o lenei, o a’u, o Moronae, ou te faasolo pea e tuu atu le talafaamaumau o Iareto ma lona uso.",
                "2": "Auā sa oo ina ua uma ona saunia e le Alii maa ia na ave e le uso o Iareto i le mauga, sa alu ifo le uso o Iareto mai le mauga, ma sa ia tuu i totonu o vaa maa ia na saunia, e tasi i o latou pito taitasi; faauta foi, sa latou tuuina atu le malamalama i vaa.",
                "3": "Ma sa faapea ona faia e le Alii maa ia susulu atu i le pouliuli, e tuu atu ai le malamalama i tane, fafine, ma tamaiti, ina ia latou lē folau atu i le moana tele i le pogisa.",
                "4": "Ma sa oo ina ua uma ona latou saunia o ituaiga o meaai eseese uma, ina ia mafai ona latou ola ai i luga o le vai, ma meaai foi mo a latou lafu ma fagaga, ma soo se meaola po o se manu po o se manu lele sa tatau ona latou ave faatasi ma i latou—ma sa oo ina ua uma ona latou faia o nei mea uma sa latou ulufale i o latou auala po o vaa, ma tuuvaa atu i le sami, ma tuuina atu i latou lava i le Alii lo latou Atua.",
                "5": "Ma sa oo ina faia e le Alii le Atua ia i ai se matagi malosi e agi mai i luga o le fogavai, e agai atu i le laueleele na folafolaina; ma sa faapea ona felafoa’iina ai i latou i luga o galu o le sami e muamua atu i le matagi.",
                "6": "Ma sa oo ina tele taimi sa tanumia ai i latou i le loloto o le sami, ona o galu mauga sa fati i o latou luga, ma afā tetele foi ma matautia na pogai mai i le malosi tele o le matagi.",
                "7": "Ma sa oo ina a o tanumia i latou i le moana sa leai se vai sa afāina ai latou, ona sa maopo lelei o latou vaa e pei o se ipu, ma sa maopo lelei foi i latou e pei o le vaa o Noa; o lea pe a siomia faataamilo i latou i vai e tele sa latou tagi atu i le Alii, ma sa ia toe aumaia i latou i luga o vai.",
                "8": "Ma sa oo ina sa le’i pe lava le agi o le matagi agai atu i le laueleele na folafolaina a’o latou i ai i luga o vai; ma sa faapea ona uunaia i latou i luma atu o le matagi.",
                "9": "Ma sa latou pepese atu viiga i le Alii; ioe, sa usuina e le uso o Iareto viiga i le Alii, ma sa ia faafetai ma vivii atu i le Alii i le aso atoa; ma ina ua oo mai le po, sa latou le taofia le vivii atu i le Alii.",
                "10": "Ma sa faapea ona latou lelea atu i luma; ma sa leai se sauai o le sami sa mafai ona faamalepeina vaa, pe o se tafola e mafai ona faaleagaina i latou; ma sa latou maua pea le malamalama e lē aunoa, pe o luga o le vai po o lalo o le vai.",
                "11": "Ma sa faapea ona latou lelea atu i luma, i le tolu selau fasefulu ma le fa aso i luga o le vai.",
                "12": "Ma sa latou taunuu i luga o le matafaga o le laueleele na folafolaina. Ma ina ua latou tuvae i luga o le matafaga o le laueleele na folafolaina sa latou punonou ifo i luga o le laueleele, ma faamaualalalo i latou lava i luma o le Alii, ma tutulu i loimata o le olioli i luma o le Alii, ona o le tele o lona alofa mutimutivale agamalu ia te i latou.",
                "13": "Ma sa oo ina latou o atu i luga o le laueleele, ma amata ona galuea’iina le eleele.",
                "14": "Ma sa i ai ia Iareto ni atalii e toafa; ma sa faaigoa i latou ia Iakoma, ma Kilikā, ma Mi’a, ma Oraea.",
                "15": "Ma sa fanaua foi e le uso o Iareto ni atalii ma afafine.",
                "16": "Ma o le aofai o uo a Iareto ma lona uso pe tusa ma le luasefulu ma le lua tagata; ma sa latou fanauina foi atalii ma afafine ae latou te le’i o mai i le laueleele na folafolaina; o lea sa amata ona toatele i latou.",
                "17": "Ma sa a’oa’oina i latou ia savavali faamaualalalo i luma o le Alii; ma sa a’oa’oina foi i latou mai luga.",
                "18": "Ma sa oo ina amata ona latou taapeape i luga o le laueleele, ma uluuluola ma galuea’iina le eleele; ma sa faasolo ina latou malolosi i le laueleele.",
                "19": "Ma sa amata ona toeaina le uso o Iareto, ma vaai ua lata ona alu ifo o ia i lalo i le tuugamau; o le mea lea na ia fai atu ai ia Iareto: Ta faapotopoto faatasi lo ta nuu ina ia ta faitauina i latou, ina ia ta iloa mai ia te i latou le mea latou te mananao i ai mai ia i ta’ua ae ta te le’i o ifo i lalo i o ta’ua tuugamau.",
                "20": "Ma sa faapea lava ona faapotopoto faatasi o le nuu. O lenei o le aofai o atalii ma afafine o le uso o Iareto e toaluasefulu ma le lua tagata; ma o le aofai o atalii ma afafine o Iareto e toasefulu ma le lua, e toafa ona atalii.",
                "21": "Ma sa oo ina la faitauina o la’ua tagata; ma ina ua uma ona la faitauina i latou, sa la’ua mananaomia mai ia te i latou mea latou te mananao ia la faia ae la te lei o ifo i lalo i o la’ua tuugamau.",
                "22": "Ma sa oo ina mananao mai le nuu ia te i la’ua ia la faauuina se tasi o o la’ua atalii e avea ma tupu i luga o i latou.",
                "23": "Ma o lenei faauta, sa faanoanoa tele i la’ua ona o lenei mea. Ma sa fai atu le uso o Iareto ia te i latou: E moni lava o lenei mea e ta’ita’i atu ai i le faatagataotauaina.",
                "24": "Peitai sa fai atu Iareto i lona uso: Tuu atu ia te i latou e fai so latou tupu. Ma o lea na ia fai atu ai ia te i latou: Ia outou filifili mai totonu o o ma’ua atalii, lē ua outou loto i ai.",
                "25": "Ma sa oo ina latou filifilia le atalii ulumatua lava o le uso o Iareto, o lona igoa o Pakaka. Ma sa oo ina musu o ia ma sa le’i manao e avea ma o latou tupu. Ma sa mananao le nuu ia faamalosia o ia e lona tamā, ae sa le loto i ai lona tamā; ma sa ia poloaiina i latou e le tatau ona latou faamalosia se tagata e avea ma o latou tupu.",
                "26": "Ma sa oo ina latou filifilia uso uma o Pakaka, ma sa latou le mananao i ai.",
                "27": "Ma sa oo ina sa le mananao foi i ai atalii o Iareto, i latou uma lava, vagana ai le toatasi; ma sa faauuina Oraea e avea ma tupu i luga o le nuu.",
                "28": "Ma sa amata ona nofotupu o ia, ma sa amata ona manuia o le nuu; ma sa oo ina latou mauoa tele lava.",
                "29": "Ma sa oo ina maliu Iareto, ma sa faapea foi lona uso.",
                "30": "Ma sa oo ina savali Oraea ma le faamaualalo i luma o le Alii, ma sa ia manatua mea sili na faia e le Alii mo lona tamā, ma sa ia a’oa’oina foi lona nuu e uiga i mea sili na faia e le Alii mo o latou tamā."
            },
            "7": {
                "1": "Ma sa oo ina faia e Oraea faamasinoga ma le amiotonu i luga o le laueleele i ona aso uma, o ona aso sa matuā tele lava.",
                "2": "Ma sa fanaua e ia atalii ma afafine; ioe, sa ia fanauina le tolu sefulu ma le tasi, sa i ai i totonu o i latou ni atalii e lua sefulu ma le tolu.",
                "3": "Ma sa oo ina fanauina foi e ia Kipi i tausaga o lona toeaina. Ma sa oo ina nofotupu Kipi e suitulaga ia te ia; ma sa fanauina e Kipi Kori’oa.",
                "4": "Ma ina ua tolusefulu ma le lua tausaga o Kori’oa, sa fouvale o ia i lona tamā, ma sa alu atu o ia ma nofo i le laueleele o Ne’oa; ma sa fanauina e ia atalii ma afafine, ma sa oo ina lalelei lava i latou; o le mea lea na faatosina atu ai e Kori’oa tagata e toatele ia mulimuli atu ia te ia.",
                "5": "Ma ina ua uma ona ia faapotopotoina faatasi o se autau, sa alu a’e o ia i le laueleele o Morona lea sa nofo ai le tupu, ma ave o ia faatagataotaua, lea na taunuu ai le upu a le uso o Iareto o le a aumai i latou e faatagataotauaina.",
                "6": "O lenei o le laueleele o Morona, lea sa nofo ai le tupu, sa latalata i le laueleele lea sa ta’ua o Tuufua e sa Nifaē.",
                "7": "Ma sa oo ina nofo faatagataotaua ia Kipi ma lona nuu, i lalo o le pule a Kori’oa, lona atalii, seia oo ina toeaina lava o ia; ae ui i lea sa fanauina e Kipi ia Sulē i tausaga o lona toeaina lava, a’o faatagataotauaina pea o ia.",
                "8": "Ma sa oo ina ita Sulē i lona uso; ma sa faasolo ina malosi Sulē, ma sa oo ina malosi tele e tusa ma le malosi o le tagata matua; ma sa malosi tele foi o ia i le faautauta.",
                "9": "O le mea lea, na alu atu ai o ia i le mauga o Efaraima, ma ia faaliusuavaia le oa mai le mauga, ma fai ai pelu mai le sila mo i latou o e na ia tosina ese faatasi ma ia; ma ina ua uma ona ia faaauupegaina o i latou i pelu, sa ia toe foi mai i le aai o Ne’oa, ma tau ma lona uso o Kori’oa, lea na ia maua ai le malo, ma toefuatai atu i lona tamā o Kipi.",
                "10": "Ma o lenei ona o le mea na faia e Sulē, sa faaee e lona tamā i luga o ia le malo; o lea na amata ai ona nofotupu o ia e suitulaga i lona tamā.",
                "11": "Ma sa oo ina faia e ia faamasinoga i le amiotonu; ma sa ia faalauteleina lona malo i luga o le laueleele, ona ua matuā toatele lava tagata.",
                "12": "Ma sa oo ina fanauina foi e Sulē atalii ma afafine e toatele.",
                "13": "Ma sa oo ina salamo Kori’oa i le tele o mea leaga na ia faia; o le mea lea na tuu atu ai e Sulē ia te ia se pule i lona malo.",
                "14": "Ma sa oo ina i ai ia Kori’oa atalii ma afafine e toatele. Ma sa i ai i totonu o atalii o Kori’oa se tasi na igoa ia Noa.",
                "15": "Ma sa oo ina fouvale Noa ia Sulē, le tupu, ma lona tamā foi o Kori’oa, ma ia faatosina ese Ko’oro, lona uso, ma ona uso uma ma le toatele o le nuu.",
                "16": "Ma sa tau o ia ma Sulē, le tupu, lea na ia maua ai le laueleele ua fai ma o latou tofi muamua; ma sa avea o ia ma tupu i luga o le vaega lena o le laueleele.",
                "17": "Ma sa oo ina toe fetaua’i o ia ma Sulē, le tupu; ma sa ia ave Sulē, le tupu, ma ave faatagataotauaina i Morona.",
                "18": "Ma sa oo ina o le a ia fasioti ia te ia, sa tolotolo atu atalii o Sulē i le fale o Noa i le po ma fasioti o ia, ma talepe i lalo le faitotoa o le falepuipui ma aumai i fafo lo latou tamā, ma tuu o ia i luga o lona nofoalii i lona lava malo.",
                "19": "O le mea lea, na atia’e ai e le atalii o Noa lona malo e sui ia te ia; ae ui i lea sa latou le toe maua se malosiaga i luga o Sulē le tupu, ma sa oo ina manuia ma faasolo malolosi tagata o ē sa i lalo o le nofoaiga a Sulē le tupu.",
                "20": "Ma sa vaeluaina le atunuu; ma sa i ai ni malo se lua, o le malo o Sulē, ma le malo o Ko’oro, le atalii o Noa.",
                "21": "Ma sa faatonu e Ko’oro, le atalii o Noa, lona nuu, ia tau ma Sulē, i le taua lea na manumalo ai Sulē ia te i latou ma fasiotia ai Ko’oro.",
                "22": "Ma o lenei sa i ai se atalii o Ko’oro na igoa ia Nimarota; ma sa tuu mai e Nimarota le malo o Ko’oro ia Sulē, ma sa fiafia Sulē ia te ia; o le mea lea na faaee ai e Sulē le agalelei tele i ona luga, ma sa ia faia i le malo o Sulē e tusa ma ona manao.",
                "23": "Ma o le nofoaiga foi a Sulē na o mai ai perofeta i totonu o le nuu, o ē na auina mai e le Alii, ma vavalo mai o le amioleaga ma le ifo i tupua o tagata ua aumai ai se fetuu i luga o le laueleele, ma o le a faaumatia i latou pe afai latou te lē salamo.",
                "24": "Ma sa oo ina faifai tagata e faasaga i perofeta, ma faatauemu ia te i latou. Ma sa oo ina faia e le tupu o Sulē faamasinoga e faasaga ia te i latou o ē na faifai e faasaga i perofeta.",
                "25": "Ma sa ia faia se tulafono i le laueleele atoa, lea na tuu atu ai le pule i perofeta latou te o atu ai i soo se mea latou te loto i ai; ma o lenei mea na aumai ai tagata i le salamo.",
                "26": "Ma ona sa salamo tagata i a latou amioletonu ma le ifo i tupua o lea na faasaoina ai i latou e le Alii, ma sa amata ona latou toe manuia i le laueleele. Ma sa oo ina fanauina e Sulē atalii ma afafine i tausaga o lona toeaina.",
                "27": "Ma sa le toe i ai ni taua i aso o Sulē; ma sa ia manatua mea sili na faia e le Alii mo ona tamā i le aumaia o i latou e folau mai i le moana tele i le laueleele na folafolaina; o le mea lea na ia faia ai faamasinoga i le amiotonu i ona aso uma."
            },
            "8": {
                "1": "Ma sa oo ina fanauina e ia Omera, ma sa nofotupu Omera e suitulaga ia te ia. Ma sa fanauina e Omera ia Iareto; ma sa fanauina e Iareto ia atalii ma afafine.",
                "2": "Ma sa fouvale Iareto i lona tamā, ma ua sau ma ua nofo i le laueleele o Hetu. Ma sa oo ina ia viivii faaoleole tagata e toatele, ona o ana upu poto, seia oo ina ia maua le afa o le malo.",
                "3": "Ma ina ua uma ona ia maua o le afa o le malo sa ia sii taua atu i lona tamā, ma sa ia ave ai lona tamā faatagataotaua, ma faia o ia ia tautua a o faatagataotauaina;",
                "4": "Ma o lenei, i aso o le nofoaiga a Omera, sa faatagataotauaina o ia i le afa o ona aso. Ma sa oo ina fanauina e ia atalii ma afafine, e aofia ai ma Esoroma ma Korianetuma.",
                "5": "Ma sa feitai tele i la’ua i mea na fai e Iareto lo la’ua uso, sa oo ai ina la faatuina se autau ma si’itaua ai ia Iareto. Ma sa oo ina la tau ma ia i le po.",
                "6": "Ma sa oo ina ua uma ona la fasiotia o le autau a Iareto sa fai o le a la fasiotia foi o ia; ma sa ia aioi mai ia te i la’ua e aua ne’i o la fasiotia o ia, ma o le a ia tuu atu le malo i lona tamā. Ma sa oo ina la tuu atu ia te ia lona ola.",
                "7": "Ma o lenei sa matua faanoanoa tele Iareto ona o le aveesea o le malo, ona sa ia tuu atu lona loto atoa i le malo ma le mamalu o le lalolagi.",
                "8": "O lenei, o le afafine o Iareto, o se sa atamai tele, ma ina ua vaai atu i le faanoanoa o lona tamā, sa mafaufau e fai se fuafuaga e mafai ai ona ia toe faafoi mai le malo i lona tamā.",
                "9": "O lenei sa lalelei tele le afafine o Iareto. Ma sa oo ina talanoa o ia ma lona tamā, ma fai atu ia te ia: Aisea ea ua faanoanoa tele ai lo’u tamā? Na te lei faitauina ea talafaamaumau ia na aumai e o tatou tamā mai le isi itu i luga o le moana loloto? Faauta, e le o i ai ea se tala iina e uiga ia i latou anamua, e faapea sa latou maua malo ma le mamalu tele e ala ia latou fuafuaga faalilolilo?",
                "10": "Ma o lenei, o lea, ia aami Akiso e lo’u tamā, le atalii o Kimino; faauta foi, ua lalelei a’u, ma o le a ou siva i ona luma, ma o le a ou faafiafia ia te ia, o le a fia faiavā ai o ia ia te a’u; o le mea lea, afai e manao mai o ia ia te oe ia e tuu atu a’u e avea ma ana avā, ona e fai atu lea: O le a ou tuuina atu o ia pe afai e te aumaia ia te a’u le ulu o lo’u tamā, le tupu.",
                "11": "Ma o lenei o Omera sa avea ma uo ia Akiso; o le mea lea, ina ua amia mai Akiso e Iareto, sa siva le afafine o Iareto i ona luma sa faafiafia ai o ia ia te ia, sa oo ai ina manao o ia ia fai o ia ma ana avā. Ma sa oo ina fai mai o ia ia Iareto: Tuu mai o ia ia te a’u e fai ma a’u avā.",
                "12": "Ma sa fai atu Iareto ia te ia: O le a ou avatu o ia ia te oe, pe afai e te aumaia ia te a’u le ulu o lo’u tamā, le tupu.",
                "13": "Ma sa oo ina faapotopoto mai e Akiso i le fale o Iareto lona aiga uma, ma fai atu ia te i latou: Tou te tauto mai ea ia te a’u o le a outou faamaoni mai ia te a’u i le mea lea o le a ou manao i ai mai ia te outou?",
                "14": "Ma sa oo ina latou tauto uma ia te ia, i le Atua o le lagi, ma i le lagi foi, ma le lalolagi ma o latou ulu, o soo se tasi e ese mai le fesoasoani ua manao i ai Akiso o le a vaea lona ulu; ma o soo se tasi na te faailoa atu soo se mea o le a faailoa mai e Akiso ia te i latou, o ia lava lea o le a maumau lona ola.",
                "15": "Ma sa oo ina faapea ona latou ioe faatasi ma Akiso. Ma sa tuu atu e Akiso ia te i latou tautoga ia na tuuina mai e i latou o anamua o ē sa latou sailia foi le pule, lea na tuulima faasolo mai lava i lalo mai ia Kaino, o lē o se fasioti tagata mai le amataga.",
                "16": "Ma sa faatumauina i latou e le mana o le tiapolo e tuu atu ia tautoga i tagata, e taofi ai i latou i le pouliuli, e fesoasoani ai i mea e pei o le sailia o le pule ia maua le pule, ma fasioti tagata, ma vete, ma pepelo, ma fai amioleaga ma faitaaga uiga eseese uma.",
                "17": "Ma o le afafine o Iareto o lē na ia tuuina i lona loto le manatu ia saili i nei mea mai anamua; ma o Iareto na tuuina i le loto o Akiso; o le mea lea, na tuu atu ai e Akiso i lona aiga ma ana uo, ma taitai ese atu ai i latou e ala i folafolaga logomalie e fai soo se mea sa manao i ai o ia.",
                "18": "Ma sa oo ina latou faatuina se faapotopotoga faalilolilo, e pei lava o i latou anamua; o se faapotopotoga lea ua sili ona inosia ma amioleaga i mea uma, i le silafaga a le Atua;",
                "19": "Auā e lē galue le Alii e ala i faapotopotoga faalilolilo, pe finagalo foi o ia ia faamasaa e tagata le toto, ae ua ia faasāina i mea uma, mai lava i le amataga o tagata.",
                "20": "Ma o lenei o a’u, o Moronae, ou te lē tusia le uiga o a latou tautoga ma faapotopotoga faalilolilo, ona ua faailoa mai ia te a’u ua i ai ia mea i totonu o tagata uma, ma ua i ai i latou i totonu o sa Lamanā.",
                "21": "Ma o ia mea na mafua ai le faafanoga o nei tagata ua ou talatala atu ai nei, ma le faafanoga foi o le nuu o Nifae.",
                "22": "Ma o soo se malo na te lagolagoina faapotopotoga faalilolilo faapea, e maua ai le pule ma le oa, seia oo ina salalalu i luga o le atunuu, faauta, o le a faaumatia i latou; auā o le a lē tuuina e le Alii le toto o lana au paia, lea o le a latou faamasaaina, ia tagi mai pea ia te ia mai le eleele mo le tauimasui i luga o i latou ae na te lē tauia.",
                "23": "O le mea lea, outou Nuuese e, o le poto o le Atua ua tatau ai ona faailoa atu o nei mea ia te outou, ina ia outou salamo ai i a outou agasala, ma ia lē tuuina ia faapotopotoga fasioti tagata ia oo a’e i luga o outou, ia ua atia’e ia maua ai le pule ma le oa—ma o le a oo mai i o outou luga le galuega, ioe, le galuega lava o le faafanoga, ioe, o le a pa’ū ifo lava le pelu o le faamasinotonu o le Atua Faavavau i o outou luga, e faatoilalo ma faaumatia outou, pe afai tou te tuu ia mea ia oo mai.",
                "24": "O le mea lea, ua poloaiina ai outou e le Alii, pe a outou vaai ua oo mai nei mea i totonu ia te outou o le a outou feala mai i se lagona o lo outou tulaga leaga matautia, ona o lenei faapotopotoga faalilolilo o le a i ai i totonu o outou; a leai oi talofa i lena faapotopotoga faalilolilo, ona o le toto o i latou o e ua fasiotia; ona ua latou tagi mai i le eleele mo le tauimasui i luga o lea faapotopotoga faalilolilo, ma luga foi o i latou o ē na atiina a’e.",
                "25": "Auā o soo se tasi na te atiina a’e i luga, ua saili o ia e faatoilalo le saolotoga o laueleele uma, malo, ma atunuu; ma o le a ia aumai le faafanoga o nuu uma, ona ua atia’e e le tiapolo, o lē o le tamā o pepelo uma lava; le pepelo lava lena na ia faaseseina ai o tatou uluai matua, ioe, le pepelo lava lea na ia uunaia ai le tagata mai le amataga ia fasioti tagata; o lē na faamaaaina loto o tagata na latou fasioti ai perofeta, ma fetogia i latou i maa, ma tutuli ese i latou, mai le amataga.",
                "26": "O le mea lea, na poloaiina ai a’u, o Moronae, ia ou tusia nei mea, ina ia aveesea le leaga, ma ina ia oo mai ai le taimi e le mafai ai e Satani ona toe maua se mana i loto o le fanauga a tagata, ae ina ia mafai ona faatauanauina o i latou ia latou faia le lelei e lē aunoa, ina ia mafai ona latou o mai i le puna o le amiotonu uma ma faaolaina ai i latou."
            },
            "9": {
                "1": "Ma o lenei o a’u, o Moronae, ou te faasolo atu i la’u talafaamaumau. O lea, faauta, ona o faalapotopotoga faalilolilo a Akiso ma ana uo, faauta, sa oo ai ina latou faatoilaloina le malo o Omera.",
                "2": "Ae ui i lea, sa alofa mutimutivale le Alii ia Omera, ma ona atalii foi ma ona afafine o e sa latou le saili lona faaumatiaga.",
                "3": "Ma sa lapata’ia Omera e le Alii i se miti e tatau ona ia alu ese atu mai le laueleele; o le mea lea na alu ese atu ai Omera faatasi ma lona aiga mai le laueleele, ma malaga i aso e tele, ma o a’e ma ui ane i tafatafa o le maupu’epu’e o Semi, ma o mai i tafatafa ane o le nofoaga lea sa faaumatia ai sa Nifaē, ma mai iina i sasae, ma o atu i se nofoaga sa ta’ua o Apeloma, i tala ane o le apitaogalu, ma o iina na ia faatu ai lona faleie, ma ona atalii foi ma ona afafine, ma lona auaiga uma, vagana ai Iareto ma lona aiga.",
                "4": "Ma sa oo ina faauuina Iareto o se tupu i luga o le nuu, e le lima o le amioleaga; ma tuu atu ia Akiso lona afafine e fai ma ana avā.",
                "5": "Ma sa oo ina saili e Akiso le ola o le tamā o lana avā; ma sa ia talanoa atu ia i latou o ē na ia faatautoina i le tautoga a tagata anamua, ma sa latou vavae ese mai le ulu o le tamā o lana avā, a’o nofo o ia i luga o lona nofoalii, a’o alo faafofoga atu i ona tagata.",
                "6": "Ona sa matuā tele lava le sosolo o lenei sosaiete amioleaga ma faalilolilo sa faaleaga ai loto o tagata uma; o lea na fasiotia ai Iareto i luga o lona nofoalii, ma nofotupu ai Akiso i lona tulaga.",
                "7": "Ma sa oo ina amata ona fuā Akiso i lona atalii, o lea na ia lokaina ai o ia i le falepuipui, ma tausi o ia i nai meaai itiiti po o le leai foi seia oo ina mafatia o ia i le oti.",
                "8": "Ma o lenei o le uso o ia lē na mafatia i le oti, (ma o lona igoa o Nimara) sa ita i lona tamā ona o lena mea na faia e lona tamā i lona uso.",
                "9": "Ma sa oo ina faapotopoto e Nimara se aofai toaitiiti o tagata, ma sosola ese mai le laueleele, ma sa o a’e ma ua nonofo faatasi ma Omera.",
                "10": "Ma sa oo ina fanauina e Akiso isi atalii, ma sa fiafia le nuu ia te i latou, e ui ina sa latou tauto ia te ia o le a latou faia uiga amioletonu eseese uma e tusa ma mea sa manao i ai o ia.",
                "11": "O lenei sa mananao tagata o Akiso i ’oa, e pei ona manao Akiso i le pule; o le mea lea, na tuu atu ai ia te i latou e atalii o Akiso o tupe, o se ala lea na latou faatosina ese atu ai le vaega tele o tagata ia mulimuli atu ia te i latou.",
                "12": "Ma sa amata ona i ai o se taua i le va o atalii o Akiso ma Akiso, lea sa faia mo le va o tausaga e tele, ioe, seia oo ina toetoe a faaumatia ai tagata uma o le malo, ioe, tagata uma lava, vagana ai ni tagata e tolusefulu, ma i latou o ē na sosola faatasi ma le aiga o Omera.",
                "13": "O le mea lea na toefuatai ai Omera i le laueleele o lona tofi.",
                "14": "Ma sa oo ina amata ona toeaina o Omera; ae ui i lea, sa fanauina e ia Emera i tausaga o lona toeaina; ma sa ia faauuina Emera e avea ma tupu e nofo e suitulaga ia te ia.",
                "15": "Ma ina ua uma ona ia faauuina o Emera e avea ma tupu sa vaai o ia i le filemu i le laueleele mo le va o le lua tausaga, ma oti ai o ia, ina ua mavae ona vaai i le tele o aso, ia sa tumu i le faanoanoa. Ma sa oo ina nofo Emera e suitulaga ia te ia, ma sa mulimuli o ia i tulaga o lona tamā.",
                "16": "Ma sa toe amata ona aveese e le Alii le fetuu mai le laueleele, ma sa manuia tele lava le aiga o Emera i lalo o le nofoaiga a Emera; ma i le va o le ono sefulu ma le lua o tausaga sa avea i latou ma ni tagata malolosi tele, sa oo ina latou matuā mauoa lava—",
                "17": "Sa latou maua fualaau aina eseese, ma saito, ma silika, ma lino lelei, ma le auro, ma le ario, ma mea taua.",
                "18": "Ma ituaiga eseese uma o povi, o povi po’a, ma povi fafine, ma mamoe, ma meatuaolō, ma ’oti, ma isi ituaiga o manu e tele sa aoga mo meaai a tagata.",
                "19": "Ma sa i ai foi ia te i latou o solofanua, ma asini, ma sa i ai elefane ma kureloma ma kumoma; o ni mea uma ia sa aoga i le tagata, ma aemaise lava elefane ma kureloma ma kumoma.",
                "20": "Ma sa faapea ona liligi ifo e le Alii ana faamanuiaga i luga o lenei laueleele, lea sa silisili ona lelei i luga o isi laueleele uma; ma sa ia poloaiina soo se tasi na te mauaina le laueleele e tatau ona ia mauaina mo le Alii, a leai o le a faaumatia i latou pe a latou matua i le amioletonu; ona o luga o i latou faapea, ua fetalai mai ai le Alii: O le a ou sasaa atu i ai le atoatoa o lo’u ita.",
                "21": "Ma sa fai e Emera faamasinoga i le amiotonu i ona aso uma, ma sa fanauina e ia atalii ma afafine e toatele; ma sa fanauina e ia Korianetumu, ma sa ia faauuina Korianetumu e suitulaga ia te ia.",
                "22": "Ma ina ua uma ona faauu e ia Korianetumu e suitulaga ia te ia, sa soifua o ia i tausaga e fa, ma sa vaai o ia i le filemu i le laueleele; ioe, ma sa vaai lava o ia i le Atalii o le Amiotonu, ma sa olioli ma vivii e uiga i ona aso; ma sa maliu filemu o ia.",
                "23": "Ma sa oo ina savali Korianetumu i tulaga o lona tamā, ma ia fausia aai tetele e tele, ma faia i lona nuu mea lelei i ona aso uma. Ma sa oo ina sa leai sana fanau seia oo ina toeaina lava o ia.",
                "24": "Ma sa oo ina maliu lana avā, ina ua selau ma le lua ona tausaga. Ma sa oo ina ave e Korianetumu e fai ma ana avā, ina ua toeaina o ia, se tamaitai talavou, ma fanauina ai ni atalii ma afafine; o le mea lea sa soifua ai o ia seia oo i le selau fa sefulu ma le lua tausaga o lona soifua.",
                "25": "Ma sa oo ina fanauina e ia Komi, ma sa nofo Komi e suitulaga ia te ia; ma sa nofotupu o ia i tausaga e fa sefulu ma le iva, ma sa fanauina ai e ia Hetu; ma sa ia fanauina foi ni isi atalii ma afafine.",
                "26": "Ma sa toe salalau atu le nuu i luga o le laueleele atoa, ma sa toe amata ona i ai o le amioleaga tele i luga o le laueleele, ma sa amata e Hetu ona toe opogi o fuafuaga faalilolilo mai anamua, e faaumatia ai lona tamā.",
                "27": "Ma sa oo ina aveese e ia lona tamā mai le nofoalii, auā sa ia fasioti ia te ia i lana lava pelu; ma sa nofo o ia e suitulaga ia te ia.",
                "28": "Ma sa i ai perofeta sa toe o mai i le laueleele, ma alaga mai le salamo ia te i latou—e faapea e ao ina latou teuteu le ala o le Alii a leai o le a oo mai se fetuu i luga o le laueleele; ioe, o le a oo mai lava se oge tele, lea o le a faaumatia ai i latou pe afai latou te le salamo.",
                "29": "Peitai sa le talitonu tagata i upu a perofeta, ae sa latou tutuli i latou i fafo; ma o ni isi o i latou sa latou lafo i totonu o lua ma tuu i latou ia fano ai. Ma sa oo ina latou faia nei mea uma e tusa ma le poloaiga a le tupu, o Hetu.",
                "30": "Ma sa oo ina amata ona i ai o se oge tele i luga o le laueleele, ma sa amata ona faaumatia vave lava tagata ona o le oge, ona ua leai se timu i luga o le fogaeleele.",
                "31": "Ma sa oo mai foi gata uogo i luga o le laueleele, ma ūtia oona ai tagata e toatele. Ma sa oo ina amata ona sosola ese a latou lafu mai gata uogo, e agai atu i le laueleele i saute, lea sa ta’ua e sa Nifaē o Sara’emila.",
                "32": "Ma sa oo ina fano le tele o i latou i le ala; ae ui i lea, e i ai ni isi sa sosola atu i le laueleele i saute.",
                "33": "Ma sa oo ina faia e le Alii ia le toe tuliloaina i latou e gata uogo, ae ia latou punitia le ala ina ia le mafai e tagata ona ui atu ai, ma po o ai lava e taumafai e ui atu ai e mafai ai ona ūtia o’ona e gata uogo.",
                "34": "Ma sa oo ina mulimuli atu tagata i le ala o manu, ma aai i tino o manu na pa’u’ū i le ala, seia oo ina latou faaaogaina uma i latou. O lenei ina ua vaai tagata o le a latou fano sa amata ona latou salamo i a latou amioletonu ma tagi atu i le Alii.",
                "35": "Ma sa oo ina ua lava lo latou faalotomaualalaloina o i latou lava i luma o le Alii sa ia auina ifo i le timu i luga o le fogaeleele; ma sa amata ona toe faamalolosia tagata, ma sa amata ona i ai o fualaau aina i laufanua i matu, ma laufanua uma o faataamilo ai. Ma sa faaali mai e le Alii lona mana ia te i latou i le faasaoina lea o i latou mai le oge."
            },
            "10": {
                "1": "Ma sa oo ina o Sesa, o lē na tupuga mai ia Hetu—ona sa fano Hetu i le oge, ma lona aiga atoa vagana ai Sesa—o le mea lea, sa oo ina amata ai e Sesa ona toe atia’e se nuu na malepelepe.",
                "2": "Ma sa oo ina manatua e Sesa le faaumatiaga o ona tamā, ma sa ia atia’e se malo amiotonu; ona sa ia manatua mea na faia e le Alii i le aumaia o Iareto ma lona uso e folau mai le moana; ma sa savali o ia i ala o le Alii; ma sa ia fanauina atalii ma afafine.",
                "3": "Ma o lona atalii ulumatua, o lē o lona igoa o Sesa, sa fouvale ia te ia; ae ui i lea, sa taia Sesa e le lima o se faomea, ona o lona mauoa tele, lea na toe aumai ai le toafilemu i lona tamā.",
                "4": "Ma sa oo ina fausia e lona tamā aai e tele i luga o le laueleele, ma sa toe amata ona salalau atu tagata i luga o le laueleele atoa. Ma sa soifua Sesa seia oo i ni tausaga ua toeaina lava; ma sa fanauina e ia Ripelakiso. Ma sa maliu o ia, ma nofotupu ai Ripelakiso e suitulaga ia te ia.",
                "5": "Ma sa oo ina sa le faia e Ripelakiso mea e sa’o i le silafaga a le Alii, ona sa ia te ia ni avā ma ni palake e toatele, ma sa ia tuu i luga o tauau o tagata mea sa faigata ona tauaveina; ioe, sa ia faalafogaina i latou i lafoga mamafa; ma sa ia fausia ni fale laolao e tele i lafoga.",
                "6": "Ma sa ia faatuina mo ia lava se nofoalii matagofie tele; ma sa ia fausia ni falepuipui e tele, ma o soo se tasi sa le manao e totogi le lafoga sa ia lafoina i le falepuipui; ma o soo se tasi sa le mafai ona ia totogia le lafoga sa ia lafoina i le falepuipui; ma sa ia faatonu atu ia latou galulue pea mo lo latou tausiga; ma o soo se tasi sa musu e galue sa ia faatonu atu ia fasiotia.",
                "7": "O le mea lea na ia maua ai ana galuega matagofie uma, ioe, e oo lava i ana auro lelei, sa ia faatonuina ia faamama i le falepuipui; ma o galuega taulima matagofie uma o ituaiga eseese sa ia faatonuina ia faia i le falepuipui. Ma sa oo ina ia faapuapuagatia tagata i ana faitaaga ma mea inosia.",
                "8": "Ma ina ua mavae le va o tausaga e fa sefulu ma le lua o nofotupu o ia sa oo ina sa tutulai a’e tagata e fouvale faasaga ia te ia; ma sa amata ona toe i ai o taua i le laueleele, sa oo ina fasiotia ai Ripelakiso, ma tutuli ese ai ana fanau mai le laueleele.",
                "9": "Ma sa oo ina ua mavae le va o tausaga e tele, sa faapotopoto faatasi e Morianetona, (o ia o sē e tupuga mai ia Ripelakiso) se autau mai tagata na tutuli ese, ma o atu ma tau ma le nuu; ma sa oo ina ia maua le pule i luga o aai e tele; ma sa oo ina matuā faigata tele le taua, ma sa faia mo le tele o tausaga; ma sa oo ina maua e ia le pule i luga o le laueleele atoa, ma ia faatula’i ai o ia lava e fai ma tupu i luga o le laueleele uma.",
                "10": "Ma ina ua uma ona ia faatula’i o ia lava ma tupu, sa ia faamāmāina le avega a le nuu, o se mea na lelei ai o ia i le vaaiga a tagata, ma sa latou faauuina ai o ia e avea ma o latou tupu.",
                "11": "Ma sa ia faia mea tonu i tagata, ae sa ia le faia ia te ia lava, ona o ana faitaaga e tele; o le mea lea na vavae ese ai o ia mai luma o le Alii.",
                "12": "Ma sa oo ina atia’e e Morianetona aai e tele, ma sa oo ina mauoa tele tagata i lalo o lana nofoaiga, i fale, ma i auro ma ario, ma i le faatupu teleina o le saito, ma i lafu, ma fagaga, ma mea faapena sa toefuatai mai ia te i latou.",
                "13": "Ma sa ola Morianetona i tausaga e tele lava, ona ia fanauina ai lea o Kimo; ma sa nofotupu Kimo e suitulaga i lona tamā; ma sa nofotupu o ia mo tausaga e valu, ma sa oti lona tamā. Ma sa oo ina lē nofotupu Kimo i le amiotonu, o le mea lea na lē fiafia ai le Alii ia te ia.",
                "14": "Ma sa tulai a’e lona uso e fouvale e faasaga ia te ia, lea na ia aumai ai faatagataotaua o ia; ma sa tumau o ia i le faatagataotauaina i ona aso uma; ma sa ia fanauina atalii ma afafine a’o faatagataotauaina; ma i tausaga o lona toeaina lava na ia fanauina ai Levi; ma sa oti o ia.",
                "15": "Ma sa oo ina sa auauna Levi faatagataotaua ina ua mavae le oti o lona tamā, mo le va o le fa sefulu ma le lua tausaga. Ma sa ia sii taua e faasaga i le tupu o le laueleele, lea na ia maua ai mo ia lava le malo.",
                "16": "Ma ina ua uma ona ia maua o le malo mo ia lava sa ia faia mea sa tonu i le silafaga a le Alii; ma sa manuia tagata i luga o le laueleele; ma sa ola o ia i se olaga umi lava, ma sa ia fanauina ni atalii ma afafine; ma sa fanauina foi e ia Koruma, o lē na ia faauuina e avea ma tupu e sui ia te ia.",
                "17": "Ma sa oo ina faia e Koruma mea sa lelei i le silafaga a le Alii i ona aso uma; ma sa ia fanauina atalii ma afafine e toatele; ma ina ua mavae ona ia ola ai i aso e tele sa oti o ia, e pei lava o tagata uma o le lalolagi; ma sa nofotupu Kiso e suitulaga ia te ia.",
                "18": "Ma sa oo ina maliu foi Kiso, ma ua nofo Lipi e suitulaga ia te ia.",
                "19": "Ma sa oo foi ina faia e Lipi mea sa lelei i le silafaga a le Alii. Ma o aso o Lipi na faaumatia ai gata uogo. O le mea lea na latou o atu ai i le laueleele i saute, e saili meaai mo tagata o le laueleele, ona sa tumu le laueleele i manu o le vao. Ma sa avea foi Lipi lava ia ma tulimanu lelei tele.",
                "20": "Ma sa latou atia’e se aai tele i tafatafa o le laueleele lauitiiti, i tafatafa o le vaeluaga o le sami ma le laueleele.",
                "21": "Ma sa latou faasaoina le laueleele i saute e avea ma vao e le’i faato’aina, e tuli manu ai. Ma o le fogaeleele atoa o le fanua i matu ua ainā uma i tagata.",
                "22": "Ma sa latou toaaga tele, ma sa latou faatau mai ma faatau atu ma fefaataua’i o le tasi ma le isi, ina ia latou maua le oa.",
                "23": "Ma sa latou faia galuega i ituaiga o oa eseese uma, ma sa latou faia auro, ma ario, ma u’amea, ma apamemea, ma ituaiga o metala eseese uma; ma sa latou eli a’e mai le eleele; o le mea lea, na latou lafo ai i luga ni faaputuga tetele o le eleele ina ia maua ai oa, auro, ma ario, ma le u’amea, ma apamemea. Ma sa latou faia mea matagofie uiga eseese uma.",
                "24": "Ma sa latou maua silika, ma ie lino miloa lelei; ma sa latou faia ie ituaiga eseese uma, ina ia mafai ona latou faaoofuina i latou lava mai lo latou le lavalavā.",
                "25": "Ma sa latou faia meafaigaluega o ituaiga eseese uma e galuea’iina ai le eleele, e faamalu ma toto ai le eleele, e selesele ma vele ai, ma sasa ai le saito.",
                "26": "Ma sa latou faia meafaigaluega o ituaiga eseese uma sa latou faafaigaluega ai a latou manu.",
                "27": "Ma sa latou faia auupega o ituaiga eseese uma o taua. Ma sa latou faia ituaiga uma o galuega taulima uiga eseese.",
                "28": "Ma e leai se nuu sa faamanuiaina tele nai lo i latou, ma sili atu ona faatamaoaigaina tele e le aao o le Alii. Ma sa latou i ai i se laueleele sa silisili ona lelei i luga o laueleele uma, aua sa fetalai mai ai le Alii.",
                "29": "Ma sa oo ina ola Lipi i tausaga e tele, ma sa ia fanauina ni atalii ma afafine; ma sa ia fanauina foi Heatoma.",
                "30": "Ma sa oo ina nofotupu Heatoma e suitulaga i lona tamā. Ma ina ua lua sefulu ma le fa tausaga o nofotupu Heatoma, faauta, sa aveesea le malo mai ia te ia. Ma sa tautua o ia faatagataotaua i tausaga e tele, ioe, i ona aso uma lava na totoe.",
                "31": "Ma sa ia fanauina Hetu, ma sa nofo Hetu faatagataotaua i ona aso uma. Ma sa fanauina e Hetu o Arona, ma sa nofo Arona faatagataotaua i ona aso uma; ma sa ia fanauina Aminikata, ma sa nofo foi Aminikata faatagataotaua i ona aso uma; ma sa ia fanauina Korianetumu, ma sa nofo Korianetumu faatagataotaua i ona aso uma; ma sa ia fanauina Komi.",
                "32": "Ma sa oo ina faatosina ese e Komi le afa o le malo. Ma sa nofotupu o ia i luga o le afa o le malo i tausaga e fa sefulu ma le lua; ma sa ia faasaga tau i le tupu, o Aminikata, ma sa fetauai i la’ua mo le va o tausaga e tele, i le taimi lea na pulea ai e Komi ia Aminikata, ma maua le pule i luga o le vaega na totoe o le malo.",
                "33": "Ma o aso o Komi na amata ona i ai o faomea i le laueleele; ma sa latou mulimuli i fuafuaga tuai, ma latou faia tautoga e mulimuli i le ala a tagata anamua, ma toe saili e faaumatia le malo.",
                "34": "O lenei sa tele inatau Komi e faasaga ia te i latou; ae ui i lea, sa le’i manumalo o ia ia te i latou."
            },
            "11": {
                "1": "Ma sa o mai foi i aso o Komi ia perofeta e toatele, ma valoia le faaumatiaina o lena nuu tele vagana ai ua latou salamo, ma liliu mai i le Alii, ma tuu lo latou fasioti tagata ma le amioleaga.",
                "2": "Ma sa oo ina teena perofeta e tagata, ma sa latou sosola atu ia Komi mo se puipuiga, ona sa saili tagata e faaumatia i latou.",
                "3": "Ma sa latou vavalo atu ia Komi mea e tele; ma sa faamanuiaina o ia i ona aso uma na totoe.",
                "4": "Ma sa ola o ia i se soifuaga umi, ma ia fanauina Sepeloma; ma sa nofotupu Sepeloma e sui ia te ia. Ma sa fouvale le uso o Sepeloma ia te ia, ma sa amata ona i ai o se taua tele lava i le laueleele atoa.",
                "5": "Ma sa oo ina faatonu e le uso o Sepeloma ia fasiotia perofeta uma o ē na vavalo e uiga i le faaumatiaina o le nuu;",
                "6": "Ma sa i ai se malaia tele i le laueleele atoa, ona sa latou molimau atu e i ai se fetuu tele o le a oo mai i luga o le fogaeleele, ma i luga foi o tagata, ma o le a i ai se faaumatiaga tele i totonu o i latou, o se ituaiga e le’i oo mai lava i le lalolagi, ma o le a avea o latou ivi e pei o ni faaputuga eleele i luga o le laueleele vagana ai ua latou salamo i a latou amioleaga.",
                "7": "Ma sa latou lē faalogo i le siufofoga o le Alii, ona o a latou faapotopotoga amioleaga; o le mea lea na amata ai ona i ai o taua ma finauga i le fogaeleele atoa, ma oge foi e tele ma faama’i, sa oo ina oo mai se faafanoga tele, o se ituaiga e le’i vaaia lava i le lalolagi; ma o nei mea uma na oo mai i aso o Sepeloma.",
                "8": "Ma sa amata ona salamo tagata i lo latou amioletonu; ma e tusa ai ma lo latou salamo, na alofa mutimutivale ai le Alii ia te i latou.",
                "9": "Ma sa oo ina fasiotia Sepeloma, ma sa aumai Setu e faatagataotaua, ma sa nofo o ia faatagataotaua i ona aso uma.",
                "10": "Ma sa oo ina maua e Asa, lona atalii, le malo; ma sa nofotupu o ia i luga o le nuu i ona aso uma. Ma sa ia faia uiga amioletonu eseese uma i ona aso, lea na tupu mai ia te ia le faamasaa toto tele; ma sa itiiti ona aso.",
                "11": "Ma o Etema, ona o ia o sē e tupuga mai ia Asa, sa ia mauaina le malo; ma sa ia faia foi mea amioleaga i ona aso.",
                "12": "Ma sa oo ina o mai i aso o Etema, perofeta e toatele, ma toe vavalo atu i tagata; ioe, sa latou vavalo atu o le a matuā faaumatia lava i latou e le Alii mai luga o le fogaeleele vagana ai ua latou salamo mai i a latou amioletonu.",
                "13": "Ma sa oo ina faamaaa e tagata o latou loto, ma latou lē fia faalogo i a latou upu; ma sa faanoanoa perofeta ma o ese mai totonu o le nuu.",
                "14": "Ma sa oo ina faia e Etema faamasinoga i le amioleaga i ona aso uma; ma sa ia fanauina Morona. Ma sa oo ina nofo Morona e suitulaga ia te ia; ma sa faia e Morona mea sa amioleaga i luma o le Alii.",
                "15": "Ma sa oo ina tula’i mai se fouvalega i totonu o tagata, ona o lena faapotopotoga faalilolilo lea sa faatuina ina ia maua ai le pule ma le oa; ma sa tula’i mai totonu o i latou se tagata malosi i le amioletonu, ma ua tau ma Morona, lea na ia faatoilaloina ai le afa o le malo; ma sa ia pulea le afa o le malo mo tausaga e tele.",
                "16": "Ma sa oo ina faatoilalo o ia e Morona, ma sa ia toe maua le malo.",
                "17": "Ma sa oo ina tula’i mai se isi tagata malosi; ma o ia o sē e tupuga mai le uso o Iareto.",
                "18": "Ma sa oo ina ia faatoilaloina Morona ma mauaina le malo; o le mea lea na nofo ai Morona faatagataotaua i ona aso uma na totoe; ma sa ia fanauina Korianetoa.",
                "19": "Ma sa oo ina nofo Korianetoa faatagataotaua i ona aso uma.",
                "20": "Ma o ona po o Korianetoa na o mai ai foi perofeta e toatele, ma vavalo mai i mea tetele ma ofoofogia, ma alaga atu le salamo i tagata, ma vagana ai ua latou salamo o le a faia e le Alii le Atua le faamasinoga e faasaga ia te i latou e oo ina faaumatia atoa ai i latou.",
                "21": "Ma o le a auina mai pe aumai e le Alii le Atua se tasi nuu e umia le laueleele, i lona mana, e pei o le ala na ia aumai ai o latou tamā.",
                "22": "Ma sa latou teena upu uma a perofeta, ona o la latou sosaiete faalilolilo ma mea inosia amioleaga.",
                "23": "Ma sa oo ina fanauina Eteru e Korianetoa, ma sa oti o ia, ina o nofo faatagataotaua i ona aso uma."
            },
            "12": {
                "1": "Ma sa oo ina sa i ai aso o Eteru i ona po o Korianetuma; ma o Korianetuma sa tupu i le laueleele atoa.",
                "2": "Ma sa avea Eteru o se perofeta a le Alii; o le mea lea na alu atu ai Eteru i ona po o Korianetuma, ma amata ona vavalo atu i tagata, auā sa le mafai ona vaosia o ia ona o le Agaga o le Alii lea sa i totonu ia te ia.",
                "3": "Auā sa ia alaga atu mai le taeao, seia oo lava i le goto ifo o le la, ua apoapoai atu i tagata ia talitonu i le Atua ia salamo ne’i faaumatia i latou, ma fai atu ia te i latou o le faatuatua e faataunuu ai mea uma—",
                "4": "O le mea lea, soo se tasi e talitonu i le Atua e mafai lava ona faamoemoe mo se lalolagi sili atu ona lelei, ioe, se nofoaga lava i le aao taumatau o le Atua, o le faamoemoe lea e sau mai le faatuatua, e fai ma taula i agaga o tagata, lea o le a latou mautinoa ma mausali ai, ma faatumulia ai pea i galuega lelei e le aunoa, ma taitaiina ai e viia le Atua.",
                "5": "Ma sa oo ina valoia e Eteru mea tetele ma ofoofogia i tagata, ia sa latou le talitonu i ai, ona sa latou le vaai atu i ai.",
                "6": "Ma o lenei, o a’u, o Moronae, ou te fia tautala atu lava e uiga i nei mea; ou te fia faaali atu i le lalolagi o le faatuatua o mea ia ua faamoemoe i ai ae ua lē vaaia; o le mea lea, aua tou te masalosalo ona ua outou lē vaaia, auā tou te lē maua se molimau seia uma ona tofotofoina o lo outou faatuatua.",
                "7": "Ona o le faatuatua na faaali mai ai e Keriso o ia lava i o tatou tamā, ina ua uma ona toetu mai o ia mai le oti; ma sa ia le faaali mai o ia lava ia te i latou seia mavae ona latou faatuatua muamua ia te ia; o le mea lea, sa tatau ai ona i ai i ni isi le faatuatua ia te ia, ona sa ia le faaalia atu o ia lava i le lalolagi.",
                "8": "Ae ona o le faatuatua o tagata o lea na ia faaali mai ai o ia lava i le lalolagi, ma faamamaluina le suafa o le Tamā, ma saunia se ala e mafai ai e isi ona tofusia i le meaalofa faalelagi, ina ia mafai ona latou faamoemoe mo mea ia latou te le’i vaai i ai.",
                "9": "O le mea lea, ia mafai ai foi ona outou maua o le faamoemoe, ma avea ma ēe mauaina le meaalofa, pe afai e na’o na outou faatuatua.",
                "10": "Faauta, o le faatuatua na valaauina ai i latou anamua, i le faatulagaga paia a le Atua.",
                "11": "O le mea lea, o le faatuatua na tuuina mai ai le tulafono a Mose. Ae ua saunia e le Atua e ala i le meaalofa a lona Alo se ala e silisili ona lelei; ma o le faatuatua ua faataunuuina ai.",
                "12": "Auā afai e leai se faatuatua i totonu o le fanauga a tagata e lē mafai e le Atua ona faia se vavega i totonu o i latou; o le mea lea, na te le faaali mai o ia lava seia mavae ona latou faatuatua muamua.",
                "13": "Faauta, o le faatuatua o Alema ma Amoleka na mafua ai ona solo le falepuipui i le eleele.",
                "14": "Faauta, o le faatuatua o Nifae ma Liae na faia ai le liuga i luga o sa Lamanā, na papatisoina ai i latou i le afi ma le Agaga Paia.",
                "15": "Faauta, o le faatuatua o Amona ma ona uso na faia ai se vavega tele lava i totonu o sa Lamanā.",
                "16": "Ioe, ma e oo ia i latou uma o ē na faia vavega sa latou faia i le faatuatua, e oo ia i latou o e na muamua mai ia Keriso ma i latou foi o e na mulimuli mai ia te ia.",
                "17": "Ma o le faatuatua na maua ai e soo e toatolu se folafolaga o le a lē tofo i latou i le oti; ma sa lē maua e i latou le folafolaga seia mavae ona latou faatuatua muamua.",
                "18": "Ma e leai foi i soo se taimi lava na faia ai e se tasi ni vavega seia mavae ona latou faatuatua; o le mea lea e muamua ona latou talitonu i le Alo o le Atua.",
                "19": "Ma sa i ai le toatele o ē sa matuā malosi tele lava lo latou faatuatua, i le taimi ae le’i afio mai Keriso, o ē sa le mafai ona taofia mai totonu o le veli, ae sa latou vaai moni o latou mata i mea ia sa latou vaai i ai i se mata o le faatuatua, ma sa latou fiafia.",
                "20": "Faauta foi, ua tatou vaaia i lenei talafaamaumau, o se tasi o i latou ia o le uso lea o Iareto; ona sa matuā tele lava lona faatuatua i le Atua, ina ua tuu mai e le Atua lona tamatamaiaao sa le mafai ona ia natia mai le vaai a le uso o Iareto, ona o lana afioga na ia fetalai mai ai ia te ia, o le afioga lea na ia maua i le faatuatua.",
                "21": "Ma ina ua uma ona vaai o le uso o Iareto i le tamatamaiaao o le Alii, ona o le folafolaga lea na maua e le uso o Iareto i le faatuatua, sa lē mafai e le Alii ona taofia se mea mai lana vaai; o le mea lea na ia faaali mai ai ia te ia mea uma, ona sa lē toe mafai ona taofia o ia i fafo o le veli.",
                "22": "Ma o le faatuatua na maua ai e o’u tamā le folafolaga o le a oo atu nei mea i o latou uso e ala i Nuuese; o le mea lea ua poloaiina ai a’u e le Alii, ioe, o Iesu Keriso lava lea.",
                "23": "Ma sa ou fai atu ia te ia: Le Alii e, o le a faatauemu Nuuese i nei mea, ona o lo matou vaivai i le tusitusi; auā le Alii e, ua e faamalosia i matou i le upu ona o le faatuatua, ae ua e lē faamalosia i matou i le tusitusi; ona ua e faia nei tagata uma ina ia mafai ona latou tautala pea lava, ona o le Agaga Paia lea na e tuuina mai ia te i latou;",
                "24": "Ma ua e faia i matou tau ina ia mafai ona matou tusitusi itiiti, ona o le faaletonu o o matou lima. Faauta, ua e le faia i matou ina ia malolosi i le tusitusi e pei o le uso o Iareto, ona ua e faia o ia ina ia malosi mea ua ia tusia e pei lava o oe, seia oo ina lofituina ai le tagata e faitau i ai.",
                "25": "Ua e faia foi a matou upu ia mamana ma malolosi, ua oo lava ina le mafai ona matou tusia i latou; o le mea lea a matou tusitusi ua matou vaai i lo matou vaivai, ma fesesea’i ona o le tuuga o a matou upu; ma ou te fefe ne’i faatauemu Nuuese i a matou upu.",
                "26": "Ma ina ua uma ona ou fai atu o nei upu, sa fetalai mai le Alii ia te a’u, ua faapea mai: E faatauemu ē ua valelea, ae o le a faanoanoa i latou; ma ua lava lo’u alofa tunoa mo ē e agamalu, o le a latou le faaaoga ai mo i latou lava lo outou vaivai;",
                "27": "Ma afai e o mai tagata ia te a’u o le a ou faaali atu ia te i latou o latou vaivaiga. Ou te avatu i tagata ia vaivaiga ina ia faalotomaualalalo ai i latou; ma ua lava lo’u alofa tunoa mo tagata uma o ē e latou te faalotomaualalaloina i latou lava i o’u luma; auā afai latou te faalotomaualalaloina i latou lava i o’u luma, ma faatuatua mai ia te a’u, ona ou faia lea o mea vaivai ia avea ma mea malolosi ia te i latou.",
                "28": "Faauta, o le a ou faaali atu i Nuuese o latou vaivaiga, ma o le a ou faaali atu ia te i latou o le faatuatua, faamoemoe, ma le alofa mamā e aumai ai i latou ia te a’u—o le puna o le amiotonu uma.",
                "29": "Ma o a’u, o Moronae, ina ua uma ona ou faalogo i nei upu, sa faamafanafanaina a’u, ma ou fai atu: Le Alii e, ia faia lou finagalo amiotonu, auā ua ou iloa e te galue i le fanauga a tagata e tusa ma lo latou faatuatua;",
                "30": "Auā na fai atu le uso o Iareto i le mauga o Serima, Alu ese—ma sa alu ese lava. Ma a na fai e le ia te ia le faatuatua po ua le alu ese; o le mea lea e te faia ai mea pe a mavae ona i ai muamua i tagata le faatuatua.",
                "31": "Auā sa faapea ona e faaali mai o oe lava i ou soo; auā ina ua uma ona i ai muamua ia te i latou le faatuatua, ma latou tautatala i lou suafa, sa e faaali mai oe lava ia te i latou i le mana tele.",
                "32": "Ma ou te manatua foi na e fetalai mai ua uma ona e saunia se nofoaga mo tagata, ioe, i totonu lava o maota o lou Tamā, lea e mafai ai e le tagata ona maua o le faamoemoe lelei silisili; o le mea lea e ao i le tagata ona faamoemoe; po ua le mafai ona ia maua se tofi i le nofoaga ua e saunia.",
                "33": "O lenei foi, ou te manatua na e fetalai mai ua e alofa i le lalolagi, e oo lava i le tuuina ifo o lou soifua mo le lalolagi, ina ia mafai ona e toe aveina e saunia ai se nofoaga mo le fanauga a tagata.",
                "34": "Ma o lenei ua ou iloa o lenei alofa ua ia te oe mo le fanauga a tagata o le alofa mamā lea; o le mea lea, vagana ai ua i ai i tagata le alofa mamā e le mafai ona latou mautofi i lena nofoaga ua e saunia i maota o lou Tamā.",
                "35": "O le mea lea, ua ou iloa ai i lenei mea ua e fetalai mai ai, e faapea afai e le i ai i Nuuese le alofa mamā, ona o o matou vaivaiga, o le a e tofotofoina i latou, ma aveese la latou taleni, ioe, o mea lava ia ua latou maua, ma avatu ia te i latou o ē o le a latou maua atili.",
                "36": "Ma sa oo ina ou tatalo atu i le Alii ia ona avatu i Nuuese le alofa tunoa, ina ia latou maua le alofa mamā.",
                "37": "Ma sa oo ina fetalai mai le Alii ia te a’u: Afai e le i ai ia i latou le alofa mamā e le afaina lea mea ia te oe, sa e faamaoni; o le mea lea, o le a faamamāina ou ofu. Ma ona ua e vaai i lou vaivai o le a faamalosia oe, e o’o lava ina nofo i le nofoaga ua ou saunia i maota o lo’u Tamā.",
                "38": "Ma o lenei o a’u, o Moronae, ou te faatofa atu i Nuuese, ioe, ma i o’u uso foi o ē ua ou alofa i ai, seia o’o ina tatou feiloai i luma o le nofoa-faamasino o Keriso, lea o le a iloa ai e tagata uma ua lē pisia o’u ofu i o outou toto.",
                "39": "Ma ina ia outou iloa ai lea sa ou vaai ia Iesu, ma sa ia fetalai mai ia te a’u faafesagai lava, ma sa ia ta’u mai ia te a’u i upu faamaulalo e tatau ai, e pei lava ona ta’u atu e se tagata i se isi tagata i lau lava gagana, e uiga i nei mea;",
                "40": "Ma ua na’o nai mea itiiti ua ou tusia, ona o lo’u vaivai i le tusitusi.",
                "41": "Ma o lenei, ou te apoapoai atu ia te outou ia saili lenei Iesu o lē ua tusi i ai le au perofeta ma aposetolo, ina ia i ai ma tumau ia te outou e faavavau le alofa tunoa o le Atua le Tamā, ma le Alii o Iesu Keriso, ma le Agaga Paia, o lē ua molimau ia te i la’ua. Amene."
            },
            "13": {
                "1": "Ma o lenei o a’u, o Moronae, ou te faasolo ina faaiu la’u talafaamaumau e uiga i le faaumatiaga o le nuu o ē ua ou tusiaina.",
                "2": "Auā faauta, sa latou teena upu uma a Eteru; auā sa ia ta’u tonu atu lava ia te i latou e uiga i mea uma, mai le amataga o tagata; ma e faapea ina ua uma ona maui atu o le vai mai luga o lenei laueleele sa avea ma laueleele silisili ona lelei nai lo isi laueleele uma, o se laueleele filifilia o le Alii; o le mea lea ua finagalo ai le Alii ia auauna atu ia te ia tagata uma o ē o nonofo ai;",
                "3": "Ma o le nofoaga lea o le Ierusalema Fou, lea o le a alu ifo mai le lagi, ma o le afioaga paia lea o le Alii.",
                "4": "Faauta, sa vaai Eteru i aso o Keriso, ma sa ia tautala e uiga i se Ierusalema Fou i luga o lenei laueleele.",
                "5": "Ma sa ia tautala foi e uiga i le aiga o Isaraelu, ma le Ierusalema lea o le a sau ai Liae—e faapea a uma ona faaumatiaina o le a toe atia’e, e avea o se aai paia i le Alii; o le mea lea, e le mafai ai ona avea ma se Ierusalema fou ona sa i ai i se taimi anamua; ae o le a toe atia’e, ma avea o se aai paia i le Alii; ma o le a atia’e mo le aiga o Isaraelu—",
                "6": "Ma e faapea o le a atia’e se Ierusalema Fou i luga o le laueleele lenei, mo le vaega o totoe o le fanau a Iosefa, o ni mea ua i ai se faatusa.",
                "7": "Auā e pei ona aumai e Iosefa lona tamā i le laueleele o Aikupito, sa faapea lava ona maliu ai o ia iina; o le mea lea, na aumai ai e le Alii mai le laueleele o Ierusalema se vaega o totoe o le fanauga a Iosefa, ina ia alofa mutimutivale o ia i le fanau a Iosefa ina ia latou le fano, e pei ona ia alofa mutimutivale i le tamā o Iosefa ina ia le fano o ia.",
                "8": "O le mea lea, o le a atia’e i luga o le laueleele lenei le vaega o totoe o le aiga o Iosefa; ma o le a avea o se laueleele o lo latou tofi; ma o le a latou atia’e se aai paia i le Alii, e pei o le Ierusalema tuai; ma o le a le toe faafememea’iina i latou, seia o’o mai le iuga pe a mavae atu le lalolagi.",
                "9": "Ma o le a i ai se lagi fou ma se lalolagi fou; ma o le a pei o le lagi tuai ma le lalolagi tuai vagana ai o mea tuai ua mavae atu, ma ua faafouina mea uma.",
                "10": "Ma ona oo mai ai lea o le Ierusalema Fou; ma amuia lava i latou o ē e nonofo ai, auā o i latou ia o ē ua sinasina o latou ofu i le toto o le Tamai Mamoe; ma o i latou ia o ē ua faitauina i totonu o le vaega o totoe o le fanau a Iosefa, o ē o le aiga o Isaraelu.",
                "11": "Ma ona oo mai ai foi lea o le Ierusalema tuai; ma ona tagata, amuia lava i latou, ona ua faamamāina i latou i le toto o le Tamai Mamoe; ma o i latou ia o ē sa faataapeape ma ua faapotopoto mai i itu e fa o le lalolagi, ma mai atunuu i matu, ma o ē ua faatofusia i le faataunuuina o le feagaiga lea na faia e le Atua ma lo latou tamā, o Aperaamo.",
                "12": "Ma pe a oo mai nei mea, ona faataunuuina ai lea o le mau ua fai mai, e i ai i latou o ē sa muamua, o ē o le a avea ma mulimuli; ma e i ai i latou o ē sa mulimuli, o ē o le a avea ma muamua.",
                "13": "Ma sa faapea o le a ou tusi ni isi mea e tele, peitai sa faasaina a’u; ae sa maoae ma ofoofogia lava valoaga a Eteru; peitai sa latou manatu ia te ia o se meanoa, ma tuli ese o ia i fafo; ma sa lafi o ia i le ava o se papa i le ao, ma i le po sa alu atu o ia ma vaai i mea o le a o’o mai i luga o tagata.",
                "14": "Ma a’o nofo o ia i le ava o se papa sa ia faamaea le vaega na totoe o lenei talafaamaumau, ma vaai i faafanoga ia na o’o mai i luga o tagata, i le po.",
                "15": "Ma sa oo i le tausaga lava lea na tuli ese ai o ia mai totonu o le nuu, sa amata ona tau o se taua tele i totonu o le nuu, ona sa i ai le toatele o ē na tutulai a’e, o ē o ni tagata malolosi, ma saili e faaumatia Korianetuma, e ala i a latou fuafuaga faalilolilo o le amioleaga, ia ua uma ona talatala atu.",
                "16": "Ma o lenei o Korianetuma, sa a’oa’o ia lava, i tomai uma e uiga i taua ma le atamai uma o le lalolagi, o le mea lea na ia tau ai ma i latou o ē na saili e faaumatia o ia.",
                "17": "Peitai, sa le salamo o ia, po o ona atalii aulelei po o ona afafine; po o atalii ma afafine lalelei foi o Ko’oro; po o atalii ma afafine lalelei foi o Kori’oa; ma i se aotelega atoa, sa leai ni atalii ma ni afafine lalelei i luga o le eleele atoa o ē na salamo i a latou agasala.",
                "18": "O le mea lea, sa oo i le tausaga muamua na nofo ai Eteru i le ava o se papa, sa i ai le toatele o tagata na fasiotia i le pelu a i latou o faalapotopotoga faalilolilo, o ē na tau e faasaga ia Korianetuma ina ia latou maua le malo.",
                "19": "Ma sa oo ina tele ona tau o atalii o Korianetuma ma tele foi lo latou toto na masaa.",
                "20": "Ma i le tausaga lona lua na oo mai ai le afioga a le Alii ia Eteru, e tatau ona alu atu o ia ma vavalo atu ia Korianetuma e faapea, afai e salamo o ia, ma lona aiga uma, o le a tuu mai e le Alii ia te ia lona malo ma faasaoina le nuu—",
                "21": "A leai o le a faaumatia i latou, ma lona aiga atoa, vagana ai o ia lava. Ma o le a na o ia e ola e vaai i le faataunuuina o valoaga ia ua uma ona fetalai i ai e uiga i se tasi nuu o le a latou mauaina le laueleele mo o latou tofi; ma o le a tanumia Korianetuma e i latou; ma o le a faaumatia tagata uma vagana ai Korianetuma.",
                "22": "Ma sa oo ina le salamo Korianetuma, po o lona aiga, po o le nuu; ma sa le taofia taua; ma sa latou saili e fasioti Eteru, ae sa sola ese o ia mai o latou luma ma toe lafi i le ava o le papa.",
                "23": "Ma sa oo ina tulai mai Sareto, ma ia sii taua atu foi ia Korianetuma; ma sa ia faatoilaloina o ia, sa oo ina ia ave o ia faatagataotaua i le tausaga lona tolu.",
                "24": "Ma i le tausaga lona fa, sa faatoilalo ai Sareto e atalii o Korianetuma, ma toe maua mai le malo mo lo latou tamā.",
                "25": "O lenei sa amata ona tau se taua i luga o le laueleele atoa, o tagata taitoatasi ma lana vaega e tau mo mea sa ia manao i ai.",
                "26": "Ma ua i ai faomea, ma i se aotelega, sa i ai amioleaga uiga eseese uma i luga o le laueleele atoa.",
                "27": "Ma sa oo ina matuā ita tele Korianetuma ia Sareto, ma sa ia alu atu faasaga ia te ia ma ana autau e tau ma ia; ma sa latou fetaia’i ma le feitaga’i tele, ma sa latou fetaia’i i le vanu o Kilikala; ma sa matuā tugā tele le taua.",
                "28": "Ma sa oo ina tau Sareto ma ia mo le va o aso e tolu. Ma sa oo ina faatoilalo o ia e Korianetuma, ma tuliloa o ia seia oo mai i fanua laugatasi o Heselona.",
                "29": "Ma sa oo ina toe tau Sareto ma ia i luga o fanua laugatasi; faauta foi, sa ia faatoilaloina Korianetuma, ma toe tuli mai o ia i tua i le vanu o Kilikala.",
                "30": "Ma sa toe tau Korianetuma ma Sareto i le vanu o Kilikala, lea na ia faatoilalo ai Sareto ma fasioti o ia.",
                "31": "Ma sa faamanualia e Sareto ia Korianetuma i lona ogavae, lea na le toe alu atu ai o ia e tau mo le va o le lua tausaga, o se taimi lea sa faia ai e tagata uma sa i luga o le laueleele le faamasaaina o le toto, ma sa leai se tasi e taofia i latou."
            },
            "14": {
                "1": "Ma o lenei sa amata ona i ai o se fetuu tele i luga o le laueleele atoa ona o le amioletonu o tagata, lea a tuu ai e se tagata sana meafaigaluega po o lana pelu i luga o lana fata, po o luga o se mea e manao o ia e teu ai, faauta, o le aso e sosoo ai, e le mafai ona ia toe maua, ona o le tetele tele o le fetuu i luga o le laueleele.",
                "2": "O le mea lea sa uumau ai e tagata taitoatasi ana lava mea, i ona lima, ma lē fia nonō mai pe faaune atu e ia; ma sa taitasi le tagata ma uu le au o lana pelu i lona lima taumatau, i le puipuiga o ana meatotino ma lona lava ola, ma ola o ana avā ma fanau.",
                "3": "Ma o lenei, ina ua mavae le va o le lua tausaga, ma ina ua mavae le oti o Sareto, faauta, sa tu mai le uso o Sareto ma tau o ia ma Korianetuma, lea na faatoilalo ai o ia e Korianetuma ma tuliloa ia te ia e oo atu i le vao o Akiso.",
                "4": "Ma sa oo ina tau le uso o Sareto ma ia i le vao o Akiso; ma sa oo ina matuā tuga tele le taua, ma e afe ma afe na pa’u’ū ai i le pelu.",
                "5": "Ma sa oo ina si’o e Korianetuma le vao; ma sa savavali atu le uso o Sareto mai le vao i le po, ma fasioti se vaega o le autau a Korianetuma, a’o onanā i latou.",
                "6": "Ma sa alu atu o ia i le laueleele o Morona, ma ua nofo o ia lava i luga o le nofoalii o Korianetuma.",
                "7": "Ma sa oo ina nonofo Korianetuma ma lana autau i le vao mo le va o le lua tausaga, lea na ia maua ai se malosi tele i lana autau.",
                "8": "O lenei, o le uso o Sareto, o lona igoa o Kiliata, sa ia maua foi se malosi tele i lana autau, ona o faapotopotoga faalilolilo.",
                "9": "Ma sa oo ina fasioti o ia e lana faitaulaga sili a’o nofo o ia i luga o lona nofoalii.",
                "10": "Ma sa oo ina fasioti o ia e se tasi o faapotopotoga faalilolilo i totonu o se auala faalilolilo, ma ia maua ai mo ia lava le malo; ma o lona igoa o Lipi; ma o Lipi o se tagata tino ese maualuga, sa sili atu nai lo se isi lava tagata i totonu o le nuu atoa.",
                "11": "Ma sa oo i le tausaga muamua o Lipi, na sau ai Korianetuma i luga i le laueleele o Morona, ma tau ma Lipi.",
                "12": "Ma sa oo ina tau o ia ma Lipi, lea na ta ai e Lipi lona lima lea na manu’a ai o ia; ae ui i lea, sa fetaomi atu i luma le autau a Korianetuma i luga o Lipi, sa oo ina sola o ia i tuaoi i luga o le matafaga.",
                "13": "Ma sa oo ina tuliloa o ia e Korianetuma; ma sa tau o ia ma Lipi i luga o le matafaga.",
                "14": "Ma sa oo ina taia e Lipi le autau a Korianetuma, sa oo ina latou toe sosola ai i le vao o Akiso.",
                "15": "Ma sa oo ina tuliloa o ia e Lipi seia oo ina oo mai o ia i fanua laugatasi o Akosa. Ma sa ave e Korianetuma tagata uma faatasi ma ia a’o sola o ia i luma o Lipi, i le vaega lena o le laueleele na ia sola atu i ai.",
                "16": "Ma ina ua oo mai o ia i fanua laugatasi o Akosa, sa tau o ia ma Lipi, ma sa ia taia o ia seia oo ina oti ai; ae ui i lea, sa sau le uso o Lipi e faasaga ia Korianetuma e sui ia te ia, ma sa oo ina matuā tuga tele lava le taua, lea na toe sola ai Korianetuma i luma o le autau a le uso o Lipi.",
                "17": "O lenei o le igoa o le uso o Lipi sa ta’ua o Sesa. Ma sa o’o ina tuliloa e Sesa ia Korianetuma, ma sa faatoilalo e ia aai e tele, ma sa ia fasiotia fafine ma tamaiti, ma ia susunu aai.",
                "18": "Ma sa oo atu i le laueleele atoa le fefefe ia Sesa; ioe, sa alu atu se alaga i le laueleele atoa—O ai e mafai ona tu atu i luma o le autau a Sesa? Faauta, ua tafi e ia le laueleele i ona luma!",
                "19": "Ma sa oo ina amata ona lolofi faatasi mai tagata i ana autau, i luga o le laueleele atoa.",
                "20": "Ma sa vaeluaina i latou; o se vaega o i latou sa sosola atu i le autau a Sesa, ma o se vaega o i latou sa sosola atu i le autau a Korianetuma.",
                "21": "Ma ona o le tetele tele ma le umi o le taua, ma umi ona avea ma vaaiga o le faamasaa toto ma tagata feoti, sa oo ina ufitia ai luga o le laueleele atoa i tino o tagata oti.",
                "22": "Ma sa televave ma taalise tele le taua sa leai ni isi na totoe e tanumia tagata oti, ae sa latou savavali atu i luma mai i le faamasaaina o le toto i le faamasaaina o le toto, ma tuu ai tino o tane, fafine, ma tamaiti e salalau solo i luga o le laueleele, e fai ma meaai a anufe o le tino.",
                "23": "Ma ua alu atu lo latou manogi i luga o le laueleele, ioe, i luga o le laueleele atoa uma lava; o le mea lea na mafatia ai tagata i le ao ma le po, ona o le manogi na i ai.",
                "24": "Ae ui i lea, sa le tuua e Sesa le tuliloaina o Korianetuma; ona sa tauto o ia o le a ia taui i luga o Korianetuma le toto o lona uso, o lē ua fasiotia, ma le fetalaiga a le Alii lea na oo mai ia Eteru e faapea o le a le oti lava Korianetuma i le pelu.",
                "25": "Ma ua faapea ona tatou vaai ai sa asiasi mai lava le Alii ia te i latou i le atoatoa o lona toasa, ma ua saunia e lo latou amioleaga ma a latou mea inosia se ala mo lo latou faaumatiaina e faavavau.",
                "26": "Ma sa oo ina tuliloa e Sesa ia Korianetuma agai i sasae, seia oo mai lava i tuaoi i tafatafa o le matafaga, ma o iina na tau ai o ia ma Sesa mo le va o aso e tolu.",
                "27": "Ma sa matuā matautia tele le faafanoga i totonu o autau a Sesa sa amata ona matata’u tagata, ma amata ona sosola mai luma o autau a Korianetuma; ma sa latou sosola atu i le laueleele o Kori’oa, ma tafi ese mai o latou luma tagata sa nonofo ai, i latou uma ia o ē sa le fia au faatasi ma i latou.",
                "28": "Ma sa latou faatutū o latou faleie i le vanu o Kori’oa; ma sa faatutū e Korianetuma ona faleie i le vanu o Suro. O lenei o le vanu o Suro sa latalata i le maupu’epu’e o Kominoa; o le mea lea, na faapotopoto faatasi ai e Korianetuma ana autau i luga o le maupu’epu’e o Kominoa, ma ili atu se pu i autau a Sesa e valaau atu ai ia te i latou e o mai e tau.",
                "29": "Ma sa oo ina latou o mai, peitai sa toe tulia i latou; ma sa latou o mai faalua, ma sa toe tulia foi i latou i le taimi lona lua. Ma sa oo ina latou toe o mai i le taimi lona tolu, ma sa oo ina tugā tele lava le taua.",
                "30": "Ma sa oo ina taia e Sesa ia Korianetuma ma sa oo ina ia faaoo atu ia te ia ni manu’a loloto e tele; ma o Korianetuma, ona o le tele o lona toto ua masaa, na matapogia, ma sa aveese atu o ia e peiseai ua oti.",
                "31": "O lenei ona o le toatele naua o tane, fafine, ma tamaiti na fasiotia i itu uma e lua, o lea na faatonu ai e Sesa ona tagata ia aua nei o latou tuliloaina autau a Korianetuma; o le mea lea, na latou toe foi atu ai i la latou togalauapi."
            },
            "15": {
                "1": "Ma sa oo ina ua toe malosi mai Korianetuma i ona manu’a, sa amata ona ia manatua o upu na fetalai mai e Eteru ia te ia.",
                "2": "Sa ia vaai ua uma ona fasiotia i le pelu le toetoe o le lua miliona o ona tagata, ma sa amata ona ia faanoanoa i lona loto; ioe, ua uma ona fasiotia o le lua miliona o tane malolosi, ma a latou avā foi ma a latou fanau.",
                "3": "Sa amata ona salamo o ia i le leaga lea na ia faia; sa amata ona ia manatua o upu na fetalai i ai fofoga o perofeta uma, ma sa vaai o ia ua faataunuuina lava i latou, o upu uma taitasi, e oo mai i lea lava taimi; ma sa faanoanoa lona agaga ma musu e faamafanafanaina.",
                "4": "Ma sa o’o ina ia tusi atu se tusi ia Sesa, e manao ia te ia ia faasaoina e ia tagata, ae o le a ia tuu atu le malo, mo le ola o tagata.",
                "5": "Ma sa o’o ina ua maua e Sesa lana tusi ma sa ia tusi mai se tusi ia Korianetuma, e faapea afai na te tuuina atu o ia lava, ina ia mafai ona ia fasiotia o ia i lana lava pelu, o le a ia faasaoina le ola o tagata.",
                "6": "Ma sa o’o ina le salamo tagata i lo latou amioletonu; ma sa faatupuina le ita o tagata o Korianetuma e faasaga i tagata o Sesa; ma sa faatupuina le ita o tagata o Sesa e faasaga i tagata o Korianetuma; o le mea lea, na sii taua atu ai tagata o Sesa i tagata o Korianetuma.",
                "7": "Ma ina ua vaai atu Korianetuma o le a pa’ū o ia sa toe sola o ia mai luma o tagata o Sesa.",
                "8": "Ma sa oo ina taunuu mai o ia i vai o Ripelianekuma, o lona uiga, pe a faaliliuina, e tele, pe sili atu i mea uma; o le mea lea, ina ua latou taunuu mai i nei vai, sa latou faatutū o latou faleie; ma sa faatutū foi e Sesa ona faleie latalata ane ia te i latou; ma o lea, o le aso na sosoo ai, sa latou o mai ai e tau.",
                "9": "Ma sa oo ina latou tau se taua tugā tele lava, lea na toe manu’a ai Korianetuma, ma matapogia ai o ia i le toto na masaa.",
                "10": "Ma sa oo ina fetaomi atu autau a Korianetuma i luga o autau a Sesa sa oo ina latou faatoilaloina i latou, ma sa oo ina latou faia ia te i latou ia sosola ai mai o latou luma; ma sa latou sosola agai i saute, ma sa latou faatutū o latou faleie i le nofoaga lea sa ta’ua o Okati.",
                "11": "Ma sa oo ina faatutū e autau a Korianetuma o latou faleie i tafatafa o le maupu’epu’e o Rama; ma o le maupu’epu’e lava lea na natia mau ai e lo’u tamā o Mamona ia talafaamaumau, ua paia, mo le Alii.",
                "12": "Ma sa oo ina la’ua faapotopoto faatasi tagata uma i luga o le laueleele atoa, o ē sa le’i fasiotia, vagana ai Eteru.",
                "13": "Ma sa oo ina vaai Eteru i mea uma na fai e tagata; ma sa ia vaai o tagata sa mo Korianetuma ua faapotopoto faatasi i le autau a Korianetuma; ma o tagata sa mo Sesa ua faapotopoto faatasi i le autau a Sesa.",
                "14": "O le mea lea, sa la’ua faapotopoto faatasi ai tagata mo le va o le fa tausaga, ina ia mafai ona la maua tagata uma o ē sa i luga o le laueleele, ma ia mafai ona la maua le malosi uma e mafai ai ona la maua.",
                "15": "Ma sa oo ina ua latou faapotopoto faatasi uma, o tagata taitoatasi i le autau na filifili e ia, faatasi ma a latou avā ma a latou fanau—o tane, fafine ma fanau ua faaauupegaina i auupega o taua, ua i ai talita, ma ufifatafata, ma pulou-tau; ma ua oofu e tusa ma ofu o le taua—sa latou savavali atu e faasaga le tasi i le isi i le taua; ma sa latou tau i lena aso atoa, ma sa lē manumalo lava.",
                "16": "Ma sa oo ina ua oo mai le po sa latou vaivai, ma malolo atu i o latou togalauapi; ma ina ua uma ona latou malolo atu i o latou togalauapi, sa amata ona latou uiō ma lauē mo le toesea o o latou tagata ua fasiotia; ma sa matuā tele lava lo latou tagi, lo latou uiō ma auega, sa latou faia ua matuā taalili ai lava le vanimonimo.",
                "17": "Ma sa oo i le aso na sosoo ai, sa latou toe o atu e tau, ma sa tele ma mata’utia lena aso; ae ui i lea, sa latou le manumalo, ma ina ua toe oo mai le po sa latou faia ua taalili ai le vanimonimo i a latou tagi, ma a latou uiō, ma a latou faavauvauga, ona o le toesea o o latou tagata ua fasiotia.",
                "18": "Ma sa oo ina toe tusi atu e Korianetuma se tusi ia Sesa, ua manao mai ia aua nei toe sau e tau, ae ia ona ave le malo, ma faasao ola o tagata.",
                "19": "Ae faauta, ua le toe finau le Agaga o le Alii ma i latou, ma ua maua e Satani le mana atoa i loto o tagata; ona ua tuu atu i latou i le maaa o o latou loto, ma le tauaso o o latou mafaufau, ina ia faaumatiaina i latou; o le mea lea na latou toe o atu ai foi e tau.",
                "20": "Ma sa oo ina latou tau i lena aso atoa, ma ina ua oo mai le po sa latou momoe ma a latou pelu.",
                "21": "Ma o le aso na sosoo ai sa latou tau seia oo mai le po.",
                "22": "Ma ina ua oo mai le po sa latou onanā i le ita, e pei o se tagata o lē ua onā i le uaina; ma sa latou toe momoe ma a latou pelu.",
                "23": "Ma o le aso na sosoo ai sa latou toe tau; ma ina ua oo mai le po na latou pa’u’ū uma i le pelu vagana ai le lima sefulu ma le lua o tagata o Korianetuma, ma le ono sefulu ma le iva o tagata o Sesa.",
                "24": "Ma sa oo ina latou momoe ma a latou pelu i le po lena, ma o le aso na sosoo ai sa latou toe tau, ma sa latou tau ma lo latou malosi i a latou pelu ma a latou talita, i le aso atoa lena.",
                "25": "Ma ina ua oo mai le po sa totoe le tolu sefulu ma le lua o tagata o Sesa, ma le lua sefulu ma le fitu o tagata o Korianetuma.",
                "26": "Ma sa oo ina latou aai ma momoe, ma sauniuni mo le oti i le aso na sosoo ai. Ma o i latou o ni tagata tino lapopoa ma malolosi e tusa ai ma le malosi o tagata.",
                "27": "Ma sa oo ina latou tau mo le va o le tolu itula, ma sa latou matapogia i le toto masaa.",
                "28": "Ma sa oo ina ua lava le malosi na maua e tagata o Korianetuma e mafai ai ona latou savavali, sa fai o le a latou sosola mo o latou ola; ae faauta, sa tulai a’e Sesa, ma ona tagata foi, ma sa ia tauto i lona ita o le a ia fasiotia Korianetuma po ua fano o ia i le pelu.",
                "29": "O le mea lea, na ia tuliloa ai i latou, ma o le aso na sosoo ai na ia maua atu ai i latou; ma sa latou toe tau i le pelu. Ma sa oo ina ua latou pa’u’ū uma i le pelu, vagana ai Korianetuma ma Sesa, faauta sa matapogia Sesa i le toto masaa.",
                "30": "Ma sa oo ina ua uma ona totoo o Korianetuma i luga o lana pelu, seia malolo laitiiti o ia, ona ia vavae ese ai lea o le ulu o Sesa.",
                "31": "Ma sa oo ina ua uma ona ia vavae ese o le ulu o Sesa, sa tau tu a’e Sesa i luga i ona lima ma pa’ū ai; ina ua uma ona tauivi o ia e fia maua se manava, sa oti o ia.",
                "32": "Ma sa oo ina pa’ū Korianetuma i le eleele, ma avea e peiseai ua leai se ola o ia te ia.",
                "33": "Ma sa fetalai mai le Alii ia Eteru, ma faapea mai ia te ia: Alu atu ia. Ma sa alu atu o ia, ma vaai ua faataunuuina afioga uma a le Alii; ma sa ia faaumaina lana talafaamaumau; (ma ua ou le tusia le vaega e tasi o vaeselau) ma sa ia natiaina i latou i se ala na maua ai e tagata o Limae.",
                "34": "O lenei o upu mulimuli nei na tusia e Eteru: Pe finagalo le Alii ia ou liua, pe ou te mafatia i le finagalo o le Alii i la le tino, e le afaina, pe afai e faaolaina a’u i le malo o le Atua. Amene."
            }
        }
    },
    "moro": {
        "meta": {
            "slug": "moro",
            "name": "O Le Tusi a Moronae",
            "chapterWord": "Mataupu"
        },
        "chapters": {
            "1": {
                "1": "O lenei o a’u o Moronae, ina ua uma ona ou faia o le faaiuga o le otootoga o le tala o le nuu o Iareto, sa ou manatu o le a ou le toe tusia ni isi mea faaopoopo, peitai ou te le’i oti lava; ma ou te le faailoa atu a’u lava i sa Lamanā ne’i o latou faaumatia a’u.",
                "2": "Auā faauta, ua matuā malolosi tele a latou taua i totonu o i latou lava; ma ona o lo latou ita ua latou fasiotia ai sa Nifaē uma o ē e le faafitia le Keriso.",
                "3": "Ma o a’u, o Moronae, ou te le faafitia le Keriso; o le mea lea, ou te fealuai solo ai i soo se mea e mafai ona ou alu i ai mo le puipuiga o lo’u lava ola.",
                "4": "O le mea lea, ou te tusia ai ni isi mea faaopoopo itiiti, e le tusa ma le mea na ou manatu i ai; ona sa ou manatu o le a ou le toe tusia ni isi mea faaopoopo; ae o le a ou tusia ni nai faaopoopo itiiti, atonu o le a aogā i o’u uso, o sa Lamanā, i se aso i le lumanai, e tusa ai ma le finagalo o le Alii."
            },
            "2": {
                "1": "O afioga a Keriso, lea na ia fetalai i ona soo, le toasefululua o ē na ia filifilia, a’o faae’e ona aao i o latou luga—",
                "2": "Ma sa ia valaau i latou i o latou igoa, ua fetalai mai: Ia outou valaau atu i le Tamā i lo’u igoa, i le tatalo faatauanau; ma a uma ona outou faia o lenei mea, o le a outou maua le mana tou te tuu atu ai le Agaga Paia ia te ia o lē o le a faae’e atu i ai o outou lima i ona luga; ma o lo’u igoa ia outou tuuina atu ai, ona sa faapea ona faia e a’u aposetolo.",
                "3": "O lenei sa fetalai mai e Keriso ia te i latou ia afioga i le taimi o lona faato’ā afio mai; ma sa le’i lagona e le motu o tagata, ae sa lagona e le au soo; ma o le toatele o i latou na faae’e atu i ai o latou lima, na afio i ai le Agaga Paia."
            },
            "3": {
                "1": "O le ala na faauu ai e le au soo, o ē na ta’ua o toeaina o le ekalesia, ia faitaulaga ma a’oa’o—",
                "2": "Ina ua uma ona latou tatalo atu i le Tamā i le suafa o Keriso, sa latou faae’e o latou lima i o latou luga, ma fai atu:",
                "3": "I le suafa o Iesu Keriso ou te faauuina ai oe e avea o se faitaulaga, (ae afai o se a’oa’o, ou te faauuina ai oe e avea o se a’oa’o) e tala’i atu le salamo ma le faamagaloina o agasala e ala ia Iesu Keriso, i le tumau i le faatuatua i lona suafa e oo i le iuga. Amene.",
                "4": "Ma o le ala lenei sa latou faauu ai faitaulaga ma a’oa’o, e tusa ma meaalofa ma valaauga a le Atua i tagata; ma sa latou faauuina i latou i le mana o le Agaga Paia, lea sa ia te i latou."
            },
            "4": {
                "1": "O le ala e faamanuia ma tufatufa atu ai e o latou toeaina ma faitaulaga le tino ma le toto o Keriso i le ekalesia; ma sa latou faia e tusa ma poloaiga a Keriso; o le mea lea ua matou iloa ai ua sa’o le ala; ma o le toeaina po o le faitaulaga na faia le faamanuiaga—",
                "2": "Ma sa latou tootutuli i lalo faatasi ma le ekalesia, ma tatalo atu i le Tamā i le suafa o Keriso, ua fai atu:",
                "3": "Le Atua e, le Tamā Faavavau, matou te ole atu ia te oe i le suafa o lou Alo, o Iesu Keriso, ia e faamanuiaina ma faapaiaina lenei areto i agaga o i latou uma o e e fetagofi i ai; ina ia latou taumamafa i le faamanatuina o le tino o lou Alo, ma molimau atu ia te oe, le Atua e, le Tamā Faavavau, latou te loto ina ave i o latou luga le suafa o lou Alo, ma manatua pea o ia, ma tausi i ana poloaiga ua ia tuuina mai ia te i latou, ina ia latou maua pea lona Agaga e faatasi ma i latou. Amene."
            },
            "5": {
                "1": "O le ala e faamanuia ai le vai—Faauta, sa latou ave le ipu, ma fai atu:",
                "2": "Le Atua e, le Tamā Faavavau, matou te ole atu ia te oe i le suafa o lou Alo, o Iesu Keriso, ia e faamanuiaina ma faapaiaina lenei uaina i agaga o i latou uma o e e feinu ai, ina ia latou faia i le faamanatuina o le toto o lou Alo, sa faamaligiina mo i latou; ina ia latou molimau atu ia te oe, le Atua e, le Tamā Faavavau, latou te manatua pea o ia, ina ia latou maua lona Agaga e faatasi ma i latou. Amene."
            },
            "6": {
                "1": "Ma o lenei ou te tautala atu e uiga i le papatisoga. Faauta, sa papatisoina toeaina, faitaulaga, ma a’oa’o; ma sa le papatisoina i latou vagana ai ua latou fua mai fua e tatau ai e iloa ai ua latou agavaa.",
                "2": "Pe na latou talia foi soo se tasi i le papatisoga vagana ai ua latou o mai i luma ma le loto momomo ma le agaga salamo, ma molimau mai i le ekalesia ua latou salamo faamaoni i a latou agasala uma.",
                "3": "Ma sa leai se tasi na talia i le papatisoga vagana ai ua latou ave i o latou luga le suafa o Keriso, ma ua i ai le naunautai e auauna atu ia te ia e oo i le iuga.",
                "4": "Ma ina ua uma ona taliaina o i latou i le papatisoga, ma galueaiina ma faamamāina e le mana o le Agaga Paia, sa faitauina i latou i totonu o tagata o le ekalesia a Keriso; ma sa ave o latou igoa, ina ia manatua i latou ma tausia i le afioga lelei a le Atua, e faatutumau ai i latou i le ala sa’o, e faatutumau ai i latou ia mataala e le aunoa i le tatalo, ia faalagolago tasi i galuega tauleleia a Keriso, o lē o le amataga ma le taunuuga o lo latou faatuatua.",
                "5": "Ma sa potopoto soo faatasi le ekalesia, e anapopogi ma tatalo, ma talatalanoa o le tasi i le isi, e uiga i le soifua manuia o o latou agaga.",
                "6": "Ma sa latou potopoto soo faatasi e taumamafa i le areto ma le vai, i le faamanatuina o le Alii o Iesu.",
                "7": "Ma sa latou tausisi ma le faaeteete ina ia leai se amioletonu e i totonu o i latou; ma o soo se tasi e maua ua ia faia le amioletonu, ma e toatolu molimau o le ekalesia e ta’usalaina i latou i luma o toeaina, ma afai latou te le salamo, ma lē faatoese, sa tineia ese o latou igoa, ma sa le faitauina i latou i totonu o tagata o Keriso.",
                "8": "Ae o soo se taimi sa latou salamo ai ma saili le faamagaloga, ma le faamoemoe faamaoni, sa faamagaloina i latou.",
                "9": "Ma sa taitaiina a latou sauniga e le ekalesia e tusa ma galuega a le Agaga, ma le mana o le Agaga Paia; ona a’o taitaiina i latou e le mana o le Agaga Paia pe tala’i, pe apoapoai, pe tatalo, pe aioi atu, pe pepese, sa faapea lava ona faia."
            },
            "7": {
                "1": "Ma o lenei, o a’u, o Moronae, ou te tusia nai upu itiiti a lo’u tamā, o Mamona, ia na ia tautala i ai e uiga i le faatuatua, faamoemoe, ma le alofa mamā; ona sa faapenei le ala sa ia tautala atu ai i le nuu, a o ia a’oa’o atu ia te i latou i le sunako lea na latou fausia mo se nofoaga e tapuai ai.",
                "2": "Ma o lenei, o a’u, o Mamona, ou te tautala atu ia te outou, o’u uso pele e; ma ona o le alofa tunoa o le Atua, le Tamā, ma lo tatou Alii o Iesu Keriso, ma lona finagalo paia, ona o le meaalofa o lana valaauga ia te a’u, lea ua faatagaina ai a’u ou te tautala atu ia te outou i lenei taimi.",
                "3": "O le mea lea, ou te fia tautala atu ia te outou o ē o le ekalesia, outou o soo fifilemu o Keriso, ma outou ua outou maua se faamoemoe ua lava e mafai ai ona outou ulu atu ai i le malologa o le Alii, mai le taimi nei ma le agai i luma seia oo ina outou malolo faatasi ma ia i le lagi.",
                "4": "Ma o lenei o’u uso e, ua ou matauina nei mea ia te outou ona o lo outou savavali ma le filemu faatasi ma le fanauga a tagata.",
                "5": "Auā ou te manatua le afioga a le Atua ua fetalai mai o a latou galuega tou te iloa ai i latou; auā afai ua lelei a latou galuega, ua lelei foi i latou.",
                "6": "Auā faauta, na fetalai mai le Atua o se tagata ua leaga e le mafai ona fai e ia se mea ua lelei; auā afai na te ofo atu se meaalofa, pe tatalo atu i le Atua, vagana ai e faia e ia ma le loto faamaoni ua le aogā lea ia te ia.",
                "7": "Auā faauta, e le faitauina ia te ia lena mea mo le amiotonu.",
                "8": "Auā faauta, afai e avatu e se tagata ua leaga se meaalofa, e fai toa’i e ia lea mea; o le mea lea e faitau tutusa ai ia te ia e pei lava na ia taofia le meaalofa; o le mea lea e ta’uleagaina ai o ia i luma o le Atua.",
                "9": "Ma e faapea foi ona ta’uleagaina se tagata, pe afai e tatalo atu o ia ae ua le i ai ma le faamaoni o le loto; ioe, ma ua le aogā lea ia te ia, ona e le talia e le Atua se ua faapena.",
                "10": "O le mea lea, e le mafai e se tagata ua leaga ona faia le mea ua lelei; pe avatu foi e ia se meaalofa lelei.",
                "11": "Auā faauta, e le mafai e se puna oona ona puna mai i vai lelei; pe mafai foi e se puna lelei ona puna mai i vai oona; o le mea lea, o se tagata ua avea o se auauna a le tiapolo e le mafai ona mulimuli ia Keriso; ma afai e mulimuli o ia ia Keriso e le mafai ona avea o ia o se auauna a le tiapolo.",
                "12": "O le mea lea, o mea uma ua lelei e mai le Atua; ma o le mea ua leaga e mai le tiapolo; ona o le tiapolo o se fili i le Atua, ma ua faasagatau pea ia te ia, ma ua valaau ma faatosina tagata i le agasala, ma ia latou faia pea le mea leaga.",
                "13": "Ae faauta, o le mea ua mai le Atua e valaau ma faatosina mai ia faia mea lelei e le aunoa; o le mea lea, o mea uma e valaau mai ma faatosina mai ia faia mea lelei, ma alofa i le Atua, ma auauna atu ia te ia, ua musuia e le Atua.",
                "14": "O le mea lea, ia outou faaeteete, o’u uso pele e, ina ia outou le faamasino le mea ua leaga o se mea mai le Atua, po o le mea ua lelei ma mai le Atua o se mea mai le tiapolo.",
                "15": "Auā faauta, o’u uso e, ua tuu mai ia te outou ia outou faamasino, ina ia outou iloa le lelei mai le leaga; ma o le ala e faamasino ai ua manino, ina ia mafai ona outou iloa ma se malamalama atoatoa, e pei o le malamalama o le ao mai le pouliuli o le po.",
                "16": "Auā faauta, ua tuuina mai i tagata taitoatasi le Agaga o Keriso, ina ia mafai ona iloa e ia le lelei mai le leaga; o le mea lea, ou te faaali atu ai ia te outou le ala e faamasino ai; ona o mea uma e valaau mai ia fai le lelei, ma faatauanau mai ia talitonu ia Keriso, ua auina mai i le mana ma le meaalofa a Keriso; o le mea lea e mafai ai ona outou iloa ma le malamalama atoatoa ua mai le Atua.",
                "17": "Ae o soo se mea e faatauanauina tagata ia latou faia le leaga, ma ia le talitonu ia Keriso, ma faafitia o ia, ma ia le auauna i le Atua, ona outou iloa lea ma le malamalama atoatoa ua mai le tiapolo; ona o le ala lea e galue ai le tiapolo, auā e le faatauanauina e ia se tagata ia faia le lelei, e leai, e leai lava se tasi; pe faia foi e ana agelu; pe faia foi e i latou o ē latou te tuu atu i latou lava ia te ia.",
                "18": "Ma o lenei, o’u uso e, ina ua vaai ua outou iloa le malamalama tou te faamasino ai, o le malamalama lea o Keriso, vaai ia outou le faamasino sese; auā o le faamasinoga lava lea tou te faamasino atu ai o le a faamasino ai foi outou.",
                "19": "O le mea lea, ou te aioi atu ia te outou, uso e, ia outou sailiili ma le filiga i le malamalama o Keriso ina ia outou iloa le lelei mai le leaga; ma afai tou te taofi mau i mea lelei uma, ma lē ta’uleagaina ia mea, o le a avea moni outou ma ni fanau a Keriso.",
                "20": "Ma o lenei, o’u uso e, e mafai faapefea ona outou taofi mau i mea lelei uma?",
                "21": "Ma o lenei ua ou oo mai nei i lena faatuatua, lea na ou fai atu o le a ou tautala atu ai; ma o le a ou ta’u atu ia te outou le auala e mafai ai ona outou taofi mau i mea lelei uma.",
                "22": "Auā faauta, ona ua silafia e le Atua mea uma, ona ua mai le vavau i le faavavau, faauta, sa ia auina mai agelu e auauna mai i le fanauga a tagata, e faaali mai e uiga i le afio mai o Keriso; ma o Keriso o le a ala mai ai mea lelei uma.",
                "23": "Ma sa tautino mai foi e le Atua i perofeta, i lona lava fofoga, o le a afio mai Keriso.",
                "24": "Faauta foi, e tele auala sa i ai na ia faaali mai ai mea i le fanauga a tagata, o ni mea sa lelei; ma o mea uma ua lelei ua mai ia Keriso; a na lē o lea po ua pa’u’ū tagata, ma ua leai se mea lelei e mafai ona oo mai ia te i latou.",
                "25": "O le mea lea, e ala i le auaunaga a agelu, ma afioga uma na tulei mai i le fofoga o le Atua, sa amata ona faatino e tagata le faatuatua ia Keriso; ma sa faapea, e ala i le faatuatua, ona latou taofi mau i mea lelei uma; ma sa faapea ona i ai seia oo i le afio mai o Keriso.",
                "26": "Ma ina ua mavae ona afio mai o ia sa faaolaina foi tagata i le faatuatua i lona suafa; ma e ala i le faatuatua, na avea ai i latou ma atalii o le Atua. Ma e pei ona mautinoa o loo soifua Keriso, sa ia fetalai mai upu nei i o tatou tamā, ua faapea mai: Soo se mea tou te ole atu ai i le Tamā i lo’u igoa, ua lelei, i le faatuatua e talitonu o le a outou maua, faauta, o le a faia lava ia te outou.",
                "27": "O le mea lea, o’u uso pele e, pe ua taofia ea vavega ona ua toe afio a’e Keriso i le lagi, ma ua afio i le itu aao taumatau o le Atua, e maua mai i le Tamā ana aiā tatau o le alofa mutimutivale lea ua ia tuuina atu i luga o le fanauga a tagata?",
                "28": "Ona ua uma ona faamalieina e ia tuutuuga o le tulafono, ma ua ā ia i latou uma o ē ua faatuatua ia te ia; ma o i latou o ē ua faatuatua ia te ia o le a latou piimau i mea lelei uma; o le mea lea ua fautuaina ai e ia le faamoemoe o le fanauga a tagata; ma ua afio o ia e faavavau i le lagi.",
                "29": "Ma ona ua faia e ia lenei mea, o’u uso pele e, pe ua taofia ai ea vavega? Faauta ou te fai atu ia te outou, E leai; pe ua taofia foi le auauna mai o agelu i le fanauga a tagata.",
                "30": "Aua faauta, ua i ai i latou i lana pule, e auauna mai e tusa ma upu e poloai ai o ia, e faaali mai i latou lava ia te i latou ua i ai le faatuatua malosi ma le mafaufau mausalī i uiga uma o le amioatua.",
                "31": "Ma o le tiute o la latou auaunaga o le valaau atu lea i tagata ia salamo, ma faataunuu ma faia le galuega o feagaiga a le Tamā, ia na ia faia i le fanauga a tagata, e saunia le ala i totonu o le fanauga a tagata, e ala i le folafola atu o le afioga a Keriso i ipu filifilia a le Alii, ina ia latou molimau atu ia te ia.",
                "32": "Ma o le faia o lea mea, ua saunia ai e le Alii le Atua le ala e mafai ai e le vaega o totoe o tagata ona latou maua o le faatuatua ia Keriso, ina ia maua e le Agaga Paia se nofoaga i o latou loto, e tusa ma lona mana; ma o le ala lenei o le a faataunuu ai e le Tamā, feagaiga na ia faia i le fanauga a tagata.",
                "33": "Ma ua fetalai mai Keriso: Afai tou te faatuatua mai ia te a’u o le a outou maua le mana e fai ai soo se mea e tatau ai ia te a’u.",
                "34": "Ma ua fetalai mai o ia: Ia outou salamo outou tuluiga uma o le lalolagi, ma o mai ia te a’u, ma ia papatisoina i lo’u igoa, ma faatuatua mai ia te a’u, ina ia faaolaina outou.",
                "35": "Ma o lenei, o’u uso pele e, afai o le tulaga lea e faapea ua moni nei mea ua ou tautala atu ai ia te outou, ma o le a faaali mai e le Atua ia te outou, i le mana ma le mamalu tele i le aso gataaga, ua moni i latou, ma afai ua moni i latou, pe ua uma ai ea le aso o vavega?",
                "36": "Pe ua taofia ea le afifio mai o agelu i le fanauga a tagata? Pe ua taofia e ia le mana o le Agaga Paia mai ia te i latou? Pe e taofia ea e ia, a’o tumau pea le taimi, pe a’o i ai pea le lalolagi, pe a’o i ai se tagata e toatasi i le lalolagi e faaolaina?",
                "37": "Faauta ou te fai atu ia te outou, E leai; ona o le faatuatua e faia ai vavega; ma o le faatuatua e afifio mai ai agelu ma auauna mai i tagata; o le mea lea, afai ua taofia nei mea oi talofa i le fanauga a tagata, ona o le lē talitonu ua taofia ai, ma ua lē aogā ai mea uma.",
                "38": "Ona e le mafai ona faaolaina o se tagata, e tusa ma fetalaiga a Keriso, vagana ai ua latou faatuatua i lona suafa; o le mea lea, afai ua le toe i ai nei mea, ua le toe i ai foi se faatuatua; ma ua matuā leaga lava le tulaga o tagata, ona o le a pei i latou e peiseai e leai se togiola ua faia.",
                "39": "Ae faauta, o’u uso pele e, ua ou matauina ni mea lelei mai ia te outou, ona ua ou matauina ua outou faatuatua ia Keriso ona o lo outou agamalu; auā a na fai tou te le faatuatua ia te ia po ua outou le agavaa e faitaulia i totonu o tagata o lana ekalesia.",
                "40": "O lenei foi, o’u uso pele e, ou te fia tautala atu ia te outou e uiga i le faamoemoe. E mafai faapefea ona outou maua o le faatuatua, vagana ai ua ia te outou le faamoemoe?",
                "41": "Ma o le a le mea tou te faamoemoe i ai? Faauta ou te fai atu ia te outou, tou te faamoemoe, e ala i le togiola a Keriso ma le mana o lona toetu, ia faatutū mai outou i le ola faavavau, ma o le pogai ona o lo outou faatuatua ia te ia e tusa ma le folafolaga.",
                "42": "O le mea lea, afai ua i ai i se tagata le faatuatua e tatau ona i ai ia te ia le faamoemoe; auā a aunoa ma le faatuatua e le mafai ona i ai se faamoemoe.",
                "43": "O lenei foi, faauta ou te fai atu ia te outou e le mafai ona i ai ia te ia le faatuatua ma le faamoemoe, vagana ai ua agamalu, ma maualalo o ia i le loto.",
                "44": "Afai e faapea, ua lē aogā lona faatuatua ma le faamoemoe, ona e leai se tasi e ono talia i luma o le Atua, vagana ai i latou o ē ua agamalu ma maualalo i le loto; ma afai e agamalu ma maualalo se tagata i le loto, ma tautino atu i le mana o le Agaga Paia o Iesu o le Keriso, e ao ina i ai ia te ia le alofa mamā; auā afai e le i ai ia te ia le alofa mamā, o se mea noa o ia; o le mea lea e ao ai ina i ai ia te ia le alofa mamā.",
                "45": "Ma o le alofa mamā e loa ona tali-tiga, ma e agalelei, ma e le losilosivale, ma e le faafefeteina, e le sailia e ia ana lava mea, e le faaitaitagofie, e le mafaufau i se mea leaga, ma e le olioli i le amioletonu ae olioli i le upu moni, e onosai i mea uma, e talitonu i mea uma, e faamoemoe i mea uma, e tumau i mea uma.",
                "46": "O le mea lea, o’u uso pele e, afai e le ia te outou le alofa mamā o ni mea noa outou, ona e le uma le alofa mamā. O le mea lea, ia outou pipiimau ai i le alofa mamā, le mea ua silisili i mea uma, ona e i’u mea uma—",
                "47": "Ae o le alofa mamā o le alofa le pona lea o Keriso, ma e tumau e faavavau; ma o soo se tasi e maua ua i ai ia te ia i le aso gataaga, o le a lelei ia te ia.",
                "48": "O le mea lea, o’u uso pele e, ia outou tatalo atu i le Tamā ma le malosi atoa o le loto, ina ia faatumulia outou i lenei alofa, lea ua ia faae’e mai i luga o i latou uma o e o soo moni o lona Alo, o Iesu Keriso; ina ia mafai ona avea o outou ma atalii o le Atua; a oo ai ina afio mai o ia o le a tatou faapei o ia, ona o le a tatou vaai ia te ia e pei ona i ai o ia; tau ina ia tatou maua lenei faamoemoe; tau ina ia mafai ona faamamāina i tatou e pei lava ona mamā o ia. Amene."
            },
            "8": {
                "1": "O se tusi a lo’u tamā o Mamona, na tusi mai ia te a’u, o Moronae; ma sa tusi mai ia te a’u ae le’i pine ona uma ona valaauina o a’u i le galuega. Ma sa faapenei ona ia tusi mai ia te a’u, fai mai:",
                "2": "Lo’u atalii pele e, Moronae, ou te olioli tele ona ua manatu mai lou Alii o Iesu Keriso ia te oe, ma ua ia valaauina oe i lana auaunaga, ma i lana galuega paia.",
                "3": "Ou te manatu pea ia te oe i a’u talosaga, ma tatalo atu pea i le Atua le Tamā, i le suafa o lona Alo Paia, o Iesu, ia ona tausia oe, e ala i lona agalelei e le gata ma lona alofa tunoa, i le tumau i le faatuatua i lona suafa e oo i le iuga.",
                "4": "Ma o lenei, lo’u atalii e, ou te tautala atu ia te oe e uiga i lena mea ua ou faanoanoa tele ai: auā ou te faanoanoa ina ne’i tula’i mai ni finauga i totonu ia te outou.",
                "5": "Auā, afai ua ou iloaina le mea moni, sa i ai ni finauga i totonu ia te outou e uiga i le papatisoina o a outou fanau laiti.",
                "6": "Ma o lenei, lo’u atalii e, ou te manao ia e galue ma le filigā, ina ia aveeseina lenei sese matuia mai totonu ia te outou; auā, o le faamoemoe lenei ua ou tusia ai lenei tusi.",
                "7": "Auā e le’i pine ona mavae ona ou iloa o nei mea mai ia te oe, sa ou ole atu i le Alii e uiga i le mataupu. Ma sa oo mai ia te a’u le afioga a le Alii e ala i le mana o le Agaga Paia, ua fetalai mai:",
                "8": "Faalogo mai i upu a Keriso, lou Togiola, lou Alii ma lou Atua. Faauta, ou te le’i sau i le lalolagi e valaau atu i e amiotonu ae o e agasala ia salamo; ua le manaomia e e ua maloloina se fomai, ae o i latou o e ua mama’i; o le mea lea, ua atoatoa tamaiti laiti, ona ua le mafai ona latou faia se agasala; o le mea lea ua aveese ai le fetuu o Atamu, mai ia te i latou, e ala ia te a’u, ona ua leai sona mana i luga ia te i latou; ma ua aveeseina le tulafono o le peritomeina, e ala ia te a’u.",
                "9": "Ma o le ala lenei na faaali mai ai e le Agaga Paia ia te a’u le afioga a le Atua; o le mea lea, lo’u atalii pele e, ua ou iloa ai o se faifai tugā i luma o le Atua, lo outou papatisoina o fanau laiti.",
                "10": "Faauta ou te fai atu ia te outou o le mea lenei ia outou a’oa’o atu—o le salamo ma le papatisoga ia i latou o e ua mafai ona tali atu ma mafai ona faia le agasala; ioe, a’oa’ o atu i matua e tatau ona latou salamo ma papatisoina, ma faalotomaualalalo i latou lava e pei o a latou fanau laiti, ma o le a faaolaina ai i latou uma faatasi ma a latou fanau laiti.",
                "11": "Ma e le manaomia e a latou fanau laiti se salamo, po o le papatisoga. Faauta, o le papatisoga ua mo le salamo i le faataunuuina o poloaiga mo le faamagaloina o agasala.",
                "12": "Ae o fanau laiti ua ola ia Keriso, mai lava i le faavaega o le lalolagi; afai ua le faapea, o le Atua o se Atua e faaituau, ma o se Atua fesuisuiai foi, ma o sē ua faailoga tagata; ona e to’a fia fanau laiti ua feoti e aunoa ma le papatisoga!",
                "13": "O le mea lea, afai e le mafai ona faaolaina o fanau laiti e aunoa ma le papatisoga, atonu ua o atu i latou i le seoli e le gata.",
                "14": "Faauta ou te fai atu ia te oe, o ia o lē ua manatu ua manaomia e fanau laiti le papatisoga, ua i ai o ia i le au oona ma noataga o le amioletonu; auā ua le i ai ia te ia le faatuatua, faamoemoe, po o le alofa mamā; o le mea lea, afai e vavae ese o ia a’o i ai ia te ia lea manatu, o le a alu ifo o ia i seoli.",
                "15": "Ona ua matautia le amioleaga e manatu faapea e faaolaina e le Atua se tasi tamaitiiti ona ua papatisoina, ae o le a fano le isi ona ua le papatisoina.",
                "16": "Oi talofa ia te i latou e faapi’opi’o ala o le Alii e tusa ma lenei faiga, ona o le a fano i latou vagana ai ua latou salamo. Faauta, ou te tautala atu ma le lotoa, ona ua ou maua le pule mai le Atua; ma ou te le fefe po o a mea e mafai ona faia e tagata; ona e lafoaiina i fafo e le alofa ua atoatoa le fefe uma.",
                "17": "Ma ua tumu a’u i le alofa mamā, le alofa tumau e faavavau lea; o le mea lea, ua tutusa fanau laiti uma ia te a’u; o le mea lea, ua ou alofa i fanau laiti i se alofa ua atoatoa; ma ua tutusa i latou uma ma ua maua e i latou le faaolataga.",
                "18": "Ona ua ou iloa o le Atua e le o se Atua e faaituau, po o se tagata ua fesuisuiai; ae ua le fesuisuiai lava o ia mai le vavau atoa e oo i le faavavau atoa.",
                "19": "E le mafai e fanau laiti ona salamo; o le mea lea, o se amioleaga tele le faafitia o le alofa mutimutivale mamā o le Atua ia te i latou, ona ua ola uma i latou ia te ia ona o lona alofa mutimutivale.",
                "20": "Ma o ia o lē e fai mai e manaomia e fanau laiti le papatisoga ua faafitia le alofa mutimutivale o Keriso, ma fai ma meanoa lana togiola ma le mana o lana faaolataga.",
                "21": "Oi talofa i ē faapea, ona ua lamatia i latou e le oti, seoli, ma le mafatia e le gata. Ou te tautala atu ia upu ma le lotoa; ua poloaiina ai a’u e le Atua. Ia outou faalogo ia i latou ma ua’i i ai, po ua latou teena outou i le nofoa-faamasino o Keriso.",
                "22": "Auā faauta, ua ola fanau laiti uma ia Keriso, ma i latou uma foi o ē ua aunoa ma le tulafono. Auā e oo mai le mana o le togiola i luga o i latou uma o ē ua aunoa ma le tulafono; o le mea lea, o ia o lē ua le ta’usalaina, po o ia o lē ua le i lalo o se ta’usalaga, e le mafai ona salamo; ma o ē faapena ua le aogā i ai le papatisoga—",
                "23": "Ae o se faifai i luma o le Atua, ua faafitia ai le alofa mutimutivale o Keriso, ma le mana o lona Agaga Paia, ma le tuuina atu o le faalagolago i galuega mamate.",
                "24": "Faauta, lo’u atalii e, e le tatau lava ona i ai o lenei mea; ona o le salamo e mo i latou ua i ai i lalo o le ta’usalaga ma lalo o le fetuu o se tulafono ua solia.",
                "25": "Ma o fua muamua o le salamo o le papatisoga; ma o le papatisoga e oo mai e ala i le faatuatua e faataunuu ai poloaiga; ma o le faataunuuina o poloaiga e maua ai le faamagaloina o agasala;",
                "26": "Ma o le faamagaloina o agasala e maua ai le agamalu, ma le maualalo o le loto; ma o le agamalu ma le maualalo o le loto e oo mai ai le asiasiga a le Agaga Paia, o le Fesoasoani lea na te faatumuina le tagata i le faamoemoe ma le alofa atoatoa, o le alofa lea e tumau e ala i le filigā i le tatalo, seia oo mai le iuga, pe a mau le au paia uma faatasi ma le Atua.",
                "27": "Faauta, lo’u atalii e, o le a ou toe tusi atu ia te oe pe a le vave ona ou alu atu e faasagatau ia sa Lamanā. Faauta, o le faamaualuluga o lenei atunuu, po o tagata o sa Nifaē, ua faamaonia ai lo latou faaumatiaga vagana ai o le a latou salamo.",
                "28": "Ia e tatalo mo i latou, lo’u atalii e, ina ia oo mai le salamo ia te i latou. Peitai faauta, ou te fefe ne’i le toe finafinau le Agaga ma i latou; ma i le vaega lenei o le laueleele, o loo latou saili foi e faatoilalo le mana ma le pule atoa lea e mai le Atua; ma ua latou teena le Agaga Paia.",
                "29": "Ma ina ua uma ona latou teena se malamalama tele naua, lo’u atalii e, o le a vave ona fano o i latou, i le faataunuuina o valoaga na fetalai i ai perofeta, faapea foi ma fetalaiga a lo tatou Faaola lava ia.",
                "30": "Tofa ia, lo’u atalii e, seia ou tusi atu ia te oe, pe seia ta toe feiloai. Amene."
            },
            "9": {
                "intro": "O le tusi lona lua a Mamona i lona atalii o Moronae.",
                "1": "Lo’u atalii pele e, ua ou toe tusi atu ia te oe ina ia e iloa o loo ou ola pea; ae ou te tusi lava e uiga i mea ua matua faanoanoa tele ai.",
                "2": "Auā faauta, sa ou tauina se taua tugā ma sa Lamanā, lea sa matou le manumalo ai; ma ua pa’ū Akeanetusi i le pelu, ma Lurama ma Emirona foi; ioe, ma ua toesea mai ia te i tatou se aofa’iga tele o o tatou tagata sili ona lelei.",
                "3": "Ma o lenei faauta, lo’u atalii e, ou te fefe ne’i faaumatia e sa Lamanā lenei nuu; ona ua latou le salamo, ma ua faaosooso pea i latou e Satani ia feitagai o le tasi i le isi.",
                "4": "Faauta, o loo ou galue pea e le aunoa ia te i latou; ma a ou tautala atu i le afioga a le Atua ma le a’oa’iga tuusao ua latou gatete ma feitai mai ia te a’u; ma a ou lē tautala atu foi ma le aoaiga tuusao ua latou faamaaa o latou loto e faasaga i ai; o le mea lea, ou te fefe ne’i mea ane ua le toe finafinau le Agaga o le Alii ma i latou.",
                "5": "Ona ua latou matuā feita tele e foliga mai ia te a’u ua leai so latou fefefe i le oti; ma ua leai so latou alofa, o le tasi i le isi; ma ua latou fiafeinu i le toto ma le taui ma sui e le aunoa.",
                "6": "Ma o lenei, lo’u atalii pele e, e ui i lo latou faigata, ia ta galulue pea ma le filigā; auā afai ta te tuu le galulue, o le a faasalaina i ta’ua i le ta’usalaga; ona ua i ai sa ta’ua galuega e fai a’o ta i ai i lenei fale apitaga omea, ina ia ta faatoilaloina le fili o le amiotonu uma, ma malolo ai o ta’ua agaga i le malo o le Atua.",
                "7": "Ma o lenei ou te tusi atu lava e uiga i mafatiaga o lenei nuu. Auā e tusa ma le malamalama lea na ou maua mai ia Amorona, faauta, ua maua e sa Lamanā ni pagota e toatele, ia sa latou aumai mai le olo o Serisa; ma sa i ai tane, fafine, ma tamaiti.",
                "8": "Ma o tane ma tamā o ia fafine ma tamaiti ua latou fasiotia; ma ua latou fafaga fafine i tino o a latou tane, ma tamaiti i tino o o latou tamā; ma ua latou le avatu ia te i latou se vai, vagana ai sina mea itiiti.",
                "9": "Ma e ui i lenei mea inosia tele a sa Lamanā, ua le sili atu i le mea ua faia e o tatou tagata i Morianetuma. Auā faauta, e toatele afafine o sa Lamanā ua latou ave faapagota; ma ina ua uma ona latou aveesea mai ia te i latou o lena mea ua silisili ona pele ma taua i lo mea uma lava, o le ola mamā ma le tausi mamalu—",
                "10": "Ma ina ua uma ona latou faia o lenei mea, sa latou fasioti i latou i se auala e silisili ona pa’a’ā, ua faataugā o latou tino seia oo ina feoti; ma ina ua uma ona latou faia o lenei mea, ua latou faaumatia o latou tino e pei o manu aivao, ona o le maaa o o latou loto; ma ua latou faia lenei mea o se faailoga o le loto toa.",
                "11": "E, lo’u atalii pele e, e mafai faapefea e ni tagata faapenei, ua aunoa ma le tu malamalama—",
                "12": "(Ma ua na’o ni nai tausaga itiiti ua mavae atu, sa avea ai i latou ma ni tagata tu malamalama ma tauagafau)",
                "13": "Peitai lo’u atalii e, e mafai faapefea e ni tagata faapenei, o ē o lo latou fiafia ua i ai lea i le faia o mea inosia e tele—",
                "14": "E mafai faapefea ona tatou faamoemoe o le a taofia e le Atua lona aao i le faamasinoga e faasaga ia te i tatou?",
                "15": "Faauta, ua tagi ae lo’u loto: Oi talofa i lenei nuu. Afio mai ia, le Atua e, i le faamasinoga, ma natia a latou agasala, ma amioleaga, ma mea inosia mai luma o ou fofoga!",
                "16": "O lenei foi, lo’u atalii e, e toatele fafine ua oti a latou tane, ma a latou tama teine, o loo nonofo pea i Serisa; ma o le vaega o meaai lea sa le avea e sa Lamanā, faauta, ua ave e le autau a Senifae, ma ua tuua ai i latou e feoai solo i soo se mea e mafai ona latou o atu i ai mo ni meaai; ma e toatele fafine matutua ua matapogia i le ala ma feoti ai.",
                "17": "Ma o le autau ua faatasi ma a’u ua vaivai; ma o autau a sa Lamanā o loo i le va o Serisa ma a’u; ma o le toatele o ē na sosola atu i le autau a Arona ua pa’u’ū fasia i lo latou saua matautia faamanu.",
                "18": "E, le amioleaga e o lo’u nuu! Ua aunoa i latou ma le maopoopo ma ua aunoa ma le alofa mutimutivale. Faauta, o a’u ua na’o se tagata, ma ua na’o le malosi o se tagata ua ia te a’u, ma ua lē mafai ona ou toe faamalosia o a’u faatonuga.",
                "19": "Ma ua latou malolosi i a latou amio faapi’opi’o; ma ua faapei lo latou saua faamanu, ua lē faasaoina se tasi, pe matutua pe laiti; ma ua latou fiafia i mea uma vagana ai le mea lelei; ma o le mafatia o o tatou fafine ma a tatou fanau i luga o le laueleele atoa lenei ua sili atu i mea uma; ioe, e le mafai e le laulaufaiva ona faamatala, pe mafai foi ona tusia.",
                "20": "Ma o lenei, lo’u atalii e, ou te le toe fia tautala atu lava e uiga i lenei vaaiga leaga matautia. Faauta, ua e iloa le amioleaga o lenei nuu; ua e iloa ua aunoa i latou ma se mamalu, ma ua latou le toe lagona se lelei; ma o lo latou amioleaga ua sili atu i lo sa Lamanā.",
                "21": "Faauta, lo’u atalii e, e le mafai ona ou fautuaina atu i latou i le Atua ne’i taia a’u e ia.",
                "22": "Ae faauta, lo’u atalii e, ou te fautuaina atu oe i le Atua, ma ou te faalagolago ia Keriso ia faaolaina oe; ma ou te tatalo atu i le Atua ia faasaoina e ia lou ola, e molimauina le toe foi mai o ona tagata ia te ia, po o lo latou faafanoga atoa; ona ua ou iloa o le a fano i latou vagana ai ua latou salamo ma toe foi mai ia te ia.",
                "23": "Ma afai e fano i latou o le a pei o sa Iaretō, ona o le naunau o o latou loto, e saili mo le toto ma le tauimasui.",
                "24": "Ma afai e faapea o le a fano i latou, ua tatou iloa e toatele o tatou uso ua sosola atu ia sa Lamanā, ma e toatele atu foi ni isi o le a sosola atu ia te i latou; o le mea lea, ia e tusi lava ni nai mea itiiti, pe afai e faasaoina oe ma o le a fano a’u ma lē vaai ia te oe; ae ou te talitonu ia mafai ona lata ona ou vaai ia te oe; ona ua ia te a’u ni talafaamaumau paia o le a ou tuuina atu ia te oe.",
                "25": "Lo’u atalii e, ia e faamaoni ia Keriso; ma ia lē avea mea ua ou tusia e fai ma mea e te faanoanoa ai, e faamamafa ia te oe seia e oti ai; ae talosia ia siitia a’e oe i luga e Keriso, ma talosia ia avea ona mafatiaga ma lona maliu, ma le faaali mai o lona tino i o tatou tamā, ma lona alofa mutimutivale ma le tali-tiga, ma le faamoemoe o lona mamalu ma le ola faavavau, e tumau i lou mafaufau e faavavau.",
                "26": "Ma ia avea le alofa tunoa o le Atua le Tamā, o lē o lona nofoalii ua maualugā i le lagi, ma lo tatou Alii o Iesu Keriso, o lē ua afio i le itu aao taumatau o lona mana, seia oo ina pule o ia i mea uma, ma tumau ai ia te outou e faavavau. Amene."
            },
            "10": {
                "1": "O lenei, o a’u, o Moronae, ou te tusia lava ni mea ou te manatu lava a’u ua lelei; ma ou te tusi atu i o’u uso, o sa Lamanā; ma ou te manao ia latou iloa ua sili atu i le fa selau ma le lua sefulu tausaga ua mavae atu talu ona tuuina mai o le faailoga o le afio mai o Keriso.",
                "2": "Ma ou te faamaufaailogaina nei talafaamaumau, pe a uma ona ou tautala atu ni nai upu itiiti e ala i le apoapoai atu ia te outou.",
                "3": "Faauta, ou te apoapoai atu ia te outou pe a outou faitauina nei mea, pe afai e tusa ai ma le fingalo poto o le Atua ia outou faitauina, ina ia outou manatua ai le alofa mutimutivale tele o le Alii i le fanauga a tagata, mai i le foafoaga o Atamu seia oo mai lava i le taimi o le a outou maua ai nei mea, ma manatunatu i ai i o outou loto.",
                "4": "Ma pe a outou maua nei mea, ou te apoapoai atu ia te outou ia outou ole atu i le Atua, le Tamā Faavavau, i le suafa o Iesu Keriso, pe ua lē moni ea nei mea; ma afai tou te ole atu ma le loto faamaoni, ma le manatu moni i ai, ma le faatuatua ia Keriso, o le a ia faaali mai le moni o ia mea ia te outou, i le mana o le Agaga Paia.",
                "5": "Ma o le mana o le Agaga Paia e mafai ona outou iloa ai le moni o mea uma lava.",
                "6": "Ma o soo se mea ua lelei ua tonu ma moni; o le mea lea, e leai se mea ua lelei e faafitia le Keriso, ae tautino mai o loo soifua o ia.",
                "7": "Ma e mafai ona outou iloa o loo soifua o ia, i le mana o le Agaga Paia; o le mea lea ou te apoapoai atu ai ia te outou ia outou le faafitia le mana o le Atua; auā e galue o ia e ala i le mana, e tusa ma le faatuatua o le fanauga a tagata, e tutusa i le asō ma taeao, ma le faavavau.",
                "8": "O lenei foi, ou te apoapoai atu ia te outou, o’u uso e, ia outou le faafitia meaalofa a le Atua, ona e tele i latou; ma ua foaiina mai i latou mai le Atua e tasi. Ma e eseese ala e faatino ai ia meaalofa; ae o le Atua e tasi o lē na te galueaiina i soo se mea ma i mea uma; ma ua tuuina mai nei meaalofa e ala i faaaliga a le Agaga o le Atua i tagata, ina ia manuia ai i latou.",
                "9": "Auā faauta, ua tuuina mai i le tasi e le Agaga o le Atua, ina ia mafai ona ia a’oa’o atu le upu o le poto;",
                "10": "Ma i le isi, ina ia mafai ona ia a’oa’o atu le upu o le malamalama e le Agaga lava lea e tasi;",
                "11": "Ma i le tasi, o le faatuatua tele naua; ma i le isi, o meaalofa o faamalologa e ala i le Agaga e tasi;",
                "12": "O lenei foi, i le tasi, ina ia mafai ona ia faia vavega tetele;",
                "13": "O lenei foi, i le isi, ina ia mafai ona ia vavalo e uiga i mea uma;",
                "14": "O lenei foi, i le tasi, o le vaaia o agelu ma agaga o auaunaga;",
                "15": "O lenei foi, i le isi, o ituaiga uma o gagana;",
                "16": "O lenei foi, i le tasi, o le faaliliuga o gagana ma ituaiga o gagana eseese.",
                "17": "Ma o nei meaalofa uma e oo mai e ala i le Agaga o Keriso; ma e oo mai i latou i tagata uma taitoatasi, e tusa ma lona finagalo.",
                "18": "Ma ou te apoapoai atu ai ia te outou, o’u uso pele e, ia outou manatua o meaalofa lelei uma e mai ia Keriso.",
                "19": "Ma ou te fia apoapoai atu ia te outou, o’u uso pele e, ia outou manatua e tutusa o ia ananafi, le asō, ma le faavavau, ma o nei meaalofa uma ua ou tautala atu ai, ua faaleagaga ia, o le a le aveesea lava, pe o le a lava le umi e i ai le lalolagi, ae na’o le tusa ai ma le lē talitonu o le fanauga a tagata.",
                "20": "O le mea lea, e tatau ai ona i ai o le faatuatua; ma afai e tatau ona i ai o le faatuatua e tatau foi ona i ai o le faamoemoe; ma afai e tatau ona i ai o le faamoemoe, e tatau foi ona i ai o le alofa mamā.",
                "21": "Ma e vagana ai ua ia te outou le alofa mamā e le mafai lava i se ala ona faaolaina outou i le malo o le Atua; pe mafai foi ona faaolaina outou i le malo o le Atua pe afai e le ia te outou le faatuatua; pe mafai foi e outou pe afai e leai so outou faamoemoe.",
                "22": "Ma afai e leai so outou faamoemoe ua tatau ona outou lotovaivai; ma e oo mai le lotovaivai ona o le amioletonu.",
                "23": "Ma sa fetalai lava Keriso i o tatou tamā: Afai e ia te outou le faatuatua, e mafai ona outou faia o mea uma e tatau ai ia te a’u.",
                "24": "Ma ou te tautala atu nei i tuluiga uma o le lalolagi—afai e oo mai le aso e aveesea ai le mana ma meaalofa a le Atua mai totonu o outou, o le a faapea lava ona o le lē talitonu.",
                "25": "Ma oi talofa i le fanauga a tagata pe afai o le tulaga lea; ona o le a leai se tasi i totonu o outou e faia le lelei, e leai, e leai lava se tasi. Auā afai e i ai se tasi i totonu o outou e faia le lelei, o le a galue o ia i le mana ma meaalofa a le Atua.",
                "26": "Ma oi talofa ia te i latou o ē latou te le faia o nei mea ma feoti, ona latou te oti i a latou agasala, ma e le mafai ona faaolaina i latou i le malo o le Atua; ma ou te tautala atu lenei mea e tusa ma afioga a Keriso; ma ou te le pepelo lava.",
                "27": "Ma ou te apoapoai atu ia te outou ia outou manatua nei mea; ona e vave ona oo mai o le taimi o le a outou iloa ai ou te le pepelo, auā o le a outou vaai ia te a’u i le pa faamasino a le Atua; ma o le a fetalai mai le Alii le Atua ia te outou: Ou te le’i alaga atu ea ia te outou a’u upu, ia sa tusia e lenei tagata, e pei o sē tasi ua alaga mai ē ua oti, ioe, e faapei lava o sē tasi ua tautala mai i le palapala?",
                "28": "Ou te tautino atu nei mea i le faataunuuina o valoaga. Ma faauta foi, o le a tulei mai i latou mai le fofoga o le Atua tumau e faavavau; ma o le a oo malosi atu lana afioga mai lea tupulaga i lea tupulaga.",
                "29": "Ma o le a faaali atu e le Atua ia te outou, ua moni mea ua ou tusia.",
                "30": "Ma ou te toe apoapoai atu ia te outou, ia outou o mai ia Keriso, ma taofimau i meaalofa lelei uma, ma aua le pa’i atu i le meaalofa leaga, po o le mea ua lē mamā.",
                "31": "Ma ia ala mai, ma tulai mai i le palapala, Ierusalema e; ioe, ma ofu ou ofu matagofie, le afafine e o Siona; ma faamalolosi ou siteki ma faalautetele ou tuaoi e faavavau, ina ia lē toe faafenumiaiina oe, ina ia mafai ona faataunuuina o feagaiga a le Tamā Faavavau na faia e ia ia te oe, le aiga e o Isaraelu.",
                "32": "Ioe, o mai ia Keriso, ma faaatoatoaina ia te ia, ma faafitia outou lava mai mea uma e lē faaleatua; ma afai tou te faafitia outou lava mai mea e le faaleatua uma, ma alolofa i le Atua ma o outou manatu atoa, mafaufau, ma le malosi atoa, ona lava lea o lona alofa tunoa mo outou, ma o lona alofa tunoa e mafai ai ona outou atoatoa ia Keriso; ma afai tou te atoatoa ia Keriso e ala i le alofa tunoa o le Atua, e leai se ala e mafai ai ona outou faafitia le mana o le Atua.",
                "33": "Ma o lenei foi, afai tou te atoatoa ia Keriso e ala i le alofa tunoa o le Atua, ma lē faafitia lona mana, ona faapaiaina lea o outou ia Keriso i le alofa tunoa o le Atua, e ala i le faamaligiina o le toto o Keriso, lea ua i ai i le feagaiga a le Tamā mo le faamagaloina o a outou agasala, ina ia outou paia, ua aunoa ma se ila.",
                "34": "Ma o lenei ou te fai atu ia te outou uma, faasoifua ia. Ua lata ona ou alu atu e malolo i le parataiso o le Atua, seia toe faatasia lo’u agaga ma lo’u tino, ma aumai a’u i le ea ma le manumalo, e feiloai ma outou i luma o le pa faamasino logomalie a le Ieova silisili, le Faamasino Faavavau o ē o ola ma e ua oti. Amene."
            }
        }
    }
}