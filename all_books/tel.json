{
    "1-ne": {
        "meta": {
            "slug": "1-ne",
            "name": "నీఫై మొదటి గ్రంథము",
            "chapterWord": "వ అధ్యాయము"
        },
        "chapters": {
            "1": {
                "intro": "లీహై, అతని భార్య శరయ, అతని నలుగురు కుమారులు (పెద్దవానితో మొదలుకొని) లేమన్‌, లెముయెల్, శామ్ మరియు నీఫై అని పిలువబడిన వారి వృత్తాంతము. ప్రభువు లీహైని యెరూషలేము దేశములో నుండి వెడలిపొమ్మని హెచ్చరించును, ఏలయనగా అతడు జనులకు వారి దోషములను గూర్చి ప్రవచించును, వారు అతని ప్రాణము తీయుటకు ప్రయత్నించుదురు. అతడు అరణ్యములోనికి తన కుటుంబముతో మూడు రోజుల ప్రయాణము చేయును. నీఫై తన సహోదరులను తీసుకొని, యూదుల వృత్తాంతము నిమిత్తము యెరూషలేము దేశమునకు తిరిగి వెళ్ళును. వారి శ్రమల యొక్క వృత్తాంతము ఇవ్వబడెను. వారు ఇష్మాయెల్ కుమార్తెలను భార్యలుగా తీసుకొందురు. వారు తమ కుటుంబములను తీసుకొని అరణ్యములోనికి వెడలిపోవుదురు. అరణ్యములో వారి శ్రమలు, బాధల యొక్క వృత్తాంతము, వారి ప్రయాణ మార్గము ఇవ్వబడెను. వారు విస్తారమైన జలముల యొద్దకు వచ్చెదరు. నీఫై సహోదరులు అతనికి వ్యతిరేకముగా తిరుగబడుదురు. అతడు వారి గర్వమును అణచి, ఒక ఓడను నిర్మించును. వారు ఆ స్థలమును సమృద్ధిస్థలము అని పిలుచుదురు. వారు వాగ్దానదేశములోనికి వెళ్ళుటకు విస్తారమైన జలములను దాటుట మరియు మొదలైనవి వివరించబడినవి. ఇది నీఫై వృత్తాంతము ప్రకారము వ్రాయబడినది; లేదా మరొక మాటలలో, నీఫై అను నేను ఈ వృత్తాంతమును వ్రాసితిని.",
                "1": "మంచి తల్లిదండ్రులకు జన్మించిన నీఫై అను నేను, నా తండ్రి జ్ఞానమంతటిలో కొంత వరకు బోధింపబడితిని, నా జీవిత కాలములో అనేక బాధలను చూచినప్పటికీ, నా దినములన్నిటిలో ప్రభువు చేత అధికముగా అనుగ్రహింపబడితిని. ముఖ్యముగా దేవుని మంచితనము, మర్మముల యొక్క గొప్ప జ్ఞానమును కలిగియుండినందువలన నేను నా దినములలో నా కార్యముల వృత్తాంతమును వ్రాయుచున్నాను.",
                "2": "నేను ఈ వృత్తాంతమును నా తండ్రి భాషలో వ్రాయుచున్నాను. అది యూదుల ప్రావీణ్యముతో కూడిన ఐగుప్తీయుల భాషను కలిగియున్నది.",
                "3": "నేను వ్రాయుచున్న వృత్తాంతము నిజమైనదని నేనెరుగుదును; నేను దానిని నా స్వహస్తముతో వ్రాయుచున్నాను; నేను దానిని నా జ్ఞానమును బట్టి వ్రాయుచున్నాను.",
                "4": "ఏలయనగా, యూదా రాజైన సిద్కియా పరిపాలన యొక్క మొదటి సంవత్సరపు ఆరంభములో ఇది జరిగెను (నా తండ్రి లీహై తన దినములన్నిటిలో యెరూషలేము నందు నివసించెను); ఆ సంవత్సరములో అనేకమంది ప్రవక్తలు—జనులు తప్పక పశ్చాత్తాపపడవలెనని, లేనియెడల ఆ మహా పట్టణమైన యెరూషలేము నాశనము చేయబడునని ప్రవచించుచూ అక్కడకు వచ్చిరి.",
                "5": "అందువలన నా తండ్రి లీహై ముందుకుసాగి ప్రభువును ప్రార్థించెను. అంతేకాకుండా తన జనుల నిమిత్తము తన పూర్ణ హృదయముతో ప్రార్థించెను.",
                "6": "అతడు ప్రభువును ప్రార్థించుచుండగా అక్కడకు ఒక అగ్ని స్తంభము వచ్చి, అతని యెదుట ఒక బండపై నిలిచెను; అతడు అనేక విషయములను చూచెను, వినెను; తాను చూచిన, వినిన దర్శనములను బట్టి అతడు అధికముగా కంపించి వణికెను.",
                "7": "తరువాత, అతడు యెరూషలేమునందున్న తన స్వగృహమునకు తిరిగి వచ్చి ఆత్మ చేతను, తను చూచిన దర్శనములను బట్టి జయించబడినవాడై తన పడకమీద పడెను.",
                "8": "ఆ విధముగా ఆత్మ చేత జయించబడినవాడై, అతడు ఒక దర్శనమునందు కొనిపోబడి పరలోకము తెరువబడియుండుటను కూడా చూచెను, దేవుడు తన సింహాసనముపై కూర్చునియుండగా వారి దేవుడిని కీర్తించి, స్తుతించు ధోరణిలో లెక్కలేనన్ని దేవదూతల సమూహములు ఆయనను చుట్టియుండుటను తాను చూచితినని అతడికి అనిపించెను.",
                "9": "తరువాత, పరలోకము మధ్య నుండి ఒక వ్యక్తి దిగుచుండుటను, ఆయన తేజము మధ్యాహ్నకాలపు సూర్యుని కన్నా అధికముగా ఉండుటను అతడు చూచెను.",
                "10": "పన్నెండుమంది ఇతరులు ఆయనను వెంబడించుట కూడా అతడు చూచెను. వారి ప్రకాశము ఆకాశవిశాలమందలి నక్షత్రముల ప్రకాశమును అధిగమించెను.",
                "11": "వారు క్రిందికి వచ్చి, భూముఖముపై ముందుకు సాగిరి; మొదటి వ్యక్తి వచ్చి నా తండ్రి యెదుట నిలిచి, అతనికి ఒక గ్రంథమునిచ్చి, దానిని అతడు చదువవలెనని ఆజ్ఞాపించెను.",
                "12": "అతడు చదువుచుండగా, అతడు ప్రభువు యొక్క ఆత్మతో నింపబడెను.",
                "13": "అతడు ఇట్లనుచూ చదివెను: ఆపద, యెరూషలేమునకు ఆపద, ఏలయనగా నేను నీ హేయక్రియలను చూచితిని! అని యెరూషలేమును గూర్చి నా తండ్రి అనేక విషయములను చదివెను—అది, దాని నివాసులు నాశనము చేయబడవలెనని, అనేకులు ఖడ్గము చేత నశించవలెనని, అనేకులు బబులోనుకు చెరగా కొనిపోబడవలెనని చెప్పెను.",
                "14": "తరువాత నా తండ్రి చదివి, గొప్పవైన అనేక అద్భుత దృశ్యములను చూచినప్పుడు అతడు ప్రభువుకు అనేక వాక్యములు ఎలుగెత్తి చెప్పెను; అవేవనగా, ఓ ప్రభువా, సర్వశక్తిమంతుడవైన దేవా! నీ క్రియలు గొప్పవి, అద్భుతమైనవి. పరలోకములలో నీ సింహాసనము ఉన్నతమైనది. నీ శక్తి, మంచితనము మరియు కనికరము భూనివాసులందరిపై ఉన్నవి; నీవు కనికరముగల వాడవు గనుక నీ యొద్దకు వచ్చు వారిని నీవు నశింపనీయవు.",
                "15": "తన దేవుని స్తుతించుటలో నా తండ్రి యొక్క భాష ఈ విధముగానుండెను. ఏలయనగా అతడు చూచిన దృశ్యములను బట్టి అనగా ప్రభువు అతనికి చూపిన వాటిని బట్టి అతని ఆత్మ ఆనందించెను, అతని హృదయమంతా నింపబడెను.",
                "16": "ఇప్పుడు నీఫై అను నేను, నా తండ్రి వ్రాసిన విషయముల యొక్క పూర్తి వృత్తాంతమును వ్రాయుట లేదు. ఏలయనగా దర్శనములందు, స్వప్నములందు తాను చూచిన అనేక విషయములను అతడు వ్రాసియుండెను; తన సంతానమునకు ప్రవచించిన మరియు పలికిన అనేక విషయములను కూడా అతడు వ్రాసియుండెను. వాటిని గూర్చిన పూర్తి వృత్తాంతమును నేను వ్రాయుటలేదు.",
                "17": "కానీ నా దినములలో నా కార్యముల వృత్తాంతమును నేను వ్రాసెదను, ఇదిగో నేను నా తండ్రి వృత్తాంతము యొక్క సంక్షేపమును నా స్వహస్తములతో చేసిన పలకలపైన వ్రాయుదును; కాబట్టి, నేను నా తండ్రి వృత్తాంతమును సంక్షేపము చేసిన తరువాత, నా స్వంత జీవిత వృత్తాంతమును నేను వ్రాయుదును.",
                "18": "అందువలన, ప్రభువు నా తండ్రి లీహైకి యెరూషలేము యొక్క నాశనమును గూర్చి అనేక ఆశ్చర్యకరమైన దృశ్యములను చూపిన తరువాత, అతడు జనుల మధ్య ముందుకు వెళ్ళుచూ తాను చూచిన, వినిన దర్శనములను గూర్చి వారికి ప్రవచించుట, ప్రకటించుట మొదలు పెట్టెనని మీరు తెలుసుకొనవలెనని నేను కోరుచున్నాను.",
                "19": "అతడు వారిని గూర్చి సాక్ష్యమిచ్చిన విషయములను బట్టి యూదులు అతడిని ఎగతాళి చేసిరి. ఏలయనగా అతడు వారి దుర్మార్గమును గూర్చి, వారి హేయక్రియలను గూర్చి నిజముగా సాక్ష్యమిచ్చెను. తాను చూచిన, వినిన దర్శనములు మరియు తాను గ్రంథములో చదివిన వాక్యములు మెస్సీయ రాకడను, లోక విమోచనను స్పష్టముగా విశదపరచెనని కూడా అతడు సాక్ష్యమిచ్చెను.",
                "20": "యూదులు ఈ వాక్యములను వినినప్పుడు, వారు ప్రాచీన ప్రవక్తలపై కోపముగానుండి వారిని బయటకు గెంటి వేసి, రాళ్ళతో కొట్టి హతమార్చిన విధముగానే అతనిపై కోపముతో అతని ప్రాణమును కూడా తీయుటకు ప్రయత్నించిరి. కానీ వారి విశ్వాసమును బట్టి విడుదల యొక్క శక్తిని పొందునట్లు, వారిని బలపరచుటకు ప్రభువు యొక్క మృదు కనికరములు ఆయన ఏర్పరచుకొనిన వారందరి మీద ఉండునని నీఫై అను నేను మీకు చూపెదను."
            },
            "2": {
                "1": "ఏలయనగా ప్రభువు నా తండ్రితో ఒక స్వప్నమందు మాట్లాడి ఇట్లు చెప్పెను: లీహై, నీవు చేసిన క్రియలను బట్టి నీవు ధన్యుడవు; నీవు విశ్వాసముగా ఉండి, నేను నీకు ఆజ్ఞాపించిన వాక్యములను ఈ జనులకు ప్రకటించితివి; కావున, వారు నీ ప్రాణము తీయుటకు ప్రయత్నించుచున్నారు.",
                "2": "తరువాత ఒక స్వప్నములో తన కుటుంబమును తీసుకొని, అరణ్యములోనికి వెళ్ళిపోవలెనని ప్రభువు నా తండ్రిని ఆజ్ఞాపించెను.",
                "3": "అతడు ప్రభువు వాక్కునకు విధేయుడై, ప్రభువు అతడిని ఆజ్ఞాపించినట్లుగా చేసెను.",
                "4": "అతడు అరణ్యములోనికి వెళ్ళిపోయెను. తనతోపాటు ఏమియు తీసుకొనకుండా అతడు తన ఇంటిని, తన స్వాస్థ్యమైన భూమిని, బంగారమును, వెండిని, ప్రశస్థ వస్తువులను వదిలివేసి, తన కుటుంబమును, భోజన సామాగ్రిని, గుడారములను మాత్రమే తీసుకొని అరణ్యములోనికి వెళ్ళిపోయెను.",
                "5": "ఎఱ్ఱసముద్రము ఒడ్డుకు దగ్గరలోనున్న సరిహద్దులనొద్దకు వచ్చి, ఆ సరిహద్దులలోని అరణ్యములో అతడు ప్రయాణము చేసెను; అరణ్యములో నా తల్లి శరయ, నా అన్నలు లేమన్‌, లెముయెల్, శామ్‌లతో కూడిన తన కుటుంబముతో ప్రయాణము చేసెను.",
                "6": "అరణ్యములో మూడు దినములు ప్రయాణము చేసిన తరువాత, ఒక నది ఒడ్డున గల లోయలో తన గుడారమును వేసుకొనెను.",
                "7": "తరువాత, అతడు రాళ్ళతో బలిపీఠమొకటి కట్టి ప్రభువుకు అర్పణ చేసి, మన దేవుడైన ప్రభువుకు కృతజ్ఞతాస్తుతులు చెల్లించెను.",
                "8": "అతడు ఆ నదిని లేమన్‌ అని పిలిచెను, అది ఎఱ్ఱసముద్రములోనికి ప్రవహించుచుండెను; ఆ లోయ దాని సరిహద్దు ద్వారమునొద్ద ఉండెను.",
                "9": "ఆ నది యొక్క జలములు ఎఱ్ఱసముద్రపు ఊటలోనికి ప్రవహించుట చూచినప్పుడు, నా తండ్రి లేమన్‌తో ఇట్లు చెప్పెను: ఓయీ, నీవు ఈ నది వలే సమస్త నీతి యొక్క ఊటలోనికి నిరంతరము పరుగులిడుచుండవలెను!",
                "10": "అతడు లెముయెల్ తో కూడా ఇట్లు చెప్పెను: ఓయీ, నీవు ఈ లోయ వలే స్థిరముగాను, ధృఢముగాను, కదలకయుండి ప్రభువు ఆజ్ఞలను పాటించుచుండవలెను!",
                "11": "ఇప్పుడతడు లేమన్‌, లెముయెలుల మెడబిరుసుతనమును బట్టి ఈ విధముగా పలికెను; ఏలయనగా, వారు తమ తండ్రికి వ్యతిరేకముగా ఎన్నో విషయములయందు సణిగిరి; అతడు దర్శనములు చూసేవాడు గనుక, వారి స్వాస్థ్యమైన దేశమును, బంగారమును, వెండిని, ప్రశస్థ వస్తువులను వదిలి అరణ్యములో నశించునట్లు వారిని యెరూషలేము దేశము నుండి బయటకు నడిపించెనని, అతని హృదయము యొక్క మూర్ఖపు ఊహలను బట్టియే అతడిలా చేసెనని వారనిరి.",
                "12": "లేమన్‌ లెముయెల్‌లు జ్యేష్ఠులైయుండి తమ తండ్రికి వ్యతిరేకముగా ఈలాగు సణిగిరి; వారిని సృష్టించిన ఆ దేవుని వ్యవహారములు వారెరిగియుండలేదు గనుక వారు సణిగిరి.",
                "13": "అంతేకాక, ప్రవక్తల మాటల ప్రకారము ఆ గొప్ప పట్టణమైన యెరూషలేము నాశనము చేయబడగలదని వారు నమ్మలేదు. వారు, నా తండ్రి ప్రాణమును తీసివేయుటకు ప్రయత్నించిన యెరూషలేమందలి యూదుల వలే నుండిరి.",
                "14": "అప్పుడు నా తండ్రి ఆత్మపూర్ణుడై వారి ఆకారములు అతని ముందు కంపించు వరకు లెముయెల్ లోయలో శక్తితో వారితో మాట్లాడెను; అతనికి వ్యతిరేకముగా పలుకలేనంతగా అతడు వారి గర్వమణచినందున అతడు ఆజ్ఞాపించినట్లుగా వారు చేసిరి.",
                "15": "నా తండ్రి ఒక గుడారములో నివసించెను.",
                "16": "నీఫై అను నేను మిక్కిలి యవ్వనుడనైయున్నప్పటికీ, భారీకాయుడనైయుండి, దేవుని మర్మములను తెలుసుకొనవలెననే గొప్ప కోరికలు కలిగియుంటిని; అందువలన, నేను ప్రభువుకు మొరపెట్టగా ఆయన నన్ను దర్శించి, నా హృదయమును మృదువుగా చేసినందున నా తండ్రి చేత పలుకబడిన మాటలన్నింటిని నేను నమ్మితిని; కావున, నా సహోదరుల వలే నేను అతనికి వ్యతిరేకముగా తిరుగబడలేదు.",
                "17": "ప్రభువు తన పరిశుద్ధాత్మ ద్వారా నాకు విశదపరచిన విషయములను తెలియజేయుచూ నేను శామ్‌తో మాట్లాడితిని. అతడు నా మాటల యందు విశ్వసించెను.",
                "18": "కానీ లేమన్‌, లెముయెల్‌లు నా మాటలను ఆలకించరు; వారి హృదయ కాఠిన్యమును బట్టి నొచ్చుకొనిన వాడనై, వారి కొరకు నేను ప్రభువుకు మొరపెట్టితిని.",
                "19": "అప్పుడు ప్రభువు నాతో మాట్లాడుచూ ఇట్లనెను: నీఫై, నీ విశ్వాసమును బట్టి నీవు ధన్యుడవు, ఏలయనగా నీవు నన్ను శ్రద్ధతోను, దీనమనస్సుతోను వెదికితివి.",
                "20": "నా ఆజ్ఞలను పాటించియున్నంత కాలము నీవు వర్ధిల్లుదువు మరియు ఒక వాగ్దానదేశమునకు అనగా మీ కొరకు నేను సిద్ధపరచిన దేశమునకు, మిగిలిన అన్ని దేశముల కంటే శ్రేష్ఠమైన ఒక దేశమునకు నడిపించబడుదువు.",
                "21": "నీ సహోదరులు నీకు వ్యతిరేకముగా తిరుగబడిన యెడల, వారు ప్రభువు సన్నిధి నుండి కొట్టివేయబడుదురు.",
                "22": "నా ఆజ్ఞలను పాటించియున్నంత కాలము నీవు, నీ సహోదరులపై అధిపతిగాను, ఉపదేశకునిగాను చేయబడుదువు.",
                "23": "వారు నాకు వ్యతిరేకముగా తిరగబడు దినమున నేను వారిని బాధాకరమైన శాపముతో శపించెదను. నీ సంతానము కూడా నాకు వ్యతిరేకముగా తిరగబడనంత వరకు, వారికి నీ సంతానముపై ఎట్టి అధికారము ఉండదు.",
                "24": "నాకు వ్యతిరేకముగా వారు తిరగబడిన యెడల, వారు నీ సంతానమునకు ఒక కొరడా వలే ఉండి, వారిని స్మరణ మార్గములలోకి పురిగొల్పుదురు."
            },
            "3": {
                "1": "నీఫై అను నేను ప్రభువుతో మాట్లాడిన తరువాత నా తండ్రి గుడారమునకు తిరిగి వచ్చితిని.",
                "2": "అతడు నాతో మాటలాడుచూ ఇట్లనెను: ఇదిగో, నేనొక స్వప్నమును చూచితిని, దానిలో నీవు, నీ సహోదరులు యెరూషలేమునకు తిరిగి వెళ్ళవలెనని ప్రభువు నన్ను ఆజ్ఞాపించెను.",
                "3": "ఏలయనగా లేబన్‌ యూదుల వృత్తాంతమును, నా పితరుల వంశావళిని కలిగియున్నాడు; అవి కంచు పలకలపై చెక్కబడియున్నవి.",
                "4": "అందువలన నీవు, నీ సహోదరులు లేబన్‌ ఇంటికి వెళ్ళి ఆ వృతాంతములను కోరవలెనని, వాటిని ఇక్కడకు అరణ్యములోనికి తీసుకొని రావలెనని ప్రభువు నన్ను ఆజ్ఞాపించెను.",
                "5": "అయితే నీ సహోదరులు, నేను వారి నుండి కోరినదొక కష్టమైన కార్యమని సణుగుచున్నారు; కానీ దీనిని వారి నుండి నేను కోరుటలేదు, ఇది ప్రభువు యొక్క ఆజ్ఞయైయున్నది.",
                "6": "కాబట్టి నా కుమారుడా వెళ్ళుము, నీవు సణగనందున ప్రభువు యొక్క అనుగ్రహము పొందెదవు.",
                "7": "అప్పుడు నీఫై అను నేను నా తండ్రితో ఇట్లు చెప్పితిని: నేను వెళ్ళి, ప్రభువు ఆజ్ఞాపించిన కార్యములను చేసేదను, ఏలయనగా నరుల సంతానమునకు ఆజ్ఞాపించిన కార్యమును వారు నెరవేర్చునట్లు వారి కొరకు ఒక మార్గమును సిద్ధపరచకుండా ప్రభువు ఎట్టి ఆజ్ఞలను ఇయ్యడని నేనెరుగుదును.",
                "8": "నా తండ్రి ఈ మాటలు వినినప్పుడు మిక్కిలి సంతోషించెను, ఏలయనగా నేను ప్రభువు చేత ఆశీర్వదింపబడియున్నానని అతడు ఎరిగియుండెను.",
                "9": "నీఫైయను నేను, నా సహోదరులు యెరూషలేము దేశమునకు వెళ్ళుటకు మా గుడారములతో అరణ్యములో ప్రయాణము చేసితిమి.",
                "10": "మేము యెరూషలేము దేశమునకు వెళ్ళినప్పుడు నేను, నా సహోదరులు ఒకరితోనొకరు సంప్రదించుకొంటిమి.",
                "11": "మాలో ఎవరు లేబన్‌ ఇంటికి వెళ్ళవలెనని చీట్లు వేయగా, చీటి లేమన్‌ మీదకు వచ్చెను; లేమన్‌, లేబన్‌ ఇంటికి వెళ్ళి అతడు తన ఇంటిలో కూర్చొనియుండగా అతనితో మాట్లాడెను.",
                "12": "కంచు పలకలపైన చెక్కబడియున్న నా తండ్రి వంశావళిని కలిగియున్న వృత్తాంతములను లేబన్‌ నుండి కోరెను.",
                "13": "అప్పుడు లేబన్‌ కోపముతో అతడిని తన సముఖము నుండి వెళ్ళగొట్టెను; ఆ వృత్తాంతములను లేమన్‌కు ఇచ్చుటకు అతడు ఇష్టపడలేదు. అందువలన, అతడు లేమన్‌తో—నీవు ఒక దొంగవు, నేను నిన్ను సంహరించెదననెను.",
                "14": "కానీ లేమన్‌ అతని సమక్షమునుండి పారిపోయి వచ్చి, లేబన్‌ చేసిన కార్యములను మాతో చెప్పగా మేము మిక్కిలిగా విచారించుట మొదలు పెట్టితిమి; నా సహోదరులు అరణ్యములోనున్న నా తండ్రి యొద్దకు తిరిగి పోవుటకు సిద్ధమయ్యిరి.",
                "15": "కానీ, నేను వారితో ఇట్లు చెప్పితిని: ప్రభువు జీవముతోడు ప్రభువు మనకు ఆజ్ఞాపించిన కార్యమును సాధించునంత వరకు అరణ్యములోనున్న మన తండ్రి యొద్దకు మనము వెళ్ళము.",
                "16": "ప్రభువు ఆజ్ఞలను పాటించుటలో మనము నమ్మకముగా ఉండి, మన తండ్రి స్వాస్థ్యమైన దేశమునకు వెళ్ళుదము; ఏలయనగా అక్కడ అతడు బంగారమును, వెండిని, సమస్త విధములైన సంపదలను వదిలివేసెను. అతడు ఇదంతా ప్రభువు ఆజ్ఞలను బట్టి చేసెను.",
                "17": "జనుల దుష్టత్వము వలన యెరూషలేము నాశనము చేయబడునని అతడు యెరిగియుండెను.",
                "18": "ఏలయనగా, వారు ప్రవక్తల మాటలను తిరస్కరించిరి. అందువలన, నా తండ్రి ఆ దేశము నుండి బయటకు పారిపోవలెనని ఆజ్ఞాపించబడిన తరువాత కూడా అతడు ఆ దేశములో నివసించియుండిన యెడల, అతడు నశించియుండేవాడు. కావున అతడు ఆ దేశము నుండి బయటకు పారిపోవుట ఆవశ్యకమైయుండెను.",
                "19": "మన పితరుల భాషను మన సంతానము కొరకు భద్రపరచునట్లు, మనము ఈ వృత్తాంతములను సంపాదించుట దేవునియందు వివేకమైయున్నది.",
                "20": "లోకారంభము నుండి ఇప్పటివరకు దేవుని ఆత్మ మరియు శక్తి ద్వారా పరిశుద్ధ ప్రవక్తలకు ఇవ్వబడి, వారందరి నోటిద్వారా పలుకబడిన మాటలను వారి కొరకు మనము భద్రపరచవలెను.",
                "21": "ఈ విధమైన భాషతో నేను, దేవుని ఆజ్ఞలను పాటించుటలో విశ్వాసముగా ఉండునట్లు నా సహోదరులను ఒప్పించితిని.",
                "22": "తరువాత, మేము మా స్వాస్థ్యమైన దేశమునకు వెళ్ళి మా బంగారమును, వెండిని, ప్రశస్థ వస్తువులను సమకూర్చితిమి.",
                "23": "ఈ వస్తువులను సమకూర్చిన తరువాత, మేము లేబన్‌ ఇంటికి తిరిగి వెళ్ళితిమి.",
                "24": "లేబన్‌ దగ్గరికి వెళ్ళి, కంచు పలకలపై చెక్కబడియున్న వృత్తాంతములను అతడు మాకియ్యవలెనని, వాటికి బదులుగా మేము బంగారమును, వెండిని, మా ప్రశస్థ వస్తువులన్నింటిని అతనికిచ్చెదమని చెప్పితిమి.",
                "25": "లేబన్‌ మా ఆస్థిని చూచినప్పుడు, అది మిక్కిలి విస్తారమైయున్నందున దాని యెడల దురాశతో అతడు మా ఆస్థిని పొందునట్లు మమ్ములను బయటకు వెళ్ళగొట్టి, మమ్ములను సంహరించుటకు తన సేవకులను పంపెను.",
                "26": "మేము లేబన్‌ సేవకుల యెదుట నుండి పారిపోయినందున మా ఆస్థిని వదిలివేయవలసి వచ్చెను. అది లేబన్‌ చేతికి చిక్కెను.",
                "27": "మేము అరణ్యములోనికి పారిపోయి ఒక రాతి గుహలో దాగుకొంటిమి మరియు లేబన్‌ సేవకులు మమ్ములను పట్టుకొనలేకపోయిరి.",
                "28": "అప్పుడు లేమన్‌, లేమన్‌ మాటలను ఆలకించినందన లెముయెల్ కూడా నాపై, నా తండ్రిపై కోపముగానుండిరి. అందువలన, లేమన్‌ లెముయెల్‌లు వారి తమ్ములమైన మాతో చాలా కఠినమైన మాటలు మాట్లాడి, ఒక దండముతో మమ్ములను కొట్టిరి.",
                "29": "వారు మమ్ములను దండముతో కొట్టుచున్నప్పుడు, ప్రభువు యొక్క దేవదూత వచ్చి వారి ముందర నిలిచి, వారితో మాట్లాడి ఇట్లనెను: మీరు, మీ తమ్ముని దండముతో ఎందుకు కొట్టుచున్నారు? ప్రభువు అతడిని, మీపై ఒక అధిపతిగా ఏర్పాటు చేసెనని, ఇది మీ దుర్నీతుల నిమిత్తమే జరిగెనని మీరెరుగరా? ఇదిగో మీరు తిరిగి యెరూషలేమునకు వెళ్ళవలెను, అప్పుడు ప్రభువు లేబన్‌ను మీ చేతులకు అప్పగించును.",
                "30": "మాతో మాట్లాడిన తరువాత దేవదూత వెళ్ళిపోయెను.",
                "31": "దేవదూత వెళ్ళిపోయిన తరువాత లేమన్‌, లెముయెల్‌లు తిరిగి సణుగుట ఆరంభించి ఇట్లనిరి: ప్రభువు లేబన్‌ను మన చేతులకప్పగించుట ఎట్లు సాధ్యమగును? అతడొక బలమైన మనుష్యుడు, అతడొక ఏబది మందిని ఆజ్ఞాపించగలడు, అంతేకాక అతడు ఏబదిమందిని సంహరించగల బలమైన మనుష్యుడు కూడా; అప్పుడు మనలను ఎందుకు ఉపేక్షించును?"
            },
            "4": {
                "1": "నేను నా సహోదరులతో ఇట్లనుచూ మాట్లాడితిని: మనము యెరూషలేమునకు తిరిగి వెళ్ళి ప్రభువు ఆజ్ఞలను పాటించుటలో నమ్మకముగా ఉండెదము; ఏలయనగా, భూనివాసులందరికన్నను బలవంతుడైన ఆయన లేబన్‌ కంటె, అతని ఏబదిమంది కంటె లేదా అతని పది వేలమంది కంటే కూడా అధిక బలవంతుడు ఎందుకు కాలేడు?",
                "2": "కావున మనము వెళ్ళి మోషే వలే బలముగా నుండెదము; అతడు ఎఱ్ఱసముద్రపు నీళ్ళతో మాట్లాడగా అవి ఇటు అటు విడిపోయి, మన పితరులు దాని గుండా చెర నుండి బయటకు ఆరిన నేలమీద రాగా, ఫరో సైన్యములు వారిని అనుసరించి ఎఱ్ఱసముద్రపు నీళ్ళలో మునిగిపోయెను.",
                "3": "ఇప్పుడు ఇది సత్యమని ఒక దేవదూత మీతో మాట్లాడెనని కూడా మీరెరుగుదురు; కాబట్టి మీరు సందేహపడనేల? రండి, మనము వెళ్ళెదము; మన పితరుల వలే మనలను విడిపించుటకు, ఐగుప్తీయుల వలే లేబన్‌ను నాశనము చేయుటకు ప్రభువు సమర్థుడైయున్నాడు.",
                "4": "నేను ఈ మాటలను పలికినప్పుడు వారు ఇంకను కోపముగా నుండి సణుగుట కొనసాగించిరి; అయినను యెరూషలేము ప్రాకారము వెలుపలకు వచ్చువరకు వారు నన్ను అనుసరించిరి.",
                "5": "అది రాత్రి అయినందున వారు ప్రాకారము వెలుపల దాగుకొనునట్లు నేను చేసితిని. వారు దాగుకొనిన తరువాత, నీఫై అను నేను పట్టణములోనికి రహస్యముగా ప్రవేశించి, లేబన్‌ ఇంటి వైపు వెళ్ళితిని.",
                "6": "నేను చేయవలసిన కార్యములను ముందుగా ఎరుగనివాడనై ఆత్మ చేత నడిపించబడితిని.",
                "7": "నేను ముందుకు సాగి, లేబన్‌ ఇంటి దగ్గరకు వచ్చినప్పుడు నేనొక మనుష్యుని చూచితిని, అతడు మద్యము మత్తులో ఉండి నా యెదుట నేల మీద పడియుండెను.",
                "8": "నేనతనిని సమీపించినప్పుడు, అతడు లేబన్‌ అని నేను కనుగొంటిని.",
                "9": "నేనతని ఖడ్గమును చూచి దానిని ఒరనుండి బయటకు తీయగా, దాని పిడి మేలిమి బంగారపుదై, దాని పనితనము అతి శ్రేష్ఠముగాయుండి, దాని అలుగు అత్యంత అమూల్యమైన ఉక్కుతో చేయబడినదైయుండుట చూచితిని.",
                "10": "తరువాత లేబన్‌ను చంపవలెనని ఆత్మ ద్వారా నేను ప్రేరేపింపబడగా, నేనెన్నడు మనుష్యుని రక్తము చిందించలేదే అని నా హృదయములో అనుకొంటిని. నేను అయిష్టముగానుండి, అతడిని చంపరాదని కోరుకొంటిని.",
                "11": "అప్పుడు ఆత్మ తిరిగి నాతో—ఇదిగో, ప్రభువు అతడిని నీ చేతులకు అప్పగించియున్నాడని చెప్పెను. అతడు నా ప్రాణమును తీయుటకు ప్రయత్నించెనని, ప్రభువు ఆజ్ఞలను గైకొనడని, మా ఆస్థిని కూడా తీసుకొనెనని నేనెరుగుదును.",
                "12": "ఆత్మ మరలా నాతో—అతడిని సంహరించుము; ఏలయనగా, ప్రభువు అతడిని నీ చేతులకు అప్పగించియున్నాడు;",
                "13": "ప్రభువు తన నీతి ఉద్దేశ్యములను నెరవేర్చుటకు దుష్టులను సంహరించును; ఒక జనాంగము అవిశ్వాసములో క్షీణించి, నశించుట కంటే ఒక మనుష్యుడు నశించుట మేలు అని చెప్పెను.",
                "14": "నీఫై అను నేను ఈ మాటలు వినినప్పుడు, నీ సంతానము నా ఆజ్ఞలను పాటించియున్నంత కాలము వాగ్దానదేశములో వర్ధిల్లుదురని అరణ్యములో ప్రభువు నాతో చెప్పిన మాటలను జ్ఞాపకము చేసుకొంటిని.",
                "15": "నా సంతానము ధర్మశాస్త్రమును కలిగియుంటే తప్ప, మోషే ధర్మశాస్త్రము ప్రకారము ప్రభువు ఆజ్ఞలను పాటించలేరని నేను తలంచితిని.",
                "16": "ధర్మశాస్త్రము కంచు పలకలపైన చెక్కబడియున్నదని;",
                "17": "మరలా ఆయన ఆజ్ఞల ప్రకారము ఆ వృత్తాంతములను పొందవలెనని—ఈ కారణము చేతనే ప్రభువు లేబన్‌ను నా చేతులకప్పగించెనని నేనెరుగుదును.",
                "18": "కావున నేను ఆత్మ యొక్క స్వరమునకు లోబడి, లేబన్‌ కేశములు పట్టుకొని, అతని ఖడ్గముతో అతని శిరస్సును ఖండించితిని.",
                "19": "నేనతని శిరస్సును ఖండించిన తరువాత, లేబన్‌ వస్త్రములలో ప్రతి ఒక్కటి తీసుకొని, నా శరీరముపై ధరించితిని; నేను అతని కవచమును నా నడుము చుట్టూ కట్టుకొంటిని.",
                "20": "ఈలాగున చేసిన తరువాత, నేను లేబన్‌ ధనాగారము వైపు వెళ్ళితిని. అటు వెళ్ళుచుండగా, ధనాగారపు తాళపుచెవులను కలిగియున్న లేబన్‌ సేవకుని చూచితిని. అతడు నాతోపాటు ధనాగారములోనికి రావలెనని లేబన్‌ స్వరములో ఆజ్ఞాపించితిని.",
                "21": "అతడు ఆ వస్త్రములను, నా నడుముకున్న ఖడ్గమును చూచి, నన్ను తన యజమానియైన లేబన్‌ అనుకొనెను.",
                "22": "అతడు నాతో యూదుల పెద్దలను గూర్చి మాట్లాడెను. తన యజమాని లేబన్‌ రాత్రివేళ వారిమధ్యనుండుటకు వెళ్ళెనని అతడు ఎరిగియుండెను.",
                "23": "నేను అతనితో లేబన్‌ వలె మాట్లాడితిని.",
                "24": "కంచు పలకలపైనున్న చెక్కడములను ప్రాకారముల వెలుపలనున్న నా జ్యేష్ఠ సహోదరుల యొద్దకు కొనిపోవలెనని నేను అతనితో చెప్పితిని.",
                "25": "నన్ను అనుసరించవలెనని కూడా ఆజ్ఞాపించితిని.",
                "26": "నేను సంఘ సహోదరులను గూర్చి మాట్లాడితినని, నేను సంహరించిన ఆ లేబన్‌ నేనే అనుకొని అతడు నన్ను అనుసరించెను.",
                "27": "ప్రాకారము వెలుపలనున్న నా సహోదరుల యొద్దకు వెళ్ళుచుండగా, అతడు నాతో యూదుల పెద్దలను గూర్చి అనేక పర్యాయములు మాట్లాడెను.",
                "28": "లేమన్‌, లెముయెల్, శామ్‌లు నన్ను చూచి మిక్కిలి భయపడిరి. వారు నా సమక్షము నుండి పారిపోయిరి; ఏలయనగా వచ్చినది లేబన్‌ అని, అతడు నన్ను సంహరించియుండి, వారి ప్రాణములు కూడా తీయుటకు వచ్చెనని వారు అనుకొనిరి.",
                "29": "నేను వారిని పిలువగా వారు నన్ను విని, నా సమక్షము నుండి పారిపోవుట మానిరి.",
                "30": "లేబన్‌ సేవకుడు నా సహోదరులను చూచినప్పుడు కంపించుట మొదలుపెట్టి, నా యెదుట నుండి పారిపోయి యెరూషలేము పట్టణమునకు తిరిగిపోవుటకు సిద్ధముగానుండెను.",
                "31": "ఇప్పుడు నీఫై అను నేను భారీకాయుడనైయుండి, ప్రభువు నుండి అధికముగా బలమును పొందుట వలన నేను లేబన్‌ సేవకుడిని పట్టుకొని, అతడు పారిపోకుండా నిరోధించితిని.",
                "32": "అతడు నా మాటలను ఆలకించిన యెడల ప్రభువు జీవముతోడు, నా జీవముతోడు అతడు మా మాటలను ఆలకించిన యెడల మేము అతని ప్రాణమును విడిచిపెట్టెదమని నేనతనితో చెప్పితిని.",
                "33": "అతడు భయపడవలసిన అవసరము లేదని, మాతో అరణ్యములోనికి వచ్చిన యెడల, మా వలే ఒక స్వతంత్ర మనుష్యునిగా ఉండవచ్చని నేనతనితో ప్రమాణపూర్వకముగా చెప్పితిని.",
                "34": "నేను ఇంకా అతనితో—నిశ్చయముగా ఈ కార్యమును చేయమని ప్రభువు మమ్ములను ఆజ్ఞాపించెను; మేము ప్రభువు ఆజ్ఞలను పాటించుటలో శ్రద్ధగా యుండవలదా? కావున, నీవు అరణ్యములోనికి నా తండ్రి యొద్దకు వచ్చిన యెడల, నీవు మాతోపాటు స్థానము కలిగియుండెదవు అని చెప్పితిని.",
                "35": "నేను చెప్పిన మాటలను బట్టి జోరమ్ ధైర్యము తెచ్చుకొనెను. ఆ సేవకుని పేరు జోరమ్; అతడు అరణ్యములోనికి మా తండ్రి వద్దకు వచ్చెదనని వాగ్దానము చేసెను. ఆ సమయము నుండి మాతో ఉండెదనని అతడు మాకొక ప్రమాణము చేసెను.",
                "36": "ఇప్పుడు అరణ్యములోనికి మా ప్రయాణమును గూర్చి యూదులు తెలుసుకొనరాదని, అట్లయిన వారు మమ్ములను వెంబడించి, నాశనము చేయుదురనే కారణము చేత అతడు మాతో ఉండిపోవలెనని మేము కోరితిమి.",
                "37": "జోరమ్ మాతో ప్రమాణము చేసినప్పుడు, అతడిని గూర్చి మా భయములు తొలగిపోయెను.",
                "38": "తరువాత, మేము ఆ కంచు పలకలను, లేబన్‌ సేవకుని తీసుకొని అరణ్యములో మా తండ్రి గుడారము నొద్దకు ప్రయాణము చేసితిమి."
            },
            "5": {
                "1": "మేము అరణ్యములోనున్న మా తండ్రి యొద్దకు వచ్చినప్పుడు అతడు ఆనందముతో నింపబడెను, నా తల్లి శరయ కూడా మిక్కిలి సంతోషించెను, ఏలయనగా ఆమె నిజముగా మా నిమిత్తము సంతాపపడెను.",
                "2": "మేము అరణ్యములో నశించితిమని తలంచి నా తండ్రికి వ్యతిరేకముగా ఫిర్యాదు కూడా చేసెను; అతడు దర్శనములు చూచువాడని చెప్పుచూ ఇట్లనెను: ఇదిగో, నీవు మమ్ములను మా స్వాస్థ్యమైన దేశము నుండి బయటకు నడిపించితివి, నా కుమారులు ఇక లేరు మరియు మనము అరణ్యములో నశించెదము.",
                "3": "ఈ విధమైన భాషలో నా తల్లి, నా తండ్రికి వ్యతిరేకముగా ఫిర్యాదు చేసెను.",
                "4": "అప్పుడు నా తండ్రి ఆమెతో మాట్లాడి ఇట్లనెను: నేను దర్శనములు చూచువాడనని నేనెరుగుదును; దేవుని క్రియలను దర్శనము నందు చూసియుండని యెడల, దేవుని మంచితనమును ఎరుగకయుండి, యెరూషలేమునందే నిలిచి నా సహోదరులతోపాటు నశించియుండేవాడిని.",
                "5": "కానీ, నేనొక వాగ్దానదేశమును పొందితిని, ఆ విషయముల యందు నేను ఆనందించుచున్నాను; ప్రభువు నా కుమారులను లేబన్‌ చేతులలో నుండి విడిపించునని, వారిని అరణ్యములోనికి తిరిగి మన వద్దకు తీసుకొనివచ్చునని నేనెరుగుదును.",
                "6": "మేము యూదుల వృత్తాంతమును పొందుటకు యెరూషలేము దేశమునకు అరణ్యములో ప్రయాణము చేయుచుండగా, ఈ విధమైన భాషతో నా తండ్రి లీహై మా గురించి నా తల్లి శరయను ఓదార్చెను.",
                "7": "మేము నా తండ్రి గుడారమునకు తిరిగి వచ్చినప్పుడు, వారి ఆనందము సంపూర్ణమాయెను మరియు నా తల్లి ఓదార్చబడెను.",
                "8": "ఆమె ఇట్లనుచూ మాట్లాడెను: ప్రభువు నా భర్తను అరణ్యములోనికి పారిపొమ్మని ఆజ్ఞాపించియున్నాడని ఇప్పుడు నేను నిశ్చయముగా ఎరుగుదును; ప్రభువు నా కుమారులను రక్షించెనని, లేబన్‌ చేతులలోనుండి వారిని విడిపించెనని, ప్రభువు వారికి ఆజ్ఞాపించిన కార్యమును నెరవేర్చుటకు వారికి శక్తినిచ్చియున్నాడని నిశ్చయముగా నేనెరుగుదును. మరియు ఈ విధమైన భాషలో ఆమె మాట్లాడెను.",
                "9": "తరువాత వారు మిక్కిలి ఆనందించి ప్రభువుకు బలిని, దహనబలులను అర్పించిరి; ఇశ్రాయేలు దేవునికి కృతజ్ఞతాస్తుతులు చెల్లించిరి.",
                "10": "వారు ఇశ్రాయేలు దేవునికి కృతజ్ఞతాస్తుతులు చెల్లించిన తరువాత, నా తండ్రి లీహై కంచు పలకలపై చెక్కబడిన వృత్తాంతములను తీసుకొని, వాటిని మొదటి నుండి పరిశోధించెను.",
                "11": "అవి లోకము యొక్క సృష్టిని గూర్చి, మన మొదటి తల్లిదండ్రులైన ఆదాము హవ్వలను గూర్చిన వృత్తాంతమునిచ్చు మోషే యొక్క ఐదు గ్రంథములను;",
                "12": "ఆది నుండి యూదా రాజైన సిద్కియా పరిపాలన ఆరంభము వరకు గల యూదుల వృత్తాంతమును;",
                "13": "ఆది నుండి సిద్కియా పరిపాలన ఆరంభము వరకు గల పరిశుద్ధ ప్రవక్తల ప్రవచనములను; యిర్మియా నోటి ద్వారా పలుకబడిన అనేక ప్రవచనములను కూడా కలిగియుండుట అతడు చూసెను.",
                "14": "నా తండ్రి లీహై, ఆ కంచు పలకలపైన తన పితరుల వంశావళిని కూడా కనుగొనెను; దానిని బట్టి ఐగుప్తులోనికి అమ్మబడి తన తండ్రి యాకోబును, అతని కుటుంబమంతటిని కరువులో నశించకుండా కాపాడుటకు ప్రభువు హస్తము చేత రక్షింపబడిన యాకోబు కుమారుడైన ఆ యోసేపు వంశస్థుడని అతడు తెలుసుకొనెను.",
                "15": "వారు కూడా తమను కాపాడిన ఆ దేవుని చేతనే చెర నుండి మరియు ఐగుప్తు దేశము నుండి బయటకు నడిపించబడిరి.",
                "16": "ఆ విధముగా నా తండ్రి లీహై, తన పితరుల వంశావళిని కనుగొనెను. లేబన్‌ కూడా యోసేపు వంశస్థుడైయుండుటవలన అతడు, అతని పితరులు ఆ వృత్తాంతములను భద్రపరచిరి.",
                "17": "ఇప్పుడు నా తండ్రి ఈ విషయములన్నిటినీ చూచినప్పుడు, అతడు ఆత్మతో నింపబడి తన సంతానమును గూర్చి—",
                "18": "ఈ కంచు పలకలు అతని సంతానమైన సమస్త జనములు, వంశములు, భాషలు, ప్రజల యొద్దకు వెళ్ళవలెనని ప్రవచించుట మొదలు పెట్టెను.",
                "19": "అందువలన, ఈ కంచు పలకలు ఎన్నడును నాశనము కారాదని; కాలముతో పాటు ఇకపై అవి కాంతివిహీనము కారాదని చెప్పుచూ అతని సంతానమును గూర్చి అనేక విషయములను అతడు ప్రవచించెను.",
                "20": "ఇంతవరకు నేను మరియు నా తండ్రి ప్రభువు మాకు ఆజ్ఞాపించిన ఆజ్ఞలన్నిటినీ నెరవేర్చితిమి.",
                "21": "ప్రభువు మాకు ఆజ్ఞాపించిన వృత్తాంతములను మేము సంపాదించి, వాటిని పరిశోధించి, అవి కోరదగినవని కనుగొంటిమి; అంతేకాక అవి మాకు అత్యంత విలువైనవి, ఏలయనగా మేము వాటి ద్వారా మా పిల్లల కొరకు ప్రభువు ఆజ్ఞలను భద్రపరచగలము.",
                "22": "అందువలన, అరణ్యములో వాగ్దానదేశము వైపు ప్రయాణము చేయుచుండగా, వాటిని మాతో తీసుకొనిపోవుట ప్రభువు నందు వివేకమైయుండెను."
            },
            "6": {
                "1": "ఇప్పుడు నీఫైయను నేను, నా వృత్తాంతము యొక్క ఈ భాగమందు నా పితరుల వంశావళిని ఇచ్చుట లేదు లేదా నేను వ్రాయుచున్న ఈ పలకలపైన మరెన్నడూ కూడా ఇవ్వను. ఏలయనగా, అది నా తండ్రి చేత చేయబడిన వృత్తాంతములో ఇవ్వబడినది. అందువలన, దానిని ఈ గ్రంథములో నేను వ్రాయుట లేదు.",
                "2": "మేము యోసేపు వంశస్థులమని చెప్పుటయే నాకు చాలును.",
                "3": "నా తండ్రిని గూర్చిన విషయములన్నిటి యొక్క పూర్తి వృత్తాంతమును వ్రాయుదునా లేదా అనునది నాకు ముఖ్యమైనది కాదు, అవి ఈ పలకలపైన వ్రాయబడలేవు, ఏలయనగా దేవుని కార్యములను గూర్చి వ్రాయుటకు నేను స్థలమును కోరుచున్నాను.",
                "4": "అబ్రాహాము దేవుడు, ఇస్సాకు దేవుడు, యాకోబు దేవుని యొద్దకు వచ్చి రక్షింపబడుడని మనుష్యులను ఒప్పించుటయే నా పరిపూర్ణ ఉద్దేశ్యము.",
                "5": "కావున, లోకమునకు ప్రీతికరమైన విషయములను నేను వ్రాయను, కానీ దేవునికి మరియు లోక సంబంధులు కాని వారికి ప్రీతికరమైనవే వ్రాయుదును.",
                "6": "అందువలన, నరుల సంతానమునకు విలువ లేని వాటితో వారు ఈ పలకలను నింపరాదని నేను నా సంతానమునకు ఒక ఆజ్ఞనిచ్చెదను."
            },
            "7": {
                "1": "ఇప్పుడు మీరు ఇది తెలుసుకొనవలెనని నేను కోరుచున్నాను, నా తండ్రి లీహై తన సంతానమును గూర్చి ప్రవచించిన తరువాత, మరలా ప్రభువు అతనితో—లీహై, నీ కుటుంబముతో అరణ్యములోనికి ఒంటరిగా వెళ్ళుట నీకు తగదు; కావున, వాగ్దానదేశములో ప్రభువును సేవించు సంతానమును కనునట్లు నీ కుమారులు వివాహము చేసుకొనవలెనని చెప్పెను.",
                "2": "ఇప్పుడు నీఫైయను నేను, నా సహోదరులు యెరూషలేమునకు తిరిగి వెళ్ళి ఇష్మాయేలును, అతని కుటుంబమును అరణ్యములోనికి తీసుకొనిరావలెనని ప్రభువు నా తండ్రిని ఆజ్ఞాపించెను.",
                "3": "నీఫైయను నేను, నా సహోదరులతో పాటు మరలా యెరూషలేమునకు వెళ్ళుటకు అరణ్యములో ప్రయాణించితిని.",
                "4": "మేము ఇష్మాయేలు ఇంటికి వెళ్ళి ప్రభువు మాటలను అతనితో మనవి చేయగలుగునంతగా అతని అనుగ్రహము పొందితిమి.",
                "5": "ప్రభువు ఇష్మాయేలు మరియు అతని కుటుంబీకుల హృదయాలను ఎంత మృదువుగా చేసెననగా, అరణ్యములోనున్న మా తండ్రి గుడారమునకు మాతో పాటు వారు ప్రయాణము సాగించిరి.",
                "6": "మేము అరణ్యములో ప్రయాణము చేయుచుండగా లేమన్‌, లెముయెల్, ఇష్మాయేలు కుమార్తెలలో ఇద్దరు, కుమారులలో ఇద్దరు మరియు వారి కుటుంబములు మాకు వ్యతిరేకముగా తిరగబడిరి; ముఖ్యముగా నీఫైయను నాకు, శామ్‌కు, వారి తండ్రి ఇష్మాయేలుకు, అతని భార్య మరియు అతని ముగ్గురు ఇతర కుమార్తెలకు వ్యతిరేకముగా తిరగబడిరి.",
                "7": "ఆ తిరుగుబాటులో వారు యెరూషలేమునకు తిరిగి వెళ్ళవలెనని కోరుకొనిరి.",
                "8": "ఇప్పుడు నీఫైయను నేను వారి హృదయ కాఠిన్యమును బట్టి నొచ్చుకొనిన వాడనై వారితో ముఖ్యముగా లేమన్‌ లెముయెల్‌లతో ఇట్లు చెప్పితిని: ఇదిగో, మీరు నా అన్నలు. మీరు, మీ హృదయములయందు ఇంత కఠినముగా, మీ మనస్సుల యందు ఇంత గ్రుడ్డిగా, అదియూ మీ తమ్ముడనైన నేను మీతో మాట్లాడి, మీ కొరకు ఒక మాదిరిగా ఉండవలసిన అవసరము వచ్చునంతగా ఎలా ఉన్నారు?",
                "9": "మీరు ప్రభువు వాక్యమును ఎందుకు ఆలకించలేదు?",
                "10": "ప్రభువు యొక్క దూతను మీరు చూసియున్నారని ఎట్లు మరచితిరి?",
                "11": "లేబన్‌ చేతులలోనుండి మనలను విడిపించుటలో, ఆ వృత్తాంతములను పొందునట్లు చేయుటలో ప్రభువు మనకొరకు చేసిన గొప్ప కార్యములను మీరెట్లు మరచితిరి?",
                "12": "మనుష్య కుమారులు ప్రభువు నందు విశ్వాసముంచిన యెడల ఆయన తన చిత్త ప్రకారము వారి కొరకు సమస్త కార్యములను చేయగలడని మీరెట్లు మరచితిరి? కాబ్టటి, మనము ఆయన పట్ల నమ్మకముగా ఉండెదము.",
                "13": "మనము ఆయన పట్ల నమ్మకముగా ఉన్న యెడల, మనము వాగ్దానదేశమును పొందెదము; మరియు యెరూషలేము నాశనమును గూర్చి ప్రభువు వాక్యము నెరవేరునని భవిష్యత్తులో మీరు తెలుసుకొందురు. ఏలయనగా యెరూషలేము నాశనమును గూర్చి ప్రభువు పలికిన వాక్యములన్నియు తప్పక నెరవేరవలెను.",
                "14": "ప్రభువు ఆత్మ త్వరలోనే వారితో పోరాడుట మానివేయును; ఏలయనగా, వారు ప్రవక్తలను తిరస్కరించి, యిర్మియాను చెరలో వేసిరి. దేశమును వదలి పారిపోవునంతగా వారు నా తండ్రి ప్రాణమును తీయుటకు ప్రయత్నించిరి.",
                "15": "ఇప్పుడు యెరూషలేమునకు తిరిగి వెళ్ళిన యెడల, మీరు కూడా వారితో నశించిపోవుదురని నేను మీతో చెప్పుచున్నాను. మీరు కోరిన యెడల ఆ దేశమునకు పోవుడి, మరియు మీరు వెళ్ళిన యెడల మీరు కూడా నశించిపోవుదురని నేను మీతో పలికిన మాటలను జ్ఞాపకముంచుకొనుడి. ఏలయనగా నేనిట్లు పలుకవలెనని ప్రభువు ఆత్మ నన్ను ప్రేరేపించుచున్నది.",
                "16": "నీఫైయను నేను నా సహోదరులతో ఈ మాటలు పలికినప్పుడు వారు నాతో కోపముగానుండిరి. వారు మిక్కిలి ఆగ్రహముతో ఉన్నందున నన్ను పట్టుకొని త్రాళ్ళతో కట్టివేసి, కౄరమృగములు తినునట్లు అరణ్యములో నన్ను వదిలివేసి నా ప్రాణము తీయుటకు ప్రయత్నించిరి.",
                "17": "కానీ, నేను—ఓ ప్రభువా, నీ యందు నాకున్న విశ్వాసమును బట్టి నా సహోదరుల చేతులలోనుండి నన్ను విడిపించవా; నన్ను కట్టివేసిన ఈ కట్లను త్రెంచి వేయగలుగునట్లు నాకు బలమునియ్యవా అనుచూ ప్రభువుకు ప్రార్థన చేసితిని.",
                "18": "నేను ఈ మాటలను పలికిన వెంటనే నా చేతుల నుండి, కాళ్ళ నుండి కట్లు ఊడిపోయినవి. నేను నా సహోదరుల యెదుట నిలబడి మరలా వారితో మాట్లాడితిని.",
                "19": "వారు తిరిగి నాపై కోపము తెచ్చుకొని, నన్ను పట్టుకొనుటకు ప్రయత్నించిరి; కానీ, ఇష్మాయేలు కుమార్తెలలో ఒకరు, ఆమె తల్లి మరియు ఇష్మాయేలు కుమారులలో ఒకరు నా సహోదరుల హృదయములు మృదుపరచబడునట్లుగా వారిని బ్రతిమాలిరి; అప్పుడు వారు నా ప్రాణము తీయ్యవలెనని ప్రయత్నించుట మానిరి.",
                "20": "వారు తమ దుష్టత్వమును బట్టి దుఃఖపడి, నా యెదుట వంగి నమస్కరించి, నాకు వ్యతిరేకముగా వారు చేసిన దానిని బట్టి నేను వారిని క్షమించవలెనని బ్రతిమాలిరి.",
                "21": "వారు చేసిన వాటన్నింటిని యథార్థముగా నేను క్షమించితిని, మరియు వారు క్షమాపణ కొరకు తమ దేవుడైన ప్రభువును ప్రార్థించవలెనని ప్రోత్సహించితిని. వారు ఆ విధముగా చేసిరి. వారు ప్రభువుకు ప్రార్థన చేసిన తరువాత మేము మా తండ్రి గుడారము వద్దకు తిరిగి ప్రయాణించితిమి.",
                "22": "మేము మా తండ్రి గుడారము వద్దకు చేరుకొంటిమి. నేను, నా సహోదరులు, ఇష్మాయేలు కుటుంబమంతయు నా తండ్రి గుడారము వద్దకు వచ్చిన తరువాత, వారు తమ దేవుడైన ప్రభువుకు కృతజ్ఞతాస్తుతులు చెల్లించిరి. వారు ఆయనకు బలిని, దహనబలులను అర్పించిరి."
            },
            "8": {
                "1": "మేము అన్ని రకముల విత్తనములను, ధాన్యము మరియు ఫల విత్తనములన్నిటిని సేకరించితిమి.",
                "2": "నా తండ్రి అరణ్యములోనుండగా మాతో మాట్లాడుచూ ఇట్లనెను: ఇదిగో, నేనొక స్వప్నమును చూచితిని లేదా మరొకమాటలో నేనొక దర్శనమును చూచితిని.",
                "3": "నేను చూచిన దాని ప్రకారము, నీఫై, శామ్‌లను బట్టి కూడా ప్రభువునందు ఆనందించుటకు నాకు కారణము కలదు; ఏలయనగా వారు, వారి సంతానములో అనేకులు కూడా రక్షింపబడుదురని నేను భావించుటకు కారణము కలదు.",
                "4": "కానీ లేమన్‌, లెముయెల్ మిమ్ములను బట్టి నేను మిక్కిలి భయపడుచున్నాను. ఏలయనగా నా స్వప్నములో నేనొక అంధకారమైన నిర్జీవారణ్యమును చూచితినని నాకనిపించెను.",
                "5": "నేనొక మనుష్యుని చూచితిని. అతడు తెల్లని నిలువుటంగీని ధరించియుండి, వచ్చి నా యెదుట నిలిచెను.",
                "6": "అతడు నాతో మాట్లాడి, తనను వెంబడించమని నన్ను ఆదేశించెను.",
                "7": "నేనతనిని వెంబడించుచుండగా, అంధకారమైన నిర్జీవ ప్రదేశమందు నేను ఉన్నట్లుగా కనుగొంటిని.",
                "8": "నేను అంధకారములో అనేక గంటలు ప్రయాణము చేసిన తరువాత, ఆయన మృదు కనికరములనేకమును బట్టి నాపై కనికరము చూపవలెనని నేను ప్రభువును ప్రార్థించుట మొదలుపెట్టితిని.",
                "9": "నేను ప్రభువును ప్రార్థించిన తరువాత, విశాలమైన ఒక పెద్ద మైదానమును చూచితిని.",
                "10": "మరియు నేనొక వృక్షమును చూచితిని, దాని ఫలము ఒకరిని సంతోషపరచుటకు కోరదగినదైయుండెను.",
                "11": "నేను ముందుకు వెళ్ళి, ఆ ఫలమును తింటిని; అది నేను ఇంతకుముందు రుచి చూచిన వాటన్నిటి కంటే అది అత్యంత మధురముగా ఉన్నట్లు గ్రహించితిని. అంతేకాక, ఆ ఫలము తెల్లగా ఉండి, నేను ఇప్పటి వరకు చూచియున్న సమస్త తెల్లదనమును మించియుండుట చూచితిని.",
                "12": "ఆ ఫలమును నేను తినినప్పడు అది నా ఆత్మను అత్యంత ఆనందముతో నింపెను; కావున, నా కుటుంబము కూడా దానిని తినవలెనని నేను కోరితిని; ఏలయనగా అది ఇతర ఫలములన్నిటి కంటే కోరదగినదని నేను ఎరిగియుంటిని.",
                "13": "బహుశా నా కుటుంబమును కూడా కనుగొందునేమోనని నా చుట్టూ చూడగా నేనొక నదిని చూచితిని. అది నేను తినుచున్న ఫల వృక్షమునకు సమీపముగా దాని ప్రక్కనుండి ప్రవహించుచుండెను.",
                "14": "అది ఎక్కడ నుండి వచ్చుచున్నదో కనుగొనుటకు నేను చూడగా, దాని మూలము దూరములో ఉండెను; అక్కడ మీ తల్లి శరయ, శామ్, నీఫై ఉండుట నేను చూచితిని; వారు ఎటు పోవలెనో తెలియనట్లు నిలబడిరి.",
                "15": "నేను వారికి సైగ చేసి, వారు నా యొద్దకు రావలెనని, సమస్త ఫలముల కంటే కోరదగిన ఆ ఫలమును తినవలెనని బిగ్గరగా వారితో చెప్పితిని.",
                "16": "వారు నా యొద్దకు వచ్చి, ఆ ఫలమును తినిరి.",
                "17": "లేమన్‌, లెముయెల్‌లు కూడా వచ్చి ఆ ఫలమును తినవలెనని నేను కోరితిని; అందువలన, బహుశా నేను వారిని చూడగలనేమోనని ఆ నది మూలము వైపు చూచితిని.",
                "18": "నేను వారిని చూచితిని, కానీ వారు నా యొద్దకు రాక ఆ ఫలమును తినకయుండిరి.",
                "19": "నేనొక ఇనుప దండమును చూచితిని. అది నది ఒడ్డు నుండి నేను నిలబడియున్న వృక్షము వరకు వ్యాపించియుండెను.",
                "20": "ఆ ఇనుప దండము ప్రక్కగా, నేను నిలిచియున్న వృక్షము వరకు గల ఒక తిన్నని ఇరుకైన మార్గమును కూడా చూచితిని; అది ఆ ఊట యొక్క మూలము ప్రక్కగా, అదొక లోకమనిపించే విశాలమైన ఒక పెద్ద మైదానమునకు నడిపించెను.",
                "21": "మరియు నేను లెక్కలేనన్ని జన సమూహములను చూచితిని. వారిలో అనేకులు నేను నిలిచియున్న వృక్షము యొద్దకు నడిపించుచున్న బాటను చేరుటకు ముందుకు సాగుచుండిరి.",
                "22": "వారు ముందుకు వచ్చి ఆ వృక్షము యొద్దకు నడిపించు బాటలో నడుచుట ఆరంభించిరి.",
                "23": "అప్పుడక్కడ ఒక అంధకారపు పొగమంచు లేచెను; అది అత్యంత గొప్పదైన అంధకారపు పొగమంచుయైనందున, ఆ దారిలో నడుచుచున్న వారు తమ మార్గమునుండి తప్పిపోయి అటు ఇటు తిరుగులాడి నశించిపోయిరి.",
                "24": "ఇతరులు ముందుకుసాగి వచ్చుట నేను చూచితిని. వారు ముందుకు వచ్చి ఆ ఇనుప దండము చివరను పట్టుకొనిరి; వారు సాగి వచ్చి ఆ వృక్ష ఫలమును తినువరకు ఇనుప దండమును వదలక ఆ అంధకారపు పొగమంచు గుండా ముందుకు వచ్చిరి.",
                "25": "ఆ వృక్ష ఫలమును తినిన తరువాత వారు సిగ్గుపడినట్లుగా చుట్టూ చూచిరి.",
                "26": "నేను కూడా నా చుట్టూ చూచినప్పుడు, ఆ నది అవతలి ఒడ్డున ఒక గొప్ప విశాలమైన భవనమును చూచితిని; అది గాలియందు ఉన్నట్లు భూమి కంటే ఎత్తులో నిలిచియుండెను.",
                "27": "అది వృద్ధులు, యౌవనులు, పురుషులు మరియు స్త్రీలతో నిండియుండెను; వారి వస్త్రధారణ తీరు మిక్కిలి శ్రేష్ఠమైనదైయుండెను; వారు వృక్షము యొద్దకు వచ్చి, దాని ఫలమును తినుచున్న వారి వైపు తమ వ్రేళ్ళను చూపుచూ ఎగతాళి చేయు ధోరణిలో ఉండిరి.",
                "28": "ఆ ఫలమును రుచి చూచిన తరువాత, వారిని ఎగతాళి చేయుచున్న వారి వలన వారు సిగ్గుపడి, నిషేధింపబడిన దారులలో పడి నశించిపోయిరి.",
                "29": "ఇప్పుడు నీఫైయను నేను, నా తండ్రి మాటలన్నింటిని చెప్పుట లేదు.",
                "30": "కానీ క్లుప్తముగా వ్రాయుచున్నాను; ఇదిగో, అతడు ఇతర సమూహములు ముందుకు సాగి వచ్చుటను చూచెను. వారు వచ్చి, ఇనుప దండము చివరను పట్టుకొని, ముందుకు వచ్చి మోకరించి, ఆ వృక్ష ఫలమును తినువరకు కూడా నిరంతరము ఇనుప దండమును గట్టిగా పట్టుకొని తమ దారిలో ముందుకు సాగిపోవుచుండిరి.",
                "31": "ఇతర సమూహములు ఆ గొప్ప విశాల భవనము వైపునకు తమ మార్గమును తడుముకొనుటను కూడా అతడు చూచెను.",
                "32": "అనేకులు ఆ ఊట లోతులలో మునిగిపోయిరి; అనేకులు అన్యదారులలో తిరుగులాడుచు అతని దృష్ఠి నుండి తప్పిపోయిరి.",
                "33": "ఆ వింత భవనములో ప్రవేశించిన సమూహము గొప్పదైయుండెను. వారు ఆ భవనములో ప్రవేశించిన తరువాత నా వైపు, ఆ ఫలమును తినుచున్న వారి వైపు ఎగతాళిగా వేలును చూపించిరి; కానీ మేము వారిని లక్ష్యపెట్టలేదు.",
                "34": "ఇవి నా తండ్రి యొక్క మాటలు: ఏలయనగా ఎంతమందైతే వారిని లక్ష్యపెట్టితిరో వారందరు తప్పిపోయిరి.",
                "35": "లేమన్‌, లెముయెల్‌లు ఆ ఫలమును తినలేదని నా తండ్రి చెప్పెను.",
                "36": "నా తండ్రి తన స్వప్నము లేదా దర్శనమును గూర్చి అనేక మాటలు పలికిన తరువాత అతడు మాతో ఇట్లనెను: నేను దర్శనములో చూచిన ఈ దృశ్యములను బట్టి, లేమన్‌ లెముయెల్‌ల గురించి మిక్కిలి భయపడుచున్నాను; ముఖ్యముగా వారు దేవుని సన్నిధి నుండి త్రోసివేయబడుదురేమోనని భయపడుచున్నాను.",
                "37": "తరువాత వారు తన మాటలను ఆలకించవలెనని, అట్లయిన ప్రభువు వారికి కనికరముగా నుండునేమోనని చింత గల తండ్రిగా అతడు పూర్ణమనస్సుతో వారికి ఉద్భోధించెను; ఆ విధముగా నా తండ్రి వారికి బోధించెను.",
                "38": "వారికి బోధించి, అనేక విషయములను గూర్చి ప్రవచించిన తరువాత ప్రభువు ఆజ్ఞలను పాటించవలెనని అతడు వారిని ఆజ్ఞాపించెను; అతడు వారితో మాట్లాడుట ఇక చాలించెను."
            },
            "9": {
                "1": "లెముయెల్ లోయలో ఒక గుడారములో నివసించుచుండగా నా తండ్రి ఈ విషయములన్నింటిని చూచి, విని, మాట్లాడి, ఈ పలకలపై వ్రాయబడలేని అనేక గొప్ప విషయములను చెప్పెను.",
                "2": "ఇప్పుడు, ఈ పలకలను గూర్చి నేను చెప్పినట్లుగా అవి నా జనుల చరిత్ర యొక్క పూర్తి వృత్తాంతమును వ్రాయుచున్న పలకలు కావు; ఏలయనగా నా జనుల యొక్క పూర్తి వృత్తాంతమును వ్రాయుచున్న పలకలకు నేను నీఫైయను పేరు పెట్టియున్నాను; అందువలన, నా స్వంత పేరును బట్టి అవి నీఫై పలకలని పిలువబడినవి; అయితే ఈ పలకలు కూడా నీఫై పలకలని పిలువబడినవి.",
                "3": "అయినప్పటికీ, నా జనుల పరిచర్య వృత్తాంతము చెక్కబడవలెనన్న ప్రత్యేక ఉద్దేశ్యము చేత ఈ పలకలను చేయవలెనని ప్రభువు నుండి నేనొక ఆజ్ఞను పొందితిని.",
                "4": "ఇతర పలకలపై రాజుల పరిపాలన, యుద్ధములు మరియు నా జనుల వివాదముల యొక్క వృత్తాంతములు చెక్కబడవలెను; కానీ, ఈ పలకలలో అధికభాగము పరిచర్యను గూర్చి; ఆ ఇతర పలకలలో అధికభాగము రాజుల పరిపాలన, యుద్ధములు మరియు నా జనుల వివాదములను గూర్చి చెక్కబడవలెను.",
                "5": "అందువలన, ఆయనయందొక వివేకమైన ఉద్దేశ్యము నిమిత్తము ఈ పలకలను చేయవలెనని ప్రభువు నన్నాజ్ఞాపించెను, ఆ ఉద్దేశ్యమేమిటో నేనెరుగను.",
                "6": "కానీ, ఆది నుండి అన్ని విషయములను ఎరిగిన ప్రభువు మనుష్యసంతానము మధ్య తన కార్యములన్నిటినీ సాధించుటకు ఒక మార్గమును సిద్ధపరచును; ఏలయనగా, తన మాటలన్నిటినీ నెరవేర్చుటకు ఆయన సమస్త శక్తిని కలిగియున్నాడు. ఆలాగునే జరుగును గాక, ఆమేన్‌."
            },
            "10": {
                "1": "ఇప్పుడు నీఫైయను నేను, నా కార్యములు, నా పరిపాలన, పరిచర్యను గూర్చిన వృత్తాంతమును ఈ పలకలపై వ్రాయుట కొనసాగించెదను; అయితే, నా వృత్తాంతముతో కొనసాగుటకు, నా తండ్రి, నా సహోదరులను గూర్చి కొన్ని విషయములు నేను చెప్పవలసియున్నది.",
                "2": "నా తండ్రి తన స్వప్నమును గూర్చి చెప్పుట ముగించి, సమస్త శ్రద్ధ వహించవలెనని వారికి ఉద్బోధించిన తరువాత అతడు వారితో యూదుల గూర్చి మాట్లాడెను—",
                "3": "వారు, ఆ గొప్ప పట్టణమైన యెరూషలేము నాశనము చేయబడి, అనేకులు బబులోనుకు చెరగా కొనిపోబడిన తరువాత, ప్రభువు యొక్క యుక్త కాలమున వారు తిరిగి వచ్చెదరు, అనగా చెర నుండి వెనుకకు రప్పించబడెదరు; వారు చెర నుండి వెనుకకు రప్పించబడిన తరువాత తమ స్వాస్థ్యమైన భూమిని తిరిగి స్వాధీనపరచుకొనెదరు.",
                "4": "నా తండ్రి యెరూషలేమును వదిలివెళ్ళిన సమయము నుండి ఆరు వందల సంవత్సరములకు ప్రభువైన దేవుడు ఒక ప్రవక్తను, అనగా ఒక మెస్సీయను లేదా మరొకమాటలో ఒక లోక రక్షకుడిని యూదుల మధ్య పుట్టించును.",
                "5": "అతడు చెప్పిన ఈ మెస్సీయ లేదా లోక విమోచకుని కార్యములను గూర్చి సాక్ష్యమిచ్చిన అనేకమంది ప్రవక్తలను గూర్చి కూడా నా తండ్రి మాట్లాడెను.",
                "6": "మానవజాతి అంతా తప్పిపోయిన, పతనమైన స్థితిలోనుండిరి, వారు ఈ విమోచకునిపై ఆధారపడితే తప్ప నిరంతరము అలాగే ఉందురు.",
                "7": "ప్రభువు మార్గమును సిద్ధపరచుటకు మెస్సీయ కన్నా ముందుగా రావలసిన ఒక ప్రవక్తను గూర్చి కూడా అతడు చెప్పెను—",
                "8": "అతడు వెళ్ళి అరణ్యములో ఇట్లు ప్రకటించవలెను: ప్రభువు మార్గమును మీరు సిద్ధపరచుడి, ఆయన త్రోవలను సరాళము చేయుడి; మీరు ఎరుగని ఒకడు మీ మధ్య నిలిచియున్నాడు; ఆయన నా కంటే శక్తిమంతుడైయున్నాడు, ఆయన చెప్పుల వారును విప్పుటకైనను నేను యోగ్యుడను కాను. మరియు నా తండ్రి ఈ విషయమును గూర్చి అధికముగా మాట్లాడెను.",
                "9": "అతడు యొర్దానుకు ఆవల నున్న బెతబారాలో బాప్తిస్మమియ్యవలెనని నా తండ్రి చెప్పెను; అతడు నీటితో బాప్తిస్మమియ్యవలెనని, అతడు మెస్సీయకు కూడా నీటితో బాప్తిస్మమియ్యవలెనని నా తండ్రి చెప్పెను.",
                "10": "అతడు మెస్సీయకు నీటితో బాప్తిస్మమిచ్చిన తరువాత, లోక పాపములను మోసుకొనిపోవు దేవుని గొఱ్ఱెపిల్లకు తాను బాప్తిస్మమిచ్చియున్నానని చూచి అతడు సాక్ష్యమియ్యవలెను.",
                "11": "నా తండ్రి ఈ మాటలను పలికిన తరువాత యూదుల మధ్య బోధింపబడవలసిన సువార్తను గూర్చి, యూదులు అవిశ్వాసములో క్షీణించిపోవుటను గూర్చి నా సహోదరులతో మాట్లాడెను. రాబోవు ఆ మెస్సీయను వారు వధించిన తరువాత మరియు ఆయన వధింపబడిన తరువాత ఆయన మృతులలో నుండి లేచి పరిశుద్ధాత్మ ద్వారా తననుతాను అన్యజనులకు ప్రత్యక్షపరుచుకొనవలెను.",
                "12": "నా తండ్రి అన్యజనులను గూర్చి ఎంతగానో మాట్లాడి, ఇశ్రాయేలు వంశస్థులు ఒక ఒలీవ చెట్టుతో పోల్చబడవలెనని, దాని కొమ్మలు త్రుంచివేయబడి భూముఖమంతటా చెదరగొట్టబడవలెనని చెప్పెను.",
                "13": "అందువలన, భూముఖమంతటా మనము చెదిరిపోవలెనన్న ప్రభువు వాక్యము నెరవేరునట్లు, మనము ఏకమనస్సుతో వాగ్దానదేశములోనికి నడిపింపబడుట అవసరమని అతడు చెప్పెను.",
                "14": "ఇశ్రాయేలు వంశస్థులు చెదిరిపోయిన తరువాత వారు తిరిగి ఒకటిగా సమకూర్చబడవలెను; లేదా క్లుప్తముగా, అన్యజనులు సంపూర్ణ సువార్తను పొందిన తరువాత, ఇశ్రాయేలు వంశస్థుల శేషములైన ఆ ఒలీవ చెట్టు యొక్క స్వాభావికమైన కొమ్మలు తిరిగి అంటుగట్టబడవలెను లేదా వారి ప్రభువు మరియు విమోచకుడైన నిజమైన మెస్సీయను గూర్చి తెలుసుకొనవలెను.",
                "15": "ఈ విధమైన భాషలో నా తండ్రి ప్రవచించి, నా సహోదరులతో మాట్లాడెను; ఇంకా నేను ఈ గ్రంథములో వ్రాయని అనేక విషయములను కూడా చెప్పెను; ఏలయనగా నాకు ఆవశ్యకమైన వాటన్నిటిని నేను, నా ఇతర గ్రంథములో వ్రాసియున్నాను.",
                "16": "నేను చెప్పిన ఈ విషయములన్నియు నా తండ్రి లెముయెల్ లోయలోని గుడారములో నివసించియుండగా జరిగెను.",
                "17": "నీఫైయను నేను, నా తండ్రి తన దర్శనములో చూచిన దేవుని కుమారుడైన రాబోయే మెస్సీయ యందుగల తన విశ్వాసమును బట్టి అతడు పొందిన పరిశుద్ధాత్మ శక్తి ద్వారా అతడు పలికిన మాటలన్నిటిని వినిన వాడనై, దేవుడు పూర్వకాలములో చేసినట్లే తనను తాను మనుష్య సంతానమునకు ప్రత్యక్షపరచుకొనబోవు కాలములో ఆయనను శ్రద్ధగా వెదకు వారందరికి ఆయన బహుమానమైయున్న పరిశుద్ధాత్మ శక్తి ద్వారా ఇచ్చు వాటిని నేను కూడా చూచి, విని, తెలుసుకొనవలెనని కోరితిని.",
                "18": "ఏలయనగా ఆయన నిన్న, నేడు నిరంతరము ఒకే రీతిగా ఉన్నాడు; పశ్చాత్తాపము పొంది ఆయన యొద్దకు వచ్చిన యెడల, లోకము పునాది వేయబడినప్పటి నుండి మనుష్యులందరి కొరకు మార్గము సిద్ధపరచబడియున్నది.",
                "19": "శ్రద్ధగా వెదకు వాడు కనుగొనును; అట్టి వారికి పరిశుద్ధాత్మ శక్తి ద్వారా దేవుని మర్మములు పూర్వకాలములో జరిగినవి ఈ కాలములో, రాబోయేకాలములో జరుగబోయేవి పూర్వకాలములో విశదపరచబడును; అందువలన, ప్రభువు మార్గము ఒక నిత్య వలయమైయున్నది.",
                "20": "కాబట్టి ఓ మానవుడా, నీవు చేసిన క్రియలన్నిటిని బట్టి నీవు తీర్పులోనికి తేబడుదువని జ్ఞాపకముంచుకొనుము.",
                "21": "కావున, నీ పరీశీలనా దినములలో నీవు దుర్మార్గము చేయుటకు ప్రయత్నించిన యెడల, దేవుని న్యాయపీఠము యెదుట నీవు అపవిత్రునిగా కనబడుదువు; అపవిత్రమైన వస్తువేదియు దేవునితో నివసింపజాలదు; అందువలన, నీవు శాశ్వతముగా త్రోసివేయబడవలెను.",
                "22": "మరియు నేను ఈ విషయములను తిరస్కరించక వాటిని పలుకవలెనని పరిశుద్ధాత్మ అధికారమిచ్చెను."
            },
            "11": {
                "1": "నా తండ్రి చూచియుండిన దర్శనములను తెలుసుకొనవలెనని కోరిన తరువాత, వాటిని నాకు తెలియజేయుటకు ప్రభువు సమర్థుడని నమ్ముచూ నా మనస్సులో ధ్యానించుచుండగా, నేను ప్రభువు యొక్క ఆత్మయందు కొనిపోబడితిని. నేను ముందెన్నడు చూడని, ఎన్నడు నా పాదమును మోపియుండని మిక్కిలి ఎత్తైన పర్వతము పైకి కొనిపోబడితిని.",
                "2": "అప్పుడు ఆత్మ నాతో—నీవేమి కోరుచున్నావు? అనెను.",
                "3": "నేను—నా తండ్రి చూచిన విషయములను చూడవలెనని కోరుచున్నానంటిని.",
                "4": "ఆ ఆత్మ నాతో ఇట్లనెను: నీ తండ్రి చెప్పిన ఆ వృక్షమును అతడు చూచెనని నీవు నమ్ముచున్నావా?",
                "5": "నా తండ్రి మాటలన్నిటినీ నేను నమ్ముచున్నానని నీవెరుగుదువని నేను చెప్పితిని.",
                "6": "నేను ఈ మాటలు పలికినప్పుడు, ఆ ఆత్మ బిగ్గరగా ఇట్లనెను: హోసన్నా ప్రభువుకు, అత్యున్నతుడైన దేవునికి. ఏలయనగా ఆయన భూమియంతటిపై, అందరిపై కూడా దేవుడై యున్నాడు; నీఫై, అత్యున్నతుడైన దేవుని కుమారుని యందు విశ్వసించుచున్నందున నీవు ధన్యుడవు; అందువలన, నీవు కోరిన వాటిని చూచెదవు.",
                "7": "మరియు ఈ కార్యము నీకు ఒక సూచనగా ఇవ్వబడును, నీ తండ్రి రుచి చూచిన ఫలమును కాచిన వృక్షమును నీవు చూచిన తరువాత, పరలోకము నుండి దిగుచున్న ఒక మనుష్యుని కూడా నీవు చూచెదవు; అతడిని నీవు చూచిన తరువాత, అతడు దేవుని కుమారుడేనని నీవు సాక్ష్యమిచ్చెదవు.",
                "8": "తరువాత ఆ ఆత్మ నాతో—చూడుము! అని చెప్పెను. నేను చూచి, ఒక వృక్షమును వీక్షించితిని; అది నా తండ్రి చూచిన వృక్షమువలే ఉండెను; దాని సౌందర్యము సమస్త సౌందర్యమును మించియుండెను; మరియు దాని తెల్లదనము పేర్చిన మంచును మించియుండెను.",
                "9": "నేను ఆ వృక్షమును చూచిన తరువాత, ఆ ఆత్మతో ఇట్లంటిని: అన్నిటి కంటే ప్రశస్థమైన వృక్షమును నీవు నాకు చూపించితివి.",
                "10": "దానికతడు—నీవేమి కోరుచున్నావు? అనెను.",
                "11": "నేనతనితో—దాని తాత్పర్యము తెలుసుకొనవలెనని కోరుచున్నానని చెప్పితిని—ఏలయనగా నేనతనితో ఒక మనుష్యుడు మాట్లాడునట్లు మాట్లాడితిని; అతడు ఒక మనుష్యుని రూపములో ఉన్నట్లు నేను చూచితిని; కానీ, అది ప్రభువు ఆత్మ అని నేనెరుగుదును. అతడు నాతో ఒక మనుష్యుడు ఇంకొకనితో మాట్లాడునట్లు మాట్లాడెను.",
                "12": "అతడు నాతో—చూడుము! అని చెప్పెను; అతడిని చూడవలెనన్నట్లు చూచితిని, కానీ నేనతనిని చూడలేకపోతిని. ఏలయనగా అతడు నా సమక్షమునుండి వెడలిపోయెను.",
                "13": "నేను చూచి, ఆ మహాపట్టణమైన యెరూషలేమును ఇతర పట్టణములను వీక్షించితిని; నేను నజరేతు పట్టణమును, ఆ పట్టణములో ఒక కన్యకను చూచితిని; ఆమె మిక్కిలి అందముగాను, తెల్లగాను ఉండెను.",
                "14": "నేను పరలోకములు తెరువబడుటను చూచితిని; ఒక దేవదూత క్రిందికి వచ్చి, నా యెదుట నిలిచి, నాతో—నీఫై నీవేమి చూచుచున్నావు? అని పలికెను.",
                "15": "నేనతనితో—కన్యకలందరిని మించి చక్కనైన మిక్కిలి అందమైన ఒక కన్యకనని చెప్పితిని.",
                "16": "అతడు నాతో—దేవుని నమ్రతను నీవెరుగుదువా? అనెను.",
                "17": "నేనతనితో—ఆయన తన సంతానమును ప్రేమించునని నేనెరుగుదును; అయినప్పటికీ అన్నివిషయముల భావము నేనెరుగనని చెప్పితిని.",
                "18": "దానికతడు నాతో—నీవు చూచిన కన్యక దేవుని కుమారుని యొక్క శరీర సంబంధమైన తల్లియై యున్నదనెను.",
                "19": "ఆమె ఆత్మయందు కొనిపోబడుట నేను చూచితిని; కొంతకాలము పాటు ఆమె ఆత్మయందు కొనిపోబడిన తరువాత ఆ దేవదూత నాతో ఇట్లనెను: చూడుము!",
                "20": "నేను మరలా ఆ కన్యకను, ఆమె చేతులలో ఒక బిడ్డను ఎత్తుకొని యుండుటను చూచితిని.",
                "21": "అప్పుడు ఆ దేవదూత నాతో—దేవుని గొఱ్ఱెపిల్లను, నిజముగా నిత్యుడగు తండ్రి యొక్క కుమారుని చూడుము! నీ తండ్రి చూచిన వృక్షము యొక్క అర్థమును నీవెరుగుదువా? అనెను.",
                "22": "నేనతనికి ప్రత్యుత్తరమిచ్చి ఇట్లంటిని: ఇది దేవుని ప్రేమయై యున్నది, అది తననుతాను నరుల సంతానము యొక్క హృదయముల యందు చిందించుకొనుచున్నది; అందువలన, అది అన్ని వస్తువులను మించి మిక్కిలి కోరదగినది.",
                "23": "అతడు నాతో ఇట్లనెను: అవును, ఆత్మకు మిక్కిలి ఆనందకరమైనది.",
                "24": "ఈ మాటలు పలికిన తరువాత, అతడు నాతో—చూడుము! అని చెప్పెను. నేను చూచి, దేవుని కుమారుడు నరుల సంతానము మధ్య ముందుకు వెళ్ళుటను వీక్షించితిని. అనేకులు అతని పాదముల వద్ద పడి ఆరాధించుటను చూచితిని.",
                "25": "నా తండ్రి చూచిన ఇనుప దండము దేవుని వాక్యమని, అది జీవజలముల ఊట యొద్దకు లేదా జీవ వృక్షము వద్దకు నడిపించెనని, ఆ జలములు దేవుని ప్రేమకు సూచనగా ఉన్నవని నేను చూచితిని; జీవ వృక్షము దేవుని ప్రేమకు సూచనగా ఉన్నదని నేను గ్రహించితిని.",
                "26": "ఆ దేవదూత తిరిగి నాతో చెప్పెను: చూడుము, దేవుని నమ్రతను గమనించుము!",
                "27": "నేను చూచి, నా తండ్రి చెప్పిన లోక విమోచకుని వీక్షించితిని; అతని ముందు మార్గమును సిద్ధపరచవలసిన ప్రవక్తను కూడా నేను చూచితిని: దేవుని గొఱ్ఱెపిల్ల ముందుకు వెళ్ళి అతని ద్వారా బాప్తిస్మము పొందెను; ఆయన బాప్తిస్మము పొందిన తరువాత పరలోకములు తెరువబడుటను, పరిశుద్ధాత్మ పరలోకము నుండి దిగి వచ్చుటను మరియు అతనిపై ఒక పావురము ఆకారములో నిలుచుటను నేను చూచితిని.",
                "28": "అతడు జనులకు శక్తి మరియు గొప్ప మహిమలో పరిచర్య చేయుచు ముందుకు వెళ్ళుటను నేను చూచితిని; అతడిని వినుటకు సమూహములు కూడి వచ్చిరి; మరియు వారి మధ్యనుండి వారతనిని బయటకు త్రోసివేయుట నేను చూచితిని.",
                "29": "పండ్రెండుగురు ఇతరులు అతడిని వెంబడించుటను నేను చూచితిని. వారు నా యెదుటనుండి ఆత్మ యందు కొనిపోబడిరి మరియు నేను వారిని చూడలేదు.",
                "30": "ఆ దేవదూత తిరిగి నాతో—చూడుము! అనెను. నేను చూచి, పరలోకములు మరలా తెరువబడుటను వీక్షించితిని. దేవదూతలు నరుల సంతానముపై దిగివచ్చుటను, వారికి పరిచర్య చేయుటను చూచితిని.",
                "31": "అతడు మరలా నాతో—చూడుము! అనెను. నేను చూచి, దేవుని గొఱ్ఱెపిల్ల నరుల సంతానము మధ్య ముందుకు వెళ్ళుటను వీక్షించితిని; రోగులైన జన సమూహములను, అన్ని రకముల వ్యాధులు, దయ్యములు మరియు అపవిత్రాత్మలతో బాధపడుచున్న వారిని నేను చూచితిని; ఆ దేవదూత నాతో మాట్లాడి, ఈ దృశ్యములన్నిటినీ నాకు చూపించెను; వారు దేవుని గొఱ్ఱెపిల్ల యొక్క శక్తి ద్వారా స్వస్థపరచబడిరి; దయ్యములు మరియు అపవిత్రాత్మలు బయటకు వెళ్ళగొట్టబడినవి.",
                "32": "ఆ దేవదూత తిరిగి నాతో—చూడుము! అనెను. నేను చూచి, దేవుని గొఱ్ఱెపిల్ల జనులచే పట్టబడుటను వీక్షించితిని: అంతేకాకుండా, శాశ్వతుడైన దేవుని కుమారుడు లోకము చేత తృణీకరింపబడుటను నేను చూచి సాక్ష్యమిచ్చుచున్నాను.",
                "33": "నీఫైయను నేను, ఆయన సిలువపైన ఎత్తబడి లోకపాపముల నిమిత్తము వధింపబడుటను చూచితిని.",
                "34": "అతడు వధింపబడిన తరువాత భూ సమూహములు గొఱ్ఱెపిల్ల యొక్క అపోస్తలులకు వ్యతిరేకముగా పోరాడుటకు సమకూడియుండుట నేను చూచితిని; ఆ పడ్రెండుగురు, ప్రభువు యొక్క దేవదూత ద్వారా ఈ లాగు పిలువబడిరి.",
                "35": "భూ సమూహములు కూడియుండి, నా తండ్రి చూచిన భవనము వంటి ఒక పెద్ద విశాల భవనములో ఉండుట నేను చూచితిని. ప్రభువు యొక్క దేవదూత మరలా నాతో—లోకమును, దాని జ్ఞానమును చూడుము. ఇశ్రాయేలు వంశము గొఱ్ఱెపిల్ల యొక్క పండ్రెండుగురు అపోస్తలులకు వ్యతిరేకముగా పోరాడుటకు కూడియున్నదనెను.",
                "36": "ఆ గొప్ప విశాల భవనము లోకము యొక్క గర్వమైయున్నదనియు, అది పడెననియు, దాని పతనము మిక్కిలి గొప్పదైయుండెననియు నేను చూచి, సాక్ష్యమిచ్చితిని. ఆ దేవదూత మరలా నాతో—గొఱ్ఱెపిల్ల యొక్క పండ్రెండుగురు అపొస్తలులకు వ్యతిరేకముగా పోరాడు సమస్త జనముల, జాతుల, భాషల మరియు ప్రజల యొక్క నాశనము అట్లే యుండుననెను."
            },
            "12": {
                "1": "ఆ దేవదూత నాతో—చూడుము, నీ సంతానమును మరియు నీ సహోదరుల సంతానమును చూడుమనెను; నేను చూచి, వాగ్దానదేశమును వీక్షించితిని; సముద్రపు ఇసుక వలె అధిక సంఖ్యలో గల జన సమూహములను నేను చూచితిని.",
                "2": "సమూహములు ఒక దానికి వ్యతిరేకముగా మరొకటి యుద్ధము చేయుటకు కూడియుండుట చూచితిని; యుద్ధములు, యుద్ధములను గూర్చిన వదంతులను, ఖడ్గము చేత గొప్ప సంహారములను నా జనుల మధ్య చూచితిని.",
                "3": "ఈవిధముగా ఆ దేశములో అనేక తరములు యుద్ధములు, వివాదములందు గతించిపోవుట నేను చూచితిని; అంతేకాకుండా, లెక్కించలేనన్ని పట్టణములను కూడా చూచితిని.",
                "4": "వాగ్దానదేశముపై ఒక అంధకారపు పొగమంచును చూచితిని; మెరుపులను చూచితిని; ఉరుములను, భూకంపములను, అన్ని రకములైన కలకలములతో కూడిన శబ్దములను వింటిని; భూమిని, రాళ్ళను, అవి బీటలు వారుటను చూచితిని; పర్వతములు ముక్కలై దొర్లుటను చూచితిని; భూ మైదానములను, అవి విరిగిపోవుటను చూచితిని; అనేక పట్టణములు మునిగిపోవుటను చూచితిని; అనేకులు అగ్నితో కాల్చబడుటను చూచితిని; మరియు భూమి కంపించుటను బట్టి, దాని పైకి అనేకమంది దొర్లిపడుటను చూచితిని.",
                "5": "నేను ఈ దృశ్యములను చూచిన తరువాత, ఆ అంధకారపు ఆవిరి భూముఖము నుండి దూరముగా కదలిపోవుటను చూచితిని; ప్రభువు యొక్క అత్యంత తీవ్రమైన తీర్పును బట్టి పతనము కాని అనేక సమూహములను చూచితిని.",
                "6": "పరలోకములు తెరువబడుటను, దేవుని గొఱ్ఱెపిల్ల పరలోకము నుండి దిగి వచ్చుటను చూచితిని; ఆయన క్రిందికి దిగివచ్చి, తనను వారికి ప్రత్యక్షపరచుకొనెను.",
                "7": "పరిశుద్ధాత్మ పండ్రెండుగురు ఇతరులపై పడుట కూడా నేను చూచి సాక్ష్యమిచ్చితిని; వారు దేవునిచేత నియమింపబడి, ఎన్నుకోబడిరి.",
                "8": "అప్పుడు ఆ దేవదూత నాతో ఇట్లనెను: గొఱ్ఱెపిల్ల యొక్క పండ్రెండుగురు శిష్యులను చూడుము, వీరు నీ సంతానమునకు పరిచర్య చేయుటకు ఎన్నుకోబడిరి.",
                "9": "మరియు అతడు నాతో చెప్పెను: గొఱ్ఱెపిల్ల యొక్క పండ్రెండుగురు అపొస్తలులు నీకు జ్ఞాపకమున్నారా? ఇశ్రాయేలు వంశపు పన్నెండు గోత్రములకు తీర్పు తీర్చు వారు వీరే; అందువలన నీ సంతానము యొక్క పండ్రెండుగురు సేవకులు వారిచే తీర్పు తీర్చబడుదురు. ఏలయనగా మీరు ఇశ్రాయేలు వంశస్థులు.",
                "10": "నీవు చూచుచున్న ఈ పండ్రెండుగురు సేవకులు నీ సంతానమునకు తీర్పు తీర్చుదురు. వారు నిరంతరము నీతిమంతులుగా ఉందురు. ఏలయనగా, దేవుని గొఱ్ఱెపిల్ల యందు వారి విశ్వాసమును బట్టి వారి వస్త్రములు ఆయన రక్తమందు తెల్లగా చేయబడినవి.",
                "11": "మరియు ఆ దేవదూత నాతో చెప్పెను: చూడుము! నేను చూచి, మూడు తరములు నీతియందు గడచిపోవుట వీక్షించితిని; వారి వస్త్రములు దేవుని గొఱ్ఱెపిల్లవలే తెల్లగా ఉండెను: ఆ దేవదూత నాతో ఇట్లనెను: ఆయన యందు వారి విశ్వాసమును బట్టి వీరు గొఱ్ఱెపిల్ల యొక్క రక్తమునందు తెల్లగా చేయబడిరి.",
                "12": "నీఫైయను నేను, నాలుగవ తరము వారిలో నీతియందు గతించిపోయిన అనేకులను చూచితిని.",
                "13": "మరియు భూ సమూహములు కూడియుండుట నేను చూచితిని.",
                "14": "ఆ దేవదూత నాతో ఇట్లనెను: నీ సంతానమును, నీ సహోదరుల సంతానమును చూడుము.",
                "15": "నేను చూచి, నా సంతానము నా సహోదరుల సంతానమునకు వ్యతిరేకముగా సమూహములలో కూడియుండుట వీక్షించితిని; వారు యుద్ధమునకై కూడియుండిరి.",
                "16": "ఆ దేవదూత నాతో ఇట్లనెను: నీ తండ్రి చూచిన మురికి నీటి ఊటను చూడుము; ముఖ్యముగా అతడు చెప్పిన నదిని చూడుము; దాని లోతులు నరకపు లోతులైయున్నవి.",
                "17": "ఆ అంధకారపు పొగమంచులు అపవాది శోధనలు. అవి కన్నులకు గృడ్డితనమును కలుగజేయును; మనుష్య సంతానపు హృదయాలను కఠినపరచును; మరియు వారు నశించి, తప్పిపోవునట్లు వారిని విశాలమైన దారులలోనికి నడిపించును.",
                "18": "నీ తండ్రి చూచిన ఆ పెద్ద విశాలమైన భవనము మనుష్య సంతానపు వ్యర్థమైన ఊహలు మరియు గర్వమైయున్నది. అతి భయంకరమైన అగాధమొకటి వారిని వేరుచేయును. ముఖ్యముగా, దేవుని గొఱ్ఱెపిల్ల అయిన మెస్సీయ, ఎవరిని గూర్చి పరిశుద్ధాత్మ లోకము ప్రారంభమైనప్పటి నుండి ఈ సమయము వరకు, మరియు ఈ సమయము నుండి మొదలుకొని నిరంతరము సాక్ష్యమిచ్చుచున్నాడో ఆ నిత్యదేవుని న్యాయవాక్యము వారిని వేరుచేయును.",
                "19": "ఆ దేవదూత ఈ మాటలు చెప్పుచున్నప్పుడు నేను దృష్టి నిలుపగా, ఆ దేవదూత మాటప్రకారము నా సహోదరుల సంతానము నా సంతానమునకు వ్యతిరేకముగా పోరాడుచుండుట చూచితిని; నా సంతానము యొక్క గర్వము మరియు అపవాది శోధనలను బట్టి నా సహోదరుల సంతానము నా సంతానమును ఓడించుట చూచితిని.",
                "20": "నేను చూచి, నా సహోదరుల సంతానము నా సంతానమును అధిగమించుటను వీక్షించితిని; వారు భూముఖముపై సమూహములుగా సంచరించిరి.",
                "21": "వారు సమూహములుగా కూడియుండుటను నేను చూచితిని; వారి మధ్య యుద్ధములు, యుద్ధములను గూర్చిన వదంతులను చూచితిని; మరియు యుద్ధములు, యుద్ధములను గూర్చిన వదంతులలో అనేక తరములు గతించిపోవుట నేను చూచితిని.",
                "22": "ఆ దేవదూత నాతో—వీరు విశ్వాసమందు క్షీణించి పోవుదురనెను.",
                "23": "వారు విశ్వాసమందు క్షీణించిపోయిన తరువాత, వారొక నల్లని అసహ్యకరమైన, మలినమైన, సోమరితనముతో సకల విధముల హేయక్రియలతో నిండిన జనముగా మారుట నేను చూచితిని."
            },
            "13": {
                "1": "ఆ దేవదూత నాతో—చూడుమనెను. నేను చూచి, అనేక జనములను, రాజ్యములను వీక్షించితిని.",
                "2": "ఆ దేవదూత నాతో—నీవు ఏమి చూచుచున్నావనగా, నేను అనేక జనములను, రాజ్యములను చూచుచున్నానంటిని.",
                "3": "అతడు నాతో—ఇవి అన్యజనుల జనములు మరియు రాజ్యములని చెప్పెను.",
                "4": "అన్యజనుల జనముల మధ్య ఒక గొప్ప సంఘము యొక్క ఏర్పాటును నేను చూచితిని.",
                "5": "మరియు ఆ దేవదూత నాతో ఇట్లనెను: ఇతర సంఘములన్నిటి కంటే మిక్కిలి హేయకరమైన సంఘము యొక్క ఏర్పాటును చూడుము, అది దేవుని పరిశుద్ధులను సంహరించును, ముఖ్యముగా వారిని చిత్రహింసలుపెట్టి, కట్టి పడవేయును మరియు ఒక ఇనుప కాడితో వారికి కాడిపెట్టును, వారిని దాస్యములోనికి తెచ్చును.",
                "6": "ఈ గొప్ప హేయకరమైన సంఘమును నేను చూచితిని. అపవాది దాని స్థాపకుడని చూచితిని.",
                "7": "మరియు బంగారమును, వెండిని, పట్టును, రక్తవర్ణములను, పేనిన సన్ననినారను, అన్నిరకాల విలువైన వస్త్రములను కూడా నేను చూచితిని; అనేక మంది వేశ్యలను చూచితిని.",
                "8": "ఆ దేవదూత నాతో ఇట్లనెను: ఇదిగో బంగారము, వెండి, పట్టు, రక్తవర్ణములు, పేనిన సన్ననినార, విలువైన వస్త్రములు మరియు వేశ్యలు ఈ గొప్ప హేయకరమైన సంఘము యొక్క కాంక్షలైయున్నవని చూడుము.",
                "9": "ఇంకను లోక ప్రశంసల కొరకు వారు దేవుని పరిశుద్ధులను నాశనము చేయుదురు మరియు వారిని దాస్యములోనికి తెచ్చెదరు.",
                "10": "నేను చూచి, అనేక జలములను వీక్షించితిని; అవి నా సహోదరుల సంతానము నుండి అన్యజనులను వేరుపరచెను.",
                "11": "మరియు ఆ దేవదూత నాతో—నీ సహోదరుల సంతానము మీద దేవుని ఉగ్రత ఉన్నదని చూడుము అనెను.",
                "12": "నేను చూచి, అన్యజనుల మధ్య ఒక మనుష్యుడు నా సహోదరుల సంతానమునుండి ఆ అనేక జలముల ద్వారా వేరు చేయబడుట వీక్షించితిని; మరియు దేవుని ఆత్మను చూచితిని, అది క్రిందికి దిగివచ్చి ఆ మనుష్యునిపై పని చేయగా అతడు ఆ అనేక జలములపై ప్రయాణిస్తూ వాగ్దానదేశములోనున్న నా సహోదరుల సంతానము వద్దకు వెళ్ళెను.",
                "13": "దేవుని ఆత్మ ఇతర అన్యజనులపై పనిచేయుట నేను చూచితిని; వారు దాస్యమునుండి బయటకు ఆ అనేక జలములపైన ముందుకు వెళ్ళిరి.",
                "14": "వాగ్దానదేశముపైన అన్యజనుల యొక్క అనేక సమూహములను నేను చూచితిని; దేవుని ఉగ్రత నా సహోదరుల సంతానముపై నుండుటను చూచితిని; వారు అన్యజనుల యెదుట చెదరిపోయి సంహరించబడిరి.",
                "15": "ప్రభువు యొక్క ఆత్మ అన్యజనులపైన ఉండుటను, వారు వర్థిల్లి భూమిని వారి స్వాస్థ్యమునకు పొందుటను నేను చూచితిని; వారు తెల్లగా నుండి, సంహరింపబడక ముందు నా జనులు ఉన్నట్లే మిక్కిలి చక్కగాను, అందముగాను ఉండుట నేను చూచితిని.",
                "16": "దాస్యము నుండి బయటకు వెళ్ళిన అన్యజనులు ప్రభువు యెదుట తమను తాము తగ్గించుకొనుటను మరియు ప్రభువు యొక్క శక్తి వారితో నుండుటను నీఫై అను నేను చూచితిని.",
                "17": "వారి మాతృ దేశపు అన్యజనులు జలములపైన భూమిపైన చేరి వారికి వ్యతిరేకముగా యుద్ధము చేయుటకు కూడియుండుట నేను చూచితిని.",
                "18": "దేవుని శక్తి వారితోనుండుటను, వారికి వ్యతిరేకముగా యుద్ధము చేయుటకు సమకూడిన వారందరి మీద దేవుని ఉగ్రత ఉండుటను కూడా నేను చూచితిని.",
                "19": "దాస్యమునుండి బయటకు వెళ్ళిన అన్యజనులు ఇతర జనములందరి హస్తముల నుండి దేవుని శక్తి ద్వారా విడుదల పొందుటను నీఫై అను నేను చూచితిని.",
                "20": "వారు ఆ భూమియందు వర్ధిల్లుట చూచితిని మరియు ఒక గ్రంథము వారి మధ్య తీసుకొనిపోబడుటను నేను చూచితిని.",
                "21": "అప్పుడు ఆ దేవదూత నాతో—ఆ గ్రంథము యొక్క అర్థము నీవెరుగుదువా? అనెను.",
                "22": "ఎరుగనని నేనతనితో చెప్పితిని.",
                "23": "దానికతడు ఇట్లనెను: ఇదిగో అది ఒక యూదుని నోటినుండి వెలువడును. మరియు నీఫైయను నేను దానిని చూచితిని; మరలా అతడు నాతో చెప్పెను: నీవు చూచుచున్న ఆ గ్రంథము యూదుల యొక్క వృత్తాంతము. అది ప్రభువు యొక్క నిబంధనలను కలిగియున్నది, ఇశ్రాయేలు వంశస్థులతో చేసిన ఆయన నిబంధనలను కలిగియున్నది; మరియు అది పరిశుద్ధ ప్రవక్తల యొక్క అనేక ప్రవచనములను కూడా కలిగియున్నది; అది కంచు యొక్క పలకలపై ఉన్న చెక్కడములవంటి ఒక గ్రంథము, కానీ అందులో అంత ఎక్కువ లేవు. అయినప్పటికినీ అవి ప్రభువు ఇశ్రాయేలు వంశస్థులతో చేసిన నిబంధనలను కలిగియున్నవి. అందువలన, అవి అన్యజనులకు మిక్కిలి విలువైనవి.",
                "24": "ప్రభువు యొక్క దూత నాతో ఇట్లనెను: ఆ గ్రంథము యూదుని నోటినుండి వెలువడుటను నీవు చూచియున్నావు; అది యూదుని నోటినుండి వెలువడినప్పుడు, అది ప్రభువు సువార్త యొక్క సంపూర్ణతను కలిగియుండెను. ఆయనను గూర్చి పండ్రెండుగురు అపోస్తలులు సాక్ష్యమిచ్చిరి; వారు దేవుని గొఱ్ఱెపిల్ల యందున్న సత్యమును బట్టి సాక్ష్యమిచ్చిరి.",
                "25": "అందువలన దేవునియందున్న సత్యమును బట్టి, ఈ వాక్యములు యూదుల నుండి పవిత్రముగా అన్యజనుల యొద్దకు ముందుకు వెళ్ళును.",
                "26": "అవి గొఱ్ఱెపిల్ల యొక్క పండ్రెండుగురు అపోస్తలుల హస్తము ద్వారా యూదుల నుండి అన్యజనులకు ముందుకు వెళ్ళిన తరువాత, ఆ గొప్ప హేయకరమైన సంఘపు ఏర్పాటును నీవు చూచుచుంటివి. అది ఇతర సంఘములన్నిటి కంటే మిక్కిలి హేయకరమైనది; ఏలయనగా, వారు గొఱ్ఱెపిల్ల సువార్త నుండి స్పష్టమైన అతి ప్రశస్థమైన అనేక భాగములను తీసివేసిరి; మరియు ప్రభువు నిబంధనలనేకము కూడా వారు తీసివేసిరి.",
                "27": "ఇదంతయు వారు ప్రభువు యొక్క మంచి మార్గములను తప్పించవలెనని, నరుల సంతానము యొక్క నేత్రములకు అంధత్వమును కలుగజేయవలెనని, వారి హృదయములను కఠిన పరచవలెనని చేసిరి.",
                "28": "అందువలన, ఆ గ్రంథము ఆ గొప్ప హేయకరమైన సంఘము యొక్క హస్తముల నుండి ముందుకు వెళ్ళిన తరువాత దేవుని గొఱ్ఱెపిల్ల యొక్క గ్రంథమైన ఆ గ్రంథము నుండి అనేక స్పష్టమైన, ప్రశస్థమైన వాక్యములు తీసివేయబడినవని నీవు చూచుచుంటివి.",
                "29": "ఈ స్పష్టమైన, ప్రశస్థమైన వాక్యములు తీసి వేయబడిన తరువాత, అది అన్యజనుల యొక్క సమస్త జనముల యొద్దకు వెళ్ళును; అది అన్యజనుల యొక్క సమస్త జనముల యొద్దకు, ముఖ్యముగా నీవు చూచినట్లుగా అనేక జలముల మీదుగా దాస్యములో నుండి బయటకు వెళ్ళిన అన్యజనుల యొద్దకు వెళ్ళిన తరువాత—అనేక స్పష్టమైన ప్రశస్థమైన వాక్యములు గ్రంథము నుండి బయటకు తీసివేయబడినవి. దేవుని గొఱ్ఱెపిల్ల యందున్న సరళతను బట్టి అవి మనుష్యసంతానము యొక్క గ్రహింపునకు సరళమైయుండెను—గొఱ్ఱెపిల్ల సువార్త నుండి బయటకు తీసివేయబడిన ఈ వాక్యముల కారణముగా సాతాను వారిపైన గొప్ప శక్తి కలిగియుండునంతగా అనేకులు తొట్రపడుచున్నారు.",
                "30": "అయినప్పటికినీ, దాస్యములో నుండి బయటకు వెళ్ళి, దేవుని శక్తి ద్వారా సమస్త జనముల కంటే హెచ్చుగా, సమస్త ఇతర భూముల కంటే కోరదగిన భూముఖముపై ఎత్తబడిన అన్యజనులను నీవు చూచుచున్నావు; ఆ భూమిని అతని సంతానము తమ స్వాస్థ్యమైన భూమిగా కలిగియుండవలెనని నీ తండ్రితో ప్రభువైన దేవుడు నిబంధన చేసియుండెను; అందువలన, అన్యజనులు నీ సహోదరుల మధ్యనున్న నీ సంతానము యొక్క మిశ్రమమును పూర్తిగా నాశనము చేయునట్లు ప్రభువైన దేవుడు జరుగ నీయడు.",
                "31": "అంతేకాక, అన్యజనులు నీ సహోదరుల సంతానమును నాశనము చేయుటకు ఆయన అనుమతించడు.",
                "32": "అంతేకాక, నీవు చూచిన ఆ హేయమైన సంఘము దాని ఏర్పాటు ద్వారా గొఱ్ఱెపిల్ల సువార్తలోని స్పష్టమైన ప్రశస్థమైన భాగములను మరుగుపరచినందున అన్యజనులు ఇప్పుడున్నట్లుగా శాశ్వతముగా ఆ భయంకరమైన అంధత్వపు స్థితిలో ఉండునట్లు ప్రభువైన దేవుడు అనుమతించడు.",
                "33": "అందువలన దేవుని గొఱ్ఱెపిల్ల చెప్పుచున్నాడు: నేను ఇశ్రాయేలు వంశస్థుల శేషమును గొప్ప తీర్పునందు దర్శించునట్లు అన్యజనుల యెడల కనికరముగా ఉందును.",
                "34": "మరియు ప్రభువు యొక్క దూత నాతో ఇట్లనెను: ఇదిగో, దేవుని గొఱ్ఱెపిల్ల సెలవిచ్చునదేమనగా, నేను ఇశ్రాయేలు వంశస్థుల శేషమును దర్శించిన తరువాత—నేను చెప్పుచున్న ఈ శేషము నీ తండ్రి యొక్క సంతానము—కావున, నేను వారిని తీర్పునందు దర్శించిన తరువాత, వారిని అన్యజనుల హస్తము చేత మొత్తిన తరువాత, వేశ్యల తల్లియైన ఆ హేయకరమైన సంఘము ద్వారా గొఱ్ఱెపిల్ల సువార్తలోని స్పష్టమైన, ప్రశస్థమైన భాగములు మరుగుపరచబడినందున అన్యజనులు అధికముగా తొట్రపడిన తరువాత—ఆ దినమందు వారికి నా స్వంత శక్తి ద్వారా స్పష్టమైన ప్రశస్థమైన నా సువార్త యొక్క అధిక భాగమును తెచ్చునంతగా నేను అన్యజనుల యెడల కనికరము కలిగియుందునని గొఱ్ఱెపిల్ల సెలవిచ్చుచున్నాడు.",
                "35": "ఏలయనగా ఇదిగో, గొఱ్ఱెపిల్ల సెలవిచ్చుచున్నాడు: నేను నీ సంతానమునకు చేయు పరిచర్యను గూర్చిన అనేక వాక్యములను వారు వ్రాయునట్లుగా నన్ను నేను నీ సంతానమునకు విశదపరచుకొనెదను, అవి స్పష్టముగాను ప్రశస్థముగాను ఉండును; నీ సంతానము నాశనము చేయబడి, విశ్వాసమందు క్షీణించిన తరువాత మరియు నీ సహోదరుల సంతానము కూడా క్షీణించిన తరువాత, ఇదిగో ఈ విషయములు గొఱ్ఱెపిల్ల బహుమానము మరియు శక్తి ద్వారా అన్యజనుల ముందుకు వచ్చునట్లు దాయబడును.",
                "36": "వీటి యందు నా సువార్త, నా దుర్గము మరియు నా రక్షణ వ్రాయబడునని గొఱ్ఱెపిల్ల సెలవిచ్చుచున్నాడు.",
                "37": "ఆ దినమున నా సీయోనును ముందుకు తీసుకొని రావలెనని కోరు వారు ధన్యులు. ఏలయనగా, వారు పరిశుద్ధాత్మ బహుమానము మరియు శక్తిని కలిగియుందురు; వారు అంతము వరకు స్థిరముగానున్న యెడల, అంత్యదినమున లేపబడి గొఱ్ఱెపిల్ల యొక్క శాశ్వత రాజ్యమందు రక్షింపబడుదురు; శాంతిని, అంతేకాకుండా గొప్ప సంతోషవార్తలను ప్రకటించు వారు పర్వతములపైన ఎంతో సుందరముగా ఉందురు.",
                "38": "మరియు నా సహోదరుల సంతానము యొక్క శేషమును, యూదుని నోటి నుండి వెలువడిన దేవుని గొఱ్ఱెపిల్ల యొక్క గ్రంథమును నేను చూచితిని, అది అన్యజనుల నుండి నా సహోదరుల సంతానము యొక్క శేషము వద్దకు వచ్చెను.",
                "39": "అది వారి యొద్దకు వచ్చిన తరువాత గొఱ్ఱెపిల్ల యొక్క పండ్రెండుగురు అపొస్తలులు, ప్రవక్తల యొక్క ఆ గ్రంథములు సత్యమైనవని అన్యజనులను, నా సహోదరుల సంతానము యొక్క శేషమును మరియు భూముఖమంతటిపైన చెదరియున్న యూదులందరినీ నమ్మించుటకు గొఱ్ఱెపిల్ల శక్తి ద్వారా అన్యజనుల నుండి వారికి వచ్చిన ఇతర గ్రంథములను నేను చూచితిని.",
                "40": "ఆ దేవదూత నాతో ఇట్లనెను: నీవు అన్యజనుల మధ్య చూచిన ఈ చివరి వృత్తాంతములు గొఱ్ఱెపిల్ల యొక్క పండ్రెండుగురు అపొస్తలులవైన మొదటి వాటి యొక్క సత్యమును స్థాపించును; వాటి నుండి తీసివేయబడిన స్పష్టమైన ప్రశస్థమైన వాక్యములను తెలియజేయును; సమస్త వంశములు, భాషలు, జనులకు దేవుని గొఱ్ఱెపిల్ల శాశ్వతుడైన తండ్రి యొక్క కుమారుడని, లోక రక్షకుడని, నరులందరు అతని యొద్దకు రావలెనని, లేని యెడల రక్షణ పొందలేరని తెలియజేయును.",
                "41": "గొఱ్ఱెపిల్ల నోటిద్వారా స్థాపించబడు మాటలను బట్టి, వారు రావలెను; గొఱ్ఱెపిల్ల మాటలు నీ సంతానము యొక్క వృత్తాంతములయందు, గొఱ్ఱెపిల్ల యొక్క పండ్రెండుగురు అపోస్తలుల వృత్తాంతముల యందు తెలియజేయబడును; అందువలన అవి రెండును ఒక దానియందు స్థాపించబడును. ఏలయనగా, భూమి యంతటి మీద దేవుడొక్కడే, గొఱ్ఱెల కాపరి ఒక్కడే.",
                "42": "ఆయన సమస్త జనములకు, యూదులకు అన్యజనులకు కూడా తనను తాను ప్రత్యక్ష పరచుకొను సమయము వచ్చును; మరియు ఆయన తననుతాను యూదులకు అన్యజనులకు ప్రత్యక్షపరచుకొనిన తరువాత, అప్పుడు ఆయన తననుతాను అన్యజనులకు యూదులకు ప్రత్యక్ష పరచుకొనును; కడపటి వారు మొదటి వారగుదురు మరియు మొదటివారు కడపటి వారగుదురు."
            },
            "14": {
                "1": "ఒక వేళ అన్యజనులు దేవుని గొఱ్ఱెపిల్లను ఆలకించిన యెడల, ఆ దినమున ఆయన వారికి వాక్యమందు, శక్తి యందు, నిజముగా క్రియ యందు వారి అడ్డంకులను తీసివేయునట్లుగా తననుతాను వారికి విశదపరచుకొనును—",
                "2": "మరియు దేవుని గొఱ్ఱెపిల్లకు వ్యతిరేకముగా వారి హృదయములను కఠిన పరచుకొనని యెడల, వారు నీ తండ్రి యొక్క సంతానమందు లెక్కించబడుదురు; ముఖ్యముగా, వారు ఇశ్రాయేలు వంశస్థులలో లెక్కించబడుదురు; వారు వాగ్దానదేశముపై శాశ్వతముగా ఒక ఆశీర్వదింపబడిన జనముగానుందురు; వారు మరెన్నడూ దాస్యములోనికి తేబడరు; మరియు ఇశ్రాయేలు వంశము మరెన్నడూ తన ఉనికిని కోల్పోదు.",
                "3": "నరుల ఆత్మలను నరకములోనికి నడిపించునట్లు అపవాది మరియు అతని సంతానముచేత ఏర్పాటు చేయబడిన ఆ గొప్ప హేయకరమైన సంఘము చేత వారి కొరకు త్రవ్వబడిన ఆ మహాగొయ్యి—ముఖ్యముగా, నరుల నాశనము కొరకు త్రవ్వబడిన ఆ మహాగొయ్యి దానిని త్రవ్విన వారి సర్వనాశనమునకు వారి చేతనే నింపబడునని దేవుని గొఱ్ఱెపిల్ల సెలవిచ్చుచున్నాడు, అంతము లేని ఆ నరకము లోనికి దానిని పడవేసుకొనుట తప్ప ఆత్మ నాశనము కాదు.",
                "4": "ఏలయనగా, ఇది అపవాది యొక్క దాస్యమును బట్టి, దేవుని న్యాయమును బట్టి, ఆయన యెదుట దుష్టత్వము మరియు హేయమైన క్రియలు చేయు వారందరిపై యున్నది.",
                "5": "ఆ దేవదూత నీఫైయను నాతో ఇట్లనెను: అన్యజనులు పశ్చాత్తాపము పొందిన యెడల, వారికి మేలు జరుగునని నీవు చూచియున్నావు; ఇశ్రాయేలు వంశస్థులతో ప్రభువు నిబంధనలను గూర్చి కూడా నీవెరుగుదువు; మరియు ఎవరైతే పశ్చాత్తాపము పొందరో, వారు నశింపవలెనని కూడా నీవు విని యున్నావు.",
                "6": "కాబట్టి అన్యజనులు దేవుని గొఱ్ఱెపిల్లకు వ్యతిరేకముగా తమ హృదయములను కఠిన పరచుకొనిన యెడల, వారికి ఆపద కలుగును గాక.",
                "7": "ఏలయనగా, నేను నరుల సంతానము మధ్యన ఒక గొప్ప అద్భుతకార్యమును చేయబోవు సమయము వచ్చునని దేవుని గొఱ్ఱెపిల్ల సెలవిచ్చుచున్నాడు; ఆ కార్యము శాశ్వతమైనది, ఒక విధముగా లేదా మరొక విధముగా—వారిని సమాధానము మరియు నిత్యజీవమునకు ఒప్పించుటకు లేదా వారి హృదయ కాఠిన్యమునకును, వారి మనస్సుల అంధత్వమునకును, నేను చెప్పిన ఆ అపవాది యొక్క దాస్యమును బట్టి వారు దాస్యములోనికి తేబడునట్లుగా భౌతికముగా ఆధ్యాత్మికముగా వారు నాశనములోనికి తేబడుటకు వారిని అప్పగించుటకైయున్నది.",
                "8": "ఆ దేవదూత ఈ మాటలు చెప్పిన తరువాత, అతడు నాతో—ఇశ్రాయేలు వంశస్థులతో తండ్రి చేసిన నిబంధనలు నీకు జ్ఞాపకమున్నవా? అనెను. నేనతనితో అవునని చెప్పితిని.",
                "9": "అతడు నాతో—చూడుము, అపవాదియే స్థాపకుడైయున్న హేయకార్యములకు తల్లియైన ఆ గొప్ప హేయకరమైన సంఘమును చూడుమనెను.",
                "10": "అతడు నాతో రెండు సంఘములు మాత్రమే ఉన్నవని చెప్పెను: ఒకటి దేవుని గొఱ్ఱెపిల్ల యొక్క సంఘము, మరొకటి అపవాది యొక్క సంఘము. అందువలన దేవుని గొఱ్ఱెపిల్ల యొక్క సంఘమునకు చెందనివాడు హేయకార్యములకు తల్లియైన ఆ గొప్ప సంఘమునకు చెందును; ఆమె సమస్త భూమికి వ్యభిచారిణియైయున్నది.",
                "11": "నేను చూచి, సమస్త భూమి యొక్క వ్యభిచారిణిని వీక్షించితిని, ఆమె అనేక జలములపైన కూర్చొనియుండెను; ఆమె సమస్త జనములు, జాతులు, భాషలు, ప్రజల మధ్య భూమియంతటి మీద అధికారమును కలిగియుండెను.",
                "12": "నేను దేవుని గొఱ్ఱెపిల్ల యొక్క సంఘమును చూచితిని, అనేక జలములపై కూర్చొనియున్న వ్యభిచారిణి యొక్క దుర్మార్గత మరియు హేయక్రియలను బట్టి దాని సభ్యుల సంఖ్య స్వల్పముగా నుండెను; అయినప్పటికినీ దేవుని పరిశుద్ధులున్న గొఱ్ఱెపిల్ల సంఘము కూడా భూముఖమంతటా ఉండుట నేను చూచితిని; మరియు నేను చూచియున్న ఆ మహా వ్యభిచారిణి యొక్క దుర్మార్గతను బట్టి భూముఖముపైన వారి ఆధిపత్యములు స్వల్పముగా ఉండెను.",
                "13": "ఆ గొప్ప హేయకార్యములకు తల్లి దేవుని గొఱ్ఱెపిల్లకు వ్యతిరేకముగా పోరాడుటకు భూముఖమంతటి మీద అన్యజనుల యొక్క సమస్త జనముల మధ్య సమూహములను సమకూర్చుటను నేను చూచితిని.",
                "14": "భూముఖమంతటిపై చెదిరియున్న గొఱ్ఱెపిల్ల సంఘము యొక్క పరిశుద్ధులపైన, ప్రభువు నిబంధన జనులపైన దేవుని గొఱ్ఱెపిల్ల యొక్క శక్తి దిగివచ్చుట నీఫైయను నేను చూచితిని; వారు గొప్ప మహిమయందు పరిశుద్ధతను, దేవుని శక్తిని ఆయుధములుగా ధరించుకొనియుండిరి.",
                "15": "దేవుని ఉగ్రత ఆ గొప్ప హేయకరమైన సంఘముపై క్రుమ్మరింపబడుట నేను చూచితిని, ఎంతగాననగా భూమి పైనున్న సమస్త జనములు, వంశముల మధ్య యుద్ధములు, యుద్ధములను గూర్చిన వదంతులు ఉండెను.",
                "16": "హేయకార్యముల తల్లికి చెందిన జనములన్నిటి మధ్య యుద్ధములు, యుద్ధములను గూర్చిన వదంతులు మొదలు కాగానే, ఆ దేవదూత నాతో ఇట్లనెను: ఇదిగో, దేవుని ఉగ్రత వేశ్యల తల్లిపైన ఉన్నది; మరియు నీవు ఈ దృశ్యములన్నింటిని చూచుచున్నావు—",
                "17": "అపవాది స్థాపకుడుగానున్న భూమియంతటి యొక్క గొప్ప హేయకరమైన సంఘమయిన వేశ్యల తల్లిపైన దేవుని ఉగ్రత క్రుమ్మరింపబడు ఆ దినము వచ్చినప్పుడు, ఇశ్రాయేలు వంశస్థులైన తన జనులకు ఆయన చేసిన నిబంధనలను నెరవేర్చుటకు మార్గము సిద్ధపరచుటలో తండ్రి యొక్క పని ప్రారంభమగును.",
                "18": "ఆ దేవదూత నాతో—చూడుమనెను.",
                "19": "నేను చూచి, ఒక మనుష్యుడు తెల్లని నిలువుటంగీని ధరించియుండుట వీక్షించితిని.",
                "20": "ఆ దేవదూత నాతో ఇట్లనెను: గొఱ్ఱెపిల్ల యొక్క పండ్రెండుగురు అపొస్తలులలో ఒకరిని చూడుము.",
                "21": "అతడు ఈ దృశ్యములలో మిగిలిన వాటిని మరియు జరిగిపోయిన వాటిలో అనేక కార్యములను చూచి, వ్రాయును.",
                "22": "అతడు లోకము యొక్క అంతమును గూర్చి కూడా వ్రాయును.",
                "23": "అందువలన, అతడు వ్రాయు వాక్యములు న్యాయమైనవి, సత్యమైనవి; మరియు అవి ఆ యూదుని నోటి నుండి వెలువడుచుండగా నీవు చూచిన ఆ గ్రంథము నందు వ్రాయబడినవి; యూదుని నోటినుండి అవి వెలువడిన సమయమున లేదా ఆ గ్రంథము యూదుని నోటినుండి వెలువడిన సమయమున వ్రాయబడిన వాక్యములు సరళముగా, శుద్ధముగా, మిక్కిలి ప్రశస్థముగా ఉండి, మనుష్యులందరి గ్రహింపునకు సులువైయుండెను.",
                "24": "గొఱ్ఱెపిల్ల యొక్క ఈ అపొస్తలుడు వ్రాయు వాక్యములు నీవు చూసియుండిన అనేక దృశ్యములే; మిగిలిన వాటిని నీవు చూచెదవు.",
                "25": "కానీ ఇక మీదట నీవు చూచు దృశ్యములను నీవు వ్రాయరాదు; ఏలయనగా దేవుని గొఱ్ఱెపిల్ల యొక్క అపోస్తలుడు వాటిని వ్రాయవలెనని ప్రభువైన దేవుడు నియమించెను.",
                "26": "ముందుండిన ఇతరులకు కూడా ఆయన అన్నిదర్శనములను చూపగా వారు వాటిని వ్రాసిరి; మరియు గొఱ్ఱెపిల్లయందున్న సత్యమును బట్టి, ప్రభువు యొక్క యుక్త కాలమందు ఇశ్రాయేలు వంశము వారికి వాటి శుద్ధత్వమునందు వచ్చునట్లు అవి ముద్ర వేయబడియున్నవి.",
                "27": "ఆ దేవదూత మాటను బట్టి గొఱ్ఱెపిల్ల యొక్క అపోస్తలుని పేరు యోహాను అని నీఫైయను నేను విని, సాక్ష్యమిచ్చుచున్నాను.",
                "28": "నీఫైయను నేను చూచిన, వినిన మిగిలిన దర్శనములను వ్రాయుటకు నిషేధింపబడితిని; అందువలన నేను వ్రాసిన వాక్యములు నాకు చాలును; నేను చూచిన దృశ్యముల యొక్క ఒక చిన్నభాగమును మాత్రమే నేను వ్రాసితిని.",
                "29": "నా తండ్రి చూచిన దర్శనములను నేను చూచితినని, ప్రభువు యొక్క దేవదూత వాటిని నాకు తెలియజేసెనని నేను సాక్ష్యమిచ్చుచున్నాను.",
                "30": "ఇప్పుడు, నేను ఆత్మలో కొనిపోబడినప్పుడు చూచిన దృశ్యములను గూర్చి మాట్లాడుట నేను ముగించెదను; నేను చూచిన దృశ్యములన్నిటిని నేను వ్రాయనప్పటికీ నేను వ్రాసిన వాక్యములు సత్యమైనవి. అది ఆలాగునైయున్నది. ఆమేన్‌."
            },
            "15": {
                "1": "నీఫైయను నేను ఆత్మ యందు కొనిపోబడి ఈ దృశ్యములన్నియు చూచిన తరువాత, నా తండ్రి యొక్క గుడారమునకు తిరిగి వచ్చితిని.",
                "2": "నేను నా సహోదరులను చూచితిని; వారు నా తండ్రి చెప్పిన వాక్యములను గూర్చి ఒకరితోనొకరు వాదించుచుండిరి.",
                "3": "ఏలయనగా ఒక నరుడు ప్రభువునొద్ద విచారించితే తప్ప గ్రహించుటకు కష్టమైన అనేక గొప్ప విషయములను యథార్థముగా అతడు వారితో చెప్పెను; వారు తమ హృదయములలో కఠినముగా ఉన్నందున ప్రభువు వైపు చూడవలసినంతగా వారు చూడలేదు.",
                "4": "ఇప్పుడు నీఫైయను నేను వారి హృదయ కాఠిన్యమును బట్టి, నేను చూచియుండిన దర్శనములను బట్టి దుఃఖించితిని మరియు నరుల సంతానము యొక్క దుష్టత్వము వలన అవి తప్పనిసరిగా నెరవేరవలెనని ఎరిగియుంటిని.",
                "5": "నా బాధల చేత నేను జయించబడితిని, ఏలయనగా నేను నా జనుల పతనమును చూచినందువలన నా జనుల యొక్క నాశనమును బట్టి నా శ్రమలు అందరికంటే ఎక్కువని నేను తలంచితిని.",
                "6": "నేను శక్తిని పొందిన తరువాత, వారి వాదనలకు కారణమును వారి నుండి తెలుసుకొనగోరి నా సహోదరులతో మాటలాడితిని.",
                "7": "వారు—ఇదిగో, మన తండ్రి ఒలీవ చెట్టు సహజమైన కొమ్మలను గూర్చి, అన్యజనులను గూర్చి చెప్పిన మాటలు మాకు అర్థము కాకున్నవని చెప్పిరి.",
                "8": "మీరు ప్రభువునొద్ద విచారించితిరా? అని నేను వారినడిగితిని;",
                "9": "వారు నాతో ఇట్లనిరి: మేము విచారించలేదు. ఏలయనగా ప్రభువు అటువంటి ఏ విషయమును మాకు తెలియజేయడు.",
                "10": "నేను వారితో ఇట్లంటిని: మీరేల ప్రభువు యొక్క ఆజ్ఞలను పాటించరు? మీ హృదయ కాఠిన్యమును బట్టి మీరెందుకు నశించెదరు?",
                "11": "ప్రభువు సెలవిచ్చిన విషయములు మీకు జ్ఞాపకము లేవా?—మీరు మీ హృదయములను కఠినపరచుకొనక నా ఆజ్ఞలను పాటించుటలో శ్రద్ధ వహించి, మీరు పొందుదురని నమ్ముచూ విశ్వాసముతో నన్నడిగిన యెడల, తప్పక ఈ విషయములు మీకు తెలియజేయబడును.",
                "12": "ఇదిగో, మన తండ్రి యందున్న ప్రభువు యొక్క ఆత్మ ద్వారా ఇశ్రాయేలు వంశము ఒక ఒలీవ చెట్టుతో పోల్చబడినదని నేను మీకు చెప్పుచున్నాను; మనము ఇశ్రాయేలు వంశము నుండి వేరుచేయబడినవారము కాదా, మనము ఇశ్రాయేలు వంశము యొక్క కొమ్మ కాదా?",
                "13": "ఇప్పుడు అన్యజనుల సంపూర్ణత ద్వారా సహజమైన కొమ్మలు అంటుగట్టబడుటను గూర్చి మన తండ్రి యొక్క భావమేమనగా, కడవరి దినములలో మన సంతానము అనేక సంవత్సరముల పాటు విశ్వాసమందు క్షీణించియున్నప్పుడు, అనగా మెస్సీయ శరీరము నందు నరుల సంతానమునకు ప్రత్యక్షపరచబడిన అనేక తరముల తరువాత, మెస్సీయ సువార్త యొక్క సంపూర్ణత అన్యజనులకు మరియు అన్యజనుల నుండి మన సంతానము యొక్క శేషమునకు వచ్చును—",
                "14": "ఆ దినమున మన సంతానము యొక్క శేషము తాము ఇశ్రాయేలు వంశస్థులమని, ప్రభువు యొక్క నిబంధన జనులమని తెలుసుకొందురు; అప్పుడు వారు తెలుసుకొని, వారి పూర్వీకుల అనుభవజ్ఞానమును, ఆయన ద్వారా వారి పితరులకు ఇవ్వబడిన వారి విమోచకుని సువార్త యొక్క అనుభవజ్ఞానమును పొందెదరు; అందువలన వారు, వారి విమోచకుని యొక్క, ఆయన సిద్ధాంతము యొక్క నిజమైన అంశములను గూర్చి తెలుసుకొందురు, తద్వారా వారు ఎలా ఆయన యొద్దకు వచ్చి రక్షింపబడవలెనో ఎరిగియుందురు.",
                "15": "అప్పుడు, ఆ దినమున వారు ఆనందించి శాశ్వతుడైన వారి దేవునికి, వారి దుర్గము మరియు రక్షకునికి స్తుతి చెల్లించరా? ఆ దినమున వారు నిజమైన ద్రాక్షావల్లి నుండి బలమును పోషణను పొందరా? వారు దేవుని సత్య సముదాయములోనికి రారా?",
                "16": "ఇదిగో, నేను మీతో చెప్పుచున్నాను: వారు ఇశ్రాయేలు వంశస్థుల మధ్య తిరిగి జ్ఞాపకము చేసుకొనబడుదురు; వారు ఒలీవ చెట్టు యొక్క సహజమైన కొమ్మ అయ్యుండుటను బట్టి నిజమైన ఒలీవ చెట్టులోనికి అంటుగట్టబడుదురు.",
                "17": "మన తండ్రి యొక్క భావమిదే; వారు అన్యజనుల ద్వారా చెదరగొట్టబడిన తరువాత తప్ప, ఇది జరుగదని ఆయన భావము; ఇది అన్యజనుల ద్వారా వచ్చునని మరియు ప్రభువు తన శక్తిని అన్యజనులకు చూపవలసియున్నందున యూదుల చేత లేదా ఇశ్రాయేలు వంశస్థుల చేత ఆయన తిరస్కరింపబడునని ఆయన భావము.",
                "18": "అందువలన మన తండ్రి మన సంతానమును గూర్చి మాత్రమేకాక, ఇశ్రాయేలు వంశస్థులందరిని గూర్చి కూడా కడవరి దినములలో నెరవేరవలసియున్న నిబంధనను చూపుచూ చెప్పెను; నీ సంతానమందు భూమి యొక్క సమస్త వంశములు ఆశీర్వదింపబడునని చెప్పుచు మన తండ్రియైన అబ్రాహాముతో ప్రభువు ఆ నిబంధన చేసెను.",
                "19": "నీఫైయను నేను ఈ విషయములను గూర్చి వారితో అధికముగా చెప్పితిని; ముఖ్యముగా కడవరి దినములలో యూదుల పునఃస్థాపనను గూర్చి వారితో చెప్పితిని.",
                "20": "ఇశ్రాయేలు వంశస్థులను గూర్చి లేదా యూదుల పునఃస్థాపనను గూర్చి పలికిన యెషయా మాటలను వారితో నేను మరలా చెప్పితిని; వారు పునఃస్థాపించబడిన తరువాత, వారు ఇక ఎన్నడూ తమ ఉనికిని కోల్పోరు, మరెన్నడూ చెదరగొట్టబడరు; మరియు వారు సమాధానపడి, ప్రభువు యెదుట తమనుతాము తగ్గించుకొనునట్లు నేను నా సహోదరులతో అనేక మాటలు చెప్పితిని.",
                "21": "మరలా వారు నాతో ఇట్లనిరి: మన తండ్రి స్వప్నమందు చూచిన ఈ విషయము యొక్క భావమేమి? అతడు చూచిన ఆ వృక్షము యొక్క భావమేమి?",
                "22": "అది జీవవృక్షము యొక్క సూచనయైయున్నదని నేను వారితో చెప్పితిని.",
                "23": "వారు నాతో—మన తండ్రి చూచిన ఆ వృక్షము యొద్దకు నడిపించు ఇనుప దండము యొక్క భావమేమి? అనిరి.",
                "24": "అది దేవుని వాక్యమని నేను వారితో చెప్పితిని; దేవుని వాక్యమును ఆలకించి, దానిని గట్టిగా పట్టుకొనియుండు వారెన్నడూ నశించరు; అంతేకాక శోధనలు మరియు నాశనమునకు నడిపించునట్లు అపవాది యొక్క అగ్ని బాణములు వారిని అంధులుగా చేయలేవు.",
                "25": "అందువలన నీఫైయను నేను, ప్రభువు వాక్యమును లక్ష్యపెట్టవలెనని వారిని ప్రోత్సహించితిని; అంతేకాక వారు దేవుని వాక్యమును లక్ష్యపెట్టవలెనని, అన్నివిషయములలో ఎల్లప్పుడు ఆయన ఆజ్ఞలను పాటించుటను జ్ఞాపకముంచుకోవలెనని నా ఆత్మ యొక్క సమస్త సామర్థ్యములతో మరియు నేను కలిగియున్న నా సమస్త నైపుణ్యముతో వారికి ఉద్భోధించితిని.",
                "26": "వారు నాతో—మన తండ్రి చూచిన నది యొక్క భావమేమి? అనిరి.",
                "27": "నా తండ్రి చూచిన నీరు కల్మషమునకు గుర్తు అని నేను వారితో చెప్పితిని; అతని మనస్సు ఇతర విషయములచే ఎంతగానో హరించబడి యున్నందున, అతడు ఆ నీటి కల్మషమును చూడలేదు.",
                "28": "అది దుష్టులను జీవవృక్షము నుండి మరియు దేవుని పరిశుద్ధుల నుండి వేరు చేయు ఒక భయంకరమైన అగాధమని నేను వారితో చెప్పితిని.",
                "29": "దుష్టుల కొరకు సిద్ధము చేయబడినదని ఆ దేవదూత నాతో చెప్పిన భయంకరమైన నరకమునకు అది సూచనయని నేను వారితో చెప్పితిని.",
                "30": "దేవుని న్యాయము దుర్మార్గులను నీతిమంతుల నుండి విడదీసెనని కూడా మన తండ్రి చూచెనని నేను వారితో చెప్పితిని; ఆ న్యాయపు ప్రకాశము మండుచున్న అగ్ని వంటిది, అది అంతము లేకుండా నిరంతరము దేవుని యొద్దకు ఆరోహణమగును.",
                "31": "వారప్పుడు నాతో ఇట్లనిరి; దీని అర్థము పరిశీలనా దినములలో శారీరక బాధయా, లేదా భౌతిక మరణము తరువాత ఆత్మ యొక్క అంతిమ స్థితియా, లేదా అది ఐహిక విషయములను గూర్చి మాట్లాడుచున్నదా?",
                "32": "అది ఐహికమైన ఆత్మీయమైన రెండింటి విషయముల యొక్క సూచనయై యున్నదని నేను వారితో చెప్పితిని; ఏలయనగా వారి క్రియలను బట్టి, ముఖ్యముగా పరిశీలనాదినములలో ఐహిక శరీరము ద్వారా జరిగించబడిన క్రియలను బట్టి వారు తీర్పుతీర్చబడు దినము రావలెను.",
                "33": "అందువలన, నీతికి సంబంధించిన ఆధ్యాత్మిక విషయములను బట్టి వారు తమ దుర్మార్గతలో మరణించిన యెడల వారు బయటకు త్రోసివేయబడవలెను; వారి క్రియలను బట్టి వారు తీర్పుతీర్చబడునట్లు దేవుని యెదుట నిలువబడుటకు తీసుకొని రాబడవలెను; వారి క్రియలు మలినమైన యెడల వారు మలినముగా ఉందురు; వారు మలినముగా ఉన్న యెడల, వారు దేవుని రాజ్యములో నివసించలేరు; అట్లయిన దేవుని రాజ్యము కూడా మలినమైయుండవలెను.",
                "34": "కానీ దేవుని రాజ్యము మలినమైనది కాదని, దేవుని రాజ్యములో అపవిత్రమైన వస్తువేదియు ఉండజాలదని నేను మీతో చెప్పుచున్నాను; అందువలన మలినమైన దాని కొరకు ఒక మలిన స్థలమును సిద్ధము చేయుట అవసరము.",
                "35": "మరియు ఒక స్థలము, నేను చెప్పిన ఆ భయంకరమైన నరకము సిద్ధపరచబడియున్నది; అపవాదియే దానిని సిద్ధపరచువాడు: అందువలన మనుష్యుల ఆత్మల యొక్క అంత్య స్థితి దేవుని రాజ్యములో నివసించుటయో లేదా నేను చెప్పియుండిన ఆ న్యాయమును బట్టి బయటకు త్రోసి వేయబడుటయో అయ్యున్నది.",
                "36": "అందువలన, దుర్మార్గులు నీతిమంతుల నుండి మరియు ఆ జీవవృక్షము నుండి కూడా తిరస్కరించబడియున్నారు; ఆ వృక్ష ఫలము మిగతా అన్నిఫలముల కంటే మిక్కిలి కోరదగినది, మిక్కిలి శ్రేష్ఠమైనది; అది దేవుని బహుమానములన్నిటిలోకెల్లా గొప్పదైయున్నది. మరియు ఆ విధముగా నేను నా సహోదరులతో మాట్లాడితిని. ఆమేన్‌."
            },
            "16": {
                "1": "నీఫైయను నేను, నా సహోదరులతో మాట్లాడుట ముగించిన తర్వాత వారు నాతో—మేము భరించగలిగిన వాటి కంటే ఎక్కువ కఠినమైన విషయములను నీవు మాకు తెలియజేసియున్నావంటిరి.",
                "2": "సత్యమును బట్టి దుర్మార్గులకు వ్యతిరేకముగా కఠినమైన విషయములను నేను మాట్లాడియున్నానని నేనెరుగుదునని వారితో చెప్పితిని; నీతిమంతులను నేను నీతిమంతులుగా తీర్పుతీర్చితిని, వారు అంత్యదినమున లేపబడవలెనని సాక్ష్యమిచ్చితిని; అందువలన, దోషులు సత్యమును కఠినమైనదిగా యెంచుదురు, ఏలయనగా అది వారి హృదయములో బలముగా గ్రుచ్చుకొనును.",
                "3": "ఇప్పడు నా సహోదరులారా, దేవుని యెదుట మీరు న్యాయ ప్రవర్తన కలిగి నడుచునట్లు మీరు పరిశుద్ధులైయుండి సత్యమును ఆలకించుటకు ఇష్టపడి దానిని లక్ష్యపెట్టిన యెడల, అప్పుడు మీరు సత్యమును బట్టి సణగరు; నీవు మాకు వ్యతిరేకముగా కఠినమైన విషయములు పలుకుచున్నావని అనరు.",
                "4": "నీఫైయను నేను, ప్రభువు ఆజ్ఞలను పాటించవలెనని పూర్తి శ్రద్ధతో నా సహోదరులకు ఉద్భోధించితిని.",
                "5": "వారు నీతి మార్గములలో నడుచుకొందురని నేను వారిని గూర్చి ఆనందించి, గొప్ప నమ్మకము కలిగియుండునంతగా వారు ప్రభువు యెదుట తమనుతాము తగ్గించుకొనిరి.",
                "6": "ఇప్పుడు ఈ కార్యములన్నియు నా తండ్రి లెముయెల్ అని పిలువబడిన లోయలో ఒక గుడారములో నివసించుచుండగా చెప్పబడెను మరియు చేయబడెను.",
                "7": "నీఫైయను నేను ఇష్మాయేలు కుమార్తెలలో ఒకరిని పెండ్లి చేసుకొంటిని; నా సహోదరులు కూడా ఇష్మాయేలు కుమార్తెలను పెండ్లి చేసుకొనిరి; జోరమ్ ఇష్మాయేలు పెద్ద కుమార్తెను పెండ్లి చేసుకొనెను.",
                "8": "ఆ విధముగా నా తండ్రి అతనికి ఇవ్వబడిన ప్రభువు ఆజ్ఞలన్నిటినీ నెరవేర్చెను; మరియు నీఫైయను నేను ప్రభువు చేత అత్యధికముగా ఆశీర్వదింపబడితిని.",
                "9": "రాత్రియందు ప్రభువు స్వరము నా తండ్రితో మాట్లాడి, ఉదయమున అతడు అరణ్యములోనికి తన ప్రయాణమును సాగించవలెనని ఆజ్ఞాపించెను.",
                "10": "ఉదయమున నా తండ్రి లేచి గుడారపు ద్వారము బయటకు వెళ్ళగా, అతనికి ఆశ్చర్యము కలిగించేలా నేలపైన వింతైన పనితనము కలిగిన ఒక గుండ్రని గోళమును అతడు చూచెను; అది శ్రేష్ఠమైన కంచుతో చేయబడియుండెను మరియు ఆ గోళమందు రెండు సూచికలుండెను; అందులో ఒకటి అరణ్యములోనికి మేమెట్లు వెళ్ళవలెనో సూచించెను.",
                "11": "అరణ్యములోనికి మేము తీసుకొని వెళ్ళవలసిన ప్రతి వస్తువును, ప్రభువు మాకు ఇచ్చియుండిన మా సామగ్రిలో మిగిలిన వాటన్నిటినీ మేము ఒకచోట చేర్చితిమి; అరణ్యములోనికి మేము తీసుకొని వెళ్ళునట్లు ప్రతి రకమైన విత్తనమును తీసుకొంటిమి.",
                "12": "మా గుడారములను తీసుకొని మేము లేమన్‌ నదిని దాటి అరణ్యములోనికి వెళ్ళిపోతిమి.",
                "13": "మేము నాలుగు దినముల పాటు దాదాపు దక్షిణ దిశగా, ఆగ్నేయము వైపు ప్రయాణము చేసి మరలా మా గుడారములను వేసుకొంటిమి; ఆ స్థలమును మేము షాజేర్‌ అని పిలిచితిమి.",
                "14": "మేము మా విల్లులు, బాణములు తీసుకొని అరణ్యములో మా కుటుంబముల కొరకు ఆహారమును సంపాదించుటకు వెళ్ళితిమి; మా కుటుంబముల కొరకు ఆహారమును సంపాదించిన తరువాత, మేము అరణ్యములో మా కుటుంబముల యొద్దకు షాజేర్‌ అను స్థలమునకు తిరిగి వచ్చితిమి; మేము తిరిగి అదే మార్గముననుసరించి ఎఱ్ఱసముద్రము దగ్గరనున్న సరిహద్దులలో ఉన్న అరణ్యములోని మిక్కిలి సారవంతమైన ప్రాంతములలో ఉంటూ ముందుకు సాగితిమి.",
                "15": "మార్గములో మా విల్లులతో, బాణములతో, రాళ్ళతో మరియు వడిసెలతో ఆహారము కొరకు వేటాడుచూ అనేక దినముల పాటు మేము ప్రయాణము చేసితిమి.",
                "16": "అరణ్యములో అత్యంత సారవంతమైన ప్రాంతములలో మమ్ములను నడిపించిన ఆ గోళము యొక్క సూచనలను మేము అనుసరించితిమి.",
                "17": "అనేక దినముల పాటు ప్రయాణము చేసిన తరువాత మేము తిరిగి విశ్రమించునట్లు, మా కుటుంబముల కొరకు ఆహారము సంపాదించునట్లు కొంతకాలము పాటు మేము మా గుడారములను వేసుకొంటిమి.",
                "18": "నీఫైయను నేను ఆహారము సంపాదించుటకు వెళ్ళినప్పడు శ్రేష్ఠమైన ఉక్కుతో చేయబడిన నా విల్లు విరిగిపోయెను; నా విల్లు విరిగిన తరువాత, దానిని కోల్పోయినందు వలన నా సహోదరులు నాపై కోపముగా నుండిరి, ఏలయనగా మేము ఆహారము సంపాదించలేకపోతిమి.",
                "19": "ఆహారము లేకుండా మేము మా కుటుంబముల వద్దకు తిరిగి వచ్చితిమి; వారి ప్రయాణమును బట్టి అధికముగా అలసిపోయిన వారై, ఆహార లేమిని బట్టి వారు చాలా బాధపడిరి.",
                "20": "లేమన్‌, లెముయెల్ మరియు ఇష్మాయెల్ కుమారులు అరణ్యములో వారి భాధలు, శ్రమలను బట్టి అత్యధికముగా సణుగుట మొదలుపెట్టిరి; నా తండ్రి కూడా తన దేవుడైన ప్రభువుకు వ్యతిరేకముగా సణగనారంభించెను; ప్రభువుకు వ్యతిరేకముగా సణుగునంత అత్యధికముగా వారందరు దుఃఖపడిరి.",
                "21": "ఇప్పుడు నా విల్లు విరిగిపోయినందున, వారి వింటినారలు తెగిపోయినందున నీఫైయను నేను నా సహోదరుల చేత బాధించబడితిని. మరియు మేము ఆహారము సంపాదించుట మిక్కిలి కష్టమవసాగెను.",
                "22": "నా సహోదరులు తమ దేవుడైన ప్రభువుకు వ్యతిరేకముగా ఫిర్యాదు చేయునంతగా తమ హృదయములను కఠినపరచుకొనినందువలన, నీఫైయను నేను వారితో అధికముగా మాట్లాడితిని.",
                "23": "నీఫైయను నేను కట్టెతో ఒక విల్లును, సన్నని కర్రతో ఒక బాణమును చేసితిని; అందువలన ఒక విల్లు మరియు బాణము, ఒక వడిసె మరియు రాళ్ళతో నన్ను నేను సన్నధుడను చేసుకొని, ఆహారమును సంపాదించుటకు నేనెక్కడికి వెళ్ళవలెను? అని నా తండ్రినడిగితిని.",
                "24": "అతడు ప్రభువును విచారించెను, ఏలయనగా నా ఆత్మ యొక్క శక్తితో నేను వారితో అనేక విషయములు చెప్పితిని గనుక నా మాటలను బట్టి వారు తమనుతాము తగ్గించుకొనిరి.",
                "25": "మరియు ప్రభువు స్వరము నా తండ్రికి వినబడెను; ప్రభువుకు వ్యతిరేకముగా సణుగుటను బట్టి దుఃఖపు లోతులలోనికి తేబడునంతగా అతడు నిజముగా గద్దింపబడెను.",
                "26": "ప్రభువు యొక్క స్వరము అతనితో—ఆ గోళముపై వ్రాయబడిన విషయములను చూడమని చెప్పెను.",
                "27": "నా తండ్రి ఆ గోళముపై వ్రాయబడిన విషయములను చూచినప్పుడు, అతడు భయపడి అత్యధికముగా కంపించెను. నా సహోదరులు, ఇష్మాయెల్ కుమారులు మరియు మా భార్యలు కూడా భయపడిరి.",
                "28": "ఆ గోళమందున్న సూచికల యెడల మేము చూపిన విశ్వాసము, శ్రద్ధ మరియు లక్ష్యములను బట్టి అవి పని చేసెనని నీఫైయను నేను చూచితిని.",
                "29": "వాటిపైన ఒక క్రొత్త వ్రాత కూడా వ్రాయబడియుండెను, అది చదువుటకు సులువుగా ఉండి, ప్రభువు మార్గములను గూర్చి మాకు గ్రహింపునిచ్చెను; మేము దానిపట్ల చూపిన విశ్వాసము, శ్రద్ధను బట్టి అది వ్రాయబడుచూ ఎప్పటికప్పుడు మార్పుచెందెను; ఆ విధముగా ప్రభువు చిన్న చర్య ద్వారా గొప్ప క్రియలను చేయగలడని మేము చూచితిమి.",
                "30": "నీఫైయను నేను ఆ గోళముపై ఇవ్వబడిన మార్గమును బట్టి పర్వతము పైకి వెళ్ళితిని.",
                "31": "నేను మా కుటుంబముల కొరకు ఆహారము సంపాదించునంతగా, అడవి మృగములను సంహరించితిని.",
                "32": "నేను సంహరించిన మృగములను మోసుకొని మా గుడారములకు తిరిగి వచ్చితిని. ఇప్పుడు నేను ఆహారము సంపాదించితినని వారు చూచినప్పుడు, వారు ఎంతో ఆనందించిరి. వారు ప్రభువు యెదుట తమనుతాము తగ్గించుకొని, ఆయనకు కృతజ్ఞతాస్తుతులు చెల్లించిరి.",
                "33": "దాదాపుగా మేము మొదట ప్రయాణము చేసిన మార్గములోనే తిరిగి ప్రయాణించితిమి; మేము అనేక దినముల పాటు ప్రయాణము చేసిన తరువాత, కొంతకాలము పాటు మేము నిలిచియుండునట్లు మా గుడారములు తిరిగి వేసుకొంటిమి.",
                "34": "ఆ తరువాత ఇష్మాయెల్ మరణించెను, నాహోమ్ అని పిలువబడిన స్థలములో పాతిపెట్టబడెను.",
                "35": "ఇష్మాయెల్ కుమార్తెలు తమ తండ్రిని కోల్పోవుటను బట్టి, అరణ్యములో వారి శ్రమలను బట్టి అత్యధికముగా దుఃఖించిరి; నా తండ్రి వారిని యెరూషలేము దేశము నుండి తీసుకొని వచ్చినందున, వారు నా తండ్రికి వ్యతిరేకముగా ఇట్లనుచూ సణిగిరి: మా తండ్రి మరణించెను; మేము అరణ్యములో చాలా తిరుగులాడితిమి, అధిక శ్రమ, ఆకలి, దాహము, అలసటతో బాధపడితిమి; ఈ బాధలన్నిటిని అనుభవించి మేము అరణ్యములో ఆకలితో నశించి పోవలసియున్నది.",
                "36": "వారు ఆ విధముగా నాకు, నా తండ్రికి వ్యతిరేకముగా సణిగిరి; వారు యెరూషలేమునకు తిరిగి వెళ్ళవలెనను కోరికతోనుండిరి.",
                "37": "అప్పుడు లేమన్‌, లెముయెల్‌తో మరియు ఇష్మాయెల్ కుమారులతో ఇట్లనెను: ఇదిగో మన తండ్రిని మరియు అతని అన్నలమైన మనపై అధికారిగా, ఉపదేశకునిగా ఉండదలచిన మన సహోదరుడైన నీఫైని కూడా మనము సంహరించెదము.",
                "38": "ఇప్పుడు ప్రభువు అతనితో మాట్లాడియున్నాడని, దేవదూతలు అతనికి పరిచర్య చేసియున్నారని అతడు చెప్పుచున్నాడు. కానీ, అతడు మనతో అబద్ధమాడుచున్నాడని మనమెరుగుదుము. బహుశా మనలను ఏదో ఒక తెలియని అరణ్యములోనికి నడిపించాలని తలంచుచూ, మన కన్నులను మోసగించాలని అతడు మనతో ఈ మాటలు చెప్పుచూ, యుక్తితో కూడిన విద్యలతో అనేక కార్యములు చేయుచున్నాడు; అతడు మనలను నడిపించిన తరువాత అతని ఇచ్ఛానుసారము మనతో వ్యవహరించునట్లు, మనపై తననుతాను ఒక రాజుగా, అధికారిగా చేసుకొనవలెనని తలంచియున్నాడు. ఈ విధముగా నా సహోదరుడైన లేమన్‌ వారి హృదయములలో కోపము రేపెను.",
                "39": "కానీ ప్రభువు మాతోనుండెను, ప్రభువు యొక్క స్వరము వచ్చి వారితో అనేక మాటలు పలికి, వారిని అత్యధికముగా గద్దించెను. వారు ప్రభువు యొక్క స్వరముచేత గద్దించబడిన తరువాత, మేము నశించకుండునట్లు ప్రభువు మమ్ములను తిరిగి ఆహారముతో ఆశీర్వదించునంతగా వారు తమ కోపమును విడిచిపెట్టి, తమ పాపములను బట్టి పశ్చాత్తాపపడిరి."
            },
            "17": {
                "1": "మరలా మేము అరణ్యములో మా ప్రయాణము సాగించితిమి; ఆ సమయము నుండి మేము దాదాపు తూర్పు దిక్కుగా ప్రయాణము చేసితిమి. మేము ప్రయాణము చేయుచూ అరణ్యములో చాలా శ్రమలను ఎదుర్కొంటిమి; మా స్త్రీలు అరణ్యములో పిల్లలను కనిరి.",
                "2": "మాపై ప్రభువు యొక్క ఆశీర్వాదములు ఎంత గొప్పగా ఉండెననగా, అరణ్యములో మేము పచ్చి మాంసము తిని జీవించినప్పటికీ, మా స్త్రీలు తమ పిల్లలకు సమృద్ధిగా స్తన్యమిచ్చిరి మరియు పురుషులవలే బలముగానుండిరి; వారు సణగకుండా వారి ప్రయాణ భారమునోర్చుకొనుట మొదలుపెట్టిరి.",
                "3": "ఆ విధముగా దేవుని ఆజ్ఞలు నెరవేరబడవలెనని మనము చూచుచున్నాము; నరుల సంతానము దేవుని ఆజ్ఞలను పాటించిన యెడల, ఆయన వారిని పోషించును, వారిని బలపరుచును మరియు ఆయన వారికి ఆజ్ఞాపించిన కార్యమును వారు నెరవేర్చగలుగునట్లు సాధనమును దయచేయును; అందువలన అరణ్యములో మేము ప్రయాణము చేసినప్పుడు, ఆయన మాకు సాధనము దయచేసెను.",
                "4": "మేము అనేక సంవత్సరముల పాటు ప్రయాణము చేసితిమి. అవును, ఎనిమిది సంవత్సరములు అరణ్యములో ప్రయాణము చేసితిమి.",
                "5": "అధికమైన దాని ఫలము మరియు అడవి తేనెను బట్టి సమృద్ధి అని మేము పిలిచిన దేశమునకు మేము వచ్చితిమి; ఈ వస్తువులన్నియు మేము నశించిపోకుండునట్లు ప్రభువు చేత సిద్ధపరచబడినవి. మేము సముద్రమును చూచి దానిని ఇర్రియాంటమ్ అని పిలిచితిమి, అనగా విస్తార జలములని అర్థము.",
                "6": "సముద్రము ఒడ్డున మేము గుడారములను వేసుకొంటిమి. మేము వ్రాయలేనన్ని శ్రమలు, కష్టాలనేకము అనుభవించినప్పటికీ సముద్రము ఒడ్డునకు వచ్చినప్పుడు మేము అత్యధికముగా ఆనందించితిమి. అధికమైన దాని ఫలమును బట్టి ఆ స్థలమును మేము సమృద్ధియని పిలిచితిమి.",
                "7": "నీఫైయను నేను అనేక దినముల పాటు సమృద్ధిదేశములో ఉండిన తరువాత, ప్రభువు యొక్క స్వరము నాతో—లెమ్ము, నీవు పర్వతముపైకి వెళ్ళుమనెను. నేను లేచి, పర్వతముపైకి వెళ్ళి ప్రభువుకు మొరపెట్టితిని.",
                "8": "ప్రభువు నాతో మాట్లాడి ఇట్లనెను: నీ జనులను ఈ జలముల మీదుగా నేను తీసుకొనిపోవునట్లు, నేను నీకు చూపబోవు విధముగా నీవు ఒక ఓడను నిర్మించవలెను.",
                "9": "మరియు నేను చెప్పితిని: ప్రభువా, నీవు నాకు చూపిన విధముగా నేను ఓడను నిర్మించుటకు పనిముట్లను చేయునట్లు కరిగించుటకు ముడి లోహమును కనుగొనుటకు నేను ఎక్కడికి వెళ్ళవలెను?",
                "10": "నేను పనిముట్లు చేయునట్లు ముడి లోహమును కనుగొనుటకు నేనెక్కడికి వెళ్ళవలెనో ప్రభువు నాతో చెప్పెను.",
                "11": "నీఫైయను నేను నిప్పును ఊదుటకు మృగముల చర్మములతో కొలిమి తిత్తులను తయారు చేసితిని, నిప్పును ఊదుటకు సాధనము కలిగియుండునట్లు నేను ఒక కొలిమి తిత్తిని చేసిన తరువాత నిప్పును చేయునట్లు నేను రెండు రాళ్ళను కలిపి కొట్టితిని.",
                "12": "మేము అరణ్యములో ప్రయాణము చేయుచుండగా, ప్రభువు మమ్ములను ఇప్పటి వరకు ఎక్కువగా నిప్పును చేయనివ్వలేదు; ఏలయనగా, మీరు దానిని వండకుండునట్లు నేను మీ ఆహారమును మధురముగా చేసెదనని ఆయన చెప్పెను;",
                "13": "అరణ్యములో నేను మీకు వెలుగుగా కూడా ఉందును; మీరు నా ఆజ్ఞలను పాటించియున్నంత కాలము నేను మీ యెదుట మార్గమును సిద్ధపరిచెదను; అందువలన, మీరు నా ఆజ్ఞలను పాటించియున్నంత కాలము మీరు వాగ్దానదేశమునకు నడిపింపబడుదురు; మరియు మీరు నడిపింపబడినది నా చేతనేయని మీరు తెలుసుకొందురనెను.",
                "14": "ప్రభువు ఇంకను ఇట్లు చెప్పెను: మీరు వాగ్దానదేశములోనికి ప్రవేశించిన తరువాత, ప్రభువునైన నేను దేవుడననియు; ప్రభువునైన నేను మిమ్ములను నాశనము నుండి రక్షించితిననియు; యెరూషలేము దేశము నుండి నేను మిమ్ములను తీసుకొని వచ్చితిననియు మీరు తెలుసుకొందురు.",
                "15": "అందువలన నీఫైయను నేను, ప్రభువు ఆజ్ఞలను పాటించుటకు ప్రయాసపడితిని మరియు విశ్వాస్యతను, శ్రద్ధను కలిగియుండునట్లు నా సహోదరులకు ఉద్భోధించితిని.",
                "16": "ఒక బండ నుండి కరిగించిన ముడి లోహముతో నేను పనిముట్లను చేసితిని.",
                "17": "నేనొక ఓడను నిర్మించబోవుచున్నానని నా సహోదరులు చూచినప్పుడు, వారు ఇట్లనుచూ నాకు వ్యతిరేకముగా సణుగుట మొదలుపెట్టిరి: మా సహోదరుడు ఒక అవివేకి. ఏలయనగా, తాను ఒక ఓడను నిర్మించగలడని, ఈ గొప్ప జలములను దాటగలడని కూడా అతడు తలంచుచున్నాడు;",
                "18": "ఆ విధముగా నా సహోదరులు నాకు వ్యతిరేకముగా ఫిర్యాదు చేసిరి, వారు శ్రమించరాదను కోరికగల వారైయుండిరి. ఏలయనగా, నేను ఒక ఓడను నిర్మించగలనని వారు విశ్వసించలేదు. నేను ప్రభువు చేత ఆజ్ఞాపించబడితినని వారు నమ్మలేదు.",
                "19": "ఇప్పుడు నీఫైయను నేను వారి హృదయ కాఠిన్యమును బట్టి అత్యధికముగా దుఃఖపడితిని; నేను దుఃఖపడుతున్నానని చూచినప్పుడు, వారు తమ హృదయములందు ఆనందించిరి. ఎంతగాననగా, వారు నాపై ఆనందించుచూ ఇట్లనిరి: నీవు ఆ ఓడను నిర్మించలేవని మేమెరుగుదుము. ఏలయనగా, నీకు వివేచన లేదని మేమెరుగుదుము. అందువలన, నీవు ఇంత గొప్ప పనిని నెరవేర్చలేవు.",
                "20": "నీవు, తన హృదయుము యొక్క అవివేకపు ఊహలను బట్టి నడిపింపబడ్డ మన తండ్రి వలే ఉన్నావు. అతడు మనలను యెరూషలేము దేశము నుండి బయటకు నడిపించెను మరియు అనేక సంవత్సరములు అరణ్యములో మనము తిరుగులాడితిమి; మన స్త్రీలు గర్భముతో నుండి శ్రమపడిరి; అరణ్యములో వారు పిల్లలను కనిరి, మరణము తప్ప సకల విధములైన బాధలను అనుభవించిరి; ఈ శ్రమలన్నియు పొందుట కంటే వారు యెరూషలేము నుండి బయటకు రాకమునుపే చనిపోయి ఉండుట మేలైయుండును.",
                "21": "ఇన్ని సంవత్సరములు మనము అరణ్యములో బాధపడితిమి. ఇదే సమయములో మన స్వాస్థ్యమైన దేశమును, మన ఆస్థులను మనము అనుభవించి, సంతోషముగా ఉండెడివారము.",
                "22": "యెరూషలేము దేశమందున్న జనులు నీతిమంతులని మేమెరుగుదుము. ఏలయనగా, మోషే ధర్మశాస్త్రము ప్రకారము వారు ప్రభువు కట్టడలను, తీర్పులను మరియు ఆయన యొక్క సమస్త ఆజ్ఞలను పాటించిరి. అందువలన, వారు నీతిమంతులని మేమెరుగుదుము. మన తండ్రి వారిని ఖండించెను, అతని మాటలను మనము ఆలకించెదము గనుక మనలను దూరముగా నడిపించి వేసెను. మన సహోదరుడు కూడా అటువంటి వాడే; ఈ విధమైన భాషతో నా సహోదరులు నాకు వ్యతిరేకముగా సణుగుచూ ఫిర్యాదు చేసిరి.",
                "23": "నీఫైయను నేను వారితో ఇట్లంటిని: ఇశ్రాయేలు సంతానమైన మన పితరులు ప్రభువు మాటలను ఆలకించని యెడల, ఐగుప్తీయుల చేతులలో నుండి దూరముగా నడిపింపబడియుందురని మీరు నమ్ముచున్నారా?",
                "24": "వారిని దాస్యములో నుండి బయటకు నడిపించవలెనని ప్రభువు మోషేను ఆజ్ఞాపించియుండని యెడల, వారు దాస్యము నుండి బయటకు నడిపించబడియుందురని మీరు అనుకొనుచున్నారా?",
                "25": "ఇప్పుడు, ఇశ్రాయేలు సంతానము దాస్యములో ఉండెనని మీరెరుగుదురు. భరించుటకు కష్టమైన పనులను వారిపై మోపిరని మీరెరుగుదురు. అందువలన, వారు దాస్యములో నుండి విడిపించబడుట వారి కొరకు ఖచ్చితముగా ఒక మంచి కార్యమైయుండెనని మీరెరుగుదురు.",
                "26": "మోషే ఆ గొప్ప పనిని చేయుటకు ప్రభువు ద్వారా ఆజ్ఞాపించబడెనని మీరెరుగుదురు. అతని మాట ద్వారా ఎఱ్ఱసముద్రపు జలములు అటు ఇటు విభజింపబడెనని, వారు ఆరిన నేలపై నడిచిరని మీరెరుగుదురు.",
                "27": "కానీ, ఫరో సైన్యములైన ఐగుప్తీయులు ఎఱ్ఱసముద్రములో మునిగిపోయిరని మీరెరుగుదురు.",
                "28": "అరణ్యములో వారు మన్నాతో పోషింపబడిరని కూడా మీరెరుగుదురు.",
                "29": "అతనియందున్న దేవుని శక్తిని బట్టి తన మాట చేత మోషే బండను కొట్టగా, ఇశ్రాయేలు సంతానము తమ దప్పికను తీర్చుకొనునట్లు జలము బయటకు వచ్చెనని కూడా మీరెరుగుదురు.",
                "30": "ప్రభువైన దేవుడు, వారి విమోచకుడు వారి ముందు వెళ్ళుచూ పగటి యందు వారిని నడిపించుచూ రాత్రియందు వారికి వెలుగునిచ్చుచూ మనుష్యులకు అవసరమైన అన్నికార్యములను వారి కొరకు చేయుచూ వారిని నడిపించినప్పటికీ, వారు తమ హృదయములను కఠినపరచుకొని, తమ మనస్సులను గ్రుడ్డిగా చేసుకొని మోషేకు వ్యతిరేకముగా, నిజమైన మరియు సజీవుడైన దేవునికి వ్యతిరేకముగా దూషించిరి.",
                "31": "ఆయన వాక్యము ప్రకారము, ఆయన వారిని నాశనము చేసెను; ఆయన వాక్యము ప్రకారము, ఆయన వారిని నడిపించెను; ఆయన వాక్యము ప్రకారము, ఆయన సమస్త కార్యములను వారి కొరకు చేసెను; ఆయన వాక్కు లేకుండా ఏ కార్యము జరుగలేదు.",
                "32": "వారు యొర్దాను నదిని దాటిన తరువాత, ఆ దేశ జనులను బయటకు తరిమి వేయునంతగా, వారిని నాశనమునకు చెదరగొట్టునంతగా ఆయన వారిని బలవంతులుగా చేసెను.",
                "33": "ఇప్పుడు, ఈ వాగ్దానదేశములో ఉండి మన పితరులచే తరిమివేయబడిన ఈ దేశ జనులు నీతిమంతులని మీరు తలంచుచున్నారా? కాదని నేను మీతో చెప్పుచున్నాను.",
                "34": "వారు నీతిమంతులైయుండిన యెడల వారికి బదులు మన పితరులు ఎన్నుకోబడి ఉండేవారని మీరు తలంచుచున్నారా? కాదని నేను మీతో చెప్పుచున్నాను.",
                "35": "ప్రభువు సమస్త శరీరులను ఏకరీతిగా భావించును; నీతిమంతుడైన వాడు దేవుని అనుగ్రహము పొందును. కానీ, ఈ జనులు దేవుని వాక్యమును తిరస్కరించి దోషములో పండిపోయియుండిరి; దేవుని యొక్క సంపూర్ణ ఉగ్రత వారిపై ఉండెను; ప్రభువు ఆ దేశమును వారికి వ్యతిరేకముగా శపించి, మన పితరుల కొరకు దానిని ఆశీర్వదించెను; వారి నాశనము నిమిత్తము వారికి వ్యతిరేకముగా ఆయన దానిని శపించి, దానిపై అధికారము సంపాదించునట్లు మన పితరుల కొరకు ఆయన దానిని ఆశీర్వదించెను.",
                "36": "ఇదిగో, మనుష్యులు నివాసముండుటకై ప్రభువు భూమిని మరియు దానిని స్వాధీన పరచుకొనవలెనని ఆయన తన పిల్లలను సృష్టించెను.",
                "37": "నీతిగల జనమును ఆయన హెచ్ఛించును, దుష్ట జనములను నాశనము చేయును.",
                "38": "నీతిమంతులను శ్రేష్ఠమైన దేశములోనికి నడిపించును, దుష్టులను ఆయన నాశనము చేసి, వారి నిమిత్తము దేశమును శపించును.",
                "39": "ఆయన అత్యున్నత పరలోకమందు పరిపాలించును. ఏలయనగా, అది ఆయన సింహాసనము మరియు ఈ భూమి ఆయన పాదపీఠము.",
                "40": "ఆయనను తమ దేవునిగా అంగీకరించు వారిని ఆయన ప్రేమించును. ఆయన మన పితరులను ప్రేమించెను. ఆయన వారితో, అనగా అబ్రాహాము, ఇస్సాకు మరియు యాకోబులతో నిబంధన చేసెను; తాను చేసిన నిబంధనలను ఆయన జ్ఞాపకము చేసుకొనెను; అందువలన, ఆయన వారిని ఐగుప్తు దేశములో నుండి బయటకు తీసుకొని వచ్చెను.",
                "41": "వారిని అరణ్యములో తన దండముతో ఆయన శిక్షించెను; ఏలయనగా, మీరు చేసినట్లే వారు కూడా తమ హృదయములను కఠినపరచుకొనిరి. వారి దుష్టత్వమును బట్టి ఆయన వారిని శిక్షించెను. ఆయన భయంకరమైన ఎగిరే సర్పములను వారి మధ్యకు పంపించెను; వారు కరవబడిన తరువాత, స్వస్థత పొందునట్లు ఆయన ఒక మార్గమును సిద్ధపరిచెను; వారు చేయవలసిన పని చూచుటయే; ఆ మార్గము సరళముగా లేదా సులువుగా ఉండుటను బట్టి అనేకమంది నశించిపోయిరి.",
                "42": "ఎప్పటికప్పుడు వారు తమ హృదయములను కఠినపరచుకొని, మోషేకు వ్యతిరేకముగా మరియు దేవునికి వ్యతిరేకముగా దూషించిరి. అయినప్పటికీ, సాటిలేని ఆయన శక్తి ద్వారా వారు వాగ్దానదేశములోనికి నడిపింపబడిరని మీరెరుగుదురు.",
                "43": "ఇప్పుడు, ఈ కార్యములన్నిటి తరువాత, వారి దుష్టత్వము పక్వమునకు వచ్చు సమయము ఆసన్నమాయెను; ఈ దినమున వారు నాశనము కాబోవుచున్నారని నేననుకొనుచున్నాను; ఏలయనగా, చెరలోనికి దూరముగా కొనిపోబడు కొద్దిమంది తప్ప వారు నాశనమగు దినము తప్పక రావలెనని నేనెరుగుదును.",
                "44": "అందువలన, అరణ్యములోనికి వెళ్ళిపోవలెనని ప్రభువు నా తండ్రిని ఆజ్ఞాపించెను; యూదులు అతని ప్రాణమును తీసివేయుటకు ప్రయత్నించిరి. మీరు కూడా అతని ప్రాణమును తీసివేయుటకు ప్రయత్నించిరి; అందువలన, మీ హృదయములలో మీరు హంతకులు మరియు మీరు వారిలాంటి వారు.",
                "45": "మీరు దుష్టత్వము చేయుటకు వేగముగానుండిరి, మీ దేవుడైన ప్రభువును జ్ఞాపకము చేసుకొనుటకు వెనుకాడిరి. మీరు ఒక దేవదూతను చూచియుంటిరి, అతడు మీతో మాటలాడెను. అంతేకాకుండా, ఎప్పటికప్పుడు మీరు అతని స్వరమును వినియుంటిరి. అతడు, మీతో మిక్కిలి నిమ్మళముగా మాటలాడు ఒక స్వరముతో మాట్లాడియుండెను. కానీ, మీరు ఇంద్రియజ్ఞానమును కోల్పోయియున్నారు, కాబట్టి అతని మాటలను గ్రహించలేకపోతిరి. అందువలన, అతడు ఉరుము వంటి స్వరముతో మీతో మాట్లాడెను, అది భూమి కంపించి ముక్కలుగా విడిపోవునట్లు చేసెను.",
                "46": "సర్వశక్తివంతమైన తన వాక్యపు శక్తి ద్వారా ఆయన భూమిని గతించిపోవునట్లు చేయగలడని మీరెరుగుదురు; తన వాక్యము ద్వారా ఆయన గరుకైన స్థలములను నునుపుగాను, నున్ననైన స్థలములను ముక్కలగునట్లు చేయగలడని మీరెరుగుదురు. అయ్యో, అప్పుడు మీరెందుకు మీ హృదయములందు అంత కఠినముగా ఉండగలుగుచున్నారు?",
                "47": "మీ మూలముగా నా ఆత్మ వేదనకు లోనగుచున్నది, నా హృదయము బాధపడుచున్నది; మీరు శాశ్వతముగా త్రోసివేయబడుదురేమోనని నేను భయపడుచున్నాను. నా శరీరము శక్తిహీనమగునంతగా నేను దేవుని ఆత్మతో నిండియున్నాను.",
                "48": "నేను ఈ మాటలు పలికినప్పుడు, వారు నాపై కోపము తెచ్చుకొని నన్ను సముద్రపు లోతులలోనికి పడవేయవలెనను కోరికతోనుండి, నన్ను పట్టుకొనుటకు ముందుకు వచ్చినప్పుడు నేను వారితో ఇట్లంటిని: నన్ను తాకవద్దని సర్వశక్తిమంతుడైన దేవుని నామమున నేను మిమ్ములను ఆజ్ఞాపించుచున్నాను. ఏలయనగా, నా శరీరమును హరించి వేయునంతగా నేను దేవుని శక్తితో నిండియున్నాను; నన్ను పట్టుకొనువాడు ఎండిన రెల్లువలే వాడిపోవును; దేవుని శక్తి యెదుట అతడు వ్యర్థునిగా ఉండును. ఏలయనగా, దేవుడు అతడిని మొత్తును.",
                "49": "వారు తమ తండ్రికి వ్యతిరేకముగా ఇక ఏ మాత్రము సణగరాదని, వారి సహాయమును నా నుండి ఉపసంహరించరాదని నీఫైయను నేను వారితో చెప్పితిని. ఏలయనగా, నేను ఒక ఓడను నిర్మించవలెనని దేవుడు నన్ను ఆజ్ఞాపించెను.",
                "50": "నేను వారితో ఇట్లు చెప్పితిని: దేవుడు నన్ను చేయమని ఆజ్ఞాపించిన కార్యములన్నిటిని నేను చేయగలను. ఈ నీటితో నీవు నేల అవ్వమని నేను చెప్పవలెనని ఆయన నన్ను ఆజ్ఞాపించిన యెడల, అది నేల అయిపోవును మరియు నేను అట్లు పలికిన యెడల అది జరుగును.",
                "51": "ప్రభువు అట్టి గొప్ప శక్తిని కలిగియున్న యెడల, నరుల సంతానము మధ్య అనేకమైన అద్భుతములు చేసిన యెడల, నేను ఒక ఓడను నిర్మించవలెనని ఆయన నన్ను ఎందుకు ఆదేశించలేడు?",
                "52": "వారి గర్వమణచబడి నాకు వ్యతిరేకముగా వాదించలేనంతగా నా సహోదరులతో నీఫైయను నేను అనేక విషయములు చెప్పితిని; అనేక దినములపాటు నన్ను పట్టుకొనుటకు గాని, తమ వ్రేళ్ళతో నన్ను తాకుటకు గాని వారు ధైర్యము చేయలేకయుండిరి. వారు నా యెదుట వాడిపోవుదురని భయపడి అట్లు చేయుటకు ధైర్యము చేయలేదు. దేవుని ఆత్మ అంత బలముగా ఉండెను; ఆ విధముగా అది వారిపై పనిచేసెను.",
                "53": "అప్పుడు ప్రభువు నాతో చెప్పెను: నీ చేతిని తిరిగి నీ సహోదరుల వైపు చాపుము, వారు నీ యెదుట వాడిపోకయుందురు. కానీ, వారు అదురునట్లు నేను చేసెదను. నేను వారి దేవుడనైన ప్రభువునని వారు తెలుసుకొనునట్లు నేనిది చేయుదునని ప్రభువు సెలవిచ్చుచున్నాడు.",
                "54": "నేను నా చేతిని నా సహోదరుల వైపు చాపితిని మరియు వారు నా యెదుట వాడిపోలేదు. కానీ, ఆయన పలికిన మాట ప్రకారము ప్రభువు వారిని వణికించెను.",
                "55": "ఇప్పుడు వారు ఇట్లనిరి: ప్రభువు నీతో ఉన్నాడని మేము నిశ్చయముగా ఎరిగియున్నాము, ఏలయనగా మమ్ములను వణికించినది ప్రభువు యొక్క శక్తియని మేమెరుగుదుము. మరియు వారు నా యెదుట సాగిలపడి నన్ను పూజించబోయిరి, కానీ నేను వారిని అట్లు చేయనీయక ఇట్లంటిని: నేను మీ సహోదరుడను, మీ తమ్ముడను; అందువలన, మీ దేవుడైన ప్రభువును పూజించుము; మీ దేవుడైన ప్రభువు మీకిచ్చు దేశములో మీరు ధీర్ఘాయుష్మంతులగునట్లు మీ తల్లిని, మీ తండ్రిని సన్మానించుము."
            },
            "18": {
                "1": "వారు ప్రభువును ఆరాధించి నాతోపాటు ముందుకు నడిచిరి. మేము కలప పనిని వింతైన పనితనముతో చేసితిమి; ప్రభువు నాకు ఎప్పటికప్పుడు కలపతో నేను ఏవిధముగా ఓడను చేయవలెనో చూపెను.",
                "2": "ఇప్పుడు, నీఫైయను నేను మనుష్యులు నేర్చుకొనిన విధానము ప్రకారము ఆ కలపతో పని చేయలేదు లేదా మనుష్యుల విధానము ప్రకారము నేను ఆ ఓడను నిర్మించలేదు; కానీ, ప్రభువు నాకు చూపిన విధముగా నేను దానిని నిర్మించితిని; అందువలన, అది మనుష్యుల విధానములో చేయబడలేదు.",
                "3": "నీఫైయను నేను, తరచుగా పర్వతముపైకి వెళ్ళి ప్రభువుకు ప్రార్థన చేసితిని. అందువలన, ప్రభువు నాకు గొప్ప విషయములను చూపెను.",
                "4": "ప్రభువు వాక్యము ప్రకారము నేను ఓడను తయారుచేసిన తరువాత అది మంచిగా ఉండెనని, దాని పనితనము మిక్కిలి మేలిరకమైనదిగా ఉండెనని నా సహోదరులు చూచిరి; కావున, వారు ప్రభువు యెదుట మరలా తమనుతాము తగ్గించుకొనిరి.",
                "5": "మేము లేచి, ఓడలోనికి వెళ్ళవలెనని ప్రభువు నా తండ్రితో చెప్పెను.",
                "6": "మరుసటి దినమున మేము అన్నివస్తువులను, అరణ్యము నుండి అధిక ఫలములను, మాంసమును, విస్తారముగా తేనెను మరియు ప్రభువు మాకు ఆజ్ఞాపించిన దాని ప్రకారము సామగ్రిని సిద్ధపరచుకొన్న తరువాత, మా సమస్త సామాగ్రితో మా విత్తనములతో ప్రతివాడు వాని వయస్సు ప్రకారము మాతో మేము తెచ్చుకొన్న ప్రతి వస్తువుతోపాటు ఓడలోనికి వెళ్ళితిమి; ఆ విధముగా మేమందరము మా భార్యలతో, మా పిల్లలతో ఓడలోనికి వెళ్ళితిమి.",
                "7": "ఇప్పుడు, నా తండ్రి అరణ్యములో ఇద్దరు కుమారులను కనెను. పెద్దవాని పేరు యాకోబు, చిన్నవాడు యోసేపు.",
                "8": "మేమందరము మాకు ఆజ్ఞాపించబడిన మా సామగ్రిని, వస్తువులను మాతో తీసుకొని ఓడలోనికి వెళ్ళిన తరువాత, మేము సముద్రములో వాగ్దానదేశము వైపునకు ప్రయాణము ప్రారంభించి గాలిచేత ముందు నడిపించబడితిమి.",
                "9": "అనేక దినములపాటు మేము గాలిచేత ముందుకు నడిపించబడిన తరువాత, నా సహోదరులు, ఇష్మాయెల్ కుమారులు, వారి భార్యలు నాట్యమాడుచూ, పాటలు పాడుచూ మిక్కిలి అసభ్యకరముగా మాటలాడుట ప్రారంభించునంతగా తమనుతాము ఉల్లాసపరచుకొనుట మొదలుపెట్టి, వారు ఇక్కడకు ఏ శక్తి ద్వారా తీసుకొని రాబడిరో కూడా మరచిపోయి వారి యొక్క అసభ్యకర ప్రవర్తనలో అతిశయించిరి.",
                "10": "ప్రభువు మా యెడల ఆగ్రహించి, మేము సముద్రపు లోతులలో మ్రింగివేయబడునట్లు మా దుష్టత్వమును బట్టి మమ్ములను మొత్తునేమోనని నీఫైయను నేను అత్యధికముగా భయపడుట మొదలుపెట్టితిని; కావున, నీఫైయను నేను వారితో గంభీరముగా మాటలాడుట ప్రారంభించితిని; కానీ, వారు నాపై కోపము తెచ్చుకొని మా తమ్ముడు మాపై అధికారిగా ఉండుట మేము సహించమనిరి.",
                "11": "లేమన్‌, లెముయెల్‌లు నన్ను తీసుకుపోయి త్రాళ్ళతో కట్టివేసి, నాతో చాలా కఠినముగా ప్రవర్తించిరి; అయినప్పటికీ, దుష్టులను గూర్చి ఆయన పలికిన మాట నెరవేరునట్లు, వారికి తన శక్తిని చూపునట్లు ప్రభువు దీనిని జరుగనిచ్చెను.",
                "12": "నేను కదలలేనంతగా వారు నన్ను కట్టివేసిన తరువాత, ప్రభువు ద్వారా సిద్ధపరచబడిన దిక్సూచి పని చేయుట మానివేసెను.",
                "13": "అందువలన వారు ఆ ఓడను ఎటు నడిపించవలెనో ఎరుగకయుండిరి, అప్పుడక్కడ ఒక పెద్ద తుఫాను అనగా గొప్ప భయంకరమైన తుఫాను రేగినందువలన మేము ఆ జలములపై మూడు రోజులపాటు వెనుకకు నెట్టివేయబడితిమి; వారు సముద్రములో మునిగిపోవుదురేమోనని అత్యధికముగా భయపడుట మొదలుపెట్టిరి; అయినప్పటికీ, వారు నన్ను విడిచిపెట్టలేదు.",
                "14": "మేము వెనుకకు నెట్టివేయబడిన నాలుగవ దినమున ఆ తుఫాను మరింత తీవ్రము కాసాగెను.",
                "15": "మేము సముద్రపు లోతులలో మునిగిపోబోతిమి. నాలుగు దినముల పాటు మేము జలములపై వెనుకకు నెట్టబడిన తరువాత, నా సహోదరులు దేవుని తీర్పులు తమపై ఉన్నవని, తమ దుష్ట కార్యములను బట్టి పశ్చాత్తాపము పొందని యెడల వారు నశించిపోవుదురని చూచుట మొదలుపెట్టిరి; అందువలన, వారు నా యొద్దకు వచ్చి నా చేతి మణికట్టులపైయున్న త్రాళ్ళను విప్పిరి. నా చేతి మణికట్టులు అత్యధికముగా వాచియుండెను; నా కాలి చీలమండలు కూడా అధికముగా వాచియుండి, ఆ బాధ చాలా తీవ్రముగా ఉండెను.",
                "16": "అయినప్పటికీ, నేను నా దేవుని వైపు చూచి దినమంతయు ఆయనను స్తుతించితిని; నా శ్రమలను బట్టి నేను ప్రభువుకు వ్యతిరేకముగా సణగలేదు.",
                "17": "ఇప్పుడు నా తండ్రి లీహై, వారితోను ఇష్మాయెల్ కుమారులతోను అనేక విషయములు చెప్పెను; కానీ ఎవరైనా నా పక్షమున మాట్లాడిన యెడల, వారు అనేకరకాలుగా వారిని బెదిరించిరి; నా తల్లిదండ్రులు వృధ్ధాప్యమందుండి, వారి సంతానమును బట్టి అధిక దుఃఖమును అనుభవించినందున వారు దిగులుతో అనారోగ్యముపాలైరి.",
                "18": "వారి దుఃఖము, తీవ్ర వేదన మరియు నా సహోదరుల దుష్టకార్యములను బట్టి, ఈ స్థితి నుండి కొనిపోబడి వారు తమ దేవుని కలుసుకొనుటకు సమీపముగా తేబడిరి; నెరసిన వారి వెంట్రుకలు ధూళిలో కలిసిపోవుటకు సిద్ధముగానుండెను, అనగా దుఃఖముతో వారు నీటి సమాధిలోనికి పడవేయబడుటకు సిద్ధముగా ఉండిరి.",
                "19": "యాకోబు, యోసేపులు చిన్నవారైయుండి, అధిక పోషణ కావలసిన వారై తమ తల్లి యొక్క శ్రమలను బట్టి దుఃఖపడిరి; నా భార్య, పిల్లలు కూడా తమ కన్నీళ్ళతో, ప్రార్థనలతో నా సహోదరులు నన్ను విడిచిపెట్టునట్లు వారి హృదయములను మృదువుగా చేయలేకపోయిరి.",
                "20": "నాశనముతో వారిని భయపెట్టు దేవుని శక్తి తప్ప మరేదియు వారి హృదయములను మృదువుగా చేయలేకపోయెను; అందువలన, వారు సముద్రపు లోతులలో మునిగిపోబోవుచున్నారని గ్రహించినప్పుడు తాము చేసిన కార్యమును బట్టి వారు పశ్చాత్తాపపడి, నన్ను విడిచిపెట్టిరి.",
                "21": "వారు నన్ను విడిచిపెట్టిన తరువాత, నేను ఆ దిక్సూచిని తీసుకోగా అది నేను ఆశించినట్లు పని చేసెను; అప్పుడు నేను ప్రభువుకు ప్రార్థన చేసితిని. నేను ప్రార్థన చేసిన తరువాత గాలులు, తుఫాను ఆగెను మరియు అక్కడ గొప్ప ప్రశాంతత నెలకొనెను.",
                "22": "అప్పుడు నీఫైయను నేను ఓడను నడిపించగా, మేము వాగ్దానదేశము వైపునకు తిరిగి సముద్రయానము చేసితిమి.",
                "23": "అనేకదినముల పాటు మేము సముద్రయానము చేసిన తరువాత మేము వాగ్దానదేశమునకు చేరితిమి. మేము నేలపై ముందుకు వెళ్ళి, మా గుడారములను వేసుకొని దానిని వాగ్దానదేశమని పిలిచితిమి.",
                "24": "మేము నేలను దున్ని, విత్తనములు నాటుట ప్రారంభించితిమి; మేము యెరూషలేము దేశము నుండి తెచ్చిన విత్తనములన్నియు విత్తితిమి; అవి అత్యధికముగా పెరిగినందున, మేము విస్తారముగా ఆశీర్వదింపబడితిమి.",
                "25": "మేము వాగ్దానదేశమందు అరణ్యములో ప్రయాణము చేయుచుండగా, అక్కడి అడవులలో మనుష్యులకు ఉపయోగకరమైన అన్ని జంతువులు ఆవు-ఎద్దు, గాడిద-గుఱ్ఱము, మేక-అడవి మేక మరియు అన్ని రకములైన క్రూరమృగములు ఉండుటను కనుగొంటిమి. మేము బంగారము, వెండి, రాగి, అన్ని రకములైన లోహములను కూడా కనుగొంటిమి."
            },
            "19": {
                "1": "ప్రభువు నన్ను ఆజ్ఞాపించినందువలన, నేను నా జనుల వృత్తాంతమును వాటిపై చెక్కగలుగునట్లు లోహపు పలకలను చేసితిని. నేను చేసిన ఆ పలకలపై నా తండ్రి వృత్తాంతమును, అరణ్యములో మా ప్రయాణములను, నా తండ్రి ప్రవచనములను మరియు నా స్వంత ప్రవచనములను కూడా చెక్కితిని.",
                "2": "నేను వాటిని చేసిన సమయమున, ఈ పలకలను చేయవలెనని ప్రభువు చేత ఆజ్ఞాపించబడుదునని నేనెరుగను; అందువలన, నా తండ్రి వృత్తాంతము, అతని పితరుల వంశావళి మరియు అరణ్యములో సమస్త వ్యవహారముల యొక్క అధిక భాగము నేను చెప్పియున్న ఆ మొదటి పలకలపై చెక్కబడెను; కావున నేను ఈ పలకలను చేయుటకు ముందు జరిగిన కార్యములు యథార్థముగా, మరింత వివరముగా మొదటి పలకల మీద ప్రస్తావించబడెను.",
                "3": "ఆజ్ఞానుసారముగా నేను ఈ పలకలను చేసిన తరువాత, పరిచర్య మరియు ప్రవచనములు, వాటిలో స్పష్టమైన, విలువైన భాగములు ఈ పలకలపై వ్రాయబడవలెనని నీఫైయను నేను ఒక ఆజ్ఞను పొందితిని; వ్రాయబడిన విషయములు ఈ దేశమును స్వాధీనపరచుకొను నా జనుల ఉపదేశము కొరకు మరియు ప్రభువు యెరిగియున్న ఇతర వివేకమైన ఉద్దేశ్యముల కొరకు భద్రపరచబడవలెను.",
                "4": "అందువలన నీఫైయను నేను, ఇతర పలకల మీద నా జనుల యుద్ధములు, వివాదములు మరియు నాశనములను గూర్చిన వృత్తాంతమునిచ్చు లేదా వివరణాత్మక వృత్తాంతమునిచ్చు గ్రంథమును చేసితిని. దీనిని చేసి, నేను మరణించిన తరువాత నా జనులు ఏమి చేయవలెనో వారికాజ్ఞాపించితిని; ప్రభువు మరికొన్ని ఆజ్ఞలిచ్చువరకు ఈ పలకలు ఒక తరము నుండి ఇంకొక తరమునకు లేదా ఒక ప్రవక్త నుండి ఇంకొక ప్రవక్తకు అప్పగించబడవలెను.",
                "5": "నేను ఈ పలకలు చేయుటను గూర్చిన వృత్తాంతమును ఇకపై ఇచ్చెదను; తరువాత నేను చెప్పిన దానిని బట్టి కొనసాగెదను; మిక్కిలి పవిత్రమైన విషయాలు నా జనుల జ్ఞానము నిమిత్తము భద్రపరచబడునట్లు నేనిది చేయుచున్నాను.",
                "6": "అయినప్పటికీ, పవిత్రమైనదని నేను తలంచినది తప్ప, మరి దేనిని పలకలపైన వ్రాయను. ఇప్పుడు, నేను పొరపాటు చేసిన యెడల, పూర్వకాలము వారు కూడా పొరపాటు చేసియున్నారు; ఇతర మనుష్యులను బట్టి నన్ను నేను సమర్థించుకొనుట లేదు, కాని శరీర సంబంధముగా నాయందున్న బలహీనతను బట్టి నన్ను నేను సమర్థించుకొందును.",
                "7": "ఏలయనగా, శరీరము మరియు ఆత్మ రెండింటికి గొప్ప విలువైనవిగా కొందరు మనుష్యులు భావించు విషయములను, ఇతరులు తృణీకరించి వారి పాదముల క్రింద త్రొక్కుదురు. అంతేకాకుండా ఇశ్రాయేలు యొక్క నిజమైన దేవుడిని కూడా మనుష్యులు తమ పాదముల క్రింద త్రొక్కుదురు; వారి పాదముల క్రింద త్రొక్కుదురు, అనగా ఆయనను తృణీకరించి, ఆయన సలహాలను ఆలకించరని నేను చెప్పుచున్నాను.",
                "8": "దేవదూత మాటల ప్రకారము నా తండ్రి యెరూషలేమును విడిచిపెట్టిన సమయము నుండి ఆరు వందల సంవత్సరములకు ఆయన వచ్చును.",
                "9": "వారి దుష్టకార్యములను బట్టి లోకము ఆయనను పనికిరాని వస్తువుగా తీర్పు తీర్చును; అందువలన, వారు ఆయనను కొరడాతో బాధించినా ఆయన సహించును, ఆయనను కొట్టినా ఆయన సహించును. వారు ఆయనపై ఉమ్మి వేసినా నరుల సంతానము యెడల ఉన్న ఆయన కృపాతిశయము మరియు దీర్ఘశాంతమును బట్టి ఆయన సహించును.",
                "10": "ఐగుప్తులో నుండి, దాస్యము నుండి బయటకు నడిపించబడి అరణ్యములో ఆయనచేత కాపాడబడిన మన పితరుల యొక్క దేవుడు, అనగా అబ్రాహాము, ఇస్సాకు మరియు యాకోబుల యొక్క దేవుడు, దేవదూత మాటల ప్రకారము తననుతాను అర్పించుకొనును. జీనక్ మాటల ప్రకారము పైకెత్తబడుటకు ఒక నరునిగా దుర్మార్గులైన నరుల హస్తములలోనికి వెళ్ళును. నేయూమ్ మాటల ప్రకారము సిలువ వేయబడును, జీనన్‌ మాటల ప్రకారము సమాధిలో పాతిపెట్టబడును. అతడు చెప్పిన విధముగా మూడు దినముల అంధకారము ఆయన మరణమునకు సూచనగా సముద్ర ద్వీపములలో నివసించువారికి, అనగా ఇశ్రాయేలు వంశస్థులకు ఇవ్వబడును.",
                "11": "ఏలయనగా, ప్రవక్త ఈ విధముగా పలికెను: ప్రభువైన దేవుడు ఆ దినమున ఇశ్రాయేలు వంశస్థులందరిని తప్పక దర్శించును, వారి నీతిని బట్టి కొందరిని వారి గొప్ప ఆనందము మరియు రక్షణార్థము దర్శించును, ఇతరులను తన శక్తి ద్వారా ఉరుములతోను, మెరుపులతోను, తుఫానుతోను, అగ్నితోను, పొగతోను, అంధకారపు ఆవిరితోను, భూమి తెరువబడుటచేత మరియు పైకెత్తబడు పర్వతములచేత నిశ్చయముగా దర్శించును.",
                "12": "ఈ కార్యములన్నియు నిశ్చయముగా జరుగవలెనని ప్రవక్త జీనన్‌ చెప్పుచున్నాడు. భూమి పైనున్న బండలు ముక్కలు కావలెను; భూమి యొక్క మూలుగులను బట్టి దేవుని ఆత్మ ద్వారా సముద్ర ద్వీపముల రాజులనేకులు ప్రకృతి యొక్క దేవుడు వేదనపడుచున్నాడని కేకవేయునట్లు చేయబడుదురు.",
                "13": "యెరూషలేములోనున్న వారు జనులందరిచేత శిక్షింపబడుదురని ప్రవక్త చెప్పుచున్నాడు, ఏలయనగా, వారు ఇశ్రాయేలు దేవుడిని సిలువ వేయుదురు, మరియు సూచకక్రియలను, ఆశ్చర్యకార్యములను, ఇశ్రాయేలు దేవుని శక్తి మరియు మహిమను తిరస్కరించుచూ తమ హృదయములను కఠినపరచుకొందురు.",
                "14": "వారు తమ హృదయములను కఠినపరచుకొని ఇశ్రాయేలు పరిశుద్ధుని తృణీకరించినందున, వారు శరీరమందు తిరుగులాడుచూ నశించుదురు; వారు సామెతగాను, హేళనగాను మారి, సమస్త జనములందు ద్వేషింపబడుదురని ప్రవక్త చెప్పుచున్నాడు.",
                "15": "అయినప్పటికీ, వారు ఇక మీదట ఇశ్రాయేలు పరిశుద్ధునికి వ్యతిరేకముగా తమ హృదయములను కఠినపరచుకొనని దినము వచ్చినప్పుడు, వారి పితరులకు ఆయన చేసిన నిబంధనలను ఆయన జ్ఞాపకము చేసుకొనునని ప్రవక్త చెప్పుచున్నాడు.",
                "16": "అప్పుడు ఆయన సముద్ర ద్వీపములను జ్ఞాపకము చేసుకొనును; ప్రవక్త జీనన్‌ మాటల ప్రకారము, ఇశ్రాయేలు వంశస్థులైన జనులందరినీ భూమి యొక్క నలుమూలల నుండి నేను సమకూర్చుదునని ప్రభువు సెలవిచ్చుచున్నాడు.",
                "17": "సమస్త భూమి ప్రభువు యొక్క రక్షణను చూచునని ప్రవక్త చెప్పుచున్నాడు. ప్రతి జనము, వంశము, భాష మరియు ప్రజలు ఆశీర్వదింపబడుదురు.",
                "18": "వారు తమ విమోచకుడైన ప్రభువును జ్ఞాపకము చేసుకొనునట్లు, బహుశా నేను వారిని ఒప్పించ గలుగుదునేమోనని నీఫైయను నేను, ఈ విషయములను నా జనుల కొరకు వ్రాసియుంటిని.",
                "19": "అందువలన, ఈ విషయములను వారు పొందినట్లైతే నేను ఇశ్రాయేలు వంశస్థులందరితో మాట్లాడెదను.",
                "20": "యెరూషలేములోనున్న వారి కొరకు నా కీళ్ళన్నియు బలహీనమగునంతగా నన్ను అలసిపోజేయునట్లు ఆత్మీయ భావోద్రేకములను నేను కలిగియున్నాను. ఏలయనగా, ప్రాచీన కాలపు ప్రవక్తలకు చూపినట్లుగా వారిని గూర్చి నాకు చూపుటకు ప్రభువు కనికరము కలిగియుండని యెడల, నేను కూడా నశించియుండెడివాడను.",
                "21": "వారిని గూర్చిన విషయములన్నీ ప్రాచీన కాలపు ప్రవక్తలకు ఆయన నిజముగా చూపెను; మా గురించి కూడా అనేకమందికి ఆయన చూపెను; ఆ విషయములు కంచు పలకలపై వ్రాయబడియున్నందున వారిని గూర్చి మేము తెలుసుకొనుట అవసరము.",
                "22": "ఇప్పుడు నీఫైయను నేను, ఈ విషయములను నా సహోదరులకు బోధించితిని; ప్రాచీన కాలపు జనుల మధ్య ఇతర దేశములలో ప్రభువు కార్యములను గూర్చి వారు తెలుసుకొనవలెనని, కంచు పలకలపై చెక్కబడియున్న అనేక విషయములను నేను వారికి చదివి వినిపించితిని.",
                "23": "మోషే గ్రంథములలో వ్రాయబడిన అనేక విషయములను నేను వారికి చదివి వినిపించితిని; వారి విమోచకుడైన ప్రభువు నందు వారు విశ్వాసముంచుటకు నేను వారిని ఒప్పించునట్లు ప్రవక్తయైన యెషయా వ్రాసిన దానిని వారికి చదివి వినిపించితిని; ఏలయనగా, అవి మాకు ప్రయోజనకరముగా ఉండునట్లు మరియు మేము నేర్చుకొనునట్లు లేఖనములన్నిటినీ మాతో పోల్చితిని.",
                "24": "అందువలన, నేను వారితో ఇట్లంటిని: వేరుచేయబడిన కొమ్మ అయిన ఇశ్రాయేలు ఇంటి యొక్క శేషమైన మీరు, ప్రవక్త మాటలను ఆలకించుడి; మీరు విడిచి వచ్చిన మీ సహోదరుల వలే, మీరు కూడా నిరీక్షణ కలిగియుండునట్లు ఇశ్రాయేలు వంశస్థులందరి కొరకు వ్రాయబడిన ప్రవక్త మాటలను ఆలకించుడి మరియు వాటిని మీతో పోల్చుకొనుడి; ఏలయనగా, ఈ విధముగా ప్రవక్త వ్రాసియుండెను."
            },
            "20": {
                "1": "యాకోబు వంశస్థులైన ఇశ్రాయేలు అను పేరు కలిగినవారలారా, యూదా జలములలో నుండి లేదా బాప్తిస్మపు జలములలో నుండి బయలుదేరి వచ్చిన వారై ప్రభువు నామము తోడని ప్రమాణము చేయుచు ఇశ్రాయేలు దేవుని నామమును స్మరించినప్పటికీ నీతి సత్యములందు ప్రమాణము చేయనివారలారా, ఈ మాట విని ఆలకించుడి.",
                "2": "వారు—మేము పరిశుద్ధ పట్టణస్థులమను పేరు పెట్టుకొని సైన్యములకధిపతియైన ఇశ్రాయేలు దేవుడిని ఆశ్రయించరు. సైన్యములకధిపతియగు యెహోవా అని ఆయనకు పేరు.",
                "3": "గతించిన కార్యములను నేను ఆరంభమునుండి ప్రకటించియున్నాను; ఆ సమాచారము నా నోటనుండి బయలుదేరెను, నేను వాటిని ప్రకటించితిని. నేను అకస్మాత్తుగా వాటిని ప్రకటించితిని.",
                "4": "నేను దీనిని చేసితిని, ఎందుకనగా నీవు మూర్ఖుడవనియు నీ మెడ ఇనుప నరమనియు నీ నుదురు ఇత్తడిదనియు నేనెరిగియుంటిని;",
                "5": "నా విగ్రహము ఈ కార్యములను జరిగించెనని, నేను చెక్కిన ప్రతిమ నేను పోసిన పోత విగ్రహము వాటిని ఆజ్ఞాపించెనని నీవు చెప్పకుండునట్లు అవి జరుగకమునుపే వాటిని నీకు చూపించితిని, అంతేకాకుండా ఆరంభమునుండి వాటిని నీకు ప్రకటించితిని.",
                "6": "నీవు వీటన్నిటిని విని, చూచియున్నావు; నీవు వాటిని ప్రకటించవా? తెలియని మరుగైన క్రొత్త సంగతులు నేనికమీదట నీకు తెలియజేయుచున్నాను.",
                "7": "అవి ఆరంభమునుండి సృజింపబడినవి కావు, అవి ఇప్పుడు కలిగినవియే. అవి నాకు తెలిసేయున్నవని నీవు చెప్పకుండునట్లు, వాటిని నీవు విను దినమునకు ముందే అవి నీకు ప్రకటించబడినవి.",
                "8": "అవి నీవు వినియుండలేదు; నీవు ఎరిగియుండలేదు; అప్పటినుండి నీ చెవి తెరువబడనేలేదు; నీవు నమ్మకద్రోహివై నీ తల్లి గర్భమున పుట్టినది మొదలుకొని అపరాధివి అనిపించుకొంటివని నాకు తెలియును.",
                "9": "అయినప్పటికీ, నా నామమును బట్టి నా కోపము మానుకొనుచున్నాను, నా కీర్తి నిమిత్తము నేను నిన్ను నిర్మూలము చేయకుండునట్లు నీ విషయములో నన్ను నేను నిరోధించుకొనుచున్నాను.",
                "10": "ఏలయనగా, నేను నిన్ను పుటము వేసితిని, నిన్ను శ్రమల కొలిమిలో నేనేర్పరచుకొంటిని.",
                "11": "నా నిమిత్తము, నా నిమిత్తమే ఆలాగు చేసెదను, నా నామము అపవిత్రపరచబడనియ్యను, నా మహిమను నేను మరియొకనికియ్యను.",
                "12": "యాకోబూ, నేను పిలిచిన ఇశ్రాయేలూ, నాకు చెవియొగ్గి వినుము, నేనే ఆయనను; నేను మొదటి వాడను, కడపటివాడను.",
                "13": "నా హస్తము భూమి పునాది వేసెను, నా కుడిచేయి ఆకాశవైశాల్యములను వ్యాపింపజేసెను. నేను వాటిని పిలువగా అవన్నియు ఒక్కటిగా నిలుచును.",
                "14": "మీరందరు కూడివచ్చి ఆలకించుడి; వారిలో ఎవడు వారికి ఈ విషయములు ప్రకటించెనో వానిని ప్రభువు ప్రేమించెను; వారి ద్వారా ఆయన ప్రకటించియున్న ఆయన వాక్యమును ఆయన నెరవేర్చును; ఆయన బబులోనుపై తన చిత్తమును జరిగించును మరియు ఆయన బాహుబలము కల్దీయులమీదికి వచ్చును.",
                "15": "ఇంకను, నేనే ప్రభువును, సెలవిచ్చినవాడను నేనే; ప్రకటించుటకు నేనే అతడిని పిలిచితిని, నేనే అతడిని రప్పించితిని, అతని మార్గము తేజరిల్లును అని ప్రభువు సెలవిచ్చుచున్నాడు.",
                "16": "మీరు నా యొద్దకు రండి; నేను రహస్యముగా మాటలాడినవాడను కాను; ఆదినుండి, అది ప్రకటింప బడిన సమయము నుండి నేను మాట్లాడియుంటిని; ప్రభువైన దేవుడు, ఆయన ఆత్మయు నన్ను పంపెను.",
                "17": "నీ విమోచకుడును ఇశ్రాయేలు పరిశుద్ధుడునైన ప్రభువు ఈలాగు సెలవిచ్చుచున్నాడు—నేనతనిని పంపియున్నాను; నీకు ప్రయోజనము కలుగునట్లు ఉపదేశించువాడు, నీవు నడువవలసిన త్రోవను నిన్ను నడిపించువాడు, నీ దేవుడైన ప్రభువు దానిని చేసియున్నాడు.",
                "18": "నీవు నా ఆజ్ఞలను ఆలకించిన యెడల—నీ సమాధానము నదివలెను, నీ నీతి సముద్ర తరంగములవలెను ఉండును.",
                "19": "నీ సంతానము ఇసుకవలే విస్తారమగును; నీ గర్భఫలము దాని రేణువులవలే విస్తరించును; వారి నామము నా సన్నిధి నుండి కొట్టివేయబడదు, మరువబడదు.",
                "20": "బబులోను నుండి బయలువెళ్ళుడి. కల్దీయుల దేశములో నుండి పారిపోవుడి. ప్రభువు తన సేవకుడైన యాకోబును విమోచించెనను సంగతి ఉత్సాహధ్వనితో తెలియజేయుడి, భూదిగంతముల వరకు అది వినబడునట్లు దానిని ప్రకటించుడి.",
                "21": "ఎడారి స్థలములలో ఆయన వారిని నడిపించెను, వారు దప్పికగొనలేదు; రాతికొండలో నుండి వారి కొరకు ఆయన నీళ్ళు ఉబుకజేసెను; ఆయన కొండను చీల్చగా నీళ్ళు ప్రవాహముగా బయలుదేరెను.",
                "22": "ఆయన దీనినంతటిని, దీనికంటే ఎక్కువగా చేసినప్పటికీ కూడా దుష్టులకు నెమ్మదియుండదని ప్రభువు సెలవిచ్చుచున్నాడు."
            },
            "21": {
                "1": "మరలా ఓ ఇశ్రాయేలు వంశస్థులారా, నా జనుల కాపరుల యొక్క దుర్మార్గమును బట్టి త్రుంచివేయబడిన, తరిమివేయబడిన మీరందరు, అనగా వేరుచేయబడిన మీరందరు, ఇతర దేశములలో చెదరగొట్టబడిన, నా జనులైన ఓ ఇశ్రాయేలు వంశస్థులారా ఆలకించుడి. ఓ ద్వీపములారా నన్ను ఆలకించుడి, దూరముననున్న జనములారా వినుడి; ప్రభువు నన్ను గర్భమున పుట్టగానే పిలిచెను; నా తల్లి నన్ను ఒడిలో పెట్టుకొనినది మొదలుకొని ఆయన నా నామమును జ్ఞాపకము చేసుకొనెను.",
                "2": "నా నోరు వాడిగల ఖడ్గముగా ఆయన చేసియున్నాడు; తన చేతినీడలో నన్ను దాచియున్నాడు; నన్ను మెరుగుపెట్టిన అంబుగా చేసి, తన అంబుల పొదిలో మూసిపెట్టియున్నాడు.",
                "3": "ఇశ్రాయేలూ, నీవు నా సేవకుడవు, నీలో నన్ను మహిమపరచుకొనెదను అని ఆయన నాతో చెప్పెను.",
                "4": "అయినను వ్యర్థముగా నేను కష్టపడితిని, ఫలమేమియు లేకుండా నా బలమును వృధాగా వ్యయపరచి ఉన్నాననుకొంటిని; నాకు న్యాయకర్త ప్రభువే, నా బహుమానము నా దేవునియొద్దనే ఉన్నది.",
                "5": "ఇంకను ఇశ్రాయేలీయులు సమకూర్చబడనప్పటికీ ప్రభువు దృష్టికి నేను ఘనుడనైతిని, నా దేవుడు నాకు బలమాయెను, కాగా తనకు సేవకుడనైయుండి తన యొద్దకు యాకోబును తిరిగి రప్పించుటకు నన్ను గర్భమున పుట్టించిన ప్రభువు ఈలాగు సెలవిచ్చుచున్నాడు—",
                "6": "నీవు యాకోబు గోత్రపువారిని ఉద్ధరించునట్లును ఇశ్రాయేలీయులలో తప్పింపబడిన వారిని రప్పించునట్లును నా సేవకుడవైయుండుట ఎంతో స్వల్ప విషయము; భూదిగంతములవరకు నేను కలుగజేయు రక్షణకు సాధనమగుటకై నీవు అన్యజనులకు వెలుగైయుండునట్లు నేను నిన్ను నియమించెదనని ఆయన చెప్పెను.",
                "7": "ఇశ్రాయేలు విమోచకుడును పరిశుద్ధుడునగు ప్రభువు, మనుష్యులచేత నిరాకరింపబడినవాడును జనులకు అసహ్యుడును నిర్దయాత్ముల సేవకుడునగు వానితో ఈలాగు సెలవిచ్చుచున్నాడు—ప్రభువు నమ్మకమైనవాడని రాజులు గ్రహించి లేచెదరు, అధికారులు నీకు నమస్కారము చేసెదరు.",
                "8": "ప్రభువు ఈలాగు సెలవిచ్చుచున్నాడు—ఓ సముద్ర ద్వీపములారా అనుకూల సమయమందు నేను మీ మొరను ఆలకించితిని; రక్షణ దినమందు మిమ్ములను ఆదుకొంటిని; దేశమును చక్కపరచి పాడైన స్వాస్థ్యములను పంచి పెట్టుటకై మిమ్ములను కాపాడి, ప్రజలకు నిబంధనగా నా సేవకుడిని నియమించెదను;",
                "9": "తద్వారా బయలువెళ్ళుడి అని బంధింపబడిన వారితోను; బయటకు రండి అని చీకటిలోనున్న వారితోను మీరు చెప్పవచ్చును. మార్గములలో వారు మేయుదురు; చెట్లు లేని మిట్టలన్నిటి మీద వారికి మేపు కలుగును.",
                "10": "వారియందు కరుణించువాడు వారిని తోడుకొని పోవుచు నీటిబుగ్గల యొద్ద వారిని నడిపించును; కాబట్టి వారికి ఆకలియైనను దప్పికయైనను కలుగదు, ఎండమావులైనను ఎండయైనను వారికి తగులదు.",
                "11": "నా పర్వతములన్నిటినీ త్రోవగా చేసెదను, నా రాజమార్గములు ఎత్తుగా చేయబడును.",
                "12": "అప్పుడు ఓ ఇశ్రాయేలు వంశస్థులారా చూడుడి, వీరు దూరము నుండి వచ్చుచున్నారు; వీరు ఉత్తర దిక్కు నుండియు పడమటి దిక్కునుండియు వచ్చుచున్నారు; వీరు సీనీయుల దేశము నుండి వచ్చుచున్నారు.",
                "13": "ఆకాశమా ఉత్సాహధ్వని చేయుము; భూమీ సంతోషించుము; ఏలయనగా, తూర్పునందున్న వారి పాదములు స్థాపించబడును; పర్వతములారా ఆనందధ్వని చేయుడి; ఏలయనగా, వారు ఇకపై కొట్టబడరు; శ్రమనొందిన తన జనులయందు జాలిపడి ప్రభువు తన జనులను ఓదార్చియున్నాడు.",
                "14": "అయితే సీయోను—ప్రభువు నన్ను విడిచిపెట్టియున్నాడు, ప్రభువు నన్ను మరచియున్నాడని అనుకొనుచున్నది—కానీ, అలా చేయలేదని ఆయన చూపును.",
                "15": "స్త్రీ తన గర్భమున పుట్టిన బిడ్డను కరుణింపకుండా తన చంటిపిల్లను మరచునా? వారైనా మరచుదురు గాని, ఓ ఇశ్రాయేలు వంశమా నేను నిన్ను మరువను.",
                "16": "చూడుము నా అరచేతుల మీదనే నిన్ను చెక్కియున్నాను, నీ ప్రాకారములు నిత్యము నా యెదుటనున్నవి.",
                "17": "నిన్ను నాశనము చేయువారికి వ్యతిరేకముగా నీ కుమారులు త్వరపడెదరు; నిన్ను పాడుచేసిన వారు నీలోనుండి బయలు వెళ్ళెదరు.",
                "18": "కన్నులెత్తి నలుదిశల చూడుము; వీరందరు కూడుకొనుచు నీయొద్దకు వచ్చెదరు. నా జీవముతోడు నీవు వీరినందరినీ ఆభరణముగా ధరించుకొందువు, పెండ్లికుమార్తె ఒడ్డాణము ధరించుకొనునట్లు నీవు వారిని అలంకారముగా ధరించుకొందువని ప్రభువు సెలవిచ్చుచున్నాడు.",
                "19": "నివాసులు విస్తరించినందున పాడైన నీ ప్రదేశములు, నిర్జన స్థలములు మరియు నాశనము చేయబడిన నీ భూమి వారికి ఇరుకుగా ఉండును; నిన్ను మ్రింగివేసిన వారు దూరముగా ఉందురు.",
                "20": "మొదటి సంతానమును నీవు పోగొట్టుకొనిన తరువాత నీకు కలుగు సంతానము—ఈ స్థలము మాకు ఇరుకుగా ఉన్నది; ఇంక విశాలమైన స్థలము మాకిమ్మని నీ చెవులలో చెప్పుదురు.",
                "21": "అప్పుడు నీవు—నేను నా పిల్లలను పోగొట్టుకొని, సంతానహీనురాలను, బంధీనై ఇటు అటు తిరుగులాడుచుండగా వీరిని నాయందు కనినవాడెవడు? వీరిని పెంచిన వాడెవడు? నేను ఒంటరికత్తెనై విడువబడితిని, వీరు ఎక్కడ ఉండిరి? అని నీ మనస్సులో అనుకొందువు.",
                "22": "ప్రభువైన దేవుడు ఈలాగు సెలవిచ్చుచున్నాడు—నేను అన్యజనుల తట్టు నా చేయియెత్తుచున్నాను, జనముల తట్టు నా ధ్వజము ఎత్తుచున్నాను; వారు నీ కుమారులను రొమ్మున నుంచుకొని వచ్చెదరు, నీ కుమార్తెలు వారి భుజముల మీద మోయబడెదరు.",
                "23": "రాజులు నిన్ను పోషించు తండ్రులుగాను, వారి రాణులు నీకు పాలిచ్చు దాదులుగాను ఉండెదరు; వారు భూమి మీద సాగిలపడి నీకు నమస్కారము చేసెదరు, నీ పాదముల ధూళిని నాకెదరు; అప్పుడు నేను ప్రభువుననియు, నా కొరకు కనిపెట్టుకొనువారు అవమానమునొందరనియు నీవు తెలుసుకొందువు.",
                "24": "బలాఢ్యుని చేతిలో నుండి కొల్లసొమ్ము తీసుకొనగలవాడెవడు, లేదా న్యాయముగా చెరపట్టబడినవాడు విడిపించబడునా?",
                "25": "కానీ ప్రభువు ఈలాగు సెలవిచ్చుచున్నాడు—బలాఢ్యులు చెరపట్టినవారు సహితము విడిపించబడుదురు, భీకరుల చేతిలోనుండి కొల్లసొమ్ము విడిపించబడును; ఏలయనగా నీతో యుద్ధము చేయు వారితో నేనే యుద్ధము చేసెదను, నీ పిల్లలను నేనే రక్షించెదను.",
                "26": "నిన్ను బాధపరచు వారికి తమ స్వమాంసమును తినిపించెదను; క్రొత్త ద్రాక్షారసముచేత మత్తులైనట్టుగా తమ రక్తముచేత వారు మత్తులగుదురు; ప్రభువునైన నేనే నీ రక్షకుడననియు యాకోబు యొక్క బలవంతుడు నీ విమోచకుడనియు మనుష్యులందరు ఎరుగుదురు."
            },
            "22": {
                "1": "కంచు పలకలపై చెక్కబడియున్న ఈ విషయములను నీఫైయను నేను చదివి వినిపించిన తరువాత, నా సహోదరులు నా యొద్దకు వచ్చి ఇట్లనిరి: నీవు చదివిన ఈ విషయముల అర్థమేమి? శరీరానుసారముగా కాక ఆత్మానుసారముగా జరుగు ఆత్మీయ విషయముల ప్రకారము అవి అర్థము చేసుకొనబడవలెనా?",
                "2": "నీఫైయను నేను వారితో ఇట్లంటిని: ఆత్మ యొక్క స్వరము ద్వారా అవి ప్రవక్తకు విశదపరచబడియున్నవి; ఏలయనగా, శరీరానుసారముగా నరుల సంతానముపై వచ్చు సమస్త విషయములు ఆత్మ ద్వారా ప్రవక్తలకు తెలియజేయబడియున్నవి.",
                "3": "అందువలన, నేను చదివి వినిపించిన విషయములు ఐహికమైన, ఆత్మ సంబంధమైన రెండింటికి చెందిన విషయములైయున్నవి; ఏలయనగా, త్వరగానైనా లేదా ఆలస్యముగానైనా ఇశ్రాయేలు వంశము భూముఖమంతటిపైన మరియు సమస్త జనముల మధ్య చెదరగొట్టబడునని అగుపడుచున్నది.",
                "4": "యెరూషలేములోనున్న వారి చేత మరచిపోబడిన వారు ఇదివరకే అనేకులున్నారు. సమస్త గోత్రములలో అధికభాగము దూరముగా నడిపింపబడియున్నారు; వారు సముద్ర ద్వీపములపై ఇటు అటు చెదిరిపోయియున్నారు; వారెక్కడ ఉన్నారో మనలో ఎవనికినీ తెలియదు, వారు దూరముగా నడిపింపబడియున్నారని మాత్రమే మనమెరుగుదుము.",
                "5": "వారు దూరముగా నడిపింపబడినప్పటి నుండి, ఇశ్రాయేలు పరిశుద్ధుని బట్టి ఈ విషయములు వారిని గూర్చి, ఇకపై చెదిరిపోవు మరియు ఉనికిని కోల్పోవు వారందరిని గూర్చి ప్రవచింపబడియున్నవి; ఏలయనగా, ఆయనకు వ్యతిరేకముగా వారు తమ హృదయములను కఠినపరచుకొందురు; అందువలన, వారు సమస్త జనముల మధ్య చెదరగొట్టబడుదురు మరియు మనుష్యులందరిచేత ద్వేషింపబడుదురు.",
                "6": "అయినప్పటికీ వారు అన్యజనుల చేత సంరక్షింపబడి, ప్రభువు అన్యజనులపై తన చేతిని ఎత్తి వారిని ఒక ధ్వజముగా నిలువబెట్టిన తరువాత, ఇశ్రాయేలు సంతానమును వారి రొమ్ముననుంచుకొని వచ్చెదరు, వారి కుమార్తెలు వారి భుజముల మీద మోయబడెదరు. ఇదిగో చెప్పబడియున్న ఈ విషయములు ఐహికమైనవి; ఏలయనగా, మన పితరులతో ప్రభువు యొక్క నిబంధనలు అట్టివి; రాబోవు దినములలో మనకును మరియు ఇశ్రాయేలు వంశస్థులైన మన సహోదరులందరికినీ చెందినవి.",
                "7": "ఇశ్రాయేలు వంశమంతయూ చెదిరిపోయి, ఉనికిని కోల్పోయిన తరువాత అన్యజనుల మధ్య, ముఖ్యముగా ఈ భూముఖముపై ప్రభువైన దేవుడు ఒక బలమైన జనమును పుట్టించు సమయము వచ్చునని, వారి ద్వారా మన సంతానము చెదరగొట్టబడునని దీని అర్థము.",
                "8": "మన సంతానము చెదిరిపోయిన తరువాత, ప్రభువైన దేవుడు అన్యజనుల మధ్య ఒక అద్భుతకార్యము చేయుటకు కొనసాగును, అది మన సంతానమునకు అత్యంత విలువైనదిగా ఉండును; అందువలన, అది అన్యజనుల చేత వారు పోషింపబడుట మరియు వారి రొమ్ములపైన, వారి భుజముల మీద మోసుకొనిపోబడుటతో పోల్చబడినది.",
                "9": "ఆ కార్యము అన్యజనులకు విలువైనదిగా మరియు అన్యజనులకు మాత్రమే కాక ఇశ్రాయేలు వంశమంతటికీ విలువైనదిగా ఉండును. నీ సంతానమందు భూమి యొక్క సమస్త వంశములు ఆశీర్వదింపబడునని చెప్పుచూ అబ్రాహాముతో పరలోక తండ్రి చేసిన నిబంధనలను తెలియజేయును.",
                "10": "నా సహోదరులారా, జనముల కన్నుల యెదుట ఆయన తన బాహువును బయలుపరచని యెడల, భూమి యొక్క సమస్త వంశములు ఆశీర్వదింపబడలేవని మీరు తెలుసుకొనవలెనని నేను కోరుచున్నాను.",
                "11": "అందువలన, తన నిబంధనలను తన సువార్తను ఇశ్రాయేలు వంశస్థులకు తెచ్చుటలో సమస్త జనముల కన్నుల యెదుట ప్రభువైన దేవుడు తన బాహువును బయలుపరచుటకు కొనసాగును.",
                "12": "కావున, ఆయన వారిని చెర నుండి తిరిగి బయటకు రప్పించును మరియు వారు తమ స్వాస్థ్యమైన దేశములకు సమకూర్చబడుదురు; వారు అస్పష్టత నుండి, అంధకారము నుండి బయటకు తేబడుదురు; ప్రభువే వారి రక్షకుడని, వారి విమోచకుడని, ఇశ్రాయేలు యొక్క శక్తిమంతుడని వారు తెలుసుకొందురు.",
                "13": "మరియు సమస్త భూమి యొక్క వ్యభిచారిణి అయిన ఆ గొప్ప హేయకరమైన సంఘము యొక్క రక్తము వారిపైకి తిరిగివచ్చును; ఏలయనగా, వారు తమలోతాము యుద్ధములు చేయుదురు, వారి స్వంత ఖడ్గము వారిపైనే పడును, వారు తమ స్వంత రక్తముచేత మత్తులైయుందురు.",
                "14": "ఓ ఇశ్రాయేలు వంశమా, నీకు వ్యతిరేకముగా యుద్ధముచేయు ప్రతి జనము ఒక దానికి వ్యతిరేకముగా మరొకటి తిరుగుబాటు చేసి, ప్రభువు జనులను చిక్కించుకొనుటకు వారు త్రవ్విన గోతిలో వారే పడుదురు. సీయోనుకు వ్యతిరేకముగా యుద్ధము చేయువారందరు నాశనము చేయబడుదురు. ప్రభువు యొక్క సక్రమ మార్గములను వక్రీకరించు ఆ గొప్ప వ్యభిచారిణి, అనగా ఆ గొప్ప హేయకరమైన సంఘము ధూళిలోనికి దొర్లిపడును మరియు దాని పతనము గొప్పగా ఉండును.",
                "15": "ఏలయనగా, నరుల సంతానము యొక్క హృదయములపైన సాతాను ఇక ఎన్నడును అధికారము కలిగియుండని సమయము వేగముగా వచ్చునని ప్రవక్త చెప్పుచున్నాడు; ఏలయనగా, గర్విష్ఠులందరు, దుర్మార్గముగా ప్రవర్తించు వారందరు కొయ్యకాలు వలె అగు దినము త్వరలోనే వచ్చును. వారు కాల్చివేయబడు దినము వచ్చును.",
                "16": "మనుష్య సంతానమంతటిపై దేవుని యొక్క సంపూర్ణ ఉగ్రత క్రుమ్మరించబడు సమయము త్వరలో వచ్చును; దుర్మార్గులు, నీతిమంతులను నాశనము చేయుటను ఆయన సహించడు.",
                "17": "అందువలన ఆయన తన శక్తి చేత నీతిమంతులను కాపాడును, ఆయన యొక్క సంపూర్ణ ఉగ్రత రావలసియున్నప్పటికీ నీతిమంతులు కాపాడబడి, వారి శత్రువులు అగ్నిచేత నాశనము చేయబడుదురు. కావున, నీతిమంతులు భయపడనవసరము లేదు; ఏలయనగా, అగ్నిచేతనైనా సరే వారు రక్షింపబడుదురని ప్రవక్త చెప్పుచున్నాడు.",
                "18": "నా సహోదరులారా, ఈ కార్యములు త్వరలో జరుగవలెనని నేను మీతో చెప్పుచున్నాను; రక్తము, అగ్ని మరియు ఆవిరివంటి పొగ కూడా రావలెను; అది ఈ భూముఖముపై జరుగవలెను; వారు ఇశ్రాయేలు పరిశుద్ధునికి వ్యతిరేకముగా తమ హృదయములను కఠినపరచుకొనిన యెడల, శరీరానుసారముగా అది మనుష్యులకు వచ్చును.",
                "19": "ఏలయనగా, నీతిమంతులు నశించరు. సీయోనుకు వ్యతిరేకముగా యుద్ధము చేయువారందరు కొట్టివేయబడు సమయము తప్పక రావలెను.",
                "20": "మోషే మాటలను నెరవేర్చునట్లు ప్రభువు నిశ్చయముగా తన జనులకొక మార్గమును సిద్ధపరచును, అతడు ఇట్లనుచూ పలికెను: నా వంటి ఒక ప్రవక్తను ప్రభువైన దేవుడు మీ కొరకు పుట్టించును; సమస్త విషయములలో అతడు మీతో చెప్పు ప్రతి దానిని మీరు వినవలెను; ఆ ప్రవక్తను వినని వారందరు జనుల మధ్య నుండి కొట్టివేయబడుదురు.",
                "21": "ఇప్పుడు, మోషే చెప్పియున్న ఈ ప్రవక్త ఇశ్రాయేలు పరిశుద్ధుడేనని, అందువలన అతడు నీతియందు తీర్పు తీర్చునని నీఫైయను నేను మీకు ప్రకటించుచున్నాను.",
                "22": "నీతిమంతులు భయపడనవసరము లేదు, ఏలయనగా వారు నాశనము చేయబడరు. కానీ, అది నరుల సంతానము మధ్య కట్టబడియున్న అపవాది రాజ్యము, శరీరమందున్న వారి మధ్య స్థాపించబడిన రాజ్యము—",
                "23": "లాభము పొందుటకు స్థాపించబడిన సంఘములన్నియు, శరీరులపై అధికారము సంపాదించుటకు నిర్మించబడిన వారందరు, లోకము దృష్టిలో పేరు సంపాదించుటకు నిర్మించబడిన వారు, శరీర దురాశలను, లోక వస్తువులను మరియు సకల విధముల దోషములను చేయుటకు కోరువారు; క్లుప్తముగా అపవాది రాజ్యమునకు చెందిన వారందరు భయపడి, వణికి కంపించవలసిన సమయము వేగముగా వచ్చుచున్నది. వారే ధూళిలోనికి అణచివేయబడవలసిన వారు, వారే కొయ్యకాలు వలె కాల్చబడవలసిన వారు; ఇది ప్రవక్త మాటల ప్రకారమైయున్నది.",
                "24": "నీతిమంతులు చావడిలోని దూడలవలే నడిపించబడి, ఇశ్రాయేలు పరిశుద్ధుడు అధికారము, బలము, శక్తి మరియు గొప్ప మహిమలో పరిపాలన చేయవలసిన సమయము త్వరలో వచ్చును.",
                "25": "ఆయన తన పిల్లలను భూమి యొక్క నలుమూలల నుండి సమకూర్చును; ఆయన తన గొఱ్ఱెలను లెక్కించియున్నాడు మరియు అవి ఆయననెరుగును; అప్పుడు ఒకే మంద, ఒకే కాపరియుండును; ఆయన తన గొఱ్ఱెలను మేపును మరియు ఆయన యందు అవి తమ పచ్చికను కనుగొనును.",
                "26": "ఆయన జనుల నీతిని బట్టి సాతాను శక్తిలేకయుండును; అందువలన, అతడు అనేక సంవత్సరముల పాటు విడిపించబడలేడు; జనుల హృదయములపై అతడెట్టి అధికారమును కలిగియుండడు. ఏలయనగా, వారు నీతియందు నివసించుదురు మరియు ఇశ్రాయేలు పరిశుద్ధుడు పరిపాలించును.",
                "27": "ఇప్పుడు, శరీరానుసారముగా ఈ విషయములన్నియు జరుగవలెనని నీఫైయను నేను మీతో చెప్పుచున్నాను.",
                "28": "కానీ వారు పశ్చాత్తాపపడిన యెడల, సమస్త జనములు, వంశములు, భాషలు మరియు ప్రజలు ఇశ్రాయేలు పరిశుద్ధుని యందు క్షేమముగా నివసింతురు.",
                "29": "ఇప్పుడు, నీఫైయను నేను ముగించుచున్నాను; ఏలయనగా, ఈ విషయములను గూర్చి ఇకపై చెప్పుటకు నేను తెగించను.",
                "30": "అందువలన నా సహోదరులారా, కంచు పలకలపై వ్రాయబడియున్న విషయములు సత్యమని మీరెంచవలెనని నేను కోరుచున్నాను; ఒక మనుష్యుడు దేవుని ఆజ్ఞలకు లోబడవలెనని అవి సాక్ష్యమిచ్చుచున్నవి.",
                "31": "అందువలన, కేవలము నేను, నా తండ్రి మాత్రమే సాక్ష్యమిచ్చి, వాటిని బోధించితిమని మీరనుకొనవలసిన అవసరము లేదు. కావున, మీరు ఆజ్ఞలకు లోబడి అంతము వరకు సహించిన యెడల, మీరు అంత్యదినమున రక్షింపబడుదురు. అది ఆలాగునైయున్నది. ఆమేన్‌."
            }
        }
    },
    "2-ne": {
        "meta": {
            "slug": "2-ne",
            "name": "నీఫై రెండవ గ్రంథము",
            "chapterWord": "వ అధ్యాయము"
        },
        "chapters": {
            "1": {
                "intro": "లీహై మరణము యొక్క వృత్తాంతము. నీఫై సహోదరులు అతనికి వ్యతిరేకముగా తిరుగుబాటు చేయుదురు. అరణ్యములోనికి వెళ్ళిపొమ్మని ప్రభువు నీఫైని హెచ్చరించును. అరణ్యమందు అతని ప్రయాణములు మరియు మొదలగునవి.",
                "1": "నీఫైయను నేను, నా సహోదరులకు బోధించుట ముగించిన తరువాత, మా తండ్రి లీహై కూడా అనేక విషయములు వారితో చెప్పెను మరియు యెరూషలేము దేశము నుండి వారిని బయటకు తెచ్చుటలో ప్రభువు వారి కొరకు ఎట్టి గొప్ప కార్యములను చేసియుండెనో వారికి మరలా చెప్పెను.",
                "2": "జలములపై వారు చేసిన తిరుగుబాటులను గురించి, వారు సముద్రములో మునిగిపోకుండా వారి ప్రాణములను కాపాడుటలో దేవుని కనికరములను గురించి అతడు వారితో చెప్పెను.",
                "3": "వారు పొందిన వాగ్దానదేశమును గూర్చి కూడా అతడు వారితో చెప్పెను—మనము యెరూషలేము దేశము నుండి బయటకు పారిపోవలెనని మనలను హెచ్చరించుటలో ప్రభువు ఎంతో కనికరము కలిగియుండెను.",
                "4": "ఏలయనగా నేనొక దర్శనమును చూచితిని, దానిలో యెరూషలేము నాశనము చేయబడెనని తెలుసుకొంటిని; మనము యెరూషలేమునందే ఉండిన యెడల మనము కూడా నశించియుండేవారమని అతడు చెప్పెను.",
                "5": "కానీ మనము బాధలను ఎదుర్కొన్నప్పటికీ, మనము ఒక వాగ్దానదేశమును పొందితిమి, ఆ దేశము సమస్త దేశములను మించి కోరదగినది; ఆ దేశము నా సంతానమునకు స్వాస్థ్యముగా ఉండునని ప్రభువైన దేవుడు నాతో నిబంధన చేసెను. ప్రభువు ఈ దేశమును నాకు, నా సంతానమునకు మరియు ఆయన హస్తము ద్వారా ఇతర దేశముల నుండి బయటకు నడిపించబడు వారందరి కొరకు శాశ్వతముగా నియమించెనని అతడు చెప్పెను.",
                "6": "అందువలన, ప్రభువు హస్తము ద్వారా తీసుకొనిరాబడిన వారు తప్ప ఈ దేశములోనికి ఎవరును రారని లీహైయను నేను, నా యందున్న ఆత్మ యొక్క ప్రభావమును బట్టి ప్రవచించెదను.",
                "7": "అందువలన, ఈ దేశము ఆయన తీసుకొనివచ్చు వానికొరకు ప్రతిష్ఠించబడినది; ఆయన ఇచ్చిన ఆజ్ఞలను బట్టి వారు ఆయనను సేవించిన యెడల, అది వారి కొరకు ఒక స్వతంత్ర దేశముగా ఉండును; కావున, వారు ఎన్నడూ చెరలోనికి తీసుకొని రాబడరు; అట్లయిన అది దుర్నీతిని బట్టియే అగును; ఏలయనగా దుర్నీతి పెరిగిన యెడల, దేశము వారి నిమిత్తము శపించబడును, అయితే నీతిమంతుల కొరకు అది నిత్యము ఆశీర్వదింపబడును.",
                "8": "ఈ దేశము ఇతర జనములకు తెలియకుండునట్లు ఇంకను రహస్యముగా ఉంచబడుట వివేకమైయున్నది. ఏలయనగా, స్వాస్థ్యము కొరకు స్థలము లేకుండునట్లు అనేక జనములు ఈ దేశమును నింపివేయుదురు.",
                "9": "అందువలన, ప్రభువైన దేవుడు యెరూషలేము దేశము నుండి ఎవరిని బయటకు తీసుకొనివచ్చునో వారు ఆయన ఆజ్ఞలను పాటించియున్నంత కాలము ఈ భూముఖముపై వర్ధిల్లుదురని లీహైయను నేను ఒక వాగ్దానమును పొందియుంటిని. ఈ దేశమును వారు మాత్రమే స్వాధీనపరచుకొనునట్లు సమస్త జనముల నుండి రహస్యముగా ఉంచబడుదురు. వారు ఆయన ఆజ్ఞలను పాటించిన యెడల, ఈ భూముఖముపై వారు ఆశీర్వదింపబడుదురు, వారిని వేధించుటకు లేదా వారి స్వాస్థ్యమైన దేశమును తీసుకొనుటకు అక్కడ ఎవడును ఉండడు; వారు నిత్యము క్షేమముగా నివసించెదరు.",
                "10": "కానీ, ప్రభువు హస్తము నుండి అంత గొప్ప ఆశీర్వాదములు పొందిన తరువాత వారు విశ్వాసమందు క్షీణించు సమయము వచ్చినప్పుడు—భూమి యొక్క సృష్టి గురించి, సకల మానవుల గురించి జ్ఞానము కలిగియుండి, లోక సృష్టి నుండి ప్రభువు యొక్క గొప్ప అద్భుతకార్యములను ఎరిగియుండి, విశ్వాసము ద్వారా సమస్తమును చేయుటకు శక్తి ఇవ్వబడి, ఆది నుండి సమస్త ఆజ్ఞలను కలిగియుండి, అపారమైన ఆయన మంచితనము ద్వారా ఈ ప్రశస్థమైన వాగ్దానదేశములోనికి తేబడి—వారు ఇశ్రాయేలు పరిశుద్ధుడిని, నిజమైన మెస్సీయను, వారి విమోచకుడిని మరియు వారి దేవుడిని తిరస్కరించు దినము వచ్చిన యెడల, నీతిమంతుడైయున్న ఆయన తీర్పులు వారిపైకి వచ్చునని నేను చెప్పుచున్నాను.",
                "11": "అనగా ఆయన ఇతర జనములను వారి యొద్దకు తెచ్చి, వారికి శక్తినిచ్చును మరియు వారి ఆధీనములోనున్న దేశములను వారి నుండి ఆయన తీసివేసి, వారు చెదిరిపోవునట్లు, కొట్టివేయబడునట్లు చేయును.",
                "12": "ఒక తరము నుండి మరియొక తరము గతించుచుండగా వారు రక్తపాతములు, గొప్ప శిక్షలతో దర్శింపబడుదురు; అందువలన నా కుమారులారా, మీరు నా మాటలను జ్ఞాపకముంచుకొనవలెనని, ఆలకించవలెనని నేను కోరుచున్నాను.",
                "13": "మీరు మేలుకొని, గాఢ నిద్ర నుండియే కాక నరకపు నిద్ర నుండి కూడా మేలుకొని, మీరు బంధించబడియున్న ఘోరమైన సంకెళ్ళు అనగా నరుల సంతానమును దుఃఖకరమైన, బాధాకరమైన నిత్య అగాధమునకు చెరగా కొనిపోవునట్లు బంధించు ఆ సంకెళ్ళను వదిలించుకొనవలెనని నేనెంతగానో కోరుచున్నాను.",
                "14": "మేలుకొని, ధూళి నుండి లెమ్ము! వణకుచున్న తండ్రి మాటలను ఆలకించుము, అతని అవయవములను మీరు త్వరలో చల్లని మరియు అచటి నుండి ఏ ప్రయాణికుడు తిరిగి రాజాలని నిశ్శబ్దమైన సమాధిలో ఉంచవలసియున్నది; ఇంకొద్ది రోజులకు అందరివలె నేను మరణించెదను.",
                "15": "కానీ, ప్రభువు నా ఆత్మను నరకము నుండి విమోచించియున్నాడు; నేను ఆయన మహిమను చూచియున్నాను. ఆయన ప్రేమ యొక్క బాహువులలో నేను శాశ్వతముగా చుట్టబడియున్నాను.",
                "16": "ప్రభువు యొక్క కట్టడలను, న్యాయవిధులను పాటించుటను మీరు జ్ఞాపకముంచుకొనవలెనని నేను కోరుచున్నాను; మొదటి నుండి ఇదే నా ఆత్మ యొక్క ఆరాటమైయున్నది.",
                "17": "ఎప్పటికప్పుడు నా హృదయము బాధతో కృంగియుండెను, ఏలయనగా మీ హృదయ కాఠిన్యము వలన ప్రభువైన మీ దేవుడు తన సంపూర్ణ ఉగ్రతలో మీపైకి వచ్చునేమోనని, మీరు కొట్టివేయబడి శాశ్వతముగా నాశనము చేయబడుదురేమోనని;",
                "18": "లేదా అనేక తరముల పాటు మీ పైన శాపము వచ్చునేమోనని; మీరు ఖడ్గము చేత కరువు చేత దర్శింపబడి, ద్వేషింపబడుదురేమోనని, అపవాది చెర మరియు చిత్తము ప్రకారము నడిపించివేయబడుదురేమోనని నేను భయపడితిని.",
                "19": "ఓ నా కుమారులారా, ఇవి మీపై రాకుండునట్లు మీరు ప్రభువు యొక్క అత్యుత్తమమైన మరియు అనుగ్రహము పొందిన జనులుగా ఉండవలెను. కానీ, ఆయన చిత్తము జరుగును. ఏలయనగా, ఆయన మార్గములు ఎల్లప్పుడు నీతివంతమైనవి.",
                "20": "మరియు నా ఆజ్ఞలను పాటించియున్నంత కాలము మీరు దేశమందు వర్ధిల్లుదురు; కానీ, మీరు నా ఆజ్ఞలను పాటించకుండా ఉన్నంత కాలము మీరు నా సన్నిధి నుండి కొట్టివేయబడుదురని ఆయన చెప్పెను.",
                "21": "ఇప్పుడు నా ఆత్మ మీ యందు ఆనందము కలిగియుండునట్లు, మిమ్ములను గూర్చిన సంతోషముతో నా హృదయము ఈ లోకమును విడిచిపెట్టునట్లు, నేను దుఃఖము మరియు విచారముతో సమాధిలోనికి వెళ్ళకుండునట్లు, నా కుమారులారా ధూళి నుండి లేచి, పరిణతి చెందుడి. మీరు చెరలోనికి రాకుండునట్లు సకల విషయములలో ఐక్యత కలిగి, ఏక మనస్సు, ఏక హృదయమందు కృతనిశ్చయముతో ఉండుడి;",
                "22": "ఒక బాధాకరమైన శాపముతో మీరు శపించబడకుండునట్లు, మీ నాశనమునకు, అనగా మీ శరీరాత్మలు రెండింటి నిత్య నాశనమునకు న్యాయవంతుడైన ఆ దేవుని కోపమును మీపై పొందకుండునట్లు—",
                "23": "నా కుమారులారా మేలుకొనుడి; నీతి కవచమును ధరించుకొనుడి. మీరు బంధించబడియున్న సంకెళ్ళను వదిలించుకొని, ధూళి నుండి లేచి, అంధకారము నుండి బయటకు రండి.",
                "24": "మనము యెరూషలేమును వదిలిన సమయము నుండి మహిమకరమైన దృష్టి కలిగియుండి, ఆజ్ఞలను పాటించి, ప్రభువు హస్తములలో ఒక సాధనమైయుండి మనలను వాగ్దానదేశములోనికి తెచ్చిన మీ సహోదరునికి వ్యతిరేకముగా మరెన్నడూ తిరగబడకుడి; ఏలయనగా అతడు లేని యెడల, మనము అరణ్యములో ఆకలితో నశించియుండేవారము; అయినప్పటికీ, మీరు అతని ప్రాణమును తీయుటకు ప్రయత్నించిరి; అతడు మీ మూలముగా అధిక దుఃఖమును అనుభవించెను.",
                "25": "మీ మూలముగా అతడు తిరిగి బాధపడునేమోనని నేను అధికముగా భయపడి కంపించుచున్నాను; ఏలయనగా అతడు మీపై శక్తిని, అధికారమును ఆశించెనని మీరు నిందించియున్నారు; కానీ అతడు మీపై శక్తి లేదా అధికారమును ఆశించలేదని, అతడు దేవుని మహిమను, మీ స్వంత నిత్య శ్రేయస్సును ఆశించెనని నేనెరుగుదును.",
                "26": "అతడు మీతో నిష్కపటముగా ఉండిన కారణముగా మీరు సణిగితిరి. అతడు గద్దింపును ఉపయోగించెనని, మీతో కోపముగా ఉండెనని మీరనుచున్నారు; అయితే, అతని గద్దింపు అతని యందున్న దేవుని వాక్యపు శక్తి యొక్క గద్దింపైయుండెను; మీరు కోపమని పిలుచుచున్నది దేవుని యందున్న దానిని బట్టి సత్యమైయుండెను, అతడు దానిని నియంత్రించుకొనలేక మీ దుర్ణీతులను గూర్చి ధైర్యముగా విశదపరచెను.",
                "27": "మీరు లోబడవలెనని మిమ్ములను అతడు ఆజ్ఞాపించునట్లు నిశ్చయముగా దేవుని శక్తి అతనిలో ఉండెను. అది అతడు కాదు, కానీ అది అతనియందున్న ప్రభువు యొక్క ఆత్మ; అతడు మాట్లాడుటను నియంత్రించుకోలేనంతగా అది అతని నోటిని తెరిచెను.",
                "28": "ఇప్పుడు నా కుమారుడా లేమన్‌, మరియు లెముయెల్, శామ్, ఇష్మాయెల్ కుమారులైన నా కుమారులారా, మీరు నీఫై స్వరమును ఆలకించిన యెడల మీరు నశించరు. మీరతనిని ఆలకించిన యెడల, నేను ఒక దీవెనను అనగా నా మొదటి దీవెనను మీకిచ్చుచున్నాను.",
                "29": "కానీ మీరు అతడిని ఆలకించని యెడల, నేను నా మొదటి దీవెనను అనగా నా దీవెనను తీసివేయుదును మరియు అది అతనిపై నిలుచును.",
                "30": "ఇప్పుడు జోరమ్, నేను నీతో మాటలాడుదును: ఇదిగో నీవు లేబన్‌ సేవకుడవు; అయినప్పటికీ, నీవు యెరూషలేము దేశము నుండి బయటకు తీసుకొని రాబడితివని, నా కుమారుడైన నీఫైకి నిరంతరము ఒక నిజమైన స్నేహితుడిగా ఉన్నావని నేనెరుగుదును.",
                "31": "అందువలన, నీవు విశ్వాసముగానుండిన కారణముగా అతని సంతానముతో పాటు నీ సంతానము ఆశీర్వదింపబడును. వారు దీర్ఘకాలము ఈ భూముఖముపై వర్ధిల్లుచూ నివసించెదరు. వారి మధ్య అధర్మము తప్ప మరేదియు ఈ భూముఖముపై వారి అభివృద్ధికి శాశ్వతముగా హాని లేదా భంగము కలిగించదు.",
                "32": "కావున మీరు ప్రభువు ఆజ్ఞలను పాటించిన యెడల, ప్రభువు ఈ దేశమును నా కుమారుని సంతానముతో పాటు నీ సంతానము యొక్క భద్రత కొరకు ప్రతిష్ఠించును."
            },
            "2": {
                "1": "ఇప్పుడు జేకబ్, నేను నీతో మాట్లాడెదను: అరణ్యములో నా శ్రమదినములలో నీవు నా ప్రథమ సంతానానివి. నీ సహోదరుల కఠినత్వము వలన నీ బాల్యములో నీవు బాధలను, అధిక దుఃఖమును అనుభవించితివి.",
                "2": "అయినప్పటికీ జేకబ్, అరణ్యములోని నా ప్రథమ సంతానమా, నీవు దేవుని గొప్పతనమును ఎరుగుదువు; ఆయన నీ బాధలను నీ ప్రయోజనము కొరకు ప్రతిష్ఠించును.",
                "3": "అందువలన నీ ఆత్మ ఆశీర్వదింపబడును, నీవు నీ సహోదరుడైన నీఫైతో క్షేమముగా నివసించెదవు; నీ దినములు నీ దేవుని సేవలో గడిచిపోవును. కావున, నీ విమోచకుని నీతిని బట్టి నీవు విమోచింపబడితివని నేనెరుగుదును; ఏలయనగా, కాలము పరిపూర్ణమైనప్పుడు మనుష్యులకు రక్షణ తెచ్చుటకు ఆయన వచ్చునని నీవు చూచియున్నావు.",
                "4": "నీ యౌవనమందు నీవు ఆయన మహిమను చూచియుంటివి; అందువలన, శరీరమందు ఆయన పరిచర్య చేసిన వారి వలే నీవు కూడా ఆశీర్వదింపబడియున్నావు. ఏలయనగా ఆత్మ నిన్న, నేడు మరియు నిత్యము ఏకరీతిగా ఉన్నది. నరుని పతనము నుండి మార్గము సిద్ధపరచబడియున్నది మరియు రక్షణ కొరకు వెల చెల్లించనవసరము లేదు.",
                "5": "మంచి చెడులను తెలుసుకొనుటకు నరులు సమృద్ధిగా బోధింపబడియున్నారు మరియు ధర్మశాస్త్రము నరులకియ్యబడెను. ధర్మశాస్త్రము ద్వారా ఏ శరీరియు నీతిమంతునిగా ఎంచబడడు; లేదా ధర్మశాస్త్రము ద్వారా నరులు కొట్టివేయబడియున్నారు. అనగా ఐహిక ధర్మశాస్త్రము ద్వారా వారు కొట్టివేయబడిరి; ఆత్మీయ ధర్మశాస్త్రము ద్వారా కూడా వారు మంచి దాని నుండి నశించి, శాశ్వతముగా దౌర్భాగ్యులైరి.",
                "6": "అందువలన, పరిశుద్ధ మెస్సీయ యందు మరియు ఆయన ద్వారానే విమోచన వచ్చును. ఏలయనగా, ఆయన కృపాసత్యసంపూర్ణుడైయున్నాడు.",
                "7": "విరిగిన హృదయము మరియు నలిగిన ఆత్మలు కలిగిన వారందరి కొరకు ధర్మశాస్త్రము యొక్క ఉద్దేశ్యములను నెరవేర్చుటకై ఆయన పాపమునకు పరిహారముగా తననుతాను అర్పించుకొనును; ఇతరులెవ్వరి కొరకు ధర్మశాస్త్రము యొక్క ఉద్దేశ్యములు నెరవేర్చబడవు.",
                "8": "అందువలన, పరిశుద్ధ మెస్సీయ యొక్క మంచితనము, కనికరము మరియు కృప ద్వారా తప్ప దేవుని సన్నిధిలో ఏ శరీరియు నివసించలేడని వారు తెలుసుకొనునట్లు భూనివాసులకు ఈ విషయములను తెలియజేయుట ఎంతో ముఖ్యమైనది, ఆయన శరీరానుసారముగా తన ప్రాణమును అర్పించి, ఆత్మ యొక్క శక్తి ద్వారా తిరిగి దానిని పొందును, ఆ విధముగా లేపబడవలసిన వారిలో మొదటివానిగా ఉండి మృతుల పునరుత్థానమును తెచ్చును.",
                "9": "నరుల సంతానమంతటి కొరకు ఆయన విజ్ఞాపన చేయునందువలన, ఆయన దేవునికి ప్రథమఫలముగా ఉన్నాడు; ఆయన యందు విశ్వాసముంచువారు రక్షింపబడుదురు.",
                "10": "అందరి కొరకు విజ్ఞాపన చేయునందువలన, మనుష్యులందరు దేవుని యొద్దకు వచ్చెదరు; అందువలన, ఆయనయందున్న సత్యము మరియు పరిశుద్ధతను బట్టి, ఆయన చేత తీర్పు తీర్చబడుటకు వారు ఆయన సన్నిధిలో నిలువబడుదురు. కావున ప్రాయశ్చిత్తము యొక్క ఉద్దేశ్యములను నెరవేర్చుటకు నిర్ణయించబడిన శిక్షను, అనగా నిర్ణయించబడిన సంతోషమునకు వ్యతిరేకముగా ఉన్న ఆ శిక్షను విధించుట పరిశుద్ధుడు ఇచ్చిన ధర్మశాస్త్రము యొక్క ఉద్దేశ్యములను నెరవేర్చును—",
                "11": "ఏలయనగా అన్ని విషయములలో వ్యతిరేకత ఉండుట అవసరము. అరణ్యములోని నా ప్రథమ సంతానమా, అట్లు కానియెడల నీతి లేదా దుష్టత్వము, పరిశుద్ధత లేదా దుర్దశ, మంచి లేదా చెడు సంభవించవు. అన్ని విషయములు ఒక దానిలో మిశ్రమముగా ఉండుట అవసరము; వ్యతిరేకత లేని యెడల దానికి జీవము మరణము, క్షయము అక్షయము, సంతోషము దుఃఖము, గ్రహించుట గ్రహించలేకపోవుట అనునవి లేకుండా అది మరణించిన దాని వలే ఉండును.",
                "12": "కావున, అది నిరుపయోగమైనదిగా సృష్టింపబడియుండవలెను; దాని సృష్టి యొక్క ఉద్దేశ్యము నందు ఏ ప్రయోజనము లేకయుండవలెను. అందువలన అది దేవుని జ్ఞానమును, ఆయన నిత్య సంకల్పములను, శక్తిని, కనికరమును, దేవుని న్యాయములను నాశనము చేయవలెను.",
                "13": "మరియు ధర్మశాస్త్రము లేదని మీరు చెప్పిన యెడల, పాపము లేదని కూడా మీరు చెప్పుదురు. పాపము లేదని మీరు చెప్పిన యెడల, నీతి లేదని కూడా మీరు చెప్పుదురు. నీతి లేని యెడల, సంతోషము లేదు. నీతి లేదా సంతోషము లేని యెడల, శిక్ష లేదా దుర్దశ ఉండదు. మరియు ఈ విషయములు లేని యెడల, దేవుడు లేడు. దేవుడు లేని యెడల, మనము ఉండము, భూమియూ ఉండదు. ఏలయనగా, పని చేయుటకు గాని లేదా పని చేయబడుటకు గాని సృష్టి యుండేది కాదు. కావున, అన్నియు అదృశ్యమైపోవలెను.",
                "14": "ఇప్పుడు నా కుమారులారా, ఈ విషయములను నేను మీ ప్రయోజనము, అభ్యాసము కొరకు మీతో చెప్పుచున్నాను; ఏలయనగా ఒక దేవుడున్నాడు, ఆయన సమస్తమును, పరలోకములు మరియు భూమి రెండింటిని, వాటియందున్న సమస్తమును, పనిచేయువాటిని, పనిచేయబడువాటిని సృష్టించెను.",
                "15": "ఆయన మన మొదటి తల్లిదండ్రులను, భూజంతువులను మరియు ఆకాశపక్షులను సృష్టించిన తరువాత, మానవుల కొరకు తన నిత్య సంకల్పములను నెరవేర్చుటకు, సృష్టించబడిన వాటన్నిటిపై ఒక వ్యతిరేకత ఉండుట అవసరమాయెను; జీవ వృక్షమునకు వ్యతిరేకముగా నిషేధించబడిన ఫలము ఉండెను; మొదటిది మధురముగాను రెండవది చేదుగాను ఉండెను.",
                "16": "అందువలన, ప్రభువైన దేవుడు నరునికి తననుతాను నిర్వహించుకొను సామర్థ్యమునిచ్చెను. నరుడు దేనిచేతనైనా ఆకర్షించబడితే తప్ప అతడు తననుతాను నిర్వహించుకొనలేడు.",
                "17": "నేను చదివిన విషయముల ప్రకారము, వ్రాయబడిన దానిని బట్టి ఒక దేవదూత పరలోకము నుండి పడిపోయెనని లీహైయను నేను నమ్మవలెను; ఏలయనగా, దేవుడు చెడుగా ఎంచినదానిని కోరియుండి అతడు అపవాది ఆయెను.",
                "18": "అతడు పరలోకము నుండి పడిపోయి శాశ్వతముగా దౌర్భాగ్యుడాయెను, గనుక అతడు మానవజాతియంతటి దుస్థితిని కోరెను. అందువలన అతడు, అనగా అపవాదియైన ఆ పురాతన సర్పము, సమస్త అబద్ధములకు తండ్రియైన అతడు హవ్వతో—నిషేధింపబడిన ఫలమును తినుము, నీవు మరణించవు, కానీ దేవుని వలే మంచి చెడులను ఎరిగియుందువనెను.",
                "19": "ఆదాము హవ్వలు నిషేధింపబడిన ఫలమును తినిన తరువాత, ఏదెను తోట నుండి బయటకు, భూమిని దున్నుటకు వెళ్ళగొట్టబడిరి.",
                "20": "వారు పిల్లలను కని, ఆ విధముగా భూమి పైనున్నసమస్త జనులను తెచ్చిరి.",
                "21": "వారు శరీరమందున్నప్పుడు పశ్చాత్తాపపడునట్లు నరుల సంతానము యొక్క దినములు దేవుని చిత్తమును బట్టి పొడిగించబడెను; అందువలన, వారి స్థితి ఒక పరిశీలనాస్థితి ఆయెను మరియు ప్రభువైన దేవుడు నరుల సంతానమునకిచ్చిన ఆజ్ఞలను బట్టి వారి సమయము పొడిగించబడెను. ఏలయనగా, మనుష్యులందరూ పశ్చాత్తాపపడవలెనని ఆయన ఆజ్ఞ ఇచ్చెను; వారు తమ తల్లిదండ్రుల అతిక్రమమును బట్టి తప్పిపోయిరని నరులందరికి ఆయన చూపెను.",
                "22": "ఇప్పుడు, ఆదాము అతిక్రమము చేయని యెడల అతడు పతనమైయుండేవాడు కాడు, కాని అతడు ఏదేను తోటలోనే ఉండిపోయేవాడు. మరియు సృష్టించబడినవన్నీ, అవి సృష్టించబడినప్పుడు ఏ స్థితిలో ఉన్నవో అదే స్థితిలో ఉండేవి. అవి అంతము లేకుండా శాశ్వతముగా అట్లే ఉండేవి.",
                "23": "మరియు వారు సంతానము లేకయుండేవారు; వారు దుస్థితినెరుగనందున ఆనందము లేకుండా అమాయకపు స్థితిలో ఉండేవారు; వారు పాపమునెరుగనందున మంచిని చేయకయుందురు.",
                "24": "కానీ, సమస్తమును ఎరిగిన ఆయన వివేకమందు అన్నియు చేయబడినవి.",
                "25": "మనుష్యులు ఉనికిలోనికి వచ్చునట్లు, వారు సంతోషమును కలిగియుండునట్లు ఆదాము పతనమాయెను.",
                "26": "కాలము సంపూర్ణమైనప్పుడు నరుల సంతానమును పతనమునుండి విమోచించుటకు మెస్సీయ వచ్చును. ఆ గొప్ప అంత్యదినమున ధర్మశాస్త్రము యొక్క శిక్ష ద్వారా తప్ప, వారు పతనము నుండి విమోచింపబడిన కారణముగా మంచి చెడులను ఎరిగియుండి, దేవుడిచ్చిన ఆజ్ఞలను బట్టి తమపై నిర్వహించబడుటకు కాక తమనుతాము నిర్వహించుకొనుటకు శాశ్వతముగా స్వతంత్రులైయున్నారు.",
                "27": "అందువలన నరులు శరీరమును బట్టి స్వతంత్రులైయున్నారు; నరులకు ప్రయోజనకరమైనవన్నీ వారికి ఇవ్వబడినవి. నరులందరి యొక్క గొప్ప మధ్యవర్తి ద్వారా స్వేచ్ఛను, నిత్యజీవమును కోరుకొనుటకు లేదా అపవాది యొక్క చెర మరియు శక్తిని బట్టి చెరను, మరణమును కోరుకొనుటకు వారు స్వతంత్రులైయున్నారు; ఏలయనగా నరులందరు అతని వలే దౌర్భాగ్యులుగా ఉండవలెనని అతడు కోరుచున్నాడు.",
                "28": "ఇప్పుడు నా కుమారులారా, మీరు గొప్ప మధ్యవర్తి వైపు చూడవలెనని, ఆయన గొప్ప ఆజ్ఞలను ఆలకించవలెనని, ఆయన మాటలకు విశ్వాసముగా ఉండవలెనని, ఆయన పరిశుద్ధాత్మ యొక్క చిత్తానుసారము నిత్యజీవమును కోరుకొనవలెనని నేనాశించుచున్నాను.",
                "29": "శరీర చిత్తానుసారము మరియు దానియందున్న దుష్టత్వమును బట్టి శాశ్వత మరణమును కోరుకొనకుము, అది అపవాది తన రాజ్యములో మీపై ఏలునట్లు మిమ్ములను బంధించి, నరకమునకు తెచ్చుటకు అతని ఆత్మకు శక్తినిచ్చును.",
                "30": "నా కుమారులారా, నేను ఈ కొద్ది మాటలను నా పరిశీలనాకాలపు చివరిదినములలో మీ అందరితో మాట్లాడితిని; ప్రవక్త మాటలను బట్టి నేను మంచి భాగమును కోరుకొంటిని మరియు మీ ఆత్మల శాశ్వత సంక్షేమము తప్ప నాకు మరే ఉద్దేశ్యము లేదు, ఆమేన్‌."
            },
            "3": {
                "1": "ఇప్పుడు, నా చివరి సంతానమైన జోసెఫ్‌, నేను నీతో మాట్లాడెదను. నీవు అరణ్యములో నా బాధలయందు జన్మించితివి; నా మిక్కిలి దుఃఖ దినములలో నీ తల్లి నిన్ను కనెను.",
                "2": "నీవు ఇశ్రాయేలు పరిశుద్ధుని ఆజ్ఞలను పాటించిన యెడల నీ స్వాస్థ్యమునకు, నీ సహోదరులతో పాటు నీ సంతానము యొక్క స్వాస్థ్యమునకు, నీ శాశ్వత భద్రత కొరకు అతి ప్రశస్థమైన ఈ దేశమును ప్రభువు నీకు కూడా ప్రతిష్ఠించును గాక.",
                "3": "ఇప్పుడు, నా చివరి సంతానమైన జోసెఫ్‌, అరణ్యములో నా శ్రమలలో నేను నిన్ను కంటిని, ప్రభువు నిన్ను శాశ్వతముగా ఆశీర్వదించును గాక, కావున నీ సంతానము పూర్తిగా నాశనము చేయబడదు.",
                "4": "ఇదిగో నీవు నా గర్భఫలమైయున్నావు, నేను ఐగుప్తులోనికి దాసునిగా కొనిపోబడిన యోసేపు సంతతివాడను. ప్రభువు యోసేపుతో చేసిన నిబంధనలు చాలా గొప్పవి.",
                "5": "కావున యోసేపు నిజముగా మన దినమును చూచెను. అతని గర్భఫలము నుండి ప్రభువైన దేవుడు ఇశ్రాయేలు వంశస్థులకు ఒక నీతివంతమైన శేషమును అనగా మెస్సీయ కాదు గాని చీలిపోవు ఒక శేషమును పుట్టించునని, అయినప్పటికీ ప్రభువు యొక్క నిబంధనల యందు వారు జ్ఞాపకము చేసుకొనబడెదరని, కడవరి దినములలో మెస్సీయ వారికి ప్రత్యక్షపరచబడునని, ఆత్మ యొక్క శక్తితో వారిని అంధకారము నుండి, అనగా మరుగైన అంధకారము నుండి వెలుగులోనికి మరియు చెర నుండి స్వేచ్ఛకు రప్పించునని ప్రభువు నుండి అతడు ఒక వాగ్దానమును పొందెను.",
                "6": "ఏలయనగా, యోసేపు నిజముగా ఇట్లనుచూ సాక్ష్యమిచ్చెను: ప్రభువైన నా దేవుడు ఒక దీర్ఘదర్శిని పుట్టించును, అతడు నా గర్భఫలమునకు ఒక శ్రేష్ఠమైన దీర్ఘదర్శియైయుండును.",
                "7": "యోసేపు నిజముగా ఇట్లనెను: ప్రభువు నాకు ఈలాగు సెలవిచ్చుచున్నాడు: నీ గర్భఫలము నుండి ఒక శ్రేష్ఠమైన దీర్ఘదర్శిని నేను పుట్టించెదను; నీ గర్భఫలము మధ్య అతడు అధికముగా గౌరవించబడును. నీ గర్భఫలమైన అతని సహోదరుల కొరకు అతడు ఒక కార్యమును చేయవలెనని నేనతనిని ఆజ్ఞాపించెదను. ఆ కార్యము వారికి గొప్ప విలువ గలదైయుండును. నీ పితరులతో నేను చేసిన నిబంధనల గురించి వారు తెలుసుకొనునట్లు చేయును.",
                "8": "నేను అతనికి ఆజ్ఞాపించు కార్యము తప్ప, మరే ఇతర కార్యమును అతడు చేయరాదని నేనతనికి ఒక ఆజ్ఞనిచ్చెదను. నా దృష్టిలో అతడిని హెచ్చించెదను; ఏలయనగా అతడు నా కార్యమును చేయును.",
                "9": "ఓ ఇశ్రాయేలు వంశస్థులారా, నా జనులను విడిపించుటకు మీ కొరకు నేను పుట్టించెదనని చెప్పిన మోషేవలే అతడు కూడా గొప్పగా ఉండును.",
                "10": "మరియు నీ జనులను ఐగుప్తు దేశము నుండి విడిపించుటకు నేను మోషేను పుట్టించెదను.",
                "11": "కానీ, నీ గర్భఫలము నుండి నేను ఒక దీర్ఘదర్శిని పుట్టించెదను; మరియు నీ గర్భఫలమునకు నా వాక్యమును తెచ్చుటకు అనగా నా వాక్యమును ముందుకు తెచ్చుటయేకాక, ఇదివరకే వారి మధ్య ప్రకటించబడిన నా వాక్యమునకు వారిని ఒప్పించుటకు కూడా అతనికి నేను శక్తినిచ్చెదనని ప్రభువు సెలవిచ్చుచున్నాడు.",
                "12": "అందువలన, నీ గర్భఫలము మరియు యూదా గర్భఫలము వ్రాయుదురు. నీ గర్భఫలముచే వ్రాయబడునది మరియు యూదా గర్భఫలముచే వ్రాయబడునది కలిసి అసత్య బోధనలను ఖండించి, వివాదములను అంతము చేసి, నీ గర్భఫలము మధ్య సమాధానమును స్థాపించి, కడవరి దినములలో వారు తమ పితరులను గూర్చి, నా నిబంధనలను గూర్చి తెలుసుకొనునట్లు చేసెదనని ప్రభువు సెలవిచ్చుచున్నాడు.",
                "13": "ఓ ఇశ్రాయేలు వంశస్థులారా, మిమ్ములను పునఃస్థాపించుటకు నా జనులందరి మధ్య నా కార్యము ప్రారంభమగు ఆ దినమున బలహీనతలో నుండి అతడు బలపరచబడునని ప్రభువు సెలవిచ్చుచున్నాడు.",
                "14": "మరియు యోసేపు ఈ విధముగా చెప్పుచూ ప్రవచించెను: ఆ దీర్ఘదర్శిని ప్రభువు ఆశీర్వదించును; అతడిని నాశనము చేయుటకు ప్రయత్నించు వారు కలవరపెట్టబడుదురు; ఏలయనగా, నా గర్భఫలము కొరకు ప్రభువు నుండి నేను పొందిన ఈ వాగ్దానము నెరవేరును. ఈ వాగ్దానము యొక్క నెరవేర్పును గూర్చి నేను నమ్మకముగా ఉన్నాను;",
                "15": "అతని పేరు నా పేరుననుసరించి పిలువబడును. అది అతని తండ్రి పేరుననుసరించి ఉండును. మరియు అతడు నా వలే ఉండును; ప్రభువు యొక్క శక్తి ద్వారా, ప్రభువు అతని హస్తము ద్వారా తెచ్చు కార్యము నా జనులకు రక్షణను తెచ్చును.",
                "16": "ఈ విధముగా యోసేపు ప్రవచించియున్నాడు: మోషేను గూర్చిన వాగ్దానమును గూర్చి నేనెంత నమ్మకముగా ఉన్నానో అంతగా నేను ఈ విషయమును గూర్చి నమ్మకముగా ఉన్నాను. ఏలయనగా, నేను నీ సంతానమును శాశ్వతముగా కాపాడెదనని ప్రభువు నాతో చెప్పియున్నాడు.",
                "17": "మరియు ప్రభువు ఇట్లు చెప్పియుండెను: నేను ఒక మోషేను పుట్టించెదను, అతనికొక దండములో నేను శక్తినిచ్చెదను; నేనతనికి వ్రాయుటలో శక్తినిచ్చెదను. అయినను అతడు అధికముగా మాట్లాడునట్లు నేను అతని నాలుకను వదులు చేయను. ఏలయనగా, మాట్లాడుటలో నేనతనిని శక్తిమంతుడను చేయను. కానీ, నా స్వంత చేతి వ్రేలి ద్వారా నేను అతనికి నా ధర్మశాస్త్రమును వ్రాయుదును; మరియు అతనికి బదులుగా మాట్లాడుటకు వేరొకనిని నేను నియమించెదను.",
                "18": "ప్రభువు నాతో కూడా ఇట్లు చెప్పెను: నేను నీ గర్భఫలము కొరకు పుట్టించెదను; అతనికి బదులుగా మాట్లాడుటకు వేరొకనిని అతని కొరకు నేను నియమించెదను. మరియు ఇదిగో నీ గర్భఫలము యొక్క వ్రాతను, నీ గర్భఫలము కొరకు అతడు వ్రాయునట్లు నేనతనికిచ్చెదను; అతనికి బదులుగా మాట్లాడువాడు దానిని ప్రకటించును.",
                "19": "అతడు వ్రాయు వాక్యములు నా జ్ఞానమందు ప్రయోజనకరమైనవై నీ గర్భఫలము యొద్దకు వెళ్ళవలెను; ఆ వాక్యములు నీ గర్భఫలము ధూళిలో నుండి వారితో బిగ్గరగా మాట్లాడినట్లుండును; ఏలయనగా నేను వారి విశ్వాసమును ఎరుగుదును.",
                "20": "వారు ధూళి నుండి మొరపెట్టెదరు; ముఖ్యముగా వారి నుండి అనేక తరములు గతించిపోయిన తరువాత కూడా వారి సహోదరులకు పశ్చాత్తాపమును ప్రకటించెదరు; మరియు వారి వాక్యముల సరళతను బట్టి కూడా వారి వాక్కు నీ గర్భఫలమునకు వెళ్ళును.",
                "21": "వారి విశ్వాసమును బట్టి నా నోటి నుండి వారి వాక్యములు నీ గర్భఫలమైన వారి సహోదరుల యొద్దకు వెళ్ళును; నీ పితరులతో నేను చేసిన నా నిబంధనను జ్ఞాపకము చేసుకొనునట్లు వారి వాక్యముల బలహీనతను వారి విశ్వాసమందు నేను బలపరిచెదను.",
                "22": "ఇప్పుడు, నా కుమారుడవైన జోసెఫ్‌, ఈ విధముగా నా పూర్వీకుడు ప్రవచించెను.",
                "23": "అందువలన, ఈ నిబంధనను బట్టి నీవు ఆశీర్వదింపబడియున్నావు. నీ సంతానము నాశనము చేయబడదు; ఏలయనగా, వారు ఆ గ్రంథము యొక్క వాక్యములను ఆలకించెదరు.",
                "24": "వారి మధ్య బలముగల వాడొకడు పుట్టును, అతడు బహుమేలు చేయును, వాక్యమందును మరియు క్రియయందును దేవుని హస్తములలో సాధనమై, అధిక విశ్వాసముతో గొప్ప ఆశ్చర్యకార్యములు చేయును, దేవుని దృష్టి యందు గొప్పదైన కార్యమును చేయును, ఇశ్రాయేలు వంశస్థులకు మరియు నీ సహోదరుల సంతానమునకు అధిక పునఃస్థాపన జరిగించును.",
                "25": "ఇప్పుడు జోసెఫ్‌, నీవు ఆశీర్వదింపబడియున్నావు. ఇదిగో నీవు చిన్నవాడవు; అందువలన, నీ సహోదరుడైన నీఫై మాటలను ఆలకించుము మరియు నేను చెప్పిన మాటల ప్రకారము నీకు జరుగును. మరణించుచున్న నీ తండ్రి మాటలను జ్ఞాపకముంచుకొనుము. ఆమేన్‌."
            },
            "4": {
                "1": "ఇప్పుడు, ఐగుప్తులోనికి కొనిపోబడిన యోసేపును గూర్చి నా తండ్రి పలికియున్న ప్రవచనములను గూర్చి నీఫైయను నేను మాట్లాడుదును.",
                "2": "ఏలయనగా, అతడు నిజముగా తన సంతానమంతటిని గూర్చి ప్రవచించెను. అతడు వ్రాసిన ప్రవచనముల కంటే గొప్పవి లేవు. అతడు మమ్ములను, మా భవిష్యత్తరములను గూర్చి ప్రవచించెను; అవి కంచు పలకలపై వ్రాయబడెను.",
                "3": "కావున, నా తండ్రి యోసేపు ప్రవచనములను గూర్చి మాట్లాడుట ముగించిన తరువాత, అతడు లేమన్‌ కుమారులను, కుమార్తెలను పిలిచి వారితో ఇట్లనెను: ఇదిగో, నా ప్రథమ సంతానము యొక్క పిల్లలైన నా కుమారులారా మరియు నా కుమార్తెలారా, మీరు నా మాటలకు చెవియొగ్గవలెనని నేను కోరుచున్నాను.",
                "4": "ఏలయనగా, ప్రభువైన దేవుడు ఇట్లు చెప్పియున్నాడు: నా ఆజ్ఞలను పాటించియున్నంత కాలము మీరు దేశమందు వర్ధిల్లుదురు; మరియు మీరు నా ఆజ్ఞలను పాటించకుండా ఉన్నంత కాలము మీరు నా సన్నిధి నుండి కొట్టివేయబడుదురు.",
                "5": "కానీ, నా కుమారులారా మరియు నా కుమార్తెలారా, నేను మిమ్ములను దీవించకుండా నా సమాధిలోనికి వెళ్ళలేను; ఏలయనగా, మీరు వెళ్ళవలసిన మార్గములో మీరు పెంచబడిన యెడల, మీరు దాని నుండి తొలగరని నేనెరుగుదును.",
                "6": "కావున మీరు శపించబడిన యెడల, ఆ శాపము మీ నుండి తీసివేయబడి, మీ తల్లిదండ్రుల తలలపై మోపబడునట్లు నేను మిమ్ములను దీవించుచున్నాను.",
                "7": "అందువలన, నా దీవెనను బట్టి ప్రభువైన దేవుడు మిమ్ములను నాశనము కానియ్యడు; ఆయన మీ యెడల, మీ సంతానము యెడల ఎల్లప్పుడు కనికరముగానుండును.",
                "8": "నా తండ్రి లేమన్‌ కుమారులు మరియు కుమార్తెలతో మాట్లాడుట ముగించిన తరువాత, అతడు లెముయెల్ కుమారులు మరియు కుమార్తెలు తన ముందుకు తేబడునట్లు చేసెను.",
                "9": "అతడు వారితో ఇట్లనుచూ మాట్లాడెను: నా రెండవ కుమారుని పిల్లలైన నా కుమారులారా మరియు నా కుమార్తెలారా, ఇదిగో లేమన్‌ కుమారులు మరియు కుమార్తెలకు నేను ఇచ్చిన దీవెననే మీకును ఇచ్చుచున్నాను; అందువలన, మీరు పూర్తిగా నాశనము చేయబడరు, కానీ అంతమందు మీ సంతానము ఆశీర్వదింపబడును.",
                "10": "నా తండ్రి వారితో మాట్లాడుట ముగించిన తరువాత అతడు ఇష్మాయెల్ కుమారులతో, అతని సమస్త పరివారముతో కూడా మాట్లాడెను.",
                "11": "అతడు వారితో మాట్లాడుట ముగించిన తరువాత, శామ్‌తో ఇట్లనుచూ మాట్లాడెను: నీవు, నీ సంతానము ఆశీర్వదింపబడియున్నారు. ఏలయనగా, నీవు నీ సహోదరుడైన నీఫై వలే దేశమును స్వాస్థ్యముగా పొందుదువు. నీ సంతానము అతని సంతానముతో లెక్కించబడును; నీవు నీ సహోదరుని వలే ఉందువు, నీ సంతానము అతని సంతానమువలే ఉండును; నీవు నీ దినములన్నిటిలో ఆశీర్వదింపబడుదువు.",
                "12": "నా తండ్రి లీహై తన మనోభావాలను బట్టి, అతనియందున్న ప్రభువు యొక్క ఆత్మను బట్టి తన ఇంటి వారందరితో మాట్లాడిన తరువాత అతడు వృద్ధుడైయున్నందున మరణించి, సమాధి చేయబడెను.",
                "13": "అతడు మరణించి అనేక దినములు కాకమునుపే లేమన్‌, లెముయెల్ మరియు ఇష్మాయెల్ కుమారులు ప్రభువు యొక్క మందలింపులను బట్టి నాతో కోపముగానుండిరి.",
                "14": "ఏలయనగా నీఫైయను నేను, ఆయన మాట ప్రకారము వారితో మాట్లాడుటకు బలవంతము చేయబడితిని; వారితో నేను అనేక విషయములు చెప్పితిని మరియు నా తండ్రి కూడా తన మరణమునకు ముందు చెప్పియుండెను; ఆ మాటలలో అనేకమైనవి నా ఇతర పలకలపై వ్రాయబడినవి; ఏలయనగా, చరిత్ర యొక్క అధికభాగము నా ఇతర పలకలపై వ్రాయబడినది.",
                "15": "వీటిపై నేను నా ఆత్మ యొక్క విషయములను మరియు కంచు పలకలపై చెక్కబడియున్న అనేక లేఖనములను వ్రాయుదును. ఏలయనగా, నా ఆత్మ లేఖనములయందు ఆనందించును, నా హృదయము వాటిని ధ్యానించును, నా సంతానము యొక్క అభ్యాసము మరియు ప్రయోజనము కొరకు నేను వాటిని వ్రాయుదును.",
                "16": "నా ఆత్మ ప్రభువు యొక్క కార్యములందు ఆనందించును; నా హృదయము నేను చూచిన మరియు వినియున్న దర్శనములపై నిరంతరము ధ్యానించును.",
                "17": "అయినను తన గొప్ప, అద్భుతకార్యములను నాకు చూపుటలో ప్రభువు యొక్క మహోపకారమును బట్టి నా హృదయము ఘోషించుచున్నది: అయ్యో, నేనెంత దౌర్భాగ్యుడను? నా శరీరమును బట్టి నా హృదయము దుఃఖించుచున్నది; నా పాపములను బట్టి నా ఆత్మ వేదనపడుచున్నది.",
                "18": "నన్ను అతి సులువుగా వేధించు శోధనలు, పాపములతో నేను ఆవరించబడియున్నాను.",
                "19": "నేను ఆనందించగోరినప్పుడు, నా హృదయము నా పాపములను బట్టి మూలుగుచున్నది; అయినప్పటికీ, నేను ఎవరియందు నమ్మికయుంచియున్నానో నేనెరుగుదును.",
                "20": "నా దేవుడు నాకు ఆధారమైయుండెను; అరణ్యములో నా బాధలలో నన్ను నడిపించి, సముద్ర జలములపై ఆయన నన్ను కాపాడెను.",
                "21": "నా శరీరమును హరించునంతగా ఆయన తన ప్రేమతో నన్ను నింపెను.",
                "22": "నా యెదుట వారు వణుకునట్లుగా ఆయన నా శత్రువుల గర్వమణిచెను.",
                "23": "ఇదిగో, పగటియందు ఆయన నా మొరను ఆలకించి, రాత్రి సమయమున దర్శనముల ద్వారా నాకు జ్ఞానమునిచ్చెను.",
                "24": "పగటియందు నేను ఆయన యెదుట బలమైన ప్రార్థనలో ధైర్యము పొందితిని; నా స్వరమును ఎలుగెత్తగా దేవదూతలు క్రిందికి వచ్చి నాకు పరిచర్య చేసిరి.",
                "25": "ఆయన ఆత్మ యొక్క రెక్కలపై నా శరీరము మిక్కిలి ఎత్తైన పర్వతముల మీదికి కొనిపోబడెను. మనుష్యునికి అతి గొప్పవైన, ఘనమైన దృశ్యములను నా కన్నులు చూచెను. అందువలన, వాటిని వ్రాయకూడదని నేను ఆజ్ఞాపించబడితిని.",
                "26": "ఆహా, నేనంత గొప్ప దృశ్యములను చూచియున్న యెడల, ప్రభువు నరుల సంతానము పట్ల తన నమ్రతయందు మనుష్యులను అంత గొప్ప కనికరముతో దర్శించిన యెడల, నా బాధలను బట్టి నా హృదయము ఎందుకు రోదించవలెను, నా ఆత్మ దుఃఖపు లోయలో ఎందుకు జాగుచేయవలెను, నా శరీరము కృశించి, నా బలము ఎందుకు క్షీణించవలెను?",
                "27": "నా శరీరమును బట్టి నేనెందుకు పాపమునకు లోబడవలెను? నా శాంతిని నాశనము చేసి, నా ఆత్మను బాధపెట్టుటకు నా హృదయములో అపవాది చోటు కలిగియుండునట్లు, నేనెందుకు శోధనలకు లోబడవలెను? నా శత్రువును బట్టి నేనెందుకు కోపముగానుంటిని?",
                "28": "నా ప్రాణమా మేలుకొనుము! ఎంతమాత్రము పాపములో కృంగకుము. నా హృదయమా ఆనందించుము, నా ఆత్మ యొక్క శత్రువునకు మరెన్నడూ స్థానమునియ్యకుము.",
                "29": "నా శత్రువులను బట్టి మరలా కోపముతో ఉండకుము. నా బాధలను బట్టి నా శక్తిని క్షీణింపజేయకుము.",
                "30": "నా హృదయమా ఆనందించుము, ప్రభువుకు మొరపెట్టి చెప్పుము: ఓ ప్రభువా, నేను నిన్ను నిత్యము స్తుతించెదను; నా దేవా, నా రక్షణ దుర్గమా, నా ఆత్మ నీ యందు ఆనందించును.",
                "31": "ఓ ప్రభువా, నీవు నా ఆత్మను విమోచించవా? నా శత్రువుల హస్తములలో నుండి నన్ను విడిపించవా? పాపము అగుపించినంతనే నేను వణుకునట్లు చేయవా?",
                "32": "నా హృదయము విరిగి, నా ఆత్మ నలిగినది గనుక పాతాళలోక ద్వారములు నా యెదుట నిరంతరము మూసియుండును గాక! ఓ ప్రభువా, నేను సమమైన దారి యందు ఖచ్చితముగా ఉండునట్లు, పల్లమైన లోయ మార్గమందు నేను నడచునట్లు, నీ నీతి ద్వారములను నా యెదుట మూయకుము.",
                "33": "ఓ ప్రభువా, నీ నీతి అను అంగీని నాకు ధరింపజేయవా! ఓ ప్రభువా, నా శత్రువుల యెదుట నేను తప్పించుకొనుటకు మార్గమును కలుగజేయవా! నా మార్గమును నా యెదుట నీవు తిన్నగా చేయవా! నా మార్గమందు అవరోధముంచక నా యెదుట నా మార్గమును సరాళము చేయవా, నా మార్గమును కాక నా శత్రువుల మార్గములను అడ్డగించవా!",
                "34": "ఓ ప్రభువా! నేను నీ యందు నమ్మికయుంచియున్నాను మరియు నేను శాశ్వతముగా నీ యందు నమ్మికయుంచెదను; శరీరబాహువందు నేను నమ్మికయుంచను. ఏలయనగా, శరీరబాహువందు నమ్మికయుంచు వాడు శాపగ్రస్థుడని నేనెరుగుదును. నరునియందు నమ్మికయుంచువాడు లేదా శరీరమును తన బాహువుగా చేసుకొనువాడు శాపగ్రస్థుడు.",
                "35": "అడుగువానికి దేవుడు ధారాళముగా ఇచ్చునని నేనెరుగుదును. సరియైన దానిని నేను అడిగిన యెడల నా దేవుడు నాకు ఇచ్చును. కావున, నేను నా స్వరమును నీకై ఎలుగెత్తెదను. నా దేవా, నా నీతి శైలమా, నేను నీకు మొరపెట్టెదను. నా దుర్గమా, శాశ్వతుడవైన నా దేవా, నా స్వరము నీ యొద్దకు నిత్యము ఆరోహణమగును. ఆమేన్‌."
            },
            "5": {
                "1": "నీఫైయను నేను, నా సహోదరుల కోపమును బట్టి ప్రభువైన నా దేవునికి ఎంతో మొరపెట్టితిని.",
                "2": "అయితే వారు నా ప్రాణము తీయుటకు ప్రయత్నించునంతగా నా మీద వారి కోపము తీవ్రమాయెను.",
                "3": "వారు నాకు వ్యతిరేకముగా ఇట్లనుచూ సణిగిరి: మన తమ్ముడు మనపై పరిపాలన చేయవలెనని తలంచుచున్నాడు; మనము అతడిని బట్టి చాలా శ్రమ పొందియున్నాము; అందువలన, ఇప్పుడు మనము అతని మాటల వలన అధిక బాధను పొందకుండునట్లు అతడిని సంహరించెదము. ఏలయనగా, ఈ జనులపై పరిపాలన చేయుట అన్నలమైన మనకు చెందును గనుక మన అధిపతిగా అతడిని మనము ఉండనియ్యము.",
                "4": "ఇప్పుడు, నాకు వ్యతిరేకముగా వారు సణిగిన మాటలన్నియు నేను ఈ పలకలపై వ్రాయుట లేదు; కానీ వారు నా ప్రాణము తీయుటకు ప్రయత్నించిరని వ్రాయుట చాలును.",
                "5": "నీఫైయను నేను వారి నుండి విడిపోయి, నాతో వెళ్ళదలచిన వారందరితో కలిసి అరణ్యములోనికి పారిపోవలెనని ప్రభువు నన్ను హెచ్చరించెను.",
                "6": "అందువలన నీఫైయను నేను, నా కుటుంబమును, జోరమ్‌ను అతని కుటుంబమును, నా అన్న శామ్‌ను అతని కుటుంబమును, నా తమ్ములైన జేకబ్, జోసెఫ్‌‌లను, నా సహోదరీలను మరియు నాతో వెళ్ళు వారందరిని తీసుకొనివెళ్ళితిని. నాతో వెళ్ళు వారందరు దేవుని హెచ్చరికలు మరియు బయల్పాటులయందు విశ్వసించిన వారు; కావున, వారు నా మాటలను ఆలకించిరి.",
                "7": "మేము మా గుడారములను తీసుకొని, మాకు సాధ్యమైన వాటన్నిటిని తీసుకొని అరణ్యములో అనేకదినముల పాటు ప్రయాణము చేసితిమి. అనేకదినముల పాటు ప్రయాణము చేసిన తరువాత మేము మా గుడారములను వేసుకొంటిమి.",
                "8": "ఆ స్థలమును నీఫై అని పిలువవలెనని నా జనులు కోరిరి; అందువలన, మేము దానిని నీఫైయని పిలిచితిమి.",
                "9": "నాతో ఉన్నవారందరు తమనుతాము నీఫై జనులని పిలుచుకొనవలెనని నిశ్చయించుకొనిరి.",
                "10": "మేము మోషే ధర్మశాస్త్రముననుసరించి ప్రభువు యొక్క తీర్పులను, కట్టడలను మరియు ఆజ్ఞలను పాటించుటను ఆచరించితిమి.",
                "11": "ప్రభువు మాతో ఉండెను గనుక మేము అత్యధికముగా వర్థిల్లితిమి; మేము విత్తనములు విత్తి, మరలా సమృద్ధిగా పంట కోసితిమి; మేము మందలను, గుంపులను, అన్ని రకముల జంతువులను పెంచుట ప్రారంభించితిమి.",
                "12": "నీఫైయను నేను కంచు పలకలపై చెక్కబడియున్న వృత్తాంతములను మరియు వ్రాయబడిన దానిని బట్టి, నా తండ్రి కొరకు ప్రభువు హస్తము ద్వారా సిద్ధపరచబడిన గోళము లేదా దిక్సూచిని కూడా వెంటతెచ్చితిని.",
                "13": "మేము అత్యధికముగా వర్థిల్లి, ఆ దేశములో విస్తరించుట మొదలుపెట్టితిమి.",
                "14": "ఇప్పుడు లేమనీయులని పిలువబడిన జనులు ఒకవేళ మాపైకి వచ్చి, మమ్ములను నాశనము చేయుదురేమోనని నీఫైయను నేను, లేబన్‌ ఖడ్గమును తీసుకొని దాని ప్రకారము అనేక ఖడ్గములను చేసితిని; ఏలయనగా నా యెడల, నా సంతానము మరియు నా జనులని పిలువబడిన వారి యెడల వారి ద్వేషమును నేనెరుగుదును.",
                "15": "నేను నా జనులకు భవనములను నిర్మించుట, సకల విధముల చెక్క పనిచేయుట, అత్యంత సమృద్ధిగానున్న ఇనుము, రాగి, కంచు, ఉక్కు, బంగారము, వెండి మరియు ప్రశస్థమైన లోహములతో పనిచేయుటను నేర్పితిని.",
                "16": "నీఫైయను నేను, సొలొమోను యొక్క ఆలయము మాదిరిగా ఒక ఆలయమును నిర్మించితిని; కానీ, అది ఎక్కువ ప్రశస్థమైన వస్తువులతో నిర్మించబడలేదు; ఏలయనగా, అవి దేశములో దొరకనందున అది సొలొమోను యొక్క ఆలయము వలే నిర్మించబడలేకపోయెను. అయితే దాని నిర్మాణ విధానము సొలొమోను యొక్క ఆలయము వలే ఉండెను. దాని పనితనము అత్యంత మేలిరకమైయుండెను.",
                "17": "నీఫైయను నేను, నా జనులు పరిశ్రమించునట్లు, తమ చేతులతో పనిచేయునట్లు చేసితిని.",
                "18": "నేను వారికి రాజుగా ఉండవలెనని వారు కోరిరి. కానీ, వారు ఒక రాజును కలిగియుండకూడదని నీఫైయను నేను కోరితిని. అయినను, వారి కొరకు నా శక్తి యందున్నదంతయూ నేను చేసితిని.",
                "19": "నేను వారి అధిపతిగా, వారి ఉపదేశకునిగా ఉండవలెనని నా సహోదరుల గూర్చి ప్రభువు పలికిన వాక్యములు వారిపట్ల నెరవేరెను. కావున, వారు నా ప్రాణము తీయుటకు ప్రయత్నించువరకు ప్రభువు యొక్క ఆజ్ఞలననుసరించి నేను వారి అధిపతిగా, వారి ఉపదేశకునిగా ఉంటిని.",
                "20": "కావున, నీ మాటలు ఆలకించకుండా ఉన్నంతవరకు వారు ప్రభువు సన్నిధి నుండి కొట్టివేయబడుదురని ప్రభువు నాతో పలికిన వాక్యము నెరవేరెను. మరియు వారు ఆయన సన్నిధి నుండి కొట్టివేయబడిరి.",
                "21": "వారిపై శాపము వచ్చునట్లు, అనగా వారి దుష్టత్వమును బట్టి బాధాకరమైన శాపము వచ్చునట్లు ఆయన చేసెను. ఏలయనగా, వారు తమ హృదయములను ఆయనకు వ్యతిరేకముగా కఠినపరచుకొని ఒక చెకుముకి రాయి వలే అయిరి; ఇప్పుడు వారు తెల్లగా, అత్యంత సుందరముగా, మనోహరముగా ఉండి నా జనులను ఆకర్షించకుండునట్లు, ప్రభువైన దేవుడు వారి చర్మమును నల్లగా చేసెను.",
                "22": "మరియు ప్రభువైన దేవుడు ఈ విధముగా సెలవిచ్చుచున్నాడు: వారు తమ పాపముల విషయమై పశ్చాత్తాపపడితే తప్ప, వారు నీ జనులకు అసహ్యకరముగా ఉండునట్లు నేను చేసెదను.",
                "23": "వారి సంతానముతో కలియు వాని సంతానము శపించబడును; వారు కూడా అదే శాపముతో శపించబడుదురు. మరియు ప్రభువు దానిని పలుకగా అది జరిగెను.",
                "24": "వారిపైనున్న శాపమును బట్టి వారు కీడు మరియు కుయుక్తితో నిండిన సోమరులైరి, వారు అరణ్యములో ఇతర జంతువులను చంపి తినే మృగముల కొరకు వెదికిరి.",
                "25": "మరియు ప్రభువైన దేవుడు నాతో ఇట్లనెను: వారు, నన్ను జ్ఞాపకము చేసుకొనుటకు నీ సంతానమును పురిగొల్పు కొరడావలేనుందురు; మరియు వారు నన్ను జ్ఞాపకము చేసుకొనకుండా, నా మాటలు ఆలకించకుండా ఉన్న యెడల, వారు నాశనమగునట్లు వారిని బాధించెదరు.",
                "26": "నీఫైయను నేను, జేకబ్ మరియు జోసెఫ్‌లను దేశములో నా జనులపై యాజకులుగా, బోధకులుగా నియమించితిని.",
                "27": "మేము ఆనందముగా జీవించితిమి.",
                "28": "మరియు మేము యెరూషలేమును విడిచిపెట్టిన సమయము నుండి ముప్పది సంవత్సరములు గడిచెను.",
                "29": "నేను చేసిన నా పలకలపై ఇంతవరకు నా జనుల వృత్తాంతములను నీఫైయను నేను వ్రాసితిని.",
                "30": "మరియు ప్రభువైన దేవుడు నాతో—ఇతర పలకలను చేయుము; నీ జనుల ప్రయోజనము కొరకు నా దృష్టిలో శ్రేష్ఠమైన అనేక విషయములను వాటిపై నీవు చెక్కెదవు అనెను.",
                "31": "అందువలన నీఫైయను నేను, ప్రభువు ఆజ్ఞలకు విధేయుడనైయుండుటకు ఈ పలకలను తయారుచేసి, వాటిపై ఈ విషయములను చెక్కితిని.",
                "32": "దేవునికి ప్రీతికరమైన దానినే నేను చెక్కితిని. నా జనులు దేవుని విషయములపట్ల సంతోషపడిన యెడల, వారు ఈ పలకలపైనున్న నా చెక్కడములపట్ల సంతోషించెదరు.",
                "33": "నా జనుల చరిత్ర యొక్క ప్రత్యేక భాగమును నా జనులు ఆశించిన యెడల, వారు నా ఇతర పలకలను పరిశీలించవలెను.",
                "34": "ఇప్పుడు నలుబది సంవత్సరములు గతించెనని చెప్పుట నాకు చాలును, మేము ఇప్పటికే మా సహోదరులతో యుద్ధములు, వివాదములు కలిగియుంటిమి."
            },
            "6": {
                "1": "నీఫై సహోదరుడైన జేకబ్, నీఫై జనులతో పలికిన మాటలు:",
                "2": "నా ప్రియమైన సహోదరులారా, జేకబ్ అను నేను, దేవుని చేత పిలువబడిన వాడనై ఆయన పరిశుద్ధ క్రమము ప్రకారము నియమించబడి, మీరు రాజుగా లేదా సంరక్షకుడిగా చూచుచు, మీ క్షేమము కొరకు మీరు ఆధారపడియున్న నా సహోదరుడైన నీఫై చేత నియమించబడిన వాడనై, నేను మీతో అత్యధిక విషయములను మాట్లాడియున్నానని మీరెరుగుదురు.",
                "3": "అయినను, నేను మీతో మరలా మాట్లాడుదును; ఏలయనగా, నేను మీ ఆత్మల క్షేమమును ఆశించియున్నాను. మీ కొరకు నా ఆతురత గొప్పది; అది ఎల్లప్పుడు ఉండెనని మీకై మీరు ఎరుగుదురు. ఏలయనగా, నేను సమస్త శ్రద్ధతో మీకు ఉద్భోధించితిని; నా తండ్రి మాటలను నేను మీకు బోధించితిని; మరియు లోకము యొక్క సృష్టి నుండి వ్రాయబడిన విషయములను గూర్చి నేను మీకు చెప్పియున్నాను.",
                "4": "ఇదిగో, ప్రస్తుతమున్న మరియు రాబోవు విషయములను గూర్చి నేను మీతో మాట్లాడుదును; అందువలన, యెషయా వాక్యములను నేను మీకొరకు చదివెదను; నేను మీతో ఆ వాక్యములు చెప్పవలెనని నా సహోదరుడు ఆశించెను. మీరు నేర్చుకొని, మీ దేవుని నామమును మహిమపరచునట్లు మీ కొరకు నేను మాట్లాడెదను.",
                "5": "ఇప్పుడు, నేను చదువు వాక్యములు ఇశ్రాయేలు వంశస్థులందరిని గూర్చి యెషయా పలికినవి; మీరు ఇశ్రాయేలు వంశస్థులు గనుక అవి మీతో పోల్చబడవచ్చును. మరియు మీరు ఇశ్రాయేలు వంశస్థులైనందున యెషయా ద్వారా పలుకబడిన అనేక వాక్యములు మీతో పోల్చబడవచ్చును.",
                "6": "ఇప్పుడు ఆ వాక్యములు ఇవే: ప్రభువైన దేవుడు ఇట్లు సెలవిచ్చుచున్నాడు: ఇదిగో, నేను నా హస్తమును అన్యజనులపై ఎత్తెదను మరియు జనుల కొరకు నా ధ్వజమును నిలుపుదును; వారు నీ కుమారులను రొమ్మున నుంచుకొని వచ్చెదరు, నీ కుమార్తెలు వారి భుజముల మీద మోయబడెదరు.",
                "7": "రాజులు నిన్ను పోషించు తండ్రులుగాను, వారి రాణులు నీకు పాలిచ్చు దాదులుగాను ఉండెదరు; వారు భూమి మీద సాగిలపడి నీకు నమస్కారము చేసెదరు, నీ పాదముల ధూళిని నాకెదరు; అప్పుడు నేను ప్రభువుననియు, నా కొరకు కనిపెట్టుకొనువారు అవమానమునొందరనియు నీవు తెలుసుకొందువు.",
                "8": "ఇప్పుడు, జేకబ్ అను నేను, ఈ మాటలను గూర్చి కొంత మాట్లాడెదను. ఏలయనగా, మనము విడిచివచ్చిన యెరూషలేములో ఉన్నవారు సంహరించబడి, చెరగా కొనిపోబడిరని ప్రభువు నాకు చూపెను.",
                "9": "అయినను, వారు తిరిగి రావలెనని ప్రభువు నాకు చూపెను; ప్రభువైన దేవుడు, ఇశ్రాయేలు పరిశుద్ధుడు, శరీరము నందు తననుతాను వారికి ప్రత్యక్షపరచుకొనవలెనని కూడా ఆయన నాకు చూపెను; నాతో మాట్లాడిన దేవదూత మాటల ప్రకారము, ఆయన తనను ప్రత్యక్షపరచుకొనిన తరువాత వారు ఆయనను కొరడాతో కొట్టి, సిలువ వేయవలెను.",
                "10": "వారు ఇశ్రాయేలు పరిశుద్ధునికి వ్యతిరేకముగా తమ హృదయములను కఠినపరచుకొని తమ మెడలను బిరుసు చేసుకొనిన తరువాత, ఇశ్రాయేలు పరిశుద్ధుని తీర్పులు వారిపై వచ్చును; మరియు వారు కొట్టబడి, బాధించబడు దినము వచ్చును.",
                "11": "కావున, వారు అటు ఇటు తరుమబడిన తరువాత, అనేకులు శరీరమందు బాధింపబడుదురు; కానీ విశ్వాసుల ప్రార్థనల మూలముగా నశించిపోవుటకు అనుమతించబడరని దేవదూత చెప్పుచున్నాడు; వారు చెదరగొట్టబడి, కొట్టబడి, ద్వేషింపబడుదురు; అయినప్పటికీ, ప్రభువు వారిపట్ల కనికరముగానుండును. వారు తమ విమోచకుని గూర్చి తెలుసుకొనినప్పుడు, తిరిగి తమ స్వాస్థ్యమైన దేశములకు చేర్చబడుదురు.",
                "12": "ప్రవక్త ఎవరి గురించి వ్రాసియుండెనో ఆ అన్యజనులు ధన్యులైయున్నారు; ఏలయనగా, వారు పశ్చాత్తాపము పొంది సీయోనుకు వ్యతిరేకముగా పోరాడని యెడల, ఆ గొప్ప హేయకరమైన సంఘముతో చేరని యెడల, వారు రక్షింపబడుదురు; ప్రభువైన దేవుడు తన జనులకు ఆయన చేసిన నిబంధనలను నెరవేర్చును; ఈ కారణము నిమిత్తమే ప్రవక్త ఈ వాక్యములను వ్రాసియుండెను.",
                "13": "కావున, సీయోనుకు మరియు ప్రభువు యొక్క నిబంధన జనులకు వ్యతిరేకముగా పోరాడువారు వారి పాదముల ధూళిని నాకుదురు; ప్రభువు యొక్క జనులు అవమానమునొందరు. ఏలయనగా, ఆయన కొరకు కనిపెట్టువారే ప్రభువు యొక్క జనులైయున్నారు; వారు మెస్సీయ రాక కొరకు ఇంకను కనిపెట్టుచున్నారు.",
                "14": "ప్రవక్త యొక్క మాటల ప్రకారము, మెస్సీయ రెండవసారి వారిని దక్కించుకొనుటకు తనను సిద్ధపరచుకొనును; అందువలన, వారు ఆయన యందు విశ్వాసముంచు దినము వచ్చినపుడు, వారి శత్రువులు నాశనము చేయబడునట్లు ఆయన తననుతాను వారికి శక్తి మరియు గొప్ప మహిమయందు ప్రత్యక్షపరచుకొనును. ఆయన యందు విశ్వాసముంచు వారినెవ్వరిని ఆయన నాశనము చేయడు.",
                "15": "మరియు ఆయనయందు విశ్వాసముంచని వారు అగ్ని, తుఫాను, భూకంపములు, రక్తపాతములు, తెగుళ్ళు మరియు కరువు చేత నాశనము చేయబడుదురు. ప్రభువే దేవుడని, ఇశ్రాయేలు పరిశుద్ధుడని వారు తెలుసుకొందురు.",
                "16": "బలాఢ్యుని చేతిలో నుండి కొల్లసొమ్ము తీసుకొనగలవాడెవడు, లేదా న్యాయముగా చెరపట్టబడినవాడు విడిపించబడునా?",
                "17": "కానీ ప్రభువు ఈలాగు సెలవిచ్చుచున్నాడు—బలాఢ్యులు చెరపట్టినవారు సహితము విడిపించబడుదురు, భీకరుల చేతిలోనుండి కొల్లసొమ్ము విడిపించబడును. ఏలయనగా, బలవంతుడైన దేవుడు తన నిబంధన జనులను విడిపించును; ప్రభువు ఈలాగు సెలవిచ్చుచున్నాడు: నీతో యుద్ధము చేయు వారితో నేనే యుద్ధము చేసెదను—",
                "18": "నిన్ను బాధపరచు వారికి తమ స్వమాంసమును తినిపించెదను; క్రొత్త ద్రాక్షారసముచేత మత్తులైనట్టుగా తమ రక్తముచేత వారు మత్తులగుదురు; ప్రభువునైన నేనే నీ రక్షకుడననియు యాకోబు యొక్క బలవంతుడు నీ విమోచకుడనియు మనుష్యులందరు ఎరుగుదురు."
            },
            "7": {
                "1": "ప్రభువు ఈలాగు సెలవిచ్చుచున్నాడు: నేను నిన్ను విడిచిపెట్టితినా, లేదా నేను నిన్ను శాశ్వతముగా వదిలివేసితినా? ఏలయనగా ప్రభువు ఈలాగు సెలవిచ్చుచున్నాడు: నేను మీ తల్లిని విడనాడిన పరిత్యాగ పత్రిక ఎక్కడనున్నది? నేను నిన్ను ఎవని కొరకు విడిచిపెట్టితిని లేదా నా అప్పులవారిలో ఎవనికి మిమ్ములను అమ్మివేసితిని? అవును, ఎవనికి నేను మిమ్ములను అమ్మివేసితిని? మీ దోషములను బట్టి మిమ్ములను మీరు అమ్మివేసుకొంటిరి, మీ అతిక్రమములను బట్టి మీ తల్లి పరిత్యాగము చేయబడెను.",
                "2": "నేను వచ్చినప్పుడు, అక్కడ మనుష్యుడెవడును లేడు; నేను పిలిచినప్పుడు, అక్కడ సమాధానమిచ్చు వాడెవడును లేడు; ఓ ఇశ్రాయేలు వంశస్థులారా, నా చేయి విమోచింపలేనంత కురచయైపోయెనా? లేదా విడిపించుటకు నాకు శక్తి లేదా? నా గద్దింపు చేత సముద్రమును ఎండబెట్టుదును; నదులను ఎడారిగా చేయుదును; నీళ్ళు లేనందున వాటి చేపలు కంపుకొట్టి దాహముచేత చచ్చిపోవును.",
                "3": "ఆకాశము చీకటి కమ్మజేయుచున్నాను. వాటికి గోనెపట్ట ధరింపజేయుచున్నాను.",
                "4": "ఓ ఇశ్రాయేలు వంశస్థులారా, కాలానుగుణముగా నేను మీతో మాట్లాడు జ్ఞానము నాకు కలుగునట్లు జ్ఞానులకు తగిన భాషను ప్రభువైన దేవుడు నాకు దయచేసియున్నాడు. మీరు అలసియున్నప్పుడు, జ్ఞానులు వినునట్లుగా నేను వినుటకై ఆయన ప్రతి ఉదయమున నా చెవికి విను బుద్ధి పుట్టించును.",
                "5": "ప్రభువైన దేవుడు నా చెవికి విను బుద్ధి పుట్టింపగా నేను తిరుగుబాటు చేయలేదు, వినకుండా నేను తొలగిపోలేదు.",
                "6": "కొట్టు వానికి నా వీపును, వెంట్రుకలు పెరికివేయు వారికి నా చెంపలను అప్పగించితిని. అవమానపరచువారికిని ఉమ్మివేయువారికిని నా ముఖము దాచుకొనలేదు.",
                "7": "ప్రభువైన దేవుడు నాకు సహాయము చేయువాడు గనుక నేను సిగ్గుపడలేదు. నేను సిగ్గుపడనని యెరిగి నా ముఖమును చెకుముకి రాతివలే చేసుకొంటిని.",
                "8": "నన్ను నిర్దోషిగా యెంచువాడు ఆసన్నుడైయున్నాడు. నాతో వ్యాజ్యెమాడువాడెవడు? మనము కూడుకొని వ్యాజ్యెమాడుదము. నా ప్రతివాది ఎవడు? అతడిని నా యొద్దకు రానిమ్ము, నేను అతడిని నా నోటి శక్తితో కొట్టుదును.",
                "9": "ప్రభువైన దేవుడు నాకు సహాయము చేయును. నా మీద నేరస్థాపన చేయువారందరు వస్త్రము వలే పాతగిలిపోవుదురు, చిమ్మెట వారిని తినివేయును.",
                "10": "మీలో ప్రభువుకు భయపడి ఆయన సేవకుని మాట వినువాడెవడు, వెలుగులేకయే చీకటిలో నడుచు వాడెవడు?",
                "11": "ఇదిగో, అగ్ని రాజబెట్టి అగ్ని కొరవులను మీ చుట్టు పెట్టుకొనువారలారా, మీ అగ్ని జ్వాలలో నడువుడి రాజబెట్టిన అగ్ని కొరవులలో నడువుడి. నా చేతి వలన ఇది మీకు కలుగుచున్నది, మీరు వేదనగలవారై పండుకొనెదరు."
            },
            "8": {
                "1": "నీతిని అనుసరించు వారలారా నా మాట వినుడి. మీరు ఏ బండనుండి చెక్కబడితిరో దాని ఆలోచించుడి, మీరు ఏ గుంటనుండి త్రవ్వబడితిరో దాని ఆలోచించుడి.",
                "2": "మీ తండ్రి అయిన అబ్రాహాము సంగతి ఆలోచించుడి, మిమ్ములను కనిన శారాను గూర్చి ఆలోచించుడి; నేను అతడిని మాత్రమే పిలిచి, ఆశీర్వదించితిని.",
                "3": "ప్రభువు సీయోనును ఆదరించుచున్నాడు, దాని పాడైన స్థలములన్నిటిని ఆదరించి దాని అరణ్యస్థలములను ఏదెనువలె చేయుచున్నాడు, దాని యెడారి భూములు ప్రభువు తోటవలెనగునట్లు చేయుచున్నాడు. ఆనంద సంతోషములును కృతజ్ఞతాస్తుతియు సంగీతగానమును దానిలో వినబడును.",
                "4": "నా ప్రజలారా, నా మాట ఆలకించుడి; నా జనులారా నాకు చెవియొగ్గి వినుడి; ఉపదేశము నాయొద్ద నుండి బయలుదేరును, జనములకు వెలుగు కలుగునట్లుగా నా విధిని నియమింతును.",
                "5": "నేను ఏర్పరచు నా నీతి సమీపముగా నున్నది; నేను కలుగజేయు రక్షణ బయలుదేరుచున్నది, నా బాహువులు జనములకు తీర్పు తీర్చును. ద్వీపవాసులు నా తట్టు చూచి నిరీక్షణ గలవారగుదురు, వారు నా బాహువును ఆశ్రయింతురు.",
                "6": "ఆకాశము వైపు కన్నులెత్తుడి, క్రింద భూమిని చూడుడి; అంతరిక్షము పొగవలే అంతర్ధానమగును, భూమి వస్త్రము వలే పాతగిలిపోవును; అందలి నివాసులు అటువలె చనిపోవుదురు. కానీ నా రక్షణ నిత్యముండును, నా నీతి కొట్టివేయబడదు.",
                "7": "నీతి అనుసరించువారలారా, నా మాట వినుడి. నా చట్టమును మీ హృదయమందు నాచేత వ్రాయబడియున్న జనులారా, ఆలకించుడి. మనుష్యులు పెట్టు నిందకు భయపడకుడి, వారి దూషణ మాటలకు దిగులుపడకుడి.",
                "8": "వస్త్రమును కొరికివేయునట్లు చిమ్మెట వారిని కొరికివేయును, బొద్దీక గొఱ్ఱెబొచ్చును కొరికివేయునట్లు వారిని కొరికివేయును. అయితే నా నీతి నిత్యము నిలుచును, నా రక్షణ తరతరములుండును.",
                "9": "ప్రభువు యొక్క బాహువా, లెమ్ము లెమ్ము! బలము తొడుగుకొమ్ము; పూర్వపుకాలములలో లేచినట్లు లెమ్ము. రాహాబును తుత్తునియలుగా నరికివేసినవాడవు నీవే గదా? ఘటసర్పమును పొడిచినవాడవు నీవే గదా?",
                "10": "అగాధ జలములుగల సముద్రమును ఇంకిపోజేసిన వాడవు నీవే గదా? విమోచింపబడినవారు దాటిపోవునట్లు సముద్రాగాధ స్థలములను త్రోవగా చేసినవాడవు నీవే గదా?",
                "11": "ప్రభువు విమోచించిన వారు సంగీతనాదముతో సీయోనునకు తిరిగి వచ్చెదరు; నిత్యసంతోషము, పరిశుద్ధత వారి తలలమీద ఉండును; వారు సంతోషానందము గలవారగుదురు; దుఃఖమును నిట్టూర్పును తొలగిపోవును.",
                "12": "నేను అనగా నేనే మిమ్మునోదార్చువాడను. ఇదిగో నీవు చనిపోవు నరునికి తృణమాత్రుడగు నరునికి ఎందుకు భయపడుదువు?",
                "13": "బాధపెట్టువాడు నాశనము చేయుటకు సిద్ధపడునప్పుడు వాని క్రోధమును బట్టి నిత్యము భయపడుచు, ఆకాశములను వ్యాపింపజేసి భూమి పునాదులను వేసిన నీ సృష్టికర్తయైన ప్రభువును మరచుదువా? బాధపెట్టువాని క్రోధము ఏమాయెను?",
                "14": "క్రుంగబడినవాడు త్వరగా విడుదల పొందును. అతడు గోతిలోనికి పోడు, చనిపోడు. అతనికి ఆహారము తప్పదు.",
                "15": "కానీ, నేను నీ దేవుడనైన ప్రభువును, కెరటములు ఘోషించునట్లు చేయువాడను, సైన్యముల కధిపతియగు ప్రభువు అని నాకు పేరు.",
                "16": "నేను ఆకాశములను స్థాపించునట్లును భూమి పునాదులను వేయునట్లును, నా జనము నీవేయని సీయోనుతో చెప్పునట్లును నీ నోట నా మాటలు ఉంచి నా చేతి నీడలో నిన్ను కప్పియున్నాను.",
                "17": "యెరూషలేమా, లెమ్ము లెమ్ము. ప్రభువు క్రోధపాత్రను ఆయన చేతినుండి పుచ్చుకొని త్రాగినదానా, తూలిపడజేయు పాత్రలోనిదంతటిని త్రాగినదానా, నిలువుము.",
                "18": "ఆమె కనిన కుమారులందరిలో ఆమెకు దారిచూప గలవాడెవడును లేకపోయెను; ఆమె పెంచిన కుమారులందరిలో ఆమె చేయిపట్టుకొను వాడెవడును లేకపోయెను.",
                "19": "ఈ ఇద్దరు కుమారులు నీయొద్దకు వచ్చియున్నారు, నిన్ను ఓదార్చగలవాడెక్కడ ఉన్నాడు? పాడు, నాశనము, కరువు మరియు ఖడ్గము నీకు ప్రాప్తించెను, నేను నిన్నెట్లు ఓదార్చుదును?",
                "20": "ఈ ఇద్దరు తప్ప, నీ కుమారులు మూర్ఛిల్లియున్నారు; దుప్పి వలలో చిక్కుపడినట్లు వీధులన్నిటి చివరలలో వారు పడియున్నారు; ప్రభువు క్రోధముతోను నీ దేవుని గద్దింపుతోను వారు నిండియున్నారు.",
                "21": "ద్రాక్షారసము లేకయే మత్తురాలవై శ్రమపడినదానా, ఈ మాట వినుము:",
                "22": "నీ ప్రభువైన దేవుడు, తన జనులనిమిత్తము వ్యాజ్యెమాడు నీ ప్రభువు ఈలాగు సెలవిచ్చుచున్నాడు—ఇదిగో తూలిపడజేయు పాత్రను నా క్రోధపాత్ర యొక్క మడ్డిని నీ చేతిలో నుండి తీసివేసియున్నాను. నీవికను దానిలోనిది త్రాగవు.",
                "23": "కానీ, నిన్ను బాధపరచువారిచేతిలో దానిని పెట్టెదను; మేము దాటిపోవునట్లు క్రిందికి వంగి సాగిలపడుమని వారు నీతో చెప్పగా నీవు నీ వీపును దాటువారికి దారిగా చేసి నేలకు దానిని వంచితివి గదా.",
                "24": "సీయోనూ, లెమ్ము లెమ్ము, నీ బలము ధరించుకొనుము; పరిశుద్ధ పట్టణమైన యెరూషలేమా, నీ సుందర వస్త్రములను ధరించుకొనుము; ఇకమీదట సున్నతిపొందని వాడొకడైనను అపవిత్రుడొకడైనను నీ లోపలికి రాడు.",
                "25": "ధూళి దులుపుకొనుము యెరూషలేమా, లేచి కూర్చుండుము చెరపట్టబడిన సీయోను కుమారీ, నీ మెడకట్లు విప్పివేసుకొనుము."
            },
            "9": {
                "1": "నా ప్రియమైన సహోదరులారా, ప్రభువు ఇశ్రాయేలు వంశస్థులందరితో చేసియున్న నిబంధనలను గూర్చి మీరు తెలుసుకొనునట్లు నేను ఈ వాక్యములను చదివియున్నాను—",
                "2": "ఆది నుండి ఇప్పటి వరకు, తరతరములకు వారు దేవుని యొక్క నిజమైన సంఘమునకు, సమూహమునకు పునఃస్థాపించబడు సమయము వచ్చు వరకు, వారు వారి స్వాస్థ్యమైన దేశములలో సమకూర్చబడి, వారి వాగ్దానదేశములన్నిటిలో స్థాపించబడు వరకు యూదులకు తన పరిశుద్ధ ప్రవక్తల నోటి ద్వారా ఆయన పలికెను.",
                "3": "నా ప్రియమైన సహోదరులారా, ప్రభువైన దేవుడు మీ పిల్లలపై దయచేయు ఆశీర్వాదములను బట్టి మీరు ఆనందించి, నిరంతరము మీ తలలను పైకెత్తుకొనెదరని నేను ఈ వాక్యములను మీతో చెప్పుచున్నాను.",
                "4": "ఏలయనగా, మీలో అనేకులు రాబోవు సంఘటనలను గూర్చి తెలుసుకొనవలెనని బాగా వెదికియున్నారని నేనెరుగుదును. అందువలన, మన శరీరము నశించిపోయి మరణించవలెనని, అయినను మన శరీరముల యందు మనము దేవుడిని చూచెదమని మీరెరుగుదురని నేనెరుగుదును.",
                "5": "మనము విడిచి వచ్చిన ఆ యెరూషలేములోనున్న వారికి శరీరమందు ఆయన తననుతాను ప్రత్యక్షపరచుకొనునని మీరెరుగుదురని నేనెరుగుదును; ఏలయనగా, అది వారి మధ్యనగుట అవసరమని విశదపరచబడెను; మనుష్యులందరు ఆయనకు లోబడునట్లు శరీరమందు ఆయన మనుష్యుని ఆధీనమగుటకు తననుతాను అనుమతించి మనుష్యులందరి కొరకు చనిపోవుట ఆ గొప్ప సృష్టికర్తకు తగును.",
                "6": "ఆ గొప్ప సృష్టికర్త యొక్క కనికరము గల ప్రణాళికను నెరవేర్చుటకు మనుష్యులందరికి మరణము సంభవించెను, గనుక పునరుత్థానము యొక్క శక్తి అవసరమాయెను మరియు పునరుత్థానము మనుష్యునికి పతనము మూలముగా రావలెను; పతనము అతిక్రమము మూలముగా వచ్చెను; నరులు పతనమయిరి గనుక వారు ప్రభువు సన్నిధి నుండి కొట్టివేయబడిరి.",
                "7": "అందువలన, ఒక అనంతమైన ప్రాయశ్చిత్తము అవసరమైయుండెను—అది ఒక అనంతమైన ప్రాయశ్చిత్తమైతే తప్ప ఈ క్షయత, అక్షయతను ధరించుకొనలేదు; కావున, మనుష్యునిపై వచ్చిన మొదటి తీర్పు అనంతకాలము పాటు నిలిచియుండేది; ఆలాగైన, ఈ శరీరము కుళ్ళి, కృశించి తిరిగి లేవకుండునట్లు భూమిలో ఉంచబడియుండును.",
                "8": "ఆహా! దేవుని జ్ఞానము, ఆయన కనికరము మరియు కృప ఎంత గొప్పవి! ఏలయనగా శరీరము ఇక తిరిగి లేవని యెడల, నిత్యదేవుని సన్నిధి నుండి ఇకపై లేవకుండునట్లు పడిపోయి అపవాదియైన ఆ దేవదూతకు మన ఆత్మలు ఆధీనము కావలెను.",
                "9": "మన ఆత్మలు అతని వలే అయ్యుండును మరియు అబద్ధముల యొక్క తండ్రితోపాటు అతని వలే దుఃఖించుటకు మన దేవుని సన్నిధి నుండి గెంటివేయబడి మనము అపవాదులమగుదుము; మన మొదటి తల్లిదండ్రులను మోసపుచ్చి, తానే వెలుగుదూత వేషము ధరించుకొని హత్యలు, సకల విధములైన అంధకార రహస్యక్రియలను జరిగించునట్లు నరుల సంతానమును రహస్య కూడికలకు పురిగొల్పు అపవాదికి దూతలమగుదుము.",
                "10": "ఆహా! మన దేవుని మంచితనము ఎంత గొప్పది! ఈ భయంకరమైన రాక్షసుడు, అనగా శరీరము యొక్క మరణము మరియు ఆత్మ యొక్క మరణము అని కూడా నేను పిలుచు మరణము మరియు నరకమైన ఆ రాక్షసుడి ఆధీనము నుండి మనము తప్పించుకొనుటకు ఆయన మార్గము సిద్ధపరచును.",
                "11": "ఇశ్రాయేలు పరిశుద్ధుడైన మన దేవుని యొక్క విడుదల మార్గమును బట్టి, నేను చెప్పిన ఐహిక మరణము తన మృతులను అప్పగించివేయును. ఆ మరణమే సమాధి.",
                "12": "మరియు నేను చెప్పిన ఆత్మీయ మరణము తన మృతులను అప్పగించివేయును; ఆ ఆత్మీయ మరణమే నరకము; అందువలన, మరణము మరియు నరకము తమ మృతులను అప్పగించివేయవలెను. నరకము తన చెరలోనున్న ఆత్మలను అప్పగించవలెను మరియు సమాధి తన చెరలోనున్న శరీరములను అప్పగించవలెను. ఇశ్రాయేలు పరిశుద్ధుని యొక్క పునరుత్థాన శక్తి చేత మనుష్యుల శరీరములు మరియు ఆత్మలు ఒకదానికొకటి పునఃస్థాపించబడును.",
                "13": "ఆహా! మన దేవుని ప్రణాళిక ఎంత గొప్పది! ఏలయనగా, మరొక ప్రక్క దేవుని యొక్క పరదైసు నీతిమంతుల ఆత్మలను అప్పగించవలెను మరియు సమాధి నీతిమంతుల శరీరములను అప్పగించవలెను; ఆత్మ మరియు శరీరము తిరిగి ఒకదానితో ఒకటి పునఃస్థాపించబడును, మనుష్యులందరు అక్షయులు, అమర్త్యులు అగుదురు; వారు శరీరమందున్న మన వలే పరిపూర్ణ జ్ఞానము కలిగియున్న జీవాత్మలు. మనము అమర్త్యులమైనప్పుడు మన జ్ఞానము పరిపూర్ణమగును.",
                "14": "అందువలన, మనము మన సమస్త అపరాధము, అపవిత్రత, దిగంబరత్వము యొక్క పరిపూర్ణ జ్ఞానము కలిగియుండెదము; నీతిమంతులు పవిత్రతను, నీతి యొక్క అంగీని ధరించుకొన్నవారైయుండి వారి ఆనందము, వారి నీతి యొక్క పరిపూర్ణ జ్ఞానము కలిగియుండెదరు.",
                "15": "మనుష్యులందరు అమర్త్యులగునట్లు ఈ మొదటి మరణము నుండి జీవములోనికి వెళ్ళినప్పుడు, వారు ఇశ్రాయేలు పరిశుద్ధుని యొక్క తీర్పు సింహాసనము యెదుట అగుపించవలెను; అప్పుడు తీర్పు వచ్చును మరియు దేవుని పరిశుద్ధ తీర్పును బట్టి వారు తీర్పు తీర్చబడుదురు.",
                "16": "నిశ్చయముగా ప్రభువు జీవముతోడు, నీతిమంతులైన వారు ఇంకనూ నీతిమంతులుగా మరియు అపవిత్రులు ఇంకనూ అపవిత్రులుగా ఉందురు అనునది ఆయన నిత్య వాక్యము, అది గతించిపోదు; ఏలయనగా, ప్రభువైన దేవుడు దానిని పలికెను; అందువలన అపవిత్రులుగా ఉన్నవారు అపవాది, అతని దూతలైయున్నారు; వారి కొరకు సిద్ధము చేయబడిన నిత్యాగ్నిలోనికి వారు వెళ్ళిపోవుదురు; వారి బాధ అగ్ని గంధకములుగల గుండము వలెనుండును; దాని జ్వాల అంతము లేకుండా నిరంతరము ఆరోహణమగును.",
                "17": "ఆహా! మన దేవుని గొప్పతనము మరియు న్యాయము ఎంత గొప్పవి! ఏలయనగా, ఆయన తన మాటలన్నిటిని నెరవేర్చును, అవి ఆయన నోటి నుండి బయలువెళ్ళెను మరియు ఆయన ధర్మశాస్త్రము తప్పక నేరవేర్చబడవలెను.",
                "18": "అయితే నీతిమంతులు, ఇశ్రాయేలు పరిశుద్ధుని యొక్క పరిశుద్ధులూ, ఇశ్రాయేలు పరిశుద్ధుని యందు విశ్వాసముంచిన వారు, లోకము యొక్క సిలువలను భరించిన వారు మరియు దాని అవమానమును లెక్కచేయని వారు వారి కొరకు లోకము పునాది వేయబడినప్పటి నుండి సిద్ధము చేయబడిన దేవుని రాజ్యమును స్వతంత్రించుకొందురు మరియు వారి సంతోషము నిత్యము సంపూర్ణముగా ఉండును.",
                "19": "ఆహా! మన దేవుడైన ఇశ్రాయేలు పరిశుద్ధుని కనికరము ఎంత గొప్పది! ఏలయనగా, ఆయన తన పరిశుద్ధులను ఆ భయంకర రాక్షసుడైన అపవాది నుండి, మరణము మరియు నరకము నుండి, అంతము లేని బాధ అయిన అగ్ని గంధకములు గల గుండము నుండి విడిపించును.",
                "20": "ఆహా! మన దేవుని పరిశుద్ధత ఎంత గొప్పది! ఏలయనగా, ఆయన సమస్త విషయములను ఎరుగును మరియు ఆయన ఎరుగనిదేదియూ లేదు.",
                "21": "వారు ఆయన స్వరమును ఆలకించిన యెడల, మనుష్యులందరినీ రక్షించునట్లు ఆయన లోకములోనికి వచ్చును; ఏలయనగా ఆయన మనుష్యులందరి బాధలను, అనగా ఆదాము కుటుంబమునకు చెందిన పురుషులు, స్త్రీలు, పిల్లలు మరియు జీవించు ప్రతి ప్రాణి యొక్క బాధలను అనుభవించును.",
                "22": "పునరుత్థానము మనుష్యులందరికి వచ్చునట్లు, ఆ గొప్ప తీర్పు దినమున అందరూ ఆయన యెదుట నిలువబడునట్లు ఆయన దీనిని అనుభవించును.",
                "23": "మరియు ఇశ్రాయేలు పరిశుద్ధుని యందు వారు పరిపూర్ణ విశ్వాసము కలిగియుండి, పశ్చాత్తాపపడి ఆయన నామమందు బాప్తిస్మము పొందవలెనని మనుష్యులందరిని ఆయన ఆజ్ఞాపించుచున్నాడు, లేని యెడల వారు దేవుని రాజ్యములో రక్షింపబడలేరు.",
                "24": "వారు పశ్చాత్తాపపడక, ఆయన నామమందు విశ్వసించక, ఆయన నామమందు బాప్తిస్మము పొందక, అంతము వరకు స్థిరముగా ఉండని యెడల, వారు నాశనము చేయబడుదురు; ఏలయనగా, ప్రభువైన దేవుడు, ఇశ్రాయేలు పరిశుద్ధుడు దీనిని పలికెను.",
                "25": "అందువలన, ఆయన ఒక ధర్మశాస్త్రమునిచ్చెను; ధర్మశాస్త్రము లేనిచోట శిక్ష ఉండదు; శిక్ష లేనిచోట దోషారోపణ ఉండదు; మరియు దోషారోపణ లేనిచోట ఇశ్రాయేలు పరిశుద్ధుని ప్రాయశ్చిత్తమును బట్టి ఆయన కనికరములు వారిపై హక్కు కలిగియుండును; ఏలయనగా, ఆయన శక్తి ద్వారా వారు విడుదల పొందియున్నారు.",
                "26": "ధర్మశాస్త్రము ఇవ్వబడని వారందరి కొరకు ప్రాయశ్చిత్తము ఆయన న్యాయపు అక్కరలను సంతృప్తిపరుచును, దానినిబట్టి వారు ఆ భయంకర రాక్షసుడైన అపవాది నుండి, మరణము మరియు నరకము నుండి, అంతము లేని బాధ అయిన అగ్ని గంధకములు గల గుండము నుండి విడిపించబడుదురు; వారికి జీవమునిచ్చిన ఇశ్రాయేలు పరిశుద్ధుడైన దేవునికి పునఃస్థాపించబడుదురు.",
                "27": "కానీ, ధర్మశాస్త్రము ఇయ్యబడిన వానికి ఆపద, ముఖ్యముగా మన వలే దేవుని ఆజ్ఞలన్నీ కలిగియుండి, వాటిని అతిక్రమించి, తన పరిశీలనా దినములను వృధాచేయు వానికి ఆపద. ఏలయనగా, అతని స్థితి ఘోరముగా ఉండును.",
                "28": "ఆ దుష్టుని ప్రణాళిక ఎంత యుక్తిగలది! అయ్యో మనుష్యుల అహంకారము, దౌర్భల్యములు మరియు బుద్ధిహీనత! వారు జ్ఞానము కలిగియున్న యెడల, తాము వివేకవంతులమని తలచి దేవుని ఉపదేశమును ఆలకించక, అన్నీ తమకే తెలుసునని ఊహించుకొని వారు దానిని తిరస్కరించుదురు; అందువలన, వారి జ్ఞానము బుద్ధిహీనమైనదై వారికి ప్రయోజనము కలిగించక వారు నశించెదరు.",
                "29": "కానీ, వారు దేవుని ఉపదేశములను ఆలకించిన యెడల, జ్ఞానము కలిగియుండుట మంచిది.",
                "30": "కానీ, ఈ లోకపు విషయములను బట్టి ఐశ్వర్యవంతులైన ధనవంతులకు ఆపద. ఏలయనగా, వారు ఐశ్వర్యవంతులైన కారణము చేత వారు పేదలను తృణీకరించెదరు, సాత్వీకులను హింసించెదరు మరియు వారి హృదయములు వారి నిధులపైనున్నవి. అందువలన, వారి ఐశ్వర్యమే వారి దేవుడు మరియు ఇదిగో, వారి ఐశ్వర్యము వారితోపాటు నశించిపోవును.",
                "31": "వినని చెవిటి వారికి ఆపద; ఏలయనగా, వారు నశించెదరు.",
                "32": "చూడని గృడ్డి వారికి ఆపద; ఏలయనగా, వారు కూడా నశించెదరు.",
                "33": "హృదయ సున్నతి లేని వారికి ఆపద, ఏలయనగా అంత్యదినమున వారి దోషముల జ్ఞానము వారిని మొత్తును.",
                "34": "అబద్ధికునికి ఆపద, ఏలయనగా అతడు నరకములోనికి త్రోయబడును.",
                "35": "ఉద్దేశ్యపూర్వకముగా హత్యచేయువానికి ఆపద, ఏలయనగా అతడు మరణించును.",
                "36": "వ్యభిచారము చేయు వారికి ఆపద, ఏలయనగా వారు నరకములోనికి త్రోయబడుదురు.",
                "37": "విగ్రహములను ఆరాధించు వారికి ఆపద, ఏలయనగా అపవాదులందరికి అపవాదియైన వాడు వారి యందు ఆనందించును.",
                "38": "క్లుప్తముగా, వారి పాపముల యందు చనిపోవు వారందరికి ఆపద; ఏలయనగా, వారు దేవుని యొద్దకు తిరిగి వచ్చి, ఆయన ముఖమును చూచి, వారి పాపములలోనే నిలిచియుందురు.",
                "39": "ఓ నా ప్రియమైన సహోదరులారా, ఆ పరిశుద్ధ దేవునికి వ్యతిరేకముగా అతిక్రమము చేయుట ఎంత భయంకరమో మరియు ఆ మోసగాని ఆకర్షణలకు లోబడుట ఎంత భయంకరమో కూడా జ్ఞాపకము చేసుకొనుడి. శరీరానుసారమైన మనస్సు మరణమైయున్నదని, ఆత్మానుసారమైన మనస్సు నిత్యజీవమైయున్నదని జ్ఞాపకముంచుకొనుడి.",
                "40": "ఓ నా ప్రియమైన సహోదరులారా, నా మాటలకు చెవి యొగ్గుడి. ఇశ్రాయేలు పరిశుద్ధుని గొప్పతనమును జ్ఞాపకము చేసుకొనుడి; నేను మీకు వ్యతిరేకముగా కఠినమైన మాటలు పలికియున్నానని చెప్పవద్దు; ఏలయనగా మీరు అట్లు చేసిన యెడల, మీరు సత్యమునకు వ్యతిరేకముగా దూషణ చేయుదురు; ఏలయనగా నేను మీ సృష్టికర్త యొక్క మాటలు పలికియుంటిని; సత్యవాక్యములు సమస్త అపవిత్రతకు వ్యతిరేకముగా కఠినమైయున్నవని నేనెరుగుదును; అయితే, నీతిమంతులు వాటికి భయపడరు, ఏలయనగా, వారు సత్యమును ప్రేమించుదురు మరియు కదిలింపబడరు.",
                "41": "అప్పుడు, ఓ నా ప్రియమైన సహోదరులారా, పరిశుద్ధుడైన ప్రభువు యొద్దకు రండి; ఆయన మార్గములు నీతివంతమైనవని జ్ఞాపకము చేసుకొనుడి. ఇదిగో, మనుష్యుని కొరకు మార్గము ఇరుకైయున్నది; అయితే అది అతని యెదుట తిన్నని మార్గమైయున్నది మరియు ఇశ్రాయేలు పరిశుద్ధుడే ద్వారకాపరియైయుండి అక్కడ ఎట్టి సేవకుడిని పనిలో పెట్టడు; ఆ ద్వారము తప్ప మరే ఇతర మార్గమూ లేదు; ఏలయనగా ఆయన మోసగింపబడడు; ప్రభువైన దేవుడని ఆయనకు పేరు.",
                "42": "తట్టు వానికి ఆయన తెరుచును; జ్ఞానులు, ప్రవీణులు, ఐశ్వర్యవంతులు, వారి ప్రావీణ్యత, వారి జ్ఞానము మరియు వారి ఐశ్వర్యమును బట్టి గర్వించు వారినే ఆయన తృణీకరించును; వారు వీటన్నింటిని విసర్జించి, దేవుని యెదుట తమను బుద్ధిహీనులుగా యెంచుకొని మిక్కిలి వినయము కలిగియుండని యెడల, ఆయన వారికి తెరువడు.",
                "43": "కానీ, జ్ఞానులు, వివేకవంతుల సంగతులు వారి నుండి నిత్యము మరుగుపరచబడును—ముఖ్యముగా పరిశుద్ధుల కొరకు సిద్ధపరచబడిన ఆ సంతోషము వారి నుండి మరుగుపరచబడును.",
                "44": "ఓ నా ప్రియమైన సహోదరులారా, నా మాటలను జ్ఞాపకముంచుకొనుడి; ఇదిగో నేను నా పైవస్త్రమును తీసి మీ యెదుట దులుపుచున్నాను; సమస్తమును శోధించు ఆయన నేత్రముతో నన్ను పరిశీలించమని నన్ను రక్షించు దేవుడిని ప్రార్థించెదను; కావున మనుష్యులందరు తమ క్రియలను బట్టి తీర్పుతీర్చబడునప్పుడు, నేను నా ఆత్మ నుండి మీ పాపములను దులిపివేసితినని, ఆయన యెదుట నేను ప్రకాశముతో నిలువబడితినని, మీ రక్తము నుండి విడుదల పొందియున్నానని, ఇశ్రాయేలు యొక్క దేవుడు చూచియున్నాడని అంత్యదినమున మీరెరుగుదురు.",
                "45": "ఓ నా ప్రియమైన సహోదరులారా, మీ పాపముల నుండి తొలగుడి; మిమ్ములను గట్టిగా బంధించు వాని సంకెళ్ళను విదిల్చివేయుడి; మీ రక్షణ దుర్గమైన ఆ దేవుని యొద్దకు రండి.",
                "46": "మీరు తీవ్రమైన భయముతో కృంగిపోకుండునట్లు, మీ ఘోరమైన దోషమును సంపూర్ణముగా జ్ఞాపకము చేసుకొనకుండునట్లు నీతిమంతులకు న్యాయము చేయబడు ఆ మహిమకరమైన దినము కొరకు, ఆ తీర్పు దినము కొరకు మీ ఆత్మలను సిద్ధపరచుకొనుడి మరియు సర్వశక్తిమంతుడవగు ప్రభువైన దేవా, నీ తీర్పులు పరిశుద్ధమైనవి, పరిశుద్ధమైనవి—కానీ నేను నా దోషము నెరుగుదును; నీ ధర్మశాస్త్రమును నేను అతిక్రమించితిని, నా అతిక్రమములు నావే; మరియు నేను అతని భయంకరమైన దౌర్భాగ్యమునకు ఎరగా ఉండునట్లు అపవాది నన్ను పొందెనని బిగ్గరగా చెప్పుటకు బలవంతము చేయబడకుండునట్లు సిద్ధపరచుకొనుడి.",
                "47": "కానీ నా సహోదరులారా, ఈ విషయముల యొక్క భయంకరమైన వాస్తవమునకు నేను మిమ్ములను మేలుకొలుపుట అవసరమా? మీ మనస్సులు శుద్ధమైన యెడల, నేను మీ ఆత్మలను బాధపెట్టుదునా? మీరు పాపము నుండి విముక్తులైన యెడల, సత్యము యొక్క సరళతను బట్టి నేను మీతో సరళముగా ఉండనా?",
                "48": "ఇదిగో మీరు పరిశుద్ధులైయున్న యెడల, నేను మీతో పరిశుద్ధతను గూర్చి మాట్లాడుదును; కానీ మీరు పరిశుద్ధులు కానందున, మీరు నన్ను ఉపదేశకునిగా చూచుచున్నందున, పాపము యొక్క పర్యవసానములను గూర్చి నేను మీకు బోధించుట అవసరమైయున్నది.",
                "49": "ఇదిగో, నా ఆత్మ పాపమును ద్వేషించును, నా హృదయము నీతియందు ఆనందించును మరియు నేను నా దేవుని పరిశుద్ధ నామమును స్తుతించెదను.",
                "50": "రండి, నా సహోదరులారా, దప్పిగొనినవారలారా, నీళ్ళయొద్దకు రండి; రూకలులేనివారలారా, మీరు వచ్చి కొని భోజనము చేయుడి; రండి, రూకలు లేకపోయినను ఏమియు నియ్యకయే ద్రాక్షారసమును పాలను కొనుడి.",
                "51": "కావున, విలువ లేని దాని కొరకు ధనమును లేదా తృప్తిపరచని దాని కొరకు మీ శ్రమను వెచ్చించకుడి; నా మాట జాగ్రత్తగా ఆలకించుడి, నేను పలికన మాటలను జ్ఞాపకము చేసుకొనుడి; ఇశ్రాయేలు పరిశుద్ధుని యొద్దకు రండి, నశించని లేదా పాడుకాని దానితో విందు చేసుకొనుడి, మరియు మీ ప్రాణము సారమైనదానియందు సుఖింపనియ్యుడి.",
                "52": "ఇదిగో నా ప్రియమైన సహోదరులారా, మీ దేవుని మాటలను జ్ఞాపకము చేసుకొనుడి; పగటి యందు నిరంతరము ఆయనకు ప్రార్థించుడి మరియు రాత్రి యందు ఆయన పరిశుద్ధ నామమునకు కృతజ్ఞతాస్తుతులు చెల్లించుడి. మీ హృదయములను ఆనందించనియ్యుడి.",
                "53": "ఇదిగో, ప్రభువు నిబంధనలు ఎంత గొప్పవి మరియు నరుల సంతానము యెడల ఆయన నమ్రత ఎంత గొప్పది; మన సంతానము శరీరమును బట్టి పూర్తిగా నాశనము చేయబడరని, ఆయన వారిని కాపాడునని; భవిష్యత్తులో వారు ఇశ్రాయేలు వంశస్థులకు ఒక నీతివంతమైన కొమ్మయగుదురని ఆయన గొప్పతనము, కృపాకనికరములను బట్టి ఆయన మనకు వాగ్దానము చేసియున్నాడు.",
                "54": "ఇప్పుడు, నా సహోదరులారా, నేనింకనూ మీతో మాట్లాడెదను. కానీ మిగిలిన నా మాటలను నేను మరునాడు మీకు ప్రకటించెదను. ఆమేన్‌."
            },
            "10": {
                "1": "ఇప్పుడు నా ప్రియమైన సహోదరులారా, జేకబ్ అను నేను, నేను చెప్పిన నీతివంతమైన కొమ్మను గూర్చి మీతో మరలా మాట్లాడెదను.",
                "2": "ఏలయనగా, మనము పొందిన వాగ్దానములు మనకు శరీరానుసారమైనవి; కావున, మన సంతానములో అనేకులు అవిశ్వాసమును బట్టి శరీరమునందు నశించుదురని నాకు చూపబడినప్పటికీ, దేవుడు అనేకులపట్ల కనికరముగానుండును; మరియు వారి విమోచకుని గూర్చి నిజమైన జ్ఞానమును ఇచ్చు దానికి వారు వచ్చునట్లు, మన సంతానము తిరిగి పునఃస్థాపించబడును.",
                "3": "ఇప్పుడు, నేను మీతో చెప్పినట్లుగా క్రీస్తు (ఇది ఆయన పేరైయుండునని గత రాత్రి దేవదూత నాతో చెప్పెను) యూదుల మధ్య అనగా లోకము యొక్క మిక్కిలి దుష్ట భాగమైయున్న వారి మధ్య వచ్చుట అవసరము; వారు ఆయనను సిలువ వేయుదురు—అది మన దేవునికి తగును మరియు తమ దేవుడిని సిలువ వేయు ఏ ఇతర జనాంగము భూమి పైన లేదు.",
                "4": "ఏలయనగా ఆ గొప్ప అద్భుతములు ఇతర జనముల మధ్య చేయబడిన యెడల, వారు పశ్చాత్తాపపడి ఆయనే తమ దేవుడని ఎరుగుదురు.",
                "5": "కానీ యాజకవంచనలు మరియు దుష్టత్వములను బట్టి యెరూషలేములోనున్న వారు, ఆయన సిలువ వేయబడునట్లు ఆయనకు వ్యతరేకముగా తమ మెడలను బిరుసు చేసుకొందురు.",
                "6": "కావున, వారి దుష్టత్వము కారణముగా వారిపై నాశనములు, కరువులు, తెగుళ్ళు, రక్తపాతము వచ్చును; మరియు నాశనము చేయబడని వారు జనములన్నిటి మధ్య చెదిరిపోవుదురు.",
                "7": "కానీ, ప్రభువైన దేవుడు ఈలాగు సెలవిచ్చుచున్నాడు: నేనే క్రీస్తునని వారు నా యందు విశ్వాసముంచు దినము వచ్చినప్పుడు, భూమిపైన వారి స్వాస్థ్యమైన దేశములకు వారు పునఃస్థాపించబడుదురని నేను వారి పితరులతో నిబంధన చేసియున్నాను.",
                "8": "వారు తమ దీర్ఘ విభజన నుండి, సముద్ర ద్వీపముల నుండి మరియు భూమి యొక్క నాలుగు చెరగుల నుండి సమకూర్చబడుదురు; వారిని వారి స్వాస్థ్యమైన దేశములకు తీసుకొని పోవుటలో అన్యజనుల యొక్క జనములు నా కన్నుల యందు గొప్పగా ఉండునని దేవుడు సెలవిచ్చుచున్నాడు.",
                "9": "అన్యజనుల రాజులు వారిని పోషించు తండ్రులుగాను, వారి రాణులు పాలిచ్చు దాదులుగాను ఉండెదరు; అందువలన, అన్యజనులకు దేవుని వాగ్దానములు గొప్పవి; ఏలయనగా ఆయన దానిని పలికెను మరియు వ్యాజ్యెమాడువాడెవడు?",
                "10": "కానీ, ఈ దేశము మీ స్వాస్థ్యమైన దేశముగా ఉండునని, ఈ దేశముపై అన్యజనులు ఆశీర్వదింపబడుదురని దేవుడు సెలవిచ్చెను.",
                "11": "ఈ దేశము అన్యజనులకు ఒక స్వతంత్ర దేశమైయుండును, ఈ దేశముపై అన్యజనులను పరిపాలించు రాజులెవ్వరూ ఉండరు.",
                "12": "ఈ దేశమును సమస్త ఇతర జనములకు వ్యతిరేకముగా నేను బలపరిచెదను.",
                "13": "సీయోనుకు వ్యతిరేకముగా పోరాడువాడు నశించునని దేవుడు సెలవిచ్చుచున్నాడు.",
                "14": "నాకు వ్యతిరేకముగా ఒక రాజును ఏర్పరుచువాడు నశించును. ఏలయనగా, నేను ప్రభువును, పరలోకము యొక్క రాజును, వారి రాజునైయుందును మరియు నా మాటలు వినువారికి నిత్యము ఒక వెలుగుగా ఉందును.",
                "15": "కావున ఈ కారణముచేత మరియు వారు శరీరమందున్నప్పుడే నేను వారికి చేసెదనని నరుల సంతానముతో నేను చేసియున్న నా నిబంధనలు నెరవేరునట్లు నేను అంధకారపు రహస్య క్రియలను, హత్యలను మరియు హేయక్రియలను తప్పక నాశనము చేయవలెను.",
                "16": "అందువలన, సీయోనుకు వ్యతిరేకముగా పోరాడు యూదుడు మరియు అన్యజనుడు, బందీ మరియు స్వతంత్రుడు, స్త్రీ మరియు పురుషుడు నశించెదరు; వారే సమస్త భూమి యొక్క వ్యభిచారులు; నా పక్షమున లేని వారు నాకు విరోధముగానున్నారని దేవుడు సెలవిచ్చుచున్నాడు.",
                "17": "ఏలయనగా, వారు శరీరమందున్నప్పుడే నేను వారికి చేసెదనని నరుల సంతానమునకు నేను చేసిన నా వాగ్దానములను నేను నెరవేర్చెదను.",
                "18": "కావున నా ప్రియమైన సహోదరులారా, మన దేవుడు ఈలాగు సెలవిచ్చుచున్నాడు: నేను నీ సంతామును అన్యజనుల చేత బాధించెదను. అయినప్పటికీ, అన్యజనులు వారికి ఒక తండ్రివలే యుండునట్లు నేను వారి హృదయములను మృదువుగా చేసెదను; అందువలన అన్యజనులు ఆశీర్వదింపబడి, ఇశ్రాయేలు వంశస్థుల మధ్య లెక్కింపబడుదురు.",
                "19": "కావున, నేను ఈ దేశమును వారి స్వాస్థ్యమైన దేశముగా నీ సంతానమునకు మరియు నీ సంతానము మధ్య లెక్కింపబడు వారికి శాశ్వతముగా ప్రతిష్ఠించెదను; ఏలయనగా, అది సమస్త దేశములను మించిన శ్రేష్ఠమైన దేశమని దేవుడు నాకు సెలవిచ్చుచున్నాడు; అందువలన, దానిపై నివసించు మనుష్యులందరు నన్ను ఆరాధించునట్లు చేయుదునని దేవుడు సెలవిచ్చుచున్నాడు.",
                "20": "ఇప్పుడు, నా ప్రియమైన సహోదరులారా, కనికరము గల మన దేవుడు ఈ విషయములను గూర్చి అంత గొప్ప జ్ఞానమును మనకు దయచేసియున్నాడని చూచి, మనము ఆయనను జ్ఞాపకము చేసుకొని, మన పాపములను విడిచిపెట్టి, దిగులు చెందకయుండెదము, ఏలయనగా మనము వదిలివేయబడలేదు; కానీ మనము మన స్వాస్థ్యమైన దేశము నుండి బయటకు తరిమివేయబడితిమి; అయితే మనము ఒక శ్రేష్ఠమైన దేశమునకు నడిపించబడితిమి; ఏలయనగా ప్రభువు సముద్రమును మనకు మార్గముగా చేసియున్నాడు మరియు మనము సముద్ర ద్వీపముపైన ఉన్నాము.",
                "21": "కానీ సముద్ర ద్వీపములపైన ఉన్న వారికి ప్రభువు యొక్క వాగ్దానములు గొప్పవి; ద్వీపములు అని చెప్పుచున్నందున, దీనికంటే ఎక్కువ ద్వీపములు ఉండవలెను మరియు అక్కడ కూడా మన సహోదరులు నివసించుచుండవలెను.",
                "22": "ఏలయనగా, ప్రభువైన దేవుడు ఎప్పటికప్పుడు ఆయన చిత్తము మరియు ఇచ్ఛానుసారముగా ఇశ్రాయేలు వంశములను నడిపించెను. ఇప్పుడు, వేరుచేయబడిన వారినందరిని ప్రభువు జ్ఞాపకము చేసుకొనినందువలన, ఆయన మనలను కూడా జ్ఞాపకము చేసుకొనును.",
                "23": "కాబట్టి, మీ హృదయములను సంతోషపరచుకొనుడి మరియు శాశ్వతమరణము యొక్క మార్గమును లేదా నిత్యజీవము యొక్క మార్గమును ఎంచుకొనుటకు—మిమ్ములను మీరు నిర్వహించుకొనుటకు మీరు స్వతంత్రులైయున్నారని జ్ఞాపకముంచుకొనుడి.",
                "24": "కావున నా ప్రియమైన సహోదరులారా, మిమ్ములను అపవాది మరియు శరీరము యొక్క చిత్తమునకు కాక దేవుని చిత్తమునకు సమాధానపరచుకొనుడి; మరియు మీరు దేవునితో సమాధానపడిన తరువాత, కేవలము దేవుని కృప యందు మరియు ద్వారానే మీరు రక్షింపబడితిరని జ్ఞాపకముంచుకొనుడి.",
                "25": "మీరు దేవుని నిత్య రాజ్యములోనికి చేర్చుకొనబడునట్లు, మీరు దైవ కృప ద్వారా ఆయనను స్తుతించునట్లు, దేవుడు పునరుత్థాన శక్తి ద్వారా మరణము నుండి, ప్రాయశ్చిత్తము యొక్క శక్తి ద్వారా శాశ్వతమరణము నుండి మిమ్ములను లేపును గాక, ఆమేన్‌."
            },
            "11": {
                "1": "ఇప్పుడు జేకబ్, నా జనులతో ఆ సమయమున ఇంకా అనేక విషయములు మాట్లాడెను; అయినప్పటికీ, నేను ఈ విషయములు మాత్రమే వ్రాయబడునట్లు చేసితిని, ఏలయనగా నేను వ్రాసియున్న విషయములు నాకు చాలును.",
                "2": "ఇప్పుడు నీఫైయను నేను, యెషయా మాటలను ఎక్కువగా వ్రాయుదును. ఏలయనగా, నా ఆత్మ అతని మాటలయందు ఆనందించును. నేను అతని మాటలను నా జనులతో పోల్చెదను, వాటిని నా సంతానమంతటికి పంపెదను. ఏలయనగా నేను నా విమోచకుడిని చూచినట్లే, అతడు కూడా నిశ్చయముగా ఆయనను చూచెను.",
                "3": "నేను ఆయనను చూచినట్లే, నా సహోదరుడు జేకబ్ కూడా ఆయనను చూచెను; అందువలన, నా మాటలు నిజమని వారికి ఋజువు చేయునట్లు నేను వారి మాటలను నా సంతానమునకు పంపెదను; ముగ్గురు సాక్ష్యుల మాటల ద్వారా నేను నా మాటను స్థిరపరిచెదనని దేవుడు చెప్పెను; అయినప్పటికీ, దేవుడు ఎక్కువమంది సాక్షులను పంపి, ఆయన వాక్యములన్నిటిని ఋజువు చేయును.",
                "4": "క్రీస్తు రాకడను గూర్చి నా జనులకు ఋజువు చేయుటలో నా ఆత్మ ఆనందించుచున్నది; ఏలయనగా ఈ ఉద్దేశ్యము నిమిత్తమే మోషే ధర్మశాస్త్రము ఇవ్వబడినది; మరియు లోకము ఆరంభమైనప్పటి నుండి మనుష్యునికి దేవునిచేత ఇవ్వబడియున్న సమస్తము ఆయనకు సూచనగా ఉన్నవి.",
                "5": "ప్రభువు మన పితరులతో చేసియున్న నిబంధనల యందు కూడా నా ఆత్మ ఆనందించుచున్నది; ముఖ్యముగా నా ఆత్మ ఆయన కృపయందు, ఆయన న్యాయమందు, శక్తి కనికరములందు, మరణము నుండి విడుదల యొక్క గొప్ప మరియు నిత్యప్రణాళికయందు ఆనందించుచున్నది.",
                "6": "క్రీస్తు రాని యెడల మనుష్యులందరు నశించవలెనని నా జనులకు ఋజువు చేయుటలో నా ఆత్మ ఆనందించుచున్నది.",
                "7": "ఏలయనగా క్రీస్తు లేని యెడల దేవుడు లేడు; దేవుడు లేని యెడల మనము లేము, సృష్టి జరిగియుండేది కాదు. కానీ దేవుడున్నాడు, ఆయనే క్రీస్తు, కాలము పరిపూర్ణమైనప్పుడు ఆయన వచ్చును.",
                "8": "ఇప్పుడు, నా జనులలో ఈ మాటలను చూచువారు తమ హృదయములను పైకెత్తుకొని ఆనందించునట్లు మనుష్యులందరి కొరకు నేను యెషయా మాటలలో కొన్నింటిని వ్రాయుచున్నాను. ఇవే ఆ మాటలు, వాటిని మీరు మీతో మరియు మనుష్యులందరితో పోల్చుకొనవచ్చును."
            },
            "12": {
                "1": "యూదాను గూర్చియు యెరూషలేమును గూర్చియు ఆమోజు కుమారుడైన యెషయాకు దర్శనము వలన కలిగిన దేవోక్తి—",
                "2": "అంత్యదినములలో ప్రభువు మందిర పర్వతము పర్వత శిఖరమున స్థిరపరచబడి కొండల కంటే ఎత్తుగా ఎత్తబడును, ప్రవాహము వచ్చినట్లు సమస్త జనములు దానిలోనికి వచ్చెదరు.",
                "3": "ఆ కాలమున సీయోనులో నుండి ధర్మశాస్త్రము, యెరూషలేములో నుండి ప్రభువు వాక్కు బయలువెళ్ళును. జనములు గుంపులు గుంపులుగా వచ్చి యాకోబు దేవుని మందిరమునకు ప్రభువు పర్వతమునకు మనము వెళ్ళుదము రండి; ఆయన తన మార్గముల విషయమై మనకు బోధించును, మనము ఆయన త్రోవలలో నడుతము అని చెప్పుకొందురు.",
                "4": "ఆయన జనముల మధ్య తీర్పుతీర్చును మరియు అనేకమంది జనులను గద్దించును. వారు తమ ఖడ్గములను నాగటి నక్కులుగాను, తమ ఈటెలను మచ్చుకత్తులుగాను సాగగొట్టుదరు—జనము మీదికి జనము ఖడ్గమెత్తక యుండును, యుద్ధము చేయ నేర్చుకొనుట ఇక మానివేయును.",
                "5": "యాకోబు వంశస్థులారా రండి, మనము ప్రభువు వెలుగులో నడుచుకొందము; రండి, ఏలయనగా మీరందరు త్రోవ తప్పి, ప్రతివాడు తన దుష్టమార్గములకు తొలిగెను.",
                "6": "ఓ ప్రభువా, యాకోబు వంశమగు ఈ జనము తూర్పున నుండిన జనుల సంప్రదాయములతో నిండుకొనియున్నారు, వారు ఫిలిష్తీయుల వలే సోదెగాండ్రను ఆలకించుదురు, అన్యులతో సహవాసము చేయుదురు గనుక నీవు వారిని విసర్జించియున్నావు.",
                "7": "వారి దేశము వెండి బంగారములతో నిండియున్నది; వారి నిధులకు మితిలేదు; వారి దేశము గుఱ్ఱములతో నిండియున్నది; వారి రథములకు మితిలేదు.",
                "8": "వారి దేశము విగ్రహములతో నిండియున్నది; వారు తమ చేతి పనిని, తాము వ్రేళ్ళతో చేసిన దానిని ఆరాధింతురు.",
                "9": "అల్పుడు తలవంచడు, ఘనుడు తనను తాను తగ్గించుకొనడు, కాబట్టి వారిని క్షమించకుము.",
                "10": "దుష్టులైన మీరు, బండ సందులోనికి ప్రవేశించుడి మంటిలో దాగియుండుడి, ఏలయనగా ప్రభువు యొక్క భయము, ఆయన ప్రభావమాహాత్మ్యము మిమ్ములను కొట్టును.",
                "11": "అప్పుడు నరుని అహంకార దృష్టి తగ్గించబడును, మనుష్యుల గర్వము అణగద్రొక్కబడును, ఆ దినమున ప్రభువు మాత్రమే ఘనత వహించును.",
                "12": "జనములన్నిటిపైకి సైన్యములకధిపతియగు ప్రభువు దినము త్వరలో వచ్చును, అనగా ప్రతివానిపైకి, ముఖ్యముగా గర్విష్ఠులు అహంకారులపైకి, హెచ్చించుకొను ప్రతివానిపైకి వచ్చును మరియు అతడు అణగద్రొక్కబడును.",
                "13": "అహంకారాతిశయము గల లెబానోను దేవదారు వృక్షములు, బాషాను సింధూర వృక్షములన్నిటిపైకి;",
                "14": "ఎత్తైన పర్వతములు, కొండలు, గర్విష్ఠులైన జనములన్నిటిపైకి, ప్రతి ఒక్కరిపైకి;",
                "15": "ఎత్తైన ప్రతి గోపురము, ప్రతి కోట గోడపైకి;",
                "16": "సముద్రపు ఓడలు, తర్షీషు ఓడలు, రమ్యమైన విచిత్ర వస్తువులన్నిటిపైకి ప్రభువు యొక్క దినము వచ్చును.",
                "17": "అప్పుడు నరుని అహంకారము తగ్గించబడును, మనుష్యుల గర్వము అణగద్రొక్కబడును; ఆ దినమున ప్రభువు మాత్రమే ఘనత వహించును.",
                "18": "విగ్రహములను ఆయన పూర్తిగా నాశనము చేయును.",
                "19": "ఆయన భూమిని గజగజ వణికింప లేచునప్పుడు, వారు కొండల గుహలలో, నేల బొరియలలో దూరుదురు, ఏలయనగా ప్రభువు యొక్క భయము వారిపై వచ్చును, ఆయన ప్రభావమాహాత్మ్యము వారిని కొట్టును.",
                "20": "ఆ దినమందు ఒక మనుష్యుడు తాను ఆరాధించుటకు చేసుకొనిన వెండి విగ్రహములను బంగారు విగ్రహములను అడవి ఎలుకలకు గబ్బిలములకు పారవేసి,",
                "21": "కొండల గుహలలోను బండ సందులలోను దూరవలెనని ఆశించును; ఏలయనగా, ఆయన భూమిని గజగజ వణికింప లేచునప్పుడు, ప్రభువు యొక్క భయము వారిపై వచ్చును, ఆయన ప్రభావమాహాత్మ్యము వారిని కొట్టును.",
                "22": "తన నాసికారంధ్రములలో ప్రాణము కలిగియున్న నరుని లక్ష్యపెట్టకుము; వానిని ఏ విషయములో ఎన్నిక చేయవచ్చును?"
            },
            "13": {
                "1": "ఆలకించుడి, ప్రభువును సైన్యములకధిపతియునగు ప్రభువు, పోషణమును పోషణాధారమును, అన్నోదకముల ఆధారమంతయు పోషణమంతయు—",
                "2": "శూరులను, యోధులను, న్యాయాధిపతులను, ప్రవక్తలను, వివేకవంతులను, పెద్దలను;",
                "3": "పంచదశాధిపతులను, ఘనత వహించినవారిని, మంత్రులను, శిల్పశాస్త్రములను ఎరిగినవారిని, అనర్గళముగా మాట్లాడు వక్తలను యెరూషలేములో నుండియు యూదా దేశములో నుండియు తీసివేయును.",
                "4": "బాలకులను వారికి అధిపతులనుగా నియమించెదను మరియు పసిపిల్లలు వారిని ఏలెదరు.",
                "5": "ప్రజలలో ఒకడిట్లును మరియొకడట్లును ప్రతివాడు తన పొరుగువానిని బాధించును; పెద్దవానిపైన బాలుడును, ఘనునిపైన నీచుడును గర్వించి తిరస్కారముగా నడుచును.",
                "6": "ఒకడు తన తండ్రియింట తన సహోదరుని పట్టుకొని—నీకు వస్త్రము కలదు, నీవు మా మీద అధిపతివైయుందువు, ఈ పాడుస్థలము నీ వశమున ఉండనీయకుము అనును.",
                "7": "అతడు ఆ దినమున కేకవేసి—నేను సంరక్షణకర్తగా ఉండనొల్లను; నా ఇంట ఆహారమేమియు లేదు వస్త్రమేమియు లేదు; నన్ను జనాధిపతిగా నియమింపరాదనును.",
                "8": "యెరూషలేము పాడైపోయెను, యూదా నాశనమాయెను, ప్రభువు మహిమగల దృష్టికి కోపమురేపునంతగా వారి మాటలును క్రియలును ఆయనకు ప్రతికూలముగా ఉండెను.",
                "9": "వారి ముఖలక్షణమే వారిమీద సాక్ష్యమిచ్చును, తమ పాపమును మరుగుచేయక సొదొమ వారి వలే దాని బయలుపరచుదురు; తమకు తామే వారు కీడు చేసుకొనియున్నారు, వారికి శ్రమ!",
                "10": "మీకు మేలు కలుగునని నీతిమంతులతో చెప్పుము; వారు తమ క్రియల ఫలము అనుభవింతురు.",
                "11": "దుష్టులకు శ్రమ, ఏలయనగా వారు నశించెదరు; వారి క్రియల ఫలము వారిపైయుండును.",
                "12": "మరియు నా జనులను పిల్లలు బాధించుచున్నారు, స్త్రీలు వారిని ఏలుచున్నారు. నా జనులారా, మీ నాయకులు త్రోవను తప్పించువారు, వారు మీ త్రోవల జాడలను చెరిపివేయుదురు.",
                "13": "ప్రభువు వాదించుటకు నిలువబడియున్నాడు; జనములను తీర్పుతీర్చుటకు లేచియున్నాడు.",
                "14": "ప్రభువు తన జనుల పెద్దలను వారి అధిపతులను విమర్శింప వచ్చుచున్నాడు. మీరు ద్రాక్షాతోటను, మీరు దోచుకొనిన దరిద్రుల సొమ్మును మీ ఇండ్లలోనే తినివేసితిరి.",
                "15": "నా ప్రజలను నలుగగొట్టి మీరేమి చేయుదురు? బీదల ముఖములను నూరి మీరేమి చేయుదురు? అని ప్రభువును సైన్యములకధిపతియునగు దేవుడు సెలవిచ్చుచున్నాడు.",
                "16": "మరియు ప్రభువు సెలవిచ్చినదేదనగా—సీయోను కుమార్తెలు గర్విష్ఠురాండ్రై మెడ చాచి నడచుచు, ఓరచూపులు చూచుచు, కులుకుతో నడచుచు తమ కాళ్ళగజ్జలను మ్రోగించుచున్నారు—",
                "17": "కాబట్టి ప్రభువు సీయోను కుమార్తెల నడినెత్తి బోడి చేయును, ప్రభువు వారి మానమును బయలుపరచును.",
                "18": "ఆ దినమున ప్రభువు గల్లుగల్లుమను వారి పాదభూషణముల సొగసును, సూర్యబింబ భూషణములను, చంద్రవంకలు అను భూషణములను;",
                "19": "గొలుసులను, కడియములను, ముసుగులను;",
                "20": "కుల్లాయీలను, కాళ్ళ గొలుసులను, ఒడ్డాణములను, పరిమళ ద్రవ్యపు బరిణెలను, కర్ణభూషణములను;",
                "21": "ఉంగరములను, ముక్కు కమ్ములను;",
                "22": "ఉత్సవ వస్త్రములను, ఉత్తరీయములను, పైటలను, సంచులను;",
                "23": "చేతి అద్దములను, సన్నని నారతో చేసిన మేలిముసుగులను, పాగాలను, శాలువలను తీసివేయును.",
                "24": "అప్పుడు పరిమళద్రవ్యమునకు ప్రతిగా మురుగుడును; నడికట్టుకు ప్రతిగా త్రాడును; చక్కగా అల్లిన జడకు ప్రతిగా బోడితలయు; ప్రశస్థమైన పైవస్త్రమునకు ప్రతిగా గోనెపట్టయు; అందమునకు ప్రతిగా వాతయును ఉండును.",
                "25": "ఖడ్గము చేత మనుష్యులు కూలుదురు, యుద్ధమున నీ బలాఢ్యులు పడుదురు.",
                "26": "పట్టణపు గుమ్మములు బాధపడి దుఃఖించును; ఆమె ఏమియు లేనిదై నేలపై కూర్చుండును."
            },
            "14": {
                "1": "ఆ దినమున ఏడుగురు స్త్రీలు ఒక్క పురుషుని పట్టుకొని—మేము మా అన్నమే తిందుము మా వస్త్రములే కట్టుకొందుము, నీ పేరు మాత్రము మాకు పెట్టి మా నింద తీసివేయుమని చెప్పుదురు.",
                "2": "ఆ దినమున ప్రభువు చిగురు మహిమయు భూషణమునగును. ఇశ్రాయేలులో తప్పించుకొనిన వారికి భూమి పంట అతిశయాస్పదముగాను శుభలక్షణముగాను ఉండును.",
                "3": "సీయోనులో శేషించిన వారికి యెరూషలేములో నిలువబడిన వానికి అనగా జీవము పొందుటకై యెరూషలేములో దాఖలైన ప్రతివానికి పరిశుద్ధుడని పేరు పెట్టుదురు.",
                "4": "తీర్పుతీర్చు ఆత్మ వలనను దహించు ఆత్మ వలనను ప్రభువు సీయోను కుమార్తెలకున్న కల్మషమును కడిగివేయునప్పుడు యెరూషలేమునకు తగిలిన రక్తమును దాని మధ్య నుండి తీసివేసి దాని శుద్ధి చేయునప్పుడు,",
                "5": "సీయోను కొండలోని ప్రతి నివాస స్థలముమీదను దాని ఉత్సవ సంఘములమీదను పగలు మేఘ ధూమములను రాత్రి అగ్నిజ్వాలా ప్రకాశమును ప్రభువు కలుగజేయును; సీయోను మహిమ అంతటి మీద కాపుదల ఉండును.",
                "6": "పగలు ఎండకు నీడగాను, గాలివానకు ఆశ్రయముగాను, చాటుగాను గుడారమొకటి యుండును."
            },
            "15": {
                "1": "అప్పుడు, నా ప్రియుని గూర్చి పాడెదను వినుడి. అతని దాక్షతోటను బట్టి నాకిష్టుడైనవాని గూర్చి పాడెదను వినుడి. సారవంతమైన భూమిగల కొండమీద నా ప్రియునికొక దాక్షతోటయుండెను.",
                "2": "ఆయన దానిని బాగుగా త్రవ్వి రాళ్ళని ఏరి అందులో శ్రేష్ఠమైన ద్రాక్షతీగెలను నాటించెను, దాని మధ్యను బురుజు ఒకటి వేయించి ద్రాక్షతొట్టిని తొలిపించెను; ద్రాక్షపండ్లు ఫలింపవలెనని యెదురు చూచుచుండెను గాని అది కారుద్రాక్షలు కాచెను.",
                "3": "కావున యెరూషలేము నివాసులారా, యూదావారలారా, నా ద్రాక్షతోట విషయము నాకు న్యాయము తీర్చవలెనని మిమ్ము వేడుకొనుచున్నాను.",
                "4": "నేను నా ద్రాక్షతోటకు చేసినదానికంటే మరేమి దానికి చేయగలను? అది ద్రాక్షపండ్లు కాయునని నేను కనిపెట్టినప్పుడు, అది కారుద్రాక్షలు కాచెను.",
                "5": "ఆలోచించుడి, నేను నా ద్రాక్షతోటకు చేయబోవు కార్యమును మీకు తెలియజెప్పెదను—నేను అది మేసివేయబడునట్లు దాని కంచెను కొట్టివేసెదను; నేను అది త్రొక్కబడునట్లు దాని గోడను పడగొట్టి,",
                "6": "దానిని పాడు చేసెదను; అది శుద్ధి చేయబడదు పారతో త్రవ్వబడదు; దానిలో గచ్చపొదలును బలురక్కసి చెట్లును బలిసియుండును, దానిమీద వర్షింపవలదని మేఘములకు ఆజ్ఞనిచ్చెదను.",
                "7": "ఇశ్రాయేలు వంశము సైన్యములకధిపతియగు ప్రభువు యొక్క ద్రాక్షతోట, యూదా మనుష్యులు ఆయనకిష్టమైన వనము; ఆయన న్యాయము కావలెనని చూడగా బలాత్కారము కనబడెను, నీతి కావలెనని చూడగా రోదనము వినబడెను.",
                "8": "స్థలము మిగులకుండా వారు మాత్రమే దేశములో నివసించునట్లు ఇంటికి ఇల్లు కలుపుకొను వారికి శ్రమ!",
                "9": "నా చెవులారా వినునట్లు సైన్యములకధిపతియగు ప్రభువు స్పష్టముగా ఈ మాట నాతో సెలవిచ్చెను—నిజముగా గొప్పవియు దివ్యమైనవియునైన యిండ్లు, పట్టణములు అనేకములు నివాసులులేక పాడైపోవును.",
                "10": "పది ఎకరముల ద్రాక్షతోట ఒక కుంచెడు రసమిచ్చును, తూమెడు గింజల పంట ఒక పడియగును.",
                "11": "మద్యము త్రాగుదమని వేకువనే లేచి ద్రాక్షారసము తమకు మంట పుట్టించు వరకు చాలా రాత్రివరకు పానము చేయువారికి శ్రమ!",
                "12": "వారు సితారా స్వరమండల తంబుర సన్నాయిలను వాయించుచు ద్రాక్షారసము త్రాగుచు విందు చేయుదురుగాని ప్రభువు పనిని యోచింపరు, ఆయన హస్తకృత్యములను లక్ష్యపెట్టరు.",
                "13": "కావున నా ప్రజలు జ్ఞానము లేకయే చెరపట్టబడి పోవుచున్నారు; వారిలో ఘనులైన వారు నిరాహారులుగానున్నారు, సామాన్యులు దప్పికచేత జ్వరపీడితులగుదురు.",
                "14": "అందుచేతనే పాతాళము గొప్ప ఆశ పెట్టుకొని అపరిమితముగా తన నోరు తెరచుచున్నది. వారిలో ఘనులును సామాన్యులును ఘోషచేయువారును హర్షించువారును పడిపోవుదురు.",
                "15": "అల్పులు అణగద్రొక్కబడుదురు, ఘనులు తగ్గింపబడుదురు, గర్విష్ఠుల చూపు తగ్గును.",
                "16": "సైన్యములకధిపతియగు ప్రభువే తీర్పుతీర్చి మహిమపరచబడును, పరిశుద్ధుడైన దేవుడు నీతినిబట్టి తన్ను పరిశుద్ధపరచుకొనును.",
                "17": "అది మేతబీడుగా నుండును గొఱ్ఱెపిల్లలు అచ్చట మేయును, గర్వించిన వారి బీడుభూమిని విదేశీయులైన కాపరులు అనుభవింతురు.",
                "18": "భక్తిహీనతయను త్రాళ్ళతో దోషమును లాగుకొను వారికి శ్రమ; బండిమోకుల చేత పాపమును లాగుకొను వారికి శ్రమ.",
                "19": "వారు ఇట్లనుకొనుచున్నారు—ఆయనను త్వరపడనిమ్ము, మేము ఆయన కార్యమును చూచునట్లు ఆయనను దానిని వెంటనే చేయనిమ్ము. ఇశ్రాయేలు యొక్క పరిశుద్ధ దేవుని ఆలోచన మాకు తెలియబడునట్లు అది మా యెదుట కనబడనిమ్ము.",
                "20": "కీడును మేలనియు మేలును కీడనియు చెప్పుచు, చీకటిని వెలుగనియు వెలుగును చీకటనియు, చేదును తీపి అనియు తీపిని చేదనియు ఎంచుకొను వారికి శ్రమ!",
                "21": "తమ దృష్టికి తాము జ్ఞానులనియు తమ యెన్నికలో తాము బుద్ధిమంతులనియు తలంచుకొను వారికి శ్రమ.",
                "22": "ద్రాక్షరసము త్రాగుటలో ప్రఖ్యాతినొందిన వారికిని మద్యము కలుపుటలో తెగువ గలవారికిని శ్రమ;",
                "23": "వారు లంచము పుచ్చుకొని దుష్టుడు నీతిమంతుడని తీర్పుతీర్చుదురు, నీతిమంతుల నీతిని దుర్నీతిగా కనబడజేయుదురు.",
                "24": "సైన్యములకధిపతియగు ప్రభువు యొక్క ధర్మశాస్త్రమును నిర్లక్ష్యపెట్టుదురు, ఇశ్రాయేలు యొక్క పరిశుద్ధ దేవుని వాక్కును తృణీకరించుదురు; కాబట్టి అగ్ని జ్వాల కొయ్యకాలును కాల్చివేయునట్లు ఎండిన గడ్డి మంటలో భస్మమగునట్లు వారి వేరు కుళ్ళిపోవును, వారి పువ్వు ధూళి వలే పైకి ఎగిరిపోవును.",
                "25": "దానినిబట్టి ప్రభువు కోపము ఆయన ప్రజల మీద మండుచున్నది, ఆయన వారిమీదికి తన బాహువు చాచి వారిని కొట్టగా పర్వతములు వణుకుచున్నవి; వీధుల మధ్యను వారి కళేబరములు పెంటవలె పడియున్నవి. ఇంతగా జరిగినను ఆయన కోపము చల్లారలేదు, ఆయన బాహువు ఇంకను చాపబడియున్నది.",
                "26": "ఆయన దూరముగానున్న జనములను పిలుచుటకు ధ్వజమునెత్తును, భూమ్యంతము నుండి వారిని రప్పించుటకు ఈలగొట్టును; అదిగో వారు త్వరపడి వేగముగా వచ్చుచున్నారు; వారిలో అలసిన వాడైనను తొట్రిల్లువాడైనను లేడు.",
                "27": "వారిలో ఎవడును నిద్రపోడు కునుకడు. వారి నడికట్టు విడిపోదు, వారి పాదరక్షలవారు తెగిపోదు;",
                "28": "వారి బాణములు వాడిగలవి, వారి విండ్లన్నియు ఎక్కుపెట్టబడియున్నవి, వారి గుఱ్ఱముల డెక్కలు చెకుముకి రాళ్ళతో సమానములు, వారి రథచక్రములు సుడిగాలి తిరిగినట్లు తిరుగును, ఆడుసింహము గర్జించినట్లు వారు గర్జించుదురు.",
                "29": "కొదమసింహము గర్జించినట్లు గర్జన చేయుచు వేటను పట్టుకొని అడ్డమేమియు లేకుండా దానిని ఎత్తుకొనిపోవుదురు, విడిపింపగలవాడెవడును ఉండడు.",
                "30": "వారు ఆ దినమున సముద్రఘోషవలే జనము మీద గర్జన చేయుదురు; జనులు భూమి వైపు చూడగా అంధకారమును బాధయు కనబడును, ఆకాశమందలి వెలుగు కూడా అంధకారమగును."
            },
            "16": {
                "1": "రాజైన ఉజ్జియా మృతిచెందిన సంవత్సరమున అత్యున్నతమైన సింహాసనమందు ప్రభువు ఆసీనుడైయుండగా నేను చూచితిని. ఆయన చొక్కాయి అంచులు దేవాలయమును నిండుకొనెను.",
                "2": "ఆయనకు పైగా సెరాపులు నిలిచియుండిరి; ఒక్కొక్కరికి ఆరేసి రెక్కలుండెను; ప్రతివాడు రెండు రెక్కలతో తన ముఖమును, రెంటితో తన కాళ్ళను కప్పుకొనుచు రెంటితో ఎగురుచుండెను.",
                "3": "వారు—సైన్యములకధిపతియగు ప్రభువు, పరిశుద్ధుడు, పరిశుద్ధుడు, పరిశుద్ధుడు; సర్వలోకము ఆయన మహిమతో నిండియున్నది అని గొప్ప స్వరముతో గాన ప్రతిగానములు చేయుచుండిరి.",
                "4": "వారి కంఠస్వరము వలన గడప కమ్ముల పునాదులు కదులుచు మందిరము ధూమముతో నిండెను.",
                "5": "అప్పుడు నేను—అయ్యో, నాకు ఆపద; నేను అపవిత్రమైన పెదవులు గలవాడను; అపవిత్రమైన పెదవులుగల జనుల మధ్య నివసించువాడను; నేను నశించితిని; రాజును సైన్యములకధిపతియునగు ప్రభువును నేను కన్నులారా చూచితిననుకొంటిని.",
                "6": "అప్పుడు ఆ సెరాపులలో నొకడు తాను బలిపీఠముమీద నుండి కారుతో తీసిన నిప్పును చేత పట్టుకొని నా యొద్దకు ఎగిరివచ్చి,",
                "7": "నా నోటికి దానిని తగిలించి—ఇది నీ పెదవులకు తగిలెను గనుక నీ పాపమునకు ప్రాయశ్చిత్తమాయెను, నీ దోషము తొలగిపోయెను అనెను.",
                "8": "అప్పుడు—నేను ఎవని పంపెదను? మా నిమిత్తము ఎవడు పోవునని ప్రభువు సెలవియ్యగా వింటిని. అంతట నేను—చిత్తగించుము నేనున్నాను నన్ను పంపుమనగా,",
                "9": "ఆయన ఇట్లనెను: నీవు పోయి ఈ జనులతో మీరు నిజముగా వినుడి అని చెప్పుము గాని వారు గ్రహింపకుందురు; మీరు నిజముగా చూడుడి అని చెప్పుము గాని వారు తెలుసుకొనకుందురు.",
                "10": "వారు కన్నులతోచూచి, చెవులతో విని, హృదయముతో గ్రహించి, మనస్సు మార్చుకొని స్వస్థత పొందకపోవునట్లు ఈ జనుల హృదయము క్రొవ్వజేసి వారి చెవులు మందపరచి వారి కన్నులు మూయించుము.",
                "11": "అప్పుడు ప్రభువా, ఎన్నాళ్ళ వరకని నేనడుగగా ఆయన ఇట్లనెను: నివాసులులేక పట్టణములును, మనుష్యులులేక ఇండ్లును పాడగువరకును దేశము బొత్తిగా బీడగువరకును;",
                "12": "ప్రభువు మనుష్యులను దూరముగా తీసుకొని పోయినందున దేశములో నిర్జనమైన స్థలములు విస్తారమగువరకును ఆలాగున జరుగును.",
                "13": "ఇంకను పదియవ భాగము మాత్రము విడువబడినను అదియును నాశనమగును. సింధూర, మస్తకి వృక్షములు నరకబడిన తరువాత అది మిగిలియుండు మొద్దువలెనుండును; అట్టి మొద్దు నుండి పరిశుద్ధమైన చిగురు పుట్టును."
            },
            "17": {
                "1": "యూదా రాజైన ఉజ్జియా మనుమడును యోతాము కుమారుడునైన ఆహాజు దినములలో సిరియా రాజైన రెజీనును ఇశ్రాయేలు రాజును రెమల్యా కుమారుడునైన పెకహును యుద్ధము చేయవలెనని యెరూషలేము మీదికి వచ్చిరి గానీ అది వారి వలన కాకపోయెను.",
                "2": "అప్పుడు—సిరియనులు ఎఫ్రాయిమీయులను తోడు చేసుకొనిరని దావీదు వంశస్థులకు తెలుపబడగా, గాలికి అడవి చెట్లు కదలినట్లు వారి హృదయమును వారి జనుల హృదయమును కదిలెను.",
                "3": "అప్పుడు ప్రభువు యెషయాతో ఈలాగు సెలవిచ్చెను: ఆహాజు నెదుర్కొనుటకు నీవును నీ కుమారుడైన షెయార్యాషూబును చాకిరేవు మార్గమున పై కోనేటి కాలువ కడకు పోయి,",
                "4": "అతనితో ఈలాగు చెప్పుము: భద్రముసుమీ, నిమ్మళించుము; పొగరాజుచున్న ఈ రెండు కొరకంచు కొనలకు, అనగా రెజీనును, సిరియనులు, రెమల్యా కుమారుడును అనువారి కోపాగ్నికి జడియకుము, నీ గుండె అవియనీయకుము.",
                "5": "సిరియాయు, ఎఫ్రాయిమును రెమల్యా కుమారుడును నీకు కీడు చేయుటకు ఆలోచించుచు,",
                "6": "మనము యూదా దేశము మీదికి పోయి దాని జనులను భయపెట్టి దాని ప్రాకారములను పడగొట్టి టాబెయేలనువాని కుమారుని దానికి రాజుగా నియమించెదము రండని చెప్పుకొనిరి.",
                "7": "అయితే ప్రభువైన దేవుడు ఈలాగు సెలవిచ్చుచున్నాడు—ఆ మాట నిలువదు, జరుగదు.",
                "8": "దమస్కు సిరియాకు రాజధాని; దమస్కునకు రెజీను రాజు; మరియు అరువది అయిదు సంవత్సరములు కాకమునుపు ఎఫ్రాయిము జనము కాకుండా నాశనమగును.",
                "9": "సమరయ ఎఫ్రాయిమునకు రాజధాని; సమరయకు రెమల్యా కుమారుడు రాజు; మీరు నమ్మకుండిన యెడల స్థిరపడక యుందురు.",
                "10": "ప్రభువు ఇంకను ఆహాజునకు ఈలాగు సెలవిచ్చెను:",
                "11": "నీ దేవుడైన ప్రభువు వలన సూచన నడుగుము; అది పాతాళమంత లోతులలోనైనను సరే ఊర్థ్వలోకమంత ఎత్తులలోనైనను సరే.",
                "12": "ఆహాజు—నేను అడగను, ప్రభువును శోధింపనని చెప్పగా,",
                "13": "అతడు—ఈలాగు చెప్పెను, దావీదు వంశస్థులారా, వినుడి; మనుష్యులను విసికించుట చాలదనుకొని నా దేవుని కూడా విసికింతురా?",
                "14": "కాబట్టి ప్రభువు తానే ఒక సూచనను మీకు చూపును. ఆలకించుడి, కన్యక గర్భవతియై కుమారుని కని అతనికి ఇమ్మానుయేలను పేరు పెట్టును.",
                "15": "కీడును విసర్జించుటకును మేలును కోరుకొనుటకును అతనికి తెలివి వచ్చునప్పుడు అతడు వెన్న, తేనెను తినును.",
                "16": "కీడును విసర్జించుటకును మేలును కోరుకొనుటకును ఆ బాలునికి తెలివి రాకమునుపు నిన్ను భయపెట్టు ఆ ఇద్దరు రాజుల దేశము పాడుచేయబడును.",
                "17": "ప్రభువు నీ మీదికిని నీ జనము మీదికిని నీ పితరుల కుటుంబపు వారి మీదికిని శ్రమ దినములను, ఎఫ్రాయిము యూదా నుండి తొలగిన దినము మొదలుకొని నేటి వరకు రాని దినములను రప్పించును; ఆయన అష్ఘూరు రాజును నీమీదికి రప్పించును.",
                "18": "ఆ దినమున ఐగుప్తు అంతమందున్న జోరీగలను, అష్షూరు దేశములోని కందిరీగలను ప్రభువు ఈలగొట్టి పిలుచును.",
                "19": "అవి అన్నియు వచ్చి మెట్టల లోయలలోను బండల సందులలోను ముండ్ల పొదలన్నిటిలోను గడ్డి బీళ్ళన్నిటిలోను దిగి నిలుచును.",
                "20": "ఆ దినమున ప్రభువు నది అద్దరి నుండి కూలికి వచ్చు మంగలకత్తిచేతను, అనగా అష్షూరు రాజు చేతను తల వెంట్రుకలను కాళ్ళ వెంట్రుకలను క్షౌరము చేయించును; అది గడ్డమును కూడా గీసివేయును.",
                "21": "ఆ దినమున ఒకడు ఒక చిన్న ఆవును రెండు గొఱ్ఱెలను పెంచుకొనగా,",
                "22": "అవి సమృద్ధిగా పాలిచ్చినందున అతడు వెన్న తినును. ఏలయనగా ఈ దేశములో విడువబడిన వారందరును వెన్న, తేనెలను తిందురు.",
                "23": "ఆ దినమున వెయ్యి వెండి నాణెముల విలువ గల వెయ్యి ద్రాక్ష చెట్లుండు ప్రతి స్థలమున గచ్చపొదలును బలురక్కసి చెట్లును పెరుగును.",
                "24": "ఆ దేశమంతయు గచ్చపొదలతోను బలురక్కసి చెట్లతోను నిండియుండును గనుక బాణములను విండ్లను చేత పట్టుకొని జనులు అక్కడికి పోవుదురు.",
                "25": "పార చేత త్రవ్వబడుచుండిన కొండలన్నిటిలోనున్న గచ్చపొదల భయముచేతను బలురక్కసి చెట్ల భయముచేతను జనులు అక్కడికి పోరు; అది ఎడ్లను తోలుటకును గొఱ్ఱెలు త్రొక్కుటకును ఉపయోగమగును."
            },
            "18": {
                "1": "మరియు ప్రభువు వాక్కు నాతో—నీవు గొప్ప పత్రమును తీసుకొని మహేరు-షాలాల్-హాష్‌-బజ్ అను మాటలు సామాన్యమైన అక్షరములతో దాని మీద వ్రాయుము.",
                "2": "నా నిమిత్తము నమ్మకమైన సాక్ష్యము పలుకుటకు యాజకుడైన ఊరియాను యెబెరెక్యాయు కుమారుడైన జెకర్యాను సాక్షులనుగా పెట్టెదనని చెప్పగా,",
                "3": "నేను ప్రవక్త్రి యొద్దకు వెళ్ళితిని; ఆమె గర్భవతియై కుమారుని కనగా ప్రభువు—అతనికి మహేరు-షాలాల్-హాష్‌-బజ్ అని పేరు పెట్టుము.",
                "4": "ఈ బాలుడు—నాయనా అమ్మా అని అననేరక మునుపు అష్షూరు రాజును అతని వారును దమస్కు యొక్క ఐశ్వర్యమును సమరయ యొక్క దోపుడు సొమ్మును ఎత్తికొని పోవుదురనెను.",
                "5": "మరియు ప్రభువు ఇంకను నాతో ఈలాగు సెలవిచ్చెను—",
                "6": "ఈ జనులు మెల్లగా పారు షిలోహు నీళ్ళు వద్దని చెప్పి రెజీనును బట్టియు రెమల్యా కుమారుని బట్టియు సంతోషించుచున్నారు.",
                "7": "కాగా ప్రభువు బలమైన యూఫ్రటీసు నది విస్తార జలములను, అనగా అష్షూరు రాజును అతని దండంతటిని వారి మీదికి రప్పించును; అవి దాని కాలువలన్నిటి పైగా పొంగి ఒడ్డులన్నిటి మీదను పొర్లి పారును.",
                "8": "అవి యూదా దేశములోనికి వచ్చి పొర్లి ప్రవహించును; అవి కుతికల లోతగును. ఇమ్మానుయేలూ, పక్షి తన రెక్కలు విప్పునప్పటి వలె దాని రెక్కల వ్యాపకము నీ దేశ వైశాల్యమంతటను వ్యాపించును.",
                "9": "జనులారా, రేగుడి మీరు ఓడిపోవుదురు; దూరదేశస్థులారా మీరందరు ఆలకించుడి, మీరు నడుము కట్టుకొనినను ఓడిపోవుదురు, నడుము కట్టుకొనినను ఓడిపోవుదురు.",
                "10": "ఆలోచన చేసుకొనినను అది వ్యర్థమగును; మాట పలికినను అది నిలువదు; దేవుడు మాతో నున్నాడు.",
                "11": "ఈ జనుల మార్గమున నడవకూడదని ప్రభువు బహు బలముగా నాతో చెప్పియున్నాడు; నన్ను గద్దించి ఈ మాట సెలవిచ్చెను—",
                "12": "ఈ జనులు బందుకట్టు అని చెప్పునదంతయు బందుకట్టు అని అనుకొనకుడి, వారు భయపడు దానికి భయపడకుడి, దిగులుపడకుడి.",
                "13": "సైన్యములకధిపతియగు ప్రభువే పరిశుద్ధుడనుకొనుడి. మీరు భయపడవలసినవాడు ఆయనే, ఆయన కోసమే దిగులుపడవలెను.",
                "14": "అప్పుడాయన మీకు పరిశుద్ధ స్థలముగా నుండును; అయితే ఆయన ఇశ్రాయేలు యొక్క రెండు కుటుంబములకు తగులు రాయిగాను అభ్యంతరము కలిగించు బండగాను ఉండును, యెరూషలేము నివాసులకు బోనుగాను చిక్కువలగాను ఉండును.",
                "15": "అనేకులు వాటికి తగిలి తొట్రిల్లుచు పడి, కాళ్లు చేతులు విరిగి, చిక్కుబడి పట్టబడుదురు.",
                "16": "ఈ సాక్ష్యమును కట్టుము, ఈ బోధను ముద్రించి నా శిష్యుల కప్పగించుము.",
                "17": "యాకోబు వంశమునకు తన ముఖమును మరుగుచేసుకొను ప్రభువు కొరకు నేను ఎదురుచూచుచున్నాను, ఆయన కొరకు నేను కనిపెట్టుచున్నాను.",
                "18": "ఇదిగో, నేనును, ప్రభువు నాకిచ్చిన పిల్లలును, సీయోను కొండ మీద నివసించు సైన్యములకు అధిపతియైన ప్రభువు వలని సూచకక్రియలుగాను, ఆశ్చర్యకార్యములుగాను ఇశ్రాయేలీయుల మధ్యనున్నాము.",
                "19": "వారు మిమ్మును చూచి—కర్ణపిశాచి గలవారి యొద్దకును, కిచకిచలాడి గొణుగు మంత్రజ్ఞుల యొద్దకును వెళ్ళి విచారించుడని చెప్పునప్పుడు జనులు తమ దేవుని వద్దనే విచారించవద్దా? సజీవుల పక్షముగా చచ్చినవారి నుండి వినుటకు వెళ్ళదగునా?",
                "20": "ధర్మశాస్త్రమును సాక్ష్యమును విచారించుడి; ఈ వాక్య ప్రకారము వారు బోధించకపోవుటకు కారణము వారిలో వెలుగు లేకపోవుటయే.",
                "21": "అట్టివారు ఇబ్బందిపడుచూ ఆకలిగొని దేశసంచారము చేయుదురు. ఆకలిగొనుచు వారు కోపపడి తమ రాజు పేరను తమ దేవుని పేరను శాపములు పలుకుచు పైకి చూతురు;",
                "22": "భూమి తట్టు తేరి చూడగా బాధలును అంధకారమును దుస్సహమైన వేదనయు కలుగును; వారు గాఢాంధకారములోనికి త్రోలివేయబడెదరు."
            },
            "19": {
                "1": "అయినను వేదన పొందిన దేశము మీద మబ్బు నిలువ లేదు. పూర్వకాలమున ఆయన జెబులూను దేశమును, నఫ్తాలి దేశమును అవమానపరచెను. అంత్యకాలమున ఆయన యొర్దానుకు ఆవలనున్న ఎఱ్ఱసముద్రపు తీరమును, అన్యజనులు నివసించు గలిలయను మహిమగల దానిగా చేయుచున్నాడు.",
                "2": "చీకటిలో నడుచు జనులు గొప్ప వెలుగును చూచుచున్నారు. మరణచ్ఛాయ గల దేశ నివాసుల మీద వెలుగు ప్రకాశించును.",
                "3": "నీవు జనమును విస్తరింపజేయుచున్నావు, వారి సంతోషమును వృద్ధిపరచుచున్నావు; కోతకాలమున మనుష్యులు సంతోషించునట్లు, దోపుడు సొమ్ము పంచుకొనువారు సంతోషించునట్లు వారు నీ సన్నిధిని సంతోషించుచున్నారు.",
                "4": "వాని బరువు కాడిని నీవు విరిచియున్నావు, వాని మెడను కట్టుకర్రను, వాని తోలువాని కొరడాలను విరిచియున్నావు.",
                "5": "యుద్ధపు సందడి చేయు యోధులందరి జోళ్ళును, రక్తములో పొర్లింపబడిన వస్త్రములును అగ్నిలో వేయబడి దహింపబడును.",
                "6": "ఏలయనగా, మనకు శిశువు పుట్టెను, మనకు కుమారుడు అనుగ్రహింపబడెను; ఆయన భుజము మీద రాజ్యభారముండును; ఆశ్చర్యకరుడు, ఆలోచనకర్త, బలవంతుడైన దేవుడు, నిత్యుడగు తండ్రి, సమాధానకర్తయగు అధిపతి అని అతనికి పేరు పెట్టబడును.",
                "7": "ఇది మొదలుకొని మితిలేకుండా దానికి వృద్ధియు క్షేమమును కలుగునట్లు సర్వకాలము దావీదు సింహాసనమును, రాజ్యమును నియమించును. న్యాయము వలనను నీతి వలనను రాజ్యమును స్థిరపరచుటకు అతడు సింహాసనాసీనుడై రాజ్యపరిపాలన చేయును. సైన్యములకధిపతియగు ప్రభువు ఆసక్తి కలిగి దీనిని నెరవేర్చును.",
                "8": "ప్రభువు యాకోబు విషయమై వర్తమానము పంపగా అది ఇశ్రాయేలు వరకు దిగి వచ్చియున్నది.",
                "9": "అది ఎఫ్రాయిముకును సమరయ నివాసులకును ప్రజలందరికి తెలియవలసియున్నది;",
                "10": "వారు—ఇటుకలతో కట్టినది పడిపోయెను, చెక్కిన రాళ్ళతో కట్టుదము రండి; రావి కర్రతో కట్టినది నరకబడెను, వాటికి మారుగా దేవదారు కర్రను వేయుదము రండని అతిశయపడి, గర్వముతో చెప్పుకొనుచున్నారు.",
                "11": "కాబట్టి, ప్రభువు వాని మీదికి రెజీనునకు విరోధులైన వారిని హెచ్చించుచు వాని శత్రువులను రేపుచున్నాడు;",
                "12": "ముందు సిరియనులు, వెనుక ఫిలిష్తీయులు నోరు తెరచి ఇశ్రాయేలును మ్రింగి వేయవలెనని యున్నారు; ఈలాగు జరిగినను ఆయన కోపము చల్లారలేదు, ఆయన బాహువు ఇంకను చాపబడియున్నది.",
                "13": "అయినను జనులు తమను కొట్టినవాని తట్టు తిరుగుట లేదు, సైన్యములకధిపతియగు ప్రభువును వెదుకుట లేదు.",
                "14": "కావున ప్రభువు ఇశ్రాయేలులో నుండి తలను తోకను, తాటికమ్మను రెల్లును ఒక్క దినమున కొట్టివేయును.",
                "15": "పెద్దలు తలవలె, కల్లలాడు ప్రవక్తలు తోకవలెనున్నారు.",
                "16": "ఈ జనుల నాయకులు త్రోవ తప్పించువారు; వారిని వెంబడించువారు వారి చేత మ్రింగివేయబడుదురు.",
                "17": "కావున, ప్రభువు వారి యవ్వనస్థులను చూచి సంతోషింపడు, వారిలో తల్లిదండ్రులు లేని వారియందైనను వారి విధవరాండ్రయందైనను జాలిపడడు; ఏలయనగా వారందరు వేషధారులును దుర్మార్గులునై యున్నారు, ప్రతి నోరు దుర్భాషలాడును. ఈలాగు జరిగినను ఆయన కోపము చల్లారలేదు, ఆయన బాహువు ఇంకను చాపబడియున్నది.",
                "18": "దుష్టత్వము అగ్నివలే మండుచున్నది; అది గచ్చపొదలను బలురక్కసి చెట్లను కాల్చి అడవి పొదలలో రాజుకొనును, అవి దట్టమైన పొగవలే చుట్టుకొనుచు పైకి ఎగయును.",
                "19": "సైన్యములకధిపతియగు ప్రభువు ఉగ్రత వలన దేశము కాలిపోయెను, జనులు అగ్నికి కట్టెలవలె నున్నారు, వారిలో ఒకరినొకరు కరుణింపరు.",
                "20": "కుడి ప్రక్కన ఉన్నదానిని పట్టుకొందురు గాని ఇంకను ఆకలిగొని యుందురు; ఎడమ ప్రక్కన ఉన్నదానిని భక్షించుదురు గాని ఇంకను తృప్తిపొందక యుందురు; వారిలో ప్రతివాడు తన బాహువును భక్షించును—",
                "21": "మనష్షే ఎఫ్రాయిమును, ఎఫ్రాయిము మనష్షేను భక్షించును; వీరిద్దరు ఏకీభవించి యూదా మీద పడుదురు. ఈలాగు జరిగినను ఆయన కోపము చల్లారలేదు, ఆయన బాహువు ఇంకను చాపబడియున్నది."
            },
            "20": {
                "1": "విధవరాండ్రు తమకు దోపుడుసొమ్ముగా ఉండవలెననియు తల్లిదండ్రులు లేని వారిని కొల్లగొట్టవలెననియు కోరి న్యాయవిమర్శ జరిగింపకుండా దరిద్రులను తొలగించుటకు, నా ప్రజలలోని బీదల న్యాయమును తప్పించుటకు,",
                "2": "అన్యాయపు విధులను విధించు వారికి, బాధాకరమైన శాసనములను వ్రాయించు వారికి శ్రమ!",
                "3": "దర్శన దిన మున, దూరము నుండి వచ్చు ప్రళయ దినమున మీరేమి చేయుదురు? సహాయమునొందుటకు ఎవరి యొద్దకు పారిపోవుదురు? మీ ఐశ్వర్యమును ఎక్కడ దాచుకొందురు?",
                "4": "వారు చెరపట్టబడిన వారి క్రింద దాగుకొనుచున్నారు, హతులైన వారి క్రింద కూలుచున్నారు; ఈలాగు జరిగినను ప్రభువు కోపము చల్లారలేదు, ఆయన బాహువు ఇంకను చాపబడియున్నది.",
                "5": "ఓ అష్షూరీయుడా, నా ఉగ్రత దండమా, నీ చేతిలోని కర్రయే నీ ఆగ్రహమైయున్నది.",
                "6": "వేషధారులగు జనముల మీదికి నేను నిన్ను పంపెదను, దోపుడుసొమ్ము దోచుకొనుటకు, కొల్లగొట్టుటకు, వీధులపైనున్న బురద వలే వారిని త్రొక్కించుటకు నా ఉగ్రతకు పాత్రులగు జనులను గూర్చి నీకాజ్ఞాపించెదను.",
                "7": "అయితే అతడు ఆలాగున అనుకొనడు, అది అతని ఆలోచన కాదు; నాశనము చేయవలెననియు చాలా జనములను నిర్మూలము చేయవలెననియు అతని ఆలోచన.",
                "8": "అతడు ఇట్లనుకొనుచున్నాడు: నా అధిపతులందరు మహారాజులు కారా?",
                "9": "కల్నో, కర్కెమీషు వలె నుండలేదా? హమాతు, అర్పాదు వలె నుండలేదా? సమరయ, దమస్కు వలె నుండలేదా?",
                "10": "విగ్రహములను పూజించు రాజ్యములు నా చేతికి చిక్కినవి గదా? వాటి విగ్రహములు యెరూషలేము, సమరయల విగ్రహముల కంటె ఎక్కువైనవి గదా?",
                "11": "సమరయకును దాని విగ్రహములకును నేను చేసినట్లు యెరూషలేమునకును దాని విగ్రహములకును చేయకపోదునా అనెను.",
                "12": "కావున సీయోను కొండమీదను యెరూషలేము మీదను ప్రభువు తన కార్యమంతయు నెరవేర్చిన తరువాత నేను అష్షూరు రాజు యొక్క హృదయగర్వమువలన కలిగిన ఫలమును బట్టియు అతని కన్నుల అహంకారపు చూపులను బట్టియు అతడిని శిక్షింతును.",
                "13": "అతడు—నేను వివేకిని, నా బాహుబలము చేతను నా బుద్ధి చేతను ఆలాగు చేసితిని; నేను జనముల సరిహద్దులను మార్చి వారి ఖజానాలను దోచుకొంటిని, మహా బలిష్ఠుడనై సింహాసనాసీనులను త్రోసివేసితిని;",
                "14": "పక్షిగూటిలో ఒకడు చెయ్యి వేసినట్టు జనముల ఆస్తి నా చేత చిక్కెను; ఒకడు విడువబడిన గుడ్లను ఏరుకొనునప్పుడు రెక్కను ఆడించునదియైనను నోరు తెరచునదియైనను కిచకిచలాడునదియైనను లేకపోవునట్లు నిరభ్యంతరముగా నేను సర్వలోకమును ఏరుకొనుచున్నానని అనుకొనును.",
                "15": "గొడ్డలి తనతో నరుకు వాని చూచి అతిశయపడునా? రంపము తనతో కోయు వాని మీద పొగడుకొనునా? దండము దానిని ఎత్తు వానికి వ్యతిరేకముగా ఆడునా, దుడ్డుకర్ర దానికదే ఎత్తబడునా?",
                "16": "కావున ప్రభువును సైన్యములకధిపతియునగు ప్రభువు బలిసిన అష్షూరీయుల మీదికి రోగమును పంపును; వారి క్రింద అగ్ని జ్వాలలు గల కొరవికట్టెను రాజును.",
                "17": "ఇశ్రాయేలు యొక్క వెలుగు అగ్నియును అతని పరిశుద్ధ దేవుడు జ్వాలయునగును, అది అష్షూరు యొక్క బలురక్కసి చెట్లకును గచ్చపొదలకును అంటుకొని ఒక్క దినమున వాటిని మ్రింగివేయును.",
                "18": "ఒకడు వ్యాధిగ్రస్థుడై క్షీణించిపోవునట్లుగా శరీర ప్రాణములతోకూడా అతని అడవికిని అతని ఫలభరితమైన పొలములకును కలిగిన మహిమను అది నాశనము చేయును.",
                "19": "అతని అడవి చెట్ల శేషము కొంచెమగును, బాలుడు వాటిని లెక్క పెట్టవచ్చును.",
                "20": "ఆ దినమున ఇశ్రాయేలు శేషమును యాకోబు కుటుంబీకులలో తప్పించుకొనిన వారును తమను హతము చేసిన వానిని ఇక ఆశ్రయింపక, సత్యమునుబట్టి ఇశ్రాయేలీయుల పరిశుద్ధ దేవుడైన ప్రభువును నిజముగా ఆశ్రయించెదరు.",
                "21": "శేషము తిరిగి వచ్చును, యాకోబు శేషము బలవంతుడగు దేవుని వైపు తిరుగును.",
                "22": "నీ జనులైన ఇశ్రాయేలు సముద్రపు ఇసుక వలే ఉండినను దానిలో శేషమే తిరిగి వచ్చును; ప్రభువు నిర్ణయించిన సమూలనాశనము కారణముగా ప్రవాహము వలె నీతి వచ్చును.",
                "23": "ఏలయనగా, ప్రభువును సైన్యములకధిపతియునగు దేవుడు సర్వలోకమున సమూలనాశనము కలుగజేయును.",
                "24": "ప్రభువును సైన్యములకధిపతియునగు దేవుడు ఈలాగు సెలవిచ్చుచున్నాడు—సీయోనులో నివసించుచున్న నా జనులారా, ఐగుప్తీయులు చేసినట్లు అష్షూరు కర్రతో నిన్ను కొట్టి, నీమీద తన దండమును ఎత్తినను వానికి భయపడకుము.",
                "25": "ఇకను కొద్దికాలమైన తర్వాత నా కోపము చల్లారును, వారిని నాశనము చేయుటకు నా ఉగ్రత తిరుగును.",
                "26": "ఓరేబు బండ యొద్ద మిద్యానును హతము చేసినట్లు సైన్యములకధిపతియగు ప్రభువు తన కొరడాలను వాని మీద ఆడించును; ఐగుప్తీయుల కొరకు ఆయన సముద్రముపై దండమెత్తినట్లుగా ఆయన తన దండమునెత్తును.",
                "27": "ఆ దినమున నీ భుజము మీద నుండి అతని బరువు తీసివేయబడును, నీ మెడ మీద నుండి అతని కాడి కొట్టివేయబడును, అభిషేకము వలన ఆ కాడి విరుగగొట్టబడును.",
                "28": "అష్షూరీయులు ఆయాతుమీద పడుచున్నారు, మిగ్రోను మార్గముగా పోవుచున్నారు; మిక్మషులో తమ సామాగ్రి ఉంచుచున్నారు.",
                "29": "వారు కొండ సందు దాటి వచ్చుచున్నారు; రామా వణుకుచున్నది; గెబలో బసచేతము రండని అనుచున్నారు; సౌలు గిబ్యా నివాసులు పారిపోవుదురు.",
                "30": "గల్లీములారా బిగ్గరగా కేకలువేయుడి; లాయిషా ఆలకింపుము, అయ్యయ్యో అనాతోతు.",
                "31": "మద్మేనా జనులు పారిపోవుదురు; గిబానివాసులు పారిపోవుటకు సమకూడుదురు.",
                "32": "ఈ దినమే దండు నోబులో దిగును; ఈ దినమే సీయోను కుమారి పర్వతమను యెరూషలేము కొండ మీద వారు తమ చెయ్యి ఆడించుదురు.",
                "33": "చూడుడి, ప్రభువును సైన్యములకధిపతియునగు ప్రభువు భీకరముగా కొమ్మలను తెగగొట్టగా మిక్కిలి ఎత్తుగల చెట్లు నరకబడును; ఉన్నతమైనవి పడిపోవును.",
                "34": "ఆయన అడవి పొదలను ఇనుపకత్తితో కొట్టివేయును, లెబానోను బలవంతుడైన ఒకని చేత కూలిపోవును."
            },
            "21": {
                "1": "యెష్షయి మొద్దు నుండి చిగురు పుట్టును, వాని వేరుల నుండి అంకురము ఎదుగును.",
                "2": "ప్రభువు యొక్క ఆత్మ, జ్ఞాన వివేకములకు ఆధారమగు ఆత్మ, ఆలోచన బలములకు ఆధారమగు ఆత్మ, తెలివిని ప్రభువు యెడల భయభక్తులను పుట్టించు ఆత్మ అతనిమీద నిలుచును;",
                "3": "ప్రభువు భయము అతడిని చురుకైన వానిగా చేయును; కంటి చూపును బట్టి అతడు తీర్పు తీర్చడు, తాను విను దానిని బట్టి విమర్శ చేయడు.",
                "4": "నీతినిబట్టి బీదలకు తీర్పుతీర్చును, భూనివాసులలో దీనులైన వారికి యథార్థముగా విమర్శ చేయును; తన వాగ్దండము చేత లోకమును కొట్టును, తన పెదవుల ఊపిరి చేత దుష్టులను సంహరించును.",
                "5": "అతని నడుమునకు నీతియు, అతని తుంట్లకు విశ్వాస్యతయు నడికట్టుగా ఉండును.",
                "6": "తోడేలు గొఱ్ఱెపిల్లతో వాసము చేయును, చిరుతపులి మేకపిల్లతో పండుకొనును, దూడయు కొదమ సింహమును పెంచబడిన కోడెయు కూడుకొనగా బాలుడు వాటిని తోలును.",
                "7": "ఆవులు, ఎలుగులు కూడి మేయును; వాటి పిల్లలు ఒక్కచోటనే పండుకొనును; ఎద్దు మేయునట్లు సింహము గడ్డి మేయును.",
                "8": "పాలుకుడుచు పిల్ల నాగుపాము పుట్ట యొద్ద ఆటలాడును, మిడినాగు పుట్ట మీద పాలువిడిచిన పిల్ల తన చేయి చాచును.",
                "9": "నా పరిశుద్ధ పర్వతమందంతటను ఏ మృగము హాని చేయదు, నాశనము చేయదు, సముద్రము జలముతో నిండియున్నట్లు లోకము ప్రభువును గూర్చిన జ్ఞానముతో నిండియుండును.",
                "10": "ఆ దినమున ప్రజలకు ధ్వజముగా నిలుచుచుండు యెష్షయి వేరు చిగురునొద్ద జనములు విచారణ చేయును; ఆయన విశ్రమస్థలము ప్రభావము గలదగును.",
                "11": "ఆ దినమున శేషించు తన ప్రజల శేషమును అష్షూరులోనుండియు ఐగుప్తులోనుండియు పత్రోసులోనుండియు కూషులోనుండియు ఏలాములోనుండియు షీనారులోనుండియు హమాతులోనుండియు సముద్ర ద్వీపములలో నుండియు విడిపించి రప్పించుటకు ప్రభువు రెండవమారు తన చేయి చాచును.",
                "12": "జనములను పిలుచుటకు ఆయన యొక ధ్వజము నిలువబెట్టును, భ్రష్టులైపోయిన ఇశ్రాయేలీయులను పోగుచేయును, భూమి యొక్క నాలుగు దిగంతముల నుండి చెదిరిపోయిన యూదా వారిని సమకూర్చును.",
                "13": "ఎఫ్రాయిమునకున్న మత్సరము పోవును, యూదా విరోధులు నిర్మూలమగుదురు; ఎఫ్రాయిము యూదా యందు మత్సరపడడు, యూదా ఎఫ్రాయిమును బాధించడు.",
                "14": "వారు ఫిలిష్తీయుల భుజముల మీద ఎక్కుదురు, పడమటి వైపుకు పరుగెత్తిపోవుదురు; ఏకీభవించి తూర్పు వారిని దోచుకొందురు; ఎదోమును మోయాబును ఆక్రమించుకొందురు; అమ్మోనీయులు వారికి లోబడుదురు.",
                "15": "మరియు ప్రభువు ఐగుప్తు సముద్రము యొక్క జిహ్వాకారపు భాగమును నిర్మూలము చేయును; తన బలమైన గాలులతో నదిని బాధించును, ఏడు కాలువలుగా దానిని చీలగొట్టును, పాదరక్షలు తడువకుండా మనుష్యులు దాటునట్లు దానిని చేయును.",
                "16": "కావున ఐగుప్తు దేశమునుండి ఇశ్రాయేలు వచ్చిన దినమున వారికి దారి కలిగినట్లు అష్షూరు నుండి వచ్చు ఆయన ప్రజల శేషమునకు రాజమార్గముండును."
            },
            "22": {
                "1": "ఆ దినమున మీరు ఈలాగందురు: ప్రభువా, నేను నిన్ను స్తుతించుచున్నాను; నీవు నా మీద కోపపడినను నీ కోపము చల్లారెను, నీవు నన్ను ఆదరించియున్నావు.",
                "2": "ఇదిగో, దేవుడే నా రక్షణకు కారణభూతుడు; నేను భయపడక ఆయనను నమ్ముకొనుచున్నాను; ప్రభువైన యెహోవాయే నాకు బలము, నా కీర్తనకాస్పదము; ఆయన నాకు రక్షణాధారమాయెను.",
                "3": "కావున, మీరు ఆనందపడి రక్షణాధారములైన బావులలో నుండి నీళ్ళు చేదుకొందురు.",
                "4": "ఆ దినమున మీరీలాగందురు: ప్రభువును స్తుతించుడి, ఆయన నామమున ప్రార్థించుడి, జనములలో ఆయన క్రియలను ప్రకటించుడి, ఆయన నామము ఘనమైనదని ప్రచారము చేయుడి.",
                "5": "ప్రభువును గూర్చి కీర్తన పాడుడి; ఆయన తన మహాత్మ్యమును వెల్లడిపరచెను; భూమియందంతటను ఇది తెలియబడును.",
                "6": "సీయోను నివాసీ, బిగ్గరగా ఉత్సాహధ్వని చేయుము; నీ మధ్యనున్న ఇశ్రాయేలు పరిశుద్ధుడు ఘనుడైయున్నాడు."
            },
            "23": {
                "1": "ఆమోజు కుమారుడైన యెషయాకు బబులోను గూర్చి ప్రత్యక్షమైన దేవోక్తి—",
                "2": "సైన్యము ప్రధానుల ద్వారములలో ప్రవేశించుటకు ఎత్తైన పర్వతముమీద ధ్వజము నిలువబెట్టుడి, ఎలుగెత్తి వారిని పిలువుడి, సంజ్ఞ చేయుడి.",
                "3": "నేను పరిశుద్ధపరచిన వారికి నేను ఆజ్ఞ ఇచ్చియున్నాను, నా పరాక్రమశాలురను పిలిపించియున్నాను, ఏలయనగా నా కోపము నా ఉన్నతస్థితి యందు ఆనందించు వారిపైన లేదు.",
                "4": "పర్వతములలోని జన సమూహము వలన కలుగు శబ్దము బహుజనుల ఘోష వలే వినబడుచున్నది, సమకూడి వచ్చు రాజ్యముల జనములు చేయు అల్లరి శబ్దము వినబడుచున్నది, సెన్యములకధిపతియగు ప్రభువు యుద్ధమునకై తన సేనను వ్యూహక్రమముగా ఏర్పరచుచున్నాడు.",
                "5": "సర్వలోకమును పాడుచేయుటకై దూరదేశము నుండి ఆకాశ దిగంతముల నుండి ప్రభువును, ఆయన క్రోధము తీర్చు ఆయుధములును వచ్చుచున్నవి.",
                "6": "ప్రభువు యొక్క దినము సమీపించియున్నది, ఘోషించుడి; అది ప్రళయమువలె సర్వశక్తుని యొద్ద నుండి వచ్చును.",
                "7": "అందుచేత బాహువులన్నియు దుర్బలములగును, ప్రతివాని గుండె కరిగిపోవును;",
                "8": "జనులు విభ్రాంతినొందుదురు; వేదనలు, దుఃఖములు వారికి కలుగును, ఒకరినొకరు తేరి చూతురు; వారి ముఖములు జ్వాలల వలె ఉండును.",
                "9": "ప్రభువు దినము వచ్చుచున్నది, దేశమును పాడుచేయుటకు, దాని పాపులను బొత్తిగా దానిలో ఉండకుండా నశింపజేయుటకు క్రూరమైన ఉగ్రతతోను, ప్రచండమైన కోపముతోను అది వచ్చును.",
                "10": "ఆకాశ నక్షత్రములు, నక్షత్ర రాశులు తమ వెలుగు ప్రకాశింపనియ్యవు; ఉదయకాలమున సూర్యుడిని చీకటి కమ్మును, చంద్రుడు ప్రకాశింపడు.",
                "11": "కీడును బట్టి లోకమును, వారి దోషములను బట్టి దుర్మార్గులను నేను శిక్షించెదను; అహంకారుల అతిశయమును మాన్పించెదను, బలాత్కారుల గర్వమును అణచివేసెదను.",
                "12": "బంగారము కంటే మనుష్యులను, ఓఫీరు దేశపు సువర్ణము కంటే నరులను అరుదుగా ఉండజేసెదను.",
                "13": "సైన్యములకధిపతియగు ప్రభువు ఉగ్రతకు, ఆయన కోపాగ్ని దినమునకు ఆకాశము వణకునట్లు, భూమి తన స్థానము తప్పునట్లు నేను చేసెదను.",
                "14": "అప్పుడు తరుమబడుచున్న జింక వలె, పోగు చేయని గొఱ్ఱెల వలె జనులు తమ తమ స్వజనుల తట్టు తిరుగుదురు, తమ తమ స్వదేశములకు పారిపోవుదురు.",
                "15": "గర్విష్ఠుడైన ప్రతివాడు కత్తివాత కూలును; దుష్టులతో చేరిన ప్రతివాడు ఖడ్గము చేత కూలును.",
                "16": "వారు చూచుచుండగా వారి పసిపిల్లలు నలుగగొట్టబడుదురు; వారి ఇండ్లు దోచుకొనబడును, వారి భార్యలు చెరుపబడుదరు.",
                "17": "వారికి వ్యతిరేకముగా నేను మాదీయులను పురిగొల్పెదను, వారు వెండి బంగారములను లక్ష్యము చేయరు, వారు దానియందు ఆనందించరు.",
                "18": "వారి విండ్లు యౌవనస్థులను నలుగగొట్టును; గర్భఫలమందు వారు జాలిపడరు, పిల్లలను చూచి కరుణింపరు.",
                "19": "అప్పుడు రాజ్యములకు భూషణమును కల్దీయులకు అతిశయాస్పదమును మాహాత్మ్యమునగు బబులోను దేవుడు పాడుచేసిన సొదొమ గొమొర్రాల వలె అగును.",
                "20": "అది మరెన్నడును నివాసస్థలముగా ఉండదు, తరతరములకు దానిలో ఎవడును కాపురముండడు; అరబీయులలో ఒకడైనను అక్కడ తన గుడారము వేయడు, గొఱ్ఱెల కాపరులు తమ మందలను అక్కడ పరుండనియ్యరు.",
                "21": "ఎడారిలోని కౄర మృగములు అక్కడ పండుకొనును, పనికిరాని జీవులు వారి ఇండ్లలో ఉండును; గుడ్లగూబలు అక్కడ నివసించును, కొండమేకలు అక్కడ గంతులు వేయును.",
                "22": "ద్వీపములలోని కౄర మృగములు నిర్జనమైన వారి ఇండ్లలోను, ఘటసర్పములు వారి సుఖవిలాస మందిరములలోను మొరలిడును; ఆ దేశమునకు కాలము సమీపించియున్నది, దాని దినములు సంకుచితములు. దానిని నేను త్వరగా నాశనము చేయుదును; ఏలయనగా నా జనుల యెడల నేను కనికరముగానుందును, కానీ దుర్మార్గులు నశించెదరు."
            },
            "24": {
                "1": "ఏలయనగా ప్రభువు యాకోబునందు జాలిపడును, ఇంకను ఇశ్రాయేలును ఏర్పరచుకొనును, వారిని స్వదేశములో నివసింపజేయును; పరదేశులు వారిని కలుసుకొందురు, వారు యాకోబు కుటుంబమును హత్తుకొనియుందురు.",
                "2": "జనములు వారిని భూమి అంచులనుండి అయినట్లుగా దూరము నుండి తీసుకొనివచ్చి స్వదేశమున వారిని ప్రవేశపెట్టుదురు; వారు తమ వాగ్దానదేశములకు తిరిగి వచ్చెదరు. ఇశ్రాయేలు వంశస్థులు ప్రభువు దేశములోని వారిని దాసులనుగాను పనికత్తెలనుగాను స్వాధీనపరచుకొందురు, వారు తమ్మును చెరలో పెట్టిన వారిని చెరలో పెట్టి, తమ్మును బాధించిన వారిని ఏలుదురు.",
                "3": "ఆ దినమున నీ బాధను నీ ప్రయాసమును నీ చేత చేయించబడిన కఠినదాస్యమును కొట్టివేసి ప్రభువు నిన్ను విశ్రమింపజేయును.",
                "4": "ఆ దినమందు నీవు బబులోను రాజును గూర్చి అపహాస్యపు గీతము ఎత్తి ఈలాగున పాడుదువు: బాధించినవారు ఎట్లు నశించిపోయిరి? బంగారు పట్టణము ఎట్లు నాశనమాయెను?",
                "5": "దుష్టుల దుడ్డుకర్రను, ఏలికల రాజదండమును ప్రభువు విరుగగొట్టియున్నాడు.",
                "6": "విడువకుండా క్రూరముగా కొట్టినవాడు, జనములను కోపముతో ఏలినవాడు హింసించబడుచున్నాడు, మరియు ఎవడును అడ్డగించడు.",
                "7": "భూలోకమంతయు నిమ్మళించి విశ్రమించుచున్నది; జనములు పాడసాగుదురు.",
                "8": "నీవు పండుకొనినప్పటి నుండి నరుకువాడెవడును మా మీదికి రాలేదని నిన్ను గూర్చి తమాల వృక్షములు, లెబానోను దేవదారు వృక్షములు హర్షించును.",
                "9": "నీవు ప్రవేశించుచుండగానే నిన్ను ఎదుర్కొనుటకై క్రింద పాతాళము నీ విషయమై కలవరపడుచున్నది; అది నిన్ను చూచి ప్రేతలను రేపుచున్నది; భూమిలో పుట్టిన సమస్త శూరులను జనముల రాజులందరిని వారి వారి సింహాసనముల మీదనుండి లేపుచున్నది.",
                "10": "వారందరు నిన్ను చూచి—నీవును మావలే బలహీనుడవైతివా? నీవును మాబోటి వాడవైతివా? అందురు.",
                "11": "నీ మహాత్మ్యము పాతాళమున పడవేయబడెను; నీ స్వర మండలముల స్వరము వినబడలేదు; నీ క్రింద పురుగు వ్యాపించును, కీటకములు నిన్ను కప్పును.",
                "12": "తేజోపుత్రుడవైన ఓ లూసిఫరు, నీవెట్లు పరలోకము నుండి పడితివి? జనములను బలహీనపరచిన నీవు నేలమట్టము వరకు నరకబడితివా?",
                "13": "నేను ఆకాశమున కెక్కిపోయెదను, దేవుని నక్షత్రములకు పైగా నా సింహాసనమును హెచ్చింతును, ఉత్తర దిక్కున ఉన్న సభాపర్వతము మీద కూర్చుందును.",
                "14": "మేఘ మండలము మీదికెక్కుదును; మహోన్నతునితో నన్ను సమానునిగా చేసుకొందును అని నీవు మనస్సులో అనుకొంటివిగదా?",
                "15": "నీవు పాతాళమునకు నరకములో ఒక మూలకు త్రోయబడితివే.",
                "16": "నిన్ను చూచువారు నిన్ను నిదానించి చూచుచు ఇట్లు తలపోయుదురు: భూమిని కంపింపజేసి రాజ్యములను వణికించిన వాడు ఇతడేనా?",
                "17": "లోకమును అరణ్యముగా చేసి దాని పట్టణములను నాశనము చేసినవాడు మరియు తాను చెరపట్టిన వారిని తమ నివాసస్థలమునకు పోనియ్యనివాడు ఇతడేనా?",
                "18": "జనముల రాజులందరు ఘనత వహించినవారై తమ తమ నగరులయందు నిద్రించుచున్నారు.",
                "19": "నీవు సమాధి పొందక పారవేయబడిన కొమ్మవలె ఉన్నావు. ఖడ్గము చేత పొడువబడి, చచ్చినవారి శవములతో కప్పబడిన వాడవైతివి; త్రొక్కబడిన పీనుగు వలెనైతివి; బిలము యొక్క రాళ్ళ యొద్దకు దిగుచున్న వాని వలెనున్నావు;",
                "20": "నీవు నీ దేశమును పాడుచేసి నీ ప్రజలను హతమార్చితివి, నీవు సమాధిలో వారితోకూడా కలిసియుండవు; దుష్టుల సంతానము ఎన్నడును జ్ఞాపకమునకు తేబడదు.",
                "21": "వారు పెరిగి భూమిని స్వతంత్రించుకొని పట్టణములతో లోకమును నింపకుండునట్లు తమ పితరుల దోషమును బట్టి అతని కుమారులను వధించుటకు దొడ్డి సిద్ధపరచుడి.",
                "22": "సైన్యములకధిపతియగు ప్రభువు వాక్కు ఇదే—నేను వారి మీదికి లేచి బబులోను నుండి నామమును, శేషమును, కుమారుడిని, మేనల్లుడిని కొట్టివేసెదనని ప్రభువు సెలవిచ్చుచున్నాడు.",
                "23": "నేను దానిని తుంపొడిపక్షికి స్వాధీనముగాను నీటి మడుగులగాను చేయుదును; నాశనమను చీపురుకట్టతో దానిని తుడిచివేయుదునని సైన్యములకధిపతియగు ప్రభువు సెలవిచ్చుచున్నాడు.",
                "24": "సైన్యములకధిపతియగు ప్రభువు ప్రమాణపూర్వకముగా ఈలాగు సెలవిచ్చుచున్నాడు: నేను ఉద్దేశించినట్లు నిశ్చయముగా జరుగును; నేను యోచించినట్లు స్థిరపడును—",
                "25": "నా దేశములోనికి అష్షూరును తెచ్చెదను మరియు నా పర్వతముల మీద వానిని నలుగద్రొక్కెదను; అప్పుడు వాని కాడి నా జనుల మీదనుండి తొలగిపోవును, వాని భారము వారి భుజముల మీద నుండి తొలగిపోవును.",
                "26": "సర్వలోకమును గూర్చి నేను చేసిన ఆలోచన ఇదే; జనములందరి మీద చాపబడిన బాహువు ఇదే.",
                "27": "ఏలయనగా సైన్యములకధిపతియగు ప్రభువు దానిని నియమించియున్నాడు. రద్దుపరచగల వాడెవడు? బాహువు చాచినవాడు ఆయనే, దానిని త్రిప్పగలవాడెవడు?",
                "28": "రాజైన ఆహాజు మరణించిన సంవత్సరమందు వచ్చిన దేవోక్తి—",
                "29": "ఫిలిష్తియా, నిన్ను కొట్టిన దండము తుత్తునియలుగా విరువబడెనని అంతగా సంతోషించకుము. సర్పబీజము నుండి మిడునాగు పుట్టును మరియు దాని ఫలము భయంకరమైన ఎగిరే సర్పము.",
                "30": "అప్పుడు అతిబీదలైన వారు భోజనము చేయుదురు, దరిద్రులు సురక్షితముగా పండుకొందురు; నేను కరువు చేత నీ బీజమును చంపెదను, అది నీ శేషమును హతము చేయును.",
                "31": "గుమ్మమా ప్రలాపించుము, పట్టణమా అంగలార్చుము; ఫిలిష్తియా, నీవు బొత్తిగా కరిగిపోయియున్నావు; ఉత్తర దిక్కు నుండి పొగ లేచుచున్నది; వచ్చువారి పటాలములలో వదిలివేయబడినవాడు ఒకడును లేడు.",
                "32": "జనముల దూతల కియ్యవలసిన ప్రత్యుత్తరమేది? ప్రభువు సీయోనును స్థాపించియున్నాడు మరియు ఆయన జనులలో బీదవారు దానిని ఆశ్రయింతురు అని చెప్పవలెను."
            },
            "25": {
                "1": "ఇప్పుడు నీఫైయను నేను, నేను వ్రాసిన మాటలను గూర్చి కొంత మాట్లాడెదను, అవి యెషయా నోటి ద్వారా పలుకబడినవి. యెషయా అనేక విషయములను పలికెను, అవి నా జనులలో అనేకులు గ్రహించుటకు కష్టమైనవిగా ఉండెను; ఏలయనగా యూదుల మధ్య ప్రవచన విధానమును గూర్చి వారెరుగరు.",
                "2": "నీఫైయను నేను, యూదుల విధానమును గూర్చి ఎక్కువగా వారికి బోధించలేదు. ఏలయనగా వారి క్రియలు అంధకార క్రియలైయుండెను మరియు వారి కార్యములు హేయకరమైన కార్యములైయుండెను.",
                "3": "కావున వారు దేవుని తీర్పులను తెలుసుకొనునట్లు, ఆయన పలికియున్న మాట ప్రకారము అవి సమస్త జనముల పైకి వచ్చునని ఎరుగునట్లు నేను నా జనుల కొరకు, నేను వ్రాయు ఈ విషయములను ఇకపై పొందబోవు వారందరి కొరకు వ్రాయుచున్నాను.",
                "4": "కావున ఇశ్రాయేలు వంశస్థులైన నా జనులారా ఆలకించుడి, నా మాటలకు చెవి యొగ్గుడి; యెషయా మాటలు మీకు సరళముగా లేనప్పటికీ, ప్రవచనము యొక్క ఆత్మతో నింపబడిన వారందరికి అవి సరళముగా ఉన్నవి. కానీ నా యందున్న ఆత్మను బట్టి నేను మీకొక ప్రవచనము నిచ్చుచున్నాను; నేను నా తండ్రితో పాటు యెరూషలేము నుండి బయటకు వచ్చిన సమయము నుండి నాలోనున్న సరళత్వమును బట్టి నేను ప్రవచించెదను; ఏలయనగా నా జనులు నేర్చుకొనునట్లు వారితో సరళముగానుండుట యందు నా ఆత్మ ఆనందించును.",
                "5": "నా ఆత్మ యెషయా మాటల యందు ఆనందించును, ఏలయనగా నేను యెరూషలేము నుండి బయటకు వచ్చితిని, నా కన్నులు యూదుల క్రియలను చూచియుండెను, యూదులు ప్రవక్తల మాటలను గ్రహించెదరని నేనెరుగుదును మరియు యూదులకు బోధింపబడినట్లు వారికి బోధింపబడితే తప్ప, యూదులకు చెప్పబడిన విషయములను వారివలె గ్రహించగలిగిన ఇతర జనులెవ్వరును లేరు.",
                "6": "కానీ నీఫైయను నేను, నా పిల్లలకు యూదుల పద్ధతి ప్రకారము బోధించలేదు; అయితే, నేను స్వయముగా యెరూషలేములో నివసించినందువలన దాని చుట్టూ ఉన్న ప్రాంతములను గూర్చి నేనెరుగుదును; యెషయా పలికిన దానిని బట్టి యూదుల మధ్య జరిగిన దానిని నేను నా పిల్లలకు వివరించితిని, దేవుని తీర్పులను గూర్చి నా పిల్లలకు చెప్పియుంటిని మరియు నేను వాటిని వ్రాయను.",
                "7": "కానీ నా సరళత్వమును బట్టి నేను నా ప్రవచనమును కొనసాగించుచున్నాను, దాని యందు ఏ మనుష్యుడు పొరపడడని నేనెరుగుదును; అయినప్పటికీ యెషయా ప్రవచనములు నెరవేరు దినములలో అవి సంభవించు సమయములను మనుష్యులు నిశ్చయముగా ఎరిగియుందురు.",
                "8": "అందువలన అవి నరుల సంతానమునకు విలువైనవి, అట్లు కావని తలంచువానితో నేను ప్రత్యేకముగా మాట్లాడుదును మరియు నా మాటలను నా స్వజనులకే పరిమితము చేసెదను; ఏలయనగా అంత్యదినములలో అవి వారికి అత్యంత విలువైనవిగా ఉండునని నేనెరుగుదును; ఆ దినమందు వారు వాటిని గ్రహించెదరు; కావున వారి మేలుకొరకు నేను వాటిని వ్రాసితిని.",
                "9": "దుష్టత్వమును బట్టి యూదుల మధ్య ఒక తరము నాశనము చేయబడినట్లుగా వారి దుష్టత్వములను బట్టి తరతరముల వరకు వారు నాశనము చేయబడిరి; ప్రభువు యొక్క ప్రవక్తల చేత వారికి ముందుగా తెలుపబడకుండా వారెవరును ఎన్నడును నాశనము చేయబడలేదు.",
                "10": "కావున, నా తండ్రి యెరూషలేమును వదిలివచ్చిన వెంటనే వారిపైకి వచ్చు నాశనమును గూర్చి వారికి తెలియజేయబడెను; అయినను వారు తమ హృదయములను కఠినపరచుకొనిరి; నా ప్రవచనము ప్రకారము బబులోనుకు చెరగా కొనిపోబడిన వారు తప్ప, మిగిలిన వారు నాశనము చేయబడిరి.",
                "11": "ఇప్పుడు, నాలో ఉన్న ఆత్మను బట్టి నేను దీనిని చెప్పుచున్నాను. వారు కొనిపోబడినప్పటికీ వారు తిరిగి వచ్చి, యెరూషలేము దేశమును స్వాధీనపరచుకొందురు; కావున, వారి స్వాస్థ్యమైన దేశమునకు వారు తిరిగి పునఃస్థాపించబడుదురు.",
                "12": "కానీ వారు యుద్ధములు, యుద్ధములను గూర్చిన వదంతులు కలిగియుందురు; తండ్రి యొక్క అద్వితీయుడు అనగా భూమ్యాకాశముల సృష్టికర్త తననుతాను శరీరము నందు వారికి ప్రత్యక్షపరచుకొను దినము వచ్చినప్పుడు, వారి దుష్టత్వములు, వారి హృదయకాఠిన్యము మరియు మెడబిరుసుతనమును బట్టి వారు ఆయనను తిరస్కరించుదురు.",
                "13": "వారు ఆయనను సిలువ వేయుదురు; ఆయన మూడు రోజుల పాటు సమాధిలో ఉంచబడిన తరువాత, తన రెక్కల యందు స్వస్థత కలిగియుండి, మృతులలోనుండి లేచును; ఆయన నామమందు విశ్వసించు వారందరు దేవుని రాజ్యమందు రక్షింపబడుదురు. అందువలన ఆయనను గూర్చి ప్రవచించుటకు నా ఆత్మ సంతోషించుచున్నది, ఏలయనగా నేను ఆయన దినమును చూచితిని మరియు నా హృదయము ఆయన పరిశుద్ధ నామమును ఘనపరచుచున్నది.",
                "14": "మెస్సీయ మృతులలో నుండి లేచి తన జనులకు, తన నామమందు విశ్వాసించు వారందరికి తనను ప్రత్యక్షపరచుకొనిన తరువాత, యెరూషలేము మరలా నాశనము చేయబడును; ఏలయనగా దేవునికి, ఆయన సంఘ జనులకు వ్యతిరేకముగా పోరాడు వారికి ఆపద.",
                "15": "అందువలన యూదులు సమస్త జనముల మధ్య చెదరగొట్టబడుదురు; బబులోను కూడా నాశనము చేయబడును; యూదులు ఇతర జనముల చేత చెదరగొట్టబడుదురు.",
                "16": "వారు చెదరగొట్టబడిన తరువాత దేవుని కుమారుడైన క్రీస్తునందు, మానవజాతియంతటికి అనంతమైన ప్రాయశ్చిత్తమందు విశ్వసించుటకు వారు ఒప్పింపబడువరకు అనేక తరముల పాటు తరతరముల వరకు ఇతర జనముల ద్వారా ప్రభువైన దేవుడు వారిని శిక్షించినప్పుడు—అప్పుడు వారు క్రీస్తు నందు విశ్వసించి, ఆయన నామమందు తండ్రిని శుద్ధ హృదయములతోను శుభ్రమైన హస్తములతోను ఆరాధించి, మరియొక మెస్సీయ కొరకు ఇక ఏమాత్రము ఎదురు చూడని దినము వచ్చినపుడు, ఆ సమయమున వారు ఈ విషయములను విశ్వసించుట అత్యవసరమగు దినము వచ్చును.",
                "17": "తప్పిపోయిన మరియు పతనమైన స్థితి నుండి తన జనులను పునఃస్థాపించుటకు ప్రభువు రెండవమారు తన చేయి చాచును. కావున ఆయన నరుల సంతానము మధ్య ఒక అద్భుతకార్యమును మరియు ఒక ఆశ్చర్యకార్యమును చేయుట మొదలుపెట్టును.",
                "18": "ఆయన తన మాటలను వారికి బయలుపరచును, ఆ మాటలు వారిని అంత్యదినమున తీర్పు తీర్చును; వారి చేత తిరస్కరించబడిన నిజమైన మెస్సీయను గూర్చి వారిని ఒప్పించుటకు, మెస్సీయ రావలెనని వారు ఇక ఏమాత్రము ఎదురు చూడనవసరము లేదని వారిని ఒప్పించు ఉద్దేశ్యము నిమిత్తము అవి వారికి ఇవ్వబడినవి. ఏలయనగా జనులను మోసపుచ్చు అబద్ధ మెస్సీయ తప్ప మరెవడును రాడు; ప్రవక్తలచేత చెప్పబడిన మెస్సీయ ఒక్కడే మరియు ఆ మెస్సీయయే యూదుల చేత తిరస్కరింపబడువాడు.",
                "19": "ప్రవక్తల మాటల ప్రకారము, నా తండ్రి యెరూషలేమును వదిలివచ్చిన సమయము నుండి ఆరువందల సంవత్సరములకు మెస్సీయ వచ్చును; ప్రవక్తల మాటల ప్రకారము మరియు దేవుని దూత మాట ప్రకారము ఆయన పేరు దేవుని కుమారుడైన యేసు క్రీస్తు అయ్యుండును.",
                "20": "ఇప్పుడు నా సహోదరులారా, మీరు పొరపడకుండునట్లు నేను స్పష్టముగా చెప్పితిని; ఐగుప్తు దేశము నుండి ఇశ్రాయేలీయులను బయటకు తీసుకొని వచ్చి, జనములు విషసర్పముల చేత కాటువేయబడిన తరువాత, మోషే వారి యెదుట పైకెత్తిన సర్పము వైపు వారు కన్నులెత్తి చూచిన యెడల, వారిని స్వస్థపరచునట్లు మోషేకి శక్తినిచ్చి, మోషే బండను కొట్టినప్పుడు దాని నుండి జలములు ఉప్పొంగి వచ్చునట్లు అతనికి శక్తి నిచ్చిన ప్రభువైన దేవుని జీవముతోడు ఈ విషయములు నిజమైనవని నేను మీకు చెప్పుచున్నాను మరియు ప్రభువైన దేవుని జీవముతోడు ఈ యేసు క్రీస్తు నామము తప్ప, నేను చెప్పియున్న దానిని బట్టి మనుష్యుడు రక్షింపబడుటకు ఆకాశము క్రింద ఇయ్యబడిన ఇతర నామమేదియు లేదు.",
                "21": "ఈ హేతువును బట్టి, భూమి నిలిచియున్నంత కాలము అతని సంతానము నాశనము కాదని యోసేపుకు చేయబడిన వాగ్దానము నెరవేరునట్లు ప్రభువైన దేవుడు, నేను వ్రాయుచున్న ఈ విషయములు భద్రపరచబడునని, కాపాడబడునని, తరతరములకు నా సంతానమునకు అందజేయబడునని నాతో వాగ్దానము చేసెను.",
                "22": "కావున ఈ విషయములు భూమి నిలిచియున్నంత కాలము తరతరములకు వెళ్ళును; అవి దేవుని చిత్తము మరియు ఇష్టమును బట్టి వెళ్ళును; వాటిని కలిగియున్న జనములు వ్రాయబడియున్న మాటలను బట్టి వాటిచేత తీర్పుతీర్చబడుదురు.",
                "23": "క్రీస్తు నందు విశ్వాసముంచమనియు దేవునితో సమాధానపడుడనియు మా సంతానమును మా సహోదరులను కూడా ఒప్పించునట్లు మేము వ్రాయుటకు శ్రద్ధగా కృషి చేయుచున్నాము; ఏలయనగా మనము సమస్తము చేసిన తర్వాత కూడా మనము కృప చేతనే రక్షింపబడియున్నామని మేము ఎరుగుదుము.",
                "24": "మేము క్రీస్తు నందు విశ్వసించుచున్నప్పటికీ, మేము మోషే ధర్మశాస్త్రమును పాటించుచున్నాము మరియు ధర్మశాస్త్రము నెరవేరు వరకు క్రీస్తు వైపు నిలకడగా ఎదురు చూచుచున్నాము.",
                "25": "ఏలయనగా ఈ ఉద్దేశ్యము నిమిత్తమే ధర్మశాస్త్రము ఇయ్యబడెను; అందువలన ధర్మశాస్త్రము మా కొరకు మృతమాయెను మరియు మా విశ్వాసమును బట్టి మేము క్రీస్తు నందు సజీవులముగా చేయబడియున్నాము; అయినను ఆజ్ఞలను బట్టి మేము ధర్మశాస్త్రమును పాటించుచున్నాము.",
                "26": "మేము క్రీస్తును గూర్చి మాట్లాడుచున్నాము, క్రీస్తు నందు ఆనందించుచున్నాము, క్రీస్తును గూర్చి బోధించుచున్నాము, క్రీస్తును గూర్చి ప్రవచించుచున్నాము, మరియు మా సంతానము వారి పాప పరిహారము కొరకు ఏ మూలాధారము వైపు చూడవలెనో తెలుసుకొనునట్లు మా ప్రవచనములను బట్టి మేము వ్రాయుచున్నాము.",
                "27": "అందువలన, మా సంతానము ధర్మశాస్త్రము యొక్క మృతమైన స్థితిని తెలుసుకొనునట్లు మేము ధర్మశాస్త్రమును గూర్చి మాట్లాడుచున్నాము; ధర్మశాస్త్రము యొక్క మృతమైన స్థితిని ఎరుగుట ద్వారా వారు క్రీస్తు నందున్న ఆ జీవము కొరకు నిరీక్షించెదరు మరియు ధర్మశాస్త్రము ఏ ఉద్దేశ్యము నిమిత్తము ఇయ్యబడినదో ఎరిగియుందురు. ధర్మశాస్త్రము క్రీస్తు నందు నెరవేరిన తరువాత, దానిని వదిలి వేయవలసినప్పుడు వారు తమ హృదయములను ఆయనకు వ్యతిరేకముగా కఠినపరచుకొనవలసిన అవసరము ఉండదు.",
                "28": "ఇప్పుడు నా జనులారా, మీరు మెడబిరుసు గల జనులు; మీరు అపార్థము చేసుకొనకుండునట్లు నేను మీతో స్పష్టముగా చెప్పియున్నాను; నేను పలికియున్న మాటలు మీకు వ్యతిరేకముగా ఒక సాక్ష్యము వలే నిలుచును; ఏ మనుష్యునికైనను సరియైన మార్గము బోధించుటకు అవి చాలును; ఏలయనగా క్రీస్తు నందు విశ్వసించుట మరియు ఆయనను తిరస్కరింపకుండుటయే సరియైన మార్గము; ఆయనను తిరస్కరించుట ద్వారా మీరు ప్రవక్తలను, ధర్మశాస్త్రమును కూడా తిరస్కరించుదురు.",
                "29": "ఇదిగో, సరియైన మార్గము క్రీస్తునందు విశ్వసించి, ఆయనను తిరస్కరించకుండుటయేనని నేను మీతో చెప్పుచున్నాను; క్రీస్తే ఇశ్రాయేలు పరిశుద్ధుడు; కావున మీరు ఆయన యెదుట వంగి నమస్కరించవలెను, మీ పూర్ణ శక్తి, మనస్సు, బలముతో మరియు మీ సంపూర్ణ ఆత్మతో ఆయనను ఆరాధించవలెను; మీరిది చేసిన యెడల, మీరెంతమాత్రము బయటకు త్రోసివేయబడరు.",
                "30": "మరియు మోషేకు ఇయ్యబడిన ధర్మశాస్త్రము నెరవేరు వరకు అవసరమైనంత మట్టుకు దేవుని ఆచరణలను, విధులను మీరు పాటించవలెను."
            },
            "26": {
                "1": "నా పిల్లలారా మరియు నా సహోదరులారా, క్రీస్తు మృతులలో నుండి లేచిన తరువాత తననుతాను మీకు ప్రత్యక్షపరచుకొనును; ఆయన మీతో పలుకు మాటలే మీరు ఆచరించవలసిన ధర్మశాస్త్రము.",
                "2": "ఏలయనగా అనేక తరములు గడచిపోవునని, గొప్ప యుద్ధములు మరియు వివాదములు నా జనుల మధ్య కలుగునని నేను చూచియున్నానని మీతో చెప్పుచున్నాను.",
                "3": "మెస్సీయ వచ్చిన తరువాత ఆయన పుట్టుక, ఆయన మరణము మరియు పునరుత్థానమును గూర్చిన సూచనలు నా జనులకు ఇవ్వబడును; దుర్మార్గులకు ఆ దినము గొప్పదిగాను భయంకరమైనదిగాను ఉండును, ఏలయనగా వారు నశించెదరు; ప్రవక్తలను పరిశుద్ధులను వెలుపలికి త్రోసివేసి, వారిని రాళ్ళతో కొట్టి సంహరించిన కారణముగా వారు నశించెదరు; అందువలన పరిశుద్ధుల రక్తము యొక్క మొర వారికి వ్యతిరేకముగా నేలలో నుండి దేవుని యొద్దకు ఆరోహణమగును.",
                "4": "గర్విష్ఠులు, దుర్మార్గముగా ప్రవర్తించువారు కొయ్యకాలు వలె ఉన్నందున, వారందరు కాల్చివేయబడు దినము వచ్చునని సైన్యములకధిపతియగు ప్రభువు సెలవిచ్చుచున్నాడు.",
                "5": "ప్రవక్తలను, పరిశుద్ధులను చంపు వారిని భూమి యొక్క అగాధ స్థలములు మ్రింగివేయునని సైన్యములకధిపతియగు ప్రభువు సెలవిచ్చుచున్నాడు; పర్వతములు వారిని కప్పివేయును, సుడిగాలులు వారిని తీసుకొనిపోవును, కట్టడములు వారిపై కూలి, వారిని ముక్కలుగా నలుగగొట్టి, పొడిచేయును.",
                "6": "వారు ఉరుములతోను మెరుపులతోను భూకంపములతోను సకలవిధముల నాశనములతోను దర్శింపబడుదురు; ఏలయనగా ప్రభువు యొక్క కోపాగ్ని వారిపై మండుననియు వారు కొయ్యకాలు వలె ఉందురనియు రాబోవు దినము వారిని కాల్చివేయుననియు సైన్యములకధిపతియగు ప్రభువు సెలవిచ్చుచున్నాడు.",
                "7": "నా జనులలో సంహరింపబడిన వారి నష్టమును బట్టి నా ఆత్మ ఎంతో బాధపడి, వేదన చెందుచున్నది. ఏలయనగా నీఫైయను నేను దానిని చూచియుంటిని, అది ప్రభువు సముఖమున నన్ను దహించివేయుచున్నది; కానీ, మీ మార్గములు న్యాయమైనవని నేను నా దేవునికి మొరపెట్టవలెను.",
                "8": "అయితే సమస్త హింసను ఎదుర్కొని, ప్రవక్తల మాటలను ఆలకించి, వారిని నాశనము చేయక క్రీస్తు కొరకు ఇయ్యబడిన సూచనల కొరకు నిలకడగా ఎదురుచూచు నీతిమంతులే నశించని వారు.",
                "9": "నీతిమంతుడైన కుమారుడు వారికి ప్రత్యక్షమగును; ఆయన వారిని స్వస్థపరచును, మూడు తరములు గడచిపోవు వరకు వారు ఆయనతో సమాధానము కలిగియుందురు మరియు నాలుగవ తరములో అనేకులు నీతియందు గతించిపోవుదురు.",
                "10": "ఈ సంగతులు గడచిపోయినప్పుడు, నా జనులపైకి వేగముగా నాశనము వచ్చును; ఏలయనగా నా ఆత్మ బాధలను ఎదుర్కొనినను నేను దానిని చూచియున్నాను; కావున అది జరుగునని నేనెరుగుదును; వారు వ్యర్థముగా తమను అమ్మివేసుకొందురు; వారి గర్వము, వారి మూర్ఖత్వమునకు బహుమానముగా వారు నాశనమును పొందుదురు; ఏలయనగా వారు అపవాదికి లోబడి, వెలుగును కాక అంధకార క్రియలను ఎన్నుకొందురు; కావున వారు నరకమునకు పోవలెను.",
                "11": "ప్రభువు ఆత్మ ఎల్లప్పుడు నరునితో పోరాడదు. ఆత్మ నరునితో పోరాడుట చాలించినప్పుడు, వేగముగా నాశనము వచ్చును, ఇది నా ఆత్మను బాధించుచున్నది.",
                "12": "యేసే ఆ క్రీస్తని యూదులను ఒప్పించుటను గూర్చి నేను మాట్లాడియున్నట్లుగా యేసే క్రీస్తని, నిత్యదేవుడని అన్యజనులు కూడా ఒప్పించబడుట అవసరమైయున్నది.",
                "13": "ఆయన యందు విశ్వాసముంచు వారందరికీ, అంతేకాకుండా ప్రతి జనము, వంశము, భాష మరియు ప్రజలకు, వారి విశ్వాసమును బట్టి నరుల సంతానము మధ్య గొప్ప అద్భుతములు, సూచకక్రియలు, ఆశ్చర్యకార్యములు చేయుచూ పరిశుద్ధాత్మ శక్తిద్వారా ఆయన తననుతాను ప్రత్యక్షపరచుకొనును.",
                "14": "కానీ అంత్యదినములను గూర్చి, ప్రభువైన దేవుడు ఈ విషయములను నరుల సంతానము యొద్దకు తెచ్చు ఆ దినములను గూర్చి నేను మీకు ప్రవచించుచున్నాను.",
                "15": "నా సంతానము మరియు నా సహోదరుల సంతానము తమ విశ్వాసమందు క్షీణించి అన్యజనులచేత శిక్షింపబడిన తరువాత, ప్రభువైన దేవుడు వారికి వ్యతిరేకముగా వారి చుట్టూ శిబిరము వేసి, వారికెదురుగా కోట కట్టి ముట్టడి దిబ్బవేసిన తరువాత, వారు ఇక లేకుండునట్లు ధూళిలోనికి అణచబడినప్పటికీ పరిశుద్ధుల మాటలు వ్రాయబడును, విశ్వాసుల ప్రార్థనలు వినబడును మరియు తమ విశ్వాసము నందు క్షీణించిన వారందరూ మరువబడరు.",
                "16": "నాశనము చేయబడియున్నవారు నేల నుండి వారితో మాటలాడుదురు, వారి మాటలు నేలనుండి ఒకడు గుసగుసలాడు నట్లుండును, వారి స్వరము కర్ణపిశాచి కలవాని స్వరమువలె ఉండును; ఏలయనగా అది నేల నుండి వచ్చుచున్నట్లు అతడు వారిని గూర్చి గుసగుసలాడునట్లు ప్రభువైన దేవుడు అతనికి శక్తి నిచ్చును; వారి మాటలు ధూళిలో నుండి గుసగుసలాడును.",
                "17": "ఏలయనగా ప్రభువైన దేవుడు ఈలాగు సెలవిచ్చుచున్నాడు: వారి మధ్య చేయబడు కార్యములను వారు వ్రాయుదురు మరియు అవి ఒక గ్రంథమునందు వ్రాయబడి ముద్రవేయబడును. తమ విశ్వాసమందు క్షీణించిన వారు వాటిని పొందరు; వారు దేవుని సంగతులను నాశనము చేయటకు ప్రయత్నించెదరు.",
                "18": "కావున నాశనము చేయబడిన వారు వేగముగా నాశనము చేయబడిరి; బాధించువారి సమూహము గాలికి ఎగురు పొట్టువలె ఉండును. హఠాత్తుగా ఒక్క క్షణములోనే ఇది జరుగునని ప్రభువైన దేవుడు సెలవిచ్చుచున్నాడు.",
                "19": "తమ విశ్వాసమందు క్షీణించిన వారు అన్యజనుల చేత మొత్తబడుదురు.",
                "20": "అన్యజనులు తమ నేత్రముల యొక్క గర్వమందు హెచ్చించుకొనియున్నారు మరియు వారి అవరోధము యొక్క గొప్పతనమును బట్టి తొట్రిల్లియున్నారు, దానిని బట్టి వారు అనేక సంఘములను నిర్మించిరి; అయినప్పటికీ వారు దేవుని శక్తిని, అద్భుతములను తిరస్కరించెదరు; పేదలను బాధించి, వారు లాభము పొందునట్లు వారి స్వంత జ్ఞానమును, స్వంత పాండిత్యమును తమకు తామే బోధించుకొందురు.",
                "21": "మరియు అసూయలు, జగడములు, ద్వేషమును కలుగజేయు అనేక సంఘములు నిర్మించబడియున్నవి.",
                "22": "ప్రాచీనకాలములలో ఉన్నట్లుగా అపవాది కూడికలను బట్టి రహస్య కూడికలు కూడా ఉన్నవి, ఏలయనగా అపవాది ఈ క్రియలన్నిటి యొక్క స్థాపకుడు; నరహత్య మరియు అంధకార క్రియల యొక్క స్థాపకుడు; ముఖ్యముగా తన బలమైన త్రాళ్ళతో శాశ్వతముగా బంధించు వరకు అతడు వారిని మెడపట్టి ఒక మెత్తని త్రాడుతో నడిపించును.",
                "23": "ఇదిగో నా ప్రియమైన సహోదరులారా, ప్రభువైన దేవుడు అంధకారములో పని చేయడని నేను మీతో చెప్పుచున్నాను.",
                "24": "ఆయన లోకమునకు ప్రయోజనకరమైన దానిని తప్ప మరిదేనిని చేయడు; ఏలయనగా ఆయన తన ప్రాణమును పణంగాపెట్టి మనుష్యులందరినీ తన వైపు ఆకర్షించునంతగా లోకమును ప్రేమించెను. అందువలన ఆయన రక్షణలో పాలుపొందమని ఆయన అందరిని ఆజ్ఞాపించును.",
                "25": "నా యొద్ద నుండి తొలగిపొమ్మని ఆయన ఎవరికైనను చెప్పునా? లేదు, అని నేను మీతో చెప్పుచున్నాను; కానీ భూదిగంతముల నుండి మీరందరు నా యొద్దకు రండి, రూకలు లేకపోయినను ఏమియు నియ్యకయే పాలు తేనెలను కొనుడి అని ఆయన చెప్పుచున్నాడు.",
                "26": "ఆయన ఎవరినైనను సమాజ మందిరములలోనుండి లేదా ఆరాధనా మందిరములలోనుండి వెలుపలికి పొమ్మని ఆజ్ఞాపించెనా? లేదు, అని నేను మీతో చెప్పుచున్నాను.",
                "27": "ఎవరినైనను తన రక్షణలో పాలుపొందరాదని ఆయన ఆజ్ఞాపించెనా? లేదు, అని నేను మీతో చెప్పుచున్నాను. కానీ ఆయన దానిని మనుష్యులందరికి ఉచితముగా ఇచ్చెను; మనుష్యులందరినీ పశ్చాత్తాపపడుటకు ఒప్పించవలెనని ఆయన తన జనులను ఆజ్ఞాపించెను.",
                "28": "ఆయన మంచితనము నందు పాలుపొందరాదని ప్రభువు ఎవరినైనను ఆజ్ఞాపించెనా? లేదు, అని నేను మీతో చెప్పుచున్నాను; కానీ మనుష్యులందరు ఒకే విధమైన హక్కు కలిగియున్నారు మరియు ఎవరును నిషేధించబడలేదు.",
                "29": "యాజకవంచనలు ఉండరాదని ఆయన ఆజ్ఞాపించుచున్నాడు; యాజకవంచనలు అనగా మనుష్యులు లాభము పొందునట్లు, లోకము చేత ప్రశంసించబడునట్లు బోధించి, తమను తాము లోకమునకు వెలుగుగా స్థాపించుకొనుట; కానీ వారు సీయోను శ్రేయస్సును ఆశించరు.",
                "30": "ప్రభువు ఈ విషయమును నిషేధించియున్నాడు; కావున మనుష్యులందరు దాతృత్వము కలిగియుండవలెనని ప్రభువైన దేవుడు ఆజ్ఞ ఇచ్చెను, ఆ దాతృత్వమే ప్రేమ. మరియు దాతృత్వము లేని యెడల వారు వ్యర్థులు; దాతృత్వము కలిగియున్న యెడల వారు సీయోనులోనున్న పనివారిని నశింపనియ్యరు.",
                "31": "కానీ సీయోనులోని పనివాడు సీయోను కొరకు పని చేయును; ఏలయనగా వారు ధనము కొరకు పని చేసిన యెడల వారు నశించెదరు.",
                "32": "ఇంకను మనుష్యులు నరహత్య చేయరాదని, అబద్ధమాడరాదని, దొంగిలించరాదని, తమ దేవుడైన ప్రభువు యొక్క నామమును వ్యర్థముగా తీసుకొనరాదని, అసూయపడరాదని, ద్వేషము కలిగియుండరాదని, ఒకనితోనొకడు వాదించరాదని, వ్యభిచారములు చేయరాదని మరియు ఈ క్రియలలో దేనిని వారు చేయరాదని ప్రభువైన దేవుడు ఆజ్ఞాపించెను; ఏలయనగా వాటిని చేయువారు నశించెదరు.",
                "33": "ఈ దోషములేవియూ ప్రభువు నుండి రావు; ఆయన నరుల సంతానము మధ్య మంచిని చేయును; ఆయన నరుల సంతానమునకు సరళమైనది తప్ప మరిదేనిని చేయడు; వారందరిని తన వద్దకు రమ్మని, తన మంచితనము నందు పాలుపొందమని ఆయన ఆహ్వానించుచున్నాడు; తన యొద్దకు వచ్చువానిని, నల్లవారైనా తెల్లవారైనా, బందీలైనా స్వతంత్రులైనా, పురుషులైనా స్త్రీలైనా ఎవ్వరిని ఆయన నిరాకరించడు. ఆయన అన్యజనులను జ్ఞాపకము చేసుకొనును; యూదుడు మరియు అన్యజనుడు ఇరువురూ దేవునికి ఒకే రీతిగా ఉన్నారు."
            },
            "27": {
                "1": "కానీ ఇదిగో అంత్యదినములందు లేదా అన్యజనుల దినములందు—అన్యజనుల మరియు యూదుల యొక్క సమస్త జనములు, ఈ దేశములోకి వచ్చువారు, ఇతర దేశములలోనున్న వారు, అంతేకాకుండా భూమి యొక్క సమస్త దేశములలో ఉన్నవారు దుష్టత్వముతోను, సమస్త విధములైన హేయక్రియలతోను మత్తులైయుందురు—",
                "2": "ఆ దినము వచ్చినప్పుడు వారు సైన్యములకధిపతియగు ప్రభువు ద్వారా ఉరుముతోను భూకంపముతోను మహా శబ్దముతోను సుడిగాలి తుఫానులతోను దహించు అగ్నిజ్వాలతోను దర్శింపబడుదురు.",
                "3": "సీయోనుకు వ్యతిరేకముగా పోరాడి, ఆమెను కష్టపెట్టు జనములన్నియు రాత్రి కన్న స్వప్నము వలె ఉండును; ఆకలిగొన్నవాడు కలలో భోజనము చేసి మేల్కొనగా వాని ప్రాణము తృప్తిపడకపోయినట్లును, దప్పిగొనినవాడు కలలో పానముచేసి మేల్కొనగా సొమ్మసిల్లినవాని ప్రాణము ఇంకను ఆశగొనియున్నట్లును, సీయోను కొండకు విరోధముగా యుద్ధము చేయు జనముల సమూహమంతటికి ఆలాగు సంభవించును.",
                "4": "ఇదిగో దోషము చేయు మీరందరూ తేరిచూచి విస్మయమొందుడి, ఏలయనగా మీరు అరచి మొర పెట్టుదురు, ద్రాక్షారసము లేకయే మీరు మత్తులైయుందురు; మద్యపానము చేయకయే తూలుదురు.",
                "5": "ప్రభువు మీమీద గాఢనిద్రాత్మను క్రుమ్మరించియున్నాడు. ఏలయనగా మీరు కన్నులు మూసుకొని ప్రవక్తలను తిరస్కరించితిరి; మీ అధిపతులను, దీర్ఘదర్శులను మీ దుర్నీతి నిమిత్తము ఆయన కప్పివేసెను.",
                "6": "ప్రభువైన దేవుడు మీకు ఒక గ్రంథము యొక్క వాక్యములను బయలుపరచును, అవి నిద్రించిన వారి మాటలైయుండును.",
                "7": "ఆ గ్రంథము ముద్రవేయబడి యుండును; మరియు ఆ గ్రంథమునందు లోకారంభము నుండి దాని అంతము వరకు దేవుని నుండి ఇవ్వబడిన ఒక బయల్పాటు ఉండును.",
                "8": "అందువలన, ముద్ర వేయబడిన కారణముగా ఆ విషయములు జనుల దుష్టత్వము మరియు హేయక్రియల దినమందు ఇవ్వబడవు; కావున ఆ గ్రంథము వారి నుండి దూరముగా ఉంచబడును.",
                "9": "కానీ ఆ గ్రంథము ఒక మనుష్యునికి ఇవ్వబడును, అతడు ధూళిలో నిద్రించిన వారి మాటలైన ఆ గ్రంథపు వాక్యములను మరొకరికి ఇచ్చును;",
                "10": "కానీ ముద్రవేయబడిన వాక్యములను లేదా ఆ గ్రంథమును అతడు ఇవ్వడు; ఏలయనగా ఆ గ్రంథము దేవుని శక్తి ద్వారా ముద్ర వేయబడును మరియు ముద్ర వేయబడిన బయల్పాటు ప్రభువు యొక్క యుక్తకాలమందు బయటకు వచ్చు వరకు ఆ గ్రంథమునందే ఉంచబడును; ఏలయనగా లోకము పునాది వేయబడినప్పటినుండి దాని అంతము వరకునున్న సమస్త విషయములను అవి బయలుపరచును.",
                "11": "ముద్ర వేయబడిన ఆ గ్రంథపు వాక్యములు ఇంటి పైకప్పుల మీద చదువబడు దినము వచ్చును; అవి క్రీస్తు యొక్క శక్తి ద్వారా చదువబడును; మనుష్యుల మధ్య జరిగియున్న మరియు లోకాంతము వరకు జరుగబోవు సమస్త విషయములు నరుల సంతానమునకు బయలుపరచబడును.",
                "12": "అందువలన ఆ దినమున నేను చెప్పిన ఆ మనుష్యునికి ఆ గ్రంథము ఇవ్వబడినప్పుడు, ఆ గ్రంథము ఇవ్వబడిన వానితో పాటు దేవుని శక్తి ద్వారా ముగ్గురు సాక్షులు తప్ప మరెవరూ దానిని చూడకుండునట్లు ఆ గ్రంథము లోకము యొక్క దృష్టి నుండి దాచబడును; వారు ఆ గ్రంథమును గూర్చి, అందులోని విషయముల యొక్క సత్యమును గూర్చి సాక్ష్యమిచ్చెదరు.",
                "13": "దేవుని చిత్తానుసారము ఆయన వాక్యమును గూర్చి నరుల సంతానమునకు సాక్ష్యమిచ్చుటకు మరికొందరు తప్ప ఇతరులెవ్వరూ దానిని చూడలేరు; ఏలయనగా విశ్వాసుల మాటలు మృతుల నుండి వచ్చుచున్నట్లు మాట్లాడబడవలెనని ప్రభువు చెప్పియున్నాడు.",
                "14": "అందువలన, ప్రభువైన దేవుడు ఆ గ్రంథము యొక్క వాక్యములను జరిగించుటకు బయలుదేరును; ఆయనకు ఇష్టమనిపించినంతమంది సాక్షుల ద్వారా ఆయన తన వాక్యమును స్థాపించును; అయితే దేవుని వాక్యమును తిరస్కరించు వానికి ఆపద.",
                "15": "కానీ ప్రభువైన దేవుడు ఆ గ్రంథమును అప్పగించిన వానితో ఈలాగు సెలవిచ్చుచున్నాడు: ముద్ర వేయబడని ఈ మాటలను తీసుకొనుము మరియు అతడు వాటిని అక్షరములు తెలిసినవానికి చూపి, దయచేసి దీనిని చదువుమని చెప్పునట్లు వాటిని ఇంకొకనికి ఇవ్వుము; మరియు అతడు—ఆ గ్రంథమును నా వద్దకు తెమ్ము, నేను చదివెదనని చెప్పును.",
                "16": "ఇప్పుడు లోకము యొక్క మహిమను లాభమును పొందుటకే వారు దీనిని చెప్పుదురు, కాని దేవుడిని మహిమపరచుటకు కాదు.",
                "17": "అప్పుడు ఆ మనుష్యుడు—ముద్ర వేయబడియున్నందున నేను ఆ గ్రంథమును తేలేనని చెప్పును.",
                "18": "అందుకు ఆ అక్షరములు తెలిసినవాడు—నేను దానిని చదువలేనని చెప్పును.",
                "19": "అందువలన ప్రభువైన దేవుడు తిరిగి ఆ గ్రంథమును మరియు అందులోనున్న వాక్యములను అక్షరములు తెలియని వానికి ఇచ్చును; మరియు అతడు—అక్షరములు నాకు తెలియవనును.",
                "20": "అప్పుడు ప్రభువైన దేవుడు అతనితో ఇట్లనును: అక్షరములు తెలిసినవారు వాటిని చదువలేరు, ఏలయనగా వారు వాటిని తిరస్కరించియున్నారు మరియు నేను నా స్వకార్యమును జరిగించుటకు సమర్థుడనైయున్నాను; అందువలన నేను నీకిచ్చుచున్న వాక్యములను నీవు చదివెదవు.",
                "21": "ముద్ర వేయబడిన వాక్యములను ముట్టకుము, వాటిని నేను నా యుక్త కాలమందు తెచ్చెదను; ఏలయనగా నా స్వకార్యమును చేయుటకు నేను సమర్థుడనైయున్నానని నరుల సంతానమునకు చూపెదను.",
                "22": "అందువలన నేను నీకాజ్ఞాపించిన వాక్యములను నీవు చదివి, నేను నీకు వాగ్దానము చేసిన సాక్షులను పొందినప్పుడు నీవు ఆ గ్రంథమును తిరిగి ముద్ర వేయవలెను మరియు నీవు చదువని వాక్యములను నరుల సంతానమునకు తెలియజేయుట సరియైనదని నా స్వంత జ్ఞానమునందు నేను చూచువరకు నేను వాటిని భద్రపరచునట్లు నా కొరకు నీవు వాటిని దాచియుంచవలెను.",
                "23": "ఇదిగో, నేను దేవుడను, అద్భుతములు చేయు దేవుడను; నేను నిన్న, నేడు మరియు నిరంతరము ఏకరీతిగా ఉన్నాననియు వారి విశ్వాసమును బట్టి తప్ప నరుల సంతానము మధ్య ఏ కార్యమూ చేయననియు లోకమునకు చూపెదను.",
                "24": "అతనికి ఇవ్వబడు వాక్యములను చదువు వానితో ప్రభువు మరలా ఈలాగు సెలవిచ్చియున్నాడు:",
                "25": "ఈ ప్రజలు నోటిమాటతో నా యొద్దకు వచ్చుచున్నారు, పెదవులతో నన్ను ఘనపరచుచున్నారు, కాని తమ హృదయములను నాకు దూరము చేసుకొనియున్నారు, వారు నా యెడల చూపు భయభక్తులు మానవుల విధులను బట్టి వారు నేర్చుకొనినవి.",
                "26": "కాగా నేను ఈ జనుల యెడల ఒక ఆశ్చర్యకార్యము జరిగింతును, అనగా ఒక ఆశ్చర్యకార్యమును అద్భుతమును జరిగింతును, ఏలయనగా వారి జ్ఞానుల, పండితుల జ్ఞానము వ్యర్థమగును మరియు వారి బుద్ధిమంతుల బుద్ధి మరుగైపోవును.",
                "27": "తమ ఆలోచనలు ప్రభువుకు కనబడకుండా లోలోపల వాటిని మరుగు చేయజూచువారికి శ్రమ! మమ్ము నెవరు చూచెదరు? మా పని యెవరికి తెలియును? అనుకొని చీకటిలో తమ క్రియలు జరిగించువారికి శ్రమ. వారు ఇంకను ఇట్లు చెప్పుదురు: కుమ్మరికిని మంటికిని భేదములేదని యెంచదగునా? ఇదిగో, వారి క్రియలన్నిటినీ నేనెరుగుదునని నేను వారికి చూపించెదనని సైన్యములకధిపతియగు ప్రభువు సెలవిచ్చుచున్నాడు. ఏలయనగా చేయబడిన వస్తువు దాని చేసిన వానిని గూర్చి ఇతడు నన్ను చేయలేదనవచ్చునా? లేదా రూపించబడిన వస్తువు రూపించిన వానిని గూర్చి ఇతనికి బుద్ధి లేదనవచ్చునా?",
                "28": "కానీ సైన్యములకధిపతియగు ప్రభువు ఈలాగు సెలవిచ్చుచున్నాడు: ఇకను కొద్ది కాలమైన తరువాతనే గదా లెబానోను ప్రదేశము ఫలవంతమైన పొలమగును, ఫలవంతమైన పొలము వనమని యెంచబడునని నేను నరుల సంతానమునకు చూపెదను.",
                "29": "ఆ దినమున చెవిటివారు గ్రంథ వాక్యములు విందురు, అంధకారము కలిగినను గాఢాంధకారము కలిగినను గృడ్డివారు కన్నులారా చూచెదరు.",
                "30": "ప్రభువుయందు దీనులకు కలుగు సంతోషము అధికమగును, మనుష్యులలో బీదలు ఇశ్రాయేలు పరిశుద్ధుని యందు ఆనందించెదరు.",
                "31": "నిశ్చయముగా ప్రభువు జీవముతోడు బలాత్కారులు లేకపోవుదురు, పరిహాసకులు దహించబడెదరు, కీడుచేయ ప్రయత్నించుచు;",
                "32": "ఒక్క వ్యాజ్యెమునుబట్టి యితరులను పాపులనుగా చేయుచు గుమ్మములో తమ్మును గద్దించువానిని పట్టుకొనవలెనని ఉరి నొడ్డుచు, నీతిమంతులను పనికిరానివారిగా యెంచువారు నరకబడుదురు.",
                "33": "అందుచేత అబ్రాహామును విమోచించిన ప్రభువు యాకోబు కుటుంబమును గూర్చి ఈలాగు సెలవిచ్చుచున్నాడు—ఇకమీదట యాకోబు సిగ్గుపడడు ఇకమీదట అతని ముఖము తెల్లబారదు.",
                "34": "అతని సంతానము తమ మధ్య నేను చేయు కార్యమును చూచునప్పుడు నా నామమును పరిశుద్ధపరచుదురు, యాకోబు పరిశుద్ధదేవుని పరిశుద్ధపరచుదురు, ఇశ్రాయేలు దేవునికి భయపడుదురు.",
                "35": "చంచల బుద్ధిగలవారు వివేకులగుదురు, సణుగువారు ఉపదేశమునకు లోబడుదురు."
            },
            "28": {
                "1": "ఇప్పుడు నా సహోదరులారా, ఆత్మ నన్ను బలవంతము చేసినట్లుగా నేను మీతో మాట్లాడియుంటిని; అందువలన అవి నిశ్చయముగా జరుగవలెనని నేనెరుగుదును.",
                "2": "ఆ గ్రంథము నుండి వ్రాయబడు విషయములు నరుల సంతానమునకు, ముఖ్యముగా ఇశ్రాయేలు వంశస్థుల శేషమైన మన సంతానమునకు చాలా విలువైనవిగా ఉండును.",
                "3": "ఆ దినమున ప్రభువుకు చెందకుండా నిర్మించబడిన సంఘములు ఒకదానితో మరొకటి ఇట్లు చెప్పును: ఇదిగో నేను, నేను ప్రభువుకు చెందినవాడను; మరియు ఇతరులు చెప్పుదురు: నేను, నేను ప్రభువుకు చెందినవాడను; ఆవిధముగా ప్రభువుకు చెందని సంఘములను నిర్మించిన ప్రతివాడు చెప్పును.",
                "4": "వారు ఒకరితోనొకరు వాదించుకొందురు; వారి యాజకులు ఒకరితోనొకరు వాదించుకొందురు; వారు తమ జ్ఞానమును బట్టి బోధించుదురు మరియు వాక్‌శక్తినిచ్చు పరిశుద్ధాత్మని తిరస్కరించుదురు.",
                "5": "వారు ఇశ్రాయేలు పరిశుద్ధుడైన దేవుని శక్తిని తిరస్కరించుదురు; మరియు వారు జనులతో ఇట్లందురు: మమ్ములను ఆలకించుడి, మీరు మా సూక్తిని వినుడి; ఏలయనగా, ఈ దినమున దేవుడు లేడు; ప్రభువు మరియు విమోచకుడు తన పనిని చేసియున్నాడు, ఆయన తన శక్తిని మనుష్యులకు ఇచ్చియున్నాడు;",
                "6": "ఇదిగో మీరు నా సూక్తిని ఆలకించుడి; ప్రభువు చేత ఒక అద్భుతము చేయబడినదని వారు చెప్పిన యెడల, దానిని నమ్మకుడి; ఏలయనగా ఈ దినమున ఆయన అద్భుతములు చేయు దేవుడు కాడు; ఆయన తన పనిని చేసియున్నాడు.",
                "7": "తినుము, త్రాగుము, సంతోషించుము, ఏలయనగా రేపు మనము చనిపోవుదుము; మరియు మనము క్షేమముగా ఉందుము అని చెప్పువారు అనేకులు ఉందురు.",
                "8": "ఇట్లు చెప్పువారు కూడా అనేకులు ఉందురు: తినుము, త్రాగుము, సంతోషించుము; అయినప్పటికీ దేవునికి భయపడుము—చిన్న పాపము చేయుటను ఆయన సమ్మతించును; కొద్దిగా అబద్ధమాడుము, ఒకని మాటలను బట్టి అతని నుండి ప్రయోజనము పొందుము, మీ పొరుగువాని కొరకు ఒక గొయ్యి త్రవ్వుము, ఇందులో ఎట్టి హానియూ లేదు; ఈ కార్యములన్నియు చేయుము; ఏలయనగా రేపు మనము చనిపోవుదుము; మనము దోషులైన యెడల, దేవుడు మనలను కొద్ది దెబ్బలు కొట్టును మరియు అంతమందు మనము దేవుని రాజ్యములో రక్షింపబడెదము.",
                "9": "ఈ మాదిరిగా అబద్ధమైన, వ్యర్థమైన, మూర్ఖపు సిద్ధాంతములను బోధించువారు అనేకులు ఉందురు, వారు తమ హృదయములందు గర్వించి తమ ఆలోచనలు ప్రభువుకు కనబడకుండా లోలోపల వాటిని మరుగు చేయజూచెదరు; వారు చీకటిలో తమ క్రియలు జరిగించెదరు.",
                "10": "పరిశుద్ధుల రక్తము నేల నుండి వారికి వ్యతిరేకముగా మొరపెట్టును.",
                "11": "వారందరు త్రోవ తప్పి, చెడిపోయియున్నారు.",
                "12": "గర్వము కారణముగా, అబద్ధ బోధకులు మరియు అబద్ధ సిద్ధాంతముల కారణముగా వారి సంఘములు చెడిపోయి, గర్వముతో నిండియున్నవి; వారు గర్వము వలన అహంకారులైయున్నారు.",
                "13": "వారి అందమైన పరిశుద్ధాలయములు, వారి నాణ్యమైన వస్త్రముల కారణముగా వారు పేదలను దోచుకొందురు; సాత్వీకులను, హృదయమందు దీనులను హింసింతురు; ఏలయనగా వారు తమ గర్వము వలన అహంకారులైయున్నారు.",
                "14": "వారు మెడబిరుసు గల పొగరుబోతులు; క్రీస్తు యొక్క వినయముగల అనుచరులు కొద్దిమంది తప్ప, మిగిలిన వారందరు గర్వము, దుష్టత్వము, హేయక్రియలు మరియు వ్యభిచారముల కారణముగా త్రోవ తప్పియున్నారు; అయినప్పటికీ వారు మనుష్యుల సూక్తుల ద్వారా బోధింపబడినందున అనేక సందర్భములలో తప్పు చేయునట్లు వారు నడిపింపబడుదురు.",
                "15": "తమ హృదయముల గర్వమందు అహంకారులైయున్న జ్ఞానులు, పండితులు, ధనవంతులు మరియు అబద్ధ బోధలు బోధించుచు, వ్యభిచారములు చేయుచు ప్రభువు యొక్క సరియైన మార్గమును చెరుపు వారందరికి ఆపద, ఆపద, ఆపద కలుగును గాక అని సర్వశక్తిమంతుడైన ప్రభువైన దేవుడు సెలవిచ్చుచున్నాడు, ఏలయనగా వారు నరకములోనికి త్రోయబడుదురు.",
                "16": "నీతిమంతులను పనికిరానివారిగా యెంచువారికి, మంచిదానికి వ్యతిరేకముగా దూషించి దానికి ఎట్టి విలువయూ లేదని చెప్పువారికి ఆపద! ఏలయనగా ప్రభువైన దేవుడు భూనివాసులను వేగముగా దర్శించు దినము వచ్చును; ఆ దినమున దోషమందు పూర్తిగా పండిన వారు నశించెదరు.",
                "17": "కానీ, భూనివాసులు తమ దుష్టత్వము, హేయక్రియలను బట్టి పశ్చాత్తాపపడిన యెడల వారు నాశనము చేయబడరని సైన్యములకధిపతియగు ప్రభువు సెలవిచ్చుచున్నాడు.",
                "18": "అయితే ఆ గొప్ప హేయకరమైన సంఘము, సమస్త భూమి యొక్క వ్యభిచారిణి మట్టిలోనికి దొర్లిపడవలెను, దాని పతనము గొప్పగా నుండవలెను.",
                "19": "ఏలయనగా అపవాది రాజ్యము వణకవలెను, దానికి చెందిన వారు పశ్చాత్తాపపడుటకు పురిగొల్పబడవలెను, లేని యెడల అపవాది వారిని శాశ్వతమైన తన సంకెళ్ళతో బంధించును మరియు వారు కోపమునకు పురిగొల్పబడి, నశించుదురు.",
                "20": "ఆ దినమున అతడు నరుల సంతానము యొక్క హృదయములలో విజృంభించును మరియు మంచిదానికి వ్యతిరేకముగా వారిని కోపమునకు పురిగొల్పును.",
                "21": "ఇతరులను అతడు శాంతపరచి, శరీర సంబంధమైన భద్రతాభావమునిచ్చును, దానిని బట్టి వారిట్లందురు: సీయోనులో అంతయు క్షేమమే; సీయోను వర్ధిల్లును, అంతయూ క్షేమమే—ఆ విధముగా అపవాది వారి ఆత్మలను మోసపుచ్చి, జాగ్రత్తగా వారిని నరకములోకి నడపించివేయును.",
                "22": "ఇతరులను అతడు అతిగా పొగడి, నరకము లేదని వారితో చెప్పును; నేను అపవాదిని కాను, అటువంటివారెవరు లేరని వారితో అనును; ఆ విధముగా విడుదల లేనట్టి భయంకరమైన తన సంకెళ్ళలో బంధించువరకు అతడు వారి చెవులలో గుసగుసలాడును.",
                "23": "వారు మరణముతో, నరకముతో బంధించబడియున్నారు; మరణము, నరకము, అపవాది మరియు వాటి ద్వారా బంధించబడిన వారందరు దేవుని సింహాసనము యెదుట నిలబడవలసియున్నది మరియు వారి క్రియలను బట్టి తీర్పు తీర్చబడవలసియున్నది; అచటి నుండి వారు తమ కొరకు సిద్ధము చేయబడిన స్థలమునకు, అనగా అంతములేని బాధయైన ఆ అగ్ని గంధకములుగల గుండములోనికి వెళ్ళవలెను.",
                "24": "కాబట్టి సీయోనులో అలక్ష్యముగా ఉన్నవానికి ఆపద!",
                "25": "అంతయు క్షేమమే అని చెప్పువానికి ఆపద!",
                "26": "మనుష్యుల సూక్తులను ఆలకించి దేవుని శక్తిని, పరిశుద్ధాత్మ వరమును తిరస్కరించు వానికి ఆపద!",
                "27": "మేము పొందియున్నాము, ఇకపై మాకు అవసరము లేదని చెప్పువానికి ఆపద!",
                "28": "క్లుప్తముగా, దేవుని సత్యము కారణముగా వణికి, కోపపడు వారందరికి ఆపద! ఏలయనగా, బండ మీద కట్టబడిన వాడు దానిని సంతోషముతో అందుకొనును; ఇసుక పునాదిపై కట్టబడిన వాడు తాను పడిపోవుదునేమోనని వణుకును.",
                "29": "మేము దేవుని వాక్యమును పొందియున్నాము, మాకు ఇంకను దేవుని వాక్యము అవసరము లేదు, మాకు చాలినంత ఉన్నదని చెప్పు వానికి ఆపద!",
                "30": "ఏలయనగా ప్రభువైన దేవుడు ఈలాగు సెలవిచ్చుచున్నాడు: నేను నరుల సంతానమునకు ఆజ్ఞ వెంబడి ఆజ్ఞ, సూత్రము వెంబడి సూత్రము, ఇచ్చట కొంత అచ్చట కొంత ఇచ్చెదను; నా సూక్తులను ఆలకించు వారు, నా సలహాకు చెవియొగ్గు వారు ధన్యులు, వారు జ్ఞానము నేర్చుకొందురు; ఏలయనగా స్వీకరించువానికి నేను మరి ఎక్కువ ఇచ్చెదను, మాకు చాలును అని చెప్పు వారి నుండి వారు కలిగియున్నది కూడా తీసివేయబడును.",
                "31": "మనుష్యుని యందు నమ్మకముంచువాడు లేదా శరీరమును తన బాహువుగా చేసుకొనువాడు లేదా వారి సూక్తులు పరిశుద్ధాత్మ శక్తి ద్వారా ఇవ్వబడితే తప్ప, మనుష్యుల సూక్తులను ఆలకించువాడు శాపగ్రస్తుడు.",
                "32": "అన్యజనులకు ఆపద! అని సైన్యములకధిపతియగు ప్రభువైన దేవుడు సెలవిచ్చుచున్నాడు. ఏలయనగా అనుదినము నేను వారివైపు నా చేతులు చాపినప్పటికీ వారు నన్ను తిరస్కరించుచున్నారు; అయినప్పటికీ వారు పశ్చాత్తాపపడి నా యొద్దకు వచ్చిన యెడల, నేను వారిపట్ల కనికరము చూపించెదనని ప్రభువైన దేవుడు సెలవిచ్చుచున్నాడు; ఏలయనగా నా చేయి దినమంతయూ చాపబడియున్నదని సైన్యములకధిపతియగు ప్రభువైన దేవుడు సెలవిచ్చుచున్నాడు."
            },
            "29": {
                "1": "కానీ అక్కడ అనేకులుందురు—నేను వారి మధ్య ఒక ఆశ్చర్యకార్యమును చేయుటకు ముందుకుసాగు దినమున నరుల సంతానమునకు నేను చేసియున్న నా నిబంధనలను జ్ఞాపకము చేసుకొనునట్లు ఇశ్రాయేలు వంశస్థులైన నా జనులను తిరిగి సంపాదించుటకు రెండవ పర్యాయము తిరిగి నా చేయిని నేను ముందుకు చాపెదను;",
                "2": "మీ సంతానమును జ్ఞాపకము చేసుకొందుననియు నా నోటినుండి వెలువడి మీ వంశస్థులచే వ్రాయబడిన మాటలు మీ సంతానము కొరకు ముందుకు వెళ్ళవలెననియు నా మాటలు ఇశ్రాయేలు వంశస్థులైన నా జనులకు ఒక ధ్వజముగా ఉండుటకు భూమి అంచుల వరకు తీక్షణముగా వెళ్ళుననియు నీఫైయను నీకు మరియు నీ తండ్రికి కూడా నేను చేసిన వాగ్దానములను నేను జ్ఞాపకముంచుకొందును;",
                "3": "నా మాటలు తీక్షణముగా వెళ్ళుట వలన—అన్యజనులనేకులు ఇట్లు చెప్పుదురు: బైబిలు! బైబిలు! మేము ఒక బైబిలును కలిగియున్నాము, మరొక బైబిలు ఉండజాలదు.",
                "4": "కానీ ప్రభువైన దేవుడు ఈలాగు సెలవిచ్చుచున్నాడు: మూర్ఖులారా, వారు ఒక బైబి‌లును కలిగియుందురు; అది నా ప్రాచీన నిబంధన జనమైన యూదుల నుండి బయలుదేరును. వారి నుండి పొందియున్న బైబిలు నిమిత్తము వారు యూదులకు ఏమి కృతజ్ఞత తెలియజేసిరి? అన్యజనుల ఉద్దేశ్యమేమి? వారు యూదుల వేదనలు, శ్రమలు, బాధలను మరియు అన్యజనులకు రక్షణ తెచ్చుటలో నా యెడల వారి శ్రద్ధను జ్ఞాపకము చేసుకొనుచున్నారా?",
                "5": "ఓ అన్యజనులారా, మీరు నా ప్రాచీన నిబంధన జనమైన యూదులను జ్ఞాపకము చేసుకొనియున్నారా? లేదు; కానీ మీరు వారిని శపించి, ద్వేషించితిరి మరియు వారిని పునఃస్థాపించుటకు ప్రయత్నించలేదు. కానీ ఇదిగో, నేను వీటన్నిటిని మీపైకి వచ్చునట్లు చేసెదను; ఏలయనగా ప్రభువైన నేను నా జనులను మరచిపోలేదు.",
                "6": "బైబిలు, ఒక బైబిలును మేము కలిగియున్నాము, మాకు మరొక బైబిలు అవసరం లేదు అని చెప్పు మూర్ఖులారా, యూదుల ద్వారా కాని యెడల మీరు బైబిలును ఎట్లు పొందితిరి?",
                "7": "ఒకటి కంటే ఎక్కువ జనములున్నవని మీరెరుగరా? నేను, మీ దేవుడనైన ప్రభువును మనుష్యులందరినీ సృష్టించితిననియు సముద్ర ద్వీపములపై ఉన్న వారిని జ్ఞాపకము చేసుకొందుననియు పైన పరలోకములందు, క్రింద భూమి యందు పరిపాలన చేయుదుననియు నరుల సంతానమునకు, అనగా భూమి యొక్క సమస్త జనములకు నా వాక్యమును తెచ్చెదననియు మీరెరుగరా?",
                "8": "నా వాక్యమును ఎక్కువగా పొందబోవుచున్నందుకు మీరు సణుగుచున్నారా? నేనే దేవుడనని రెండు జనముల సాక్ష్యము మీకు ఒక నిదర్శనమని, నేను ఒక జనము వలే మరియొక జనమును జ్ఞాపకము చేసుకొందునని మీరెరుగరా? అందువలన నేను ఒక జనముతో మాట్లాడిన విధముగానే మరియొక దానితో మాట్లాడుదును. రెండు జనములు కలిసినప్పుడు రెండు జనముల సాక్ష్యము కూడా కలియును.",
                "9": "నేను నిన్న, నేడు మరియు నిరంతరము ఒకే రీతిగా ఉన్నానని అనేకులకు ఋజువు చేయుటకు నేనిది చేయుచున్నాను; నా ఇష్ట ప్రకారము నేను మాట్లాడుదును. నేను ఒక మాటను పలికియున్న కారణంగా మరియొకటి మాట్లాడనని మీరు అనుకొనరాదు; ఏలయనగా నా పని ఇంకను పూర్తి కాలేదు, మనుష్యుని అంతము వచ్చువరకు కూడా పూర్తి కాదు, ఆ సమయము నుండి మొదలుకొని ఎన్నటికీ పూర్తి కాదు.",
                "10": "కావున మీరు ఒక బైబిలును కలిగియున్నందున అది నా మాటలన్నింటిని కలిగియున్నదని అనుకొనరాదు; లేదా నేను ఎక్కువగా వ్రాయబడునట్లు చేయలేదని మీరు అనుకొనరాదు.",
                "11": "ఏలయనగా నేను వారితో పలుకు మాటలను వ్రాయవలెనని తూర్పున, పశ్చిమమున, ఉత్తరమున, దక్షిణమున మరియు సముద్ర ద్వీపముల యందు ఉన్న మనుష్యులందరిని నేను ఆజ్ఞాపించెదను. ఏలయనగా గ్రంథముల యందు వ్రాయబడు వాటిని బట్టి లోకమునకు నేను తీర్పు తీర్చెదను, వ్రాయబడిన దాని ప్రకారము వారి క్రియలను బట్టి ప్రతి ఒక్కరికి తీర్పు తీర్చెదను.",
                "12": "నేను యూదులతో మాట్లాడుదును, వారు దానిని వ్రాయుదురు; నేను నీఫైయులతో మాట్లాడుదును, వారు దానిని వ్రాయుదురు; నేను దూరముగా నడిపించియున్న ఇశ్రాయేలు వంశము యొక్క ఇతర గోత్రములతో మాట్లాడుదును, వారు దానిని వ్రాయుదురు; నేను భూమి యొక్క సమస్త జనములతో కూడా మాట్లాడుదును, వారు దానిని వ్రాయుదురు.",
                "13": "అప్పుడు నీఫైయుల మాటలను యూదులు, యూదుల మాటలను నీఫైయులు కలిగియుందురు; నీఫైయులు మరియు యూదులు ఇశ్రాయేలు యొక్క తప్పిపోయిన గోత్రముల యొక్క మాటలను, ఇశ్రాయేలు యొక్క తప్పిపోయిన గోత్రముల వారు యూదులు మరియు నీఫైయుల మాటలను కలిగియుందురు.",
                "14": "ఇశ్రాయేలు వంశస్థులైన నా జనులు వారి స్వాస్థ్యములైన దేశములలోనికి చేర్చబడుదురు; నా మాటలు ఒక్కటిగా సమకూర్చబడును; నా మాటకు మరియు ఇశ్రాయేలు వంశస్థులైన నా జనులకు వ్యతిరేకముగా పోరాడు వారికి నేను దేవుడనైయున్నానని, అతని సంతానమును నిత్యము జ్ఞాపకము చేసుకొందునని అబ్రాహాముతో నేను నిబంధన చేసియున్నానని చూపెదను."
            },
            "30": {
                "1": "ఇప్పుడు నా ప్రియమైన సహోదరులారా, నేను మీతో మాట్లాడెదను; అన్యజనుల కంటే మీరు ఎక్కువ నీతిమంతులని మీరు తలంచుటను నీఫై అను నేను అనుమతించను. ఏలయనగా మీరు దేవుని ఆజ్ఞలను పాటించితే తప్ప మీరందరూ అదే విధముగా నశించెదరు; మరియు పలుకబడిన మాటలను బట్టి అన్యజనులు పూర్తిగా నాశనము చేయబడిరని మీరు తలంచరాదు.",
                "2": "పశ్చాత్తాపపడు అన్యజనులందరు ప్రభువు యొక్క నిబంధన జనులగుదురు; పశ్చాత్తాపపడని యూదులందరు త్రోసివేయబడుదురు; ఏలయనగా పశ్చాత్తాపపడి, ఇశ్రాయేలు పరిశుద్ధుడైన ఆయన కుమారుని యందు విశ్వాసముంచు వారితో తప్ప మరెవ్వరితోను ప్రభువు నిబంధన చేయడని నేను మీతో చెప్పుచున్నాను.",
                "3": "ఇప్పుడు నేను యూదులు మరియు అన్యజనులను గూర్చి కొంత ఎక్కువగా ప్రవచించెదను. ఏలయనగా నేను మాట్లాడియున్న ఆ గ్రంథము ఉనికిలోనికి వచ్చి, అన్యజనులకు వ్రాయబడి తిరిగి ప్రభువుకు ముద్ర వేయబడిన తరువాత, వ్రాయబడిన మాటలను విశ్వసించు వారు అనేకులుందురు; వారు వాటిని మా సంతానము యొక్క శేషమునకు తీసుకువెళ్ళెదరు.",
                "4": "అప్పుడు మా సంతానము యొక్క శేషము మమ్ములను గూర్చి, ఏవిధముగా మేము యెరూషలేము నుండి బయటకు వచ్చితిమనే దానిని గూర్చి మరియు వారు యూదుల యొక్క వంశస్థులని తెలుసుకొందురు.",
                "5": "యేసు క్రీస్తు యొక్క సువార్త వారి మధ్య ప్రకటించబడును; కావున వారు తమ పితరులను గూర్చిన జ్ఞానమునకు, యేసు క్రీస్తును గూర్చి తమ పితరులకు గల జ్ఞానమునకు పునఃస్థాపించబడుదురు.",
                "6": "అప్పుడు వారు ఆనందించెదరు; ఏలయనగా అది దేవుని నుండి వారికి ఒక దీవెనయని వారు తెలుసుకొందురు; వారి కన్నుల నుండి అంధకారపు పొరలు రాలుట ఆరంభించును; వారి మధ్య నుండి అనేక తరములు గతించిపోక మునుపే వారు శుద్ధమైన, సంతోషకరమైన జనులగుదురు.",
                "7": "చెదిరిపోయిన యూదులు కూడా క్రీస్తునందు విశ్వసించుట మొదలుపెట్టుదురు; వారు భూముఖముపై సమకూడుట మొదలుపెట్టుదురు; క్రీస్తు నందు విశ్వసించు వారందరు సంతోషకరమైన జనులగుదురు.",
                "8": "ప్రభువైన దేవుడు భూమిపై తన జనుల యొక్క పునఃస్థాపనను తెచ్చుటకు సమస్త జనములు, వంశములు, భాషలు మరియు ప్రజల మధ్య తన కార్యమును ప్రారంభించును.",
                "9": "ప్రభువైన దేవుడు నీతినిబట్టి బీదలకు తీర్పుతీర్చును, భూనివాసులలో దీనులైన వారికి యథార్థముగా విమర్శ చేయును; తన వాగ్దండము చేత లోకమును కొట్టును, తన పెదవుల ఊపిరి చేత దుష్టులను హతమార్చును.",
                "10": "ప్రభువైన దేవుడు జనుల మధ్య ఒక గొప్ప చీలికను కలుగజేసి, దుష్టులను నాశనము చేయు సమయము వేగముగా వచ్చును; ఆయన దుష్టులను అగ్నిచేత నాశనము చేయవలసి వచ్చినను తన జనులను విడిచిపెట్టును.",
                "11": "అతని నడుమునకు నీతియు అతని తుంట్లకు విశ్వాస్యతయు నడికట్టుగా ఉండును.",
                "12": "తోడేలు గొఱ్ఱెపిల్లతో వాసము చేయును, చిరుతపులి మేకపిల్లతో పండుకొనును, దూడయు కొదమ సింహమును పెంచబడిన కోడెయు కూడుకొనగా బాలుడు వాటిని తోలును.",
                "13": "ఆవులు, ఎలుగులు కూడి మేయును; వాటి పిల్లలు ఒక్కచోటనే పండుకొనును; ఎద్దు మేయునట్లు సింహము గడ్డి మేయును.",
                "14": "పాలుకుడుచు పిల్ల నాగుపాము పుట్ట యొద్ద ఆటలాడును, మిడినాగు పుట్ట మీద పాలువిడిచిన పిల్ల తన చేయి చాచును.",
                "15": "నా పరిశుద్ధ పర్వతమందంతటను ఏ మృగము హాని చేయదు, నాశనము చేయదు, సముద్రము జలముతో నిండియున్నట్లు లోకము ప్రభువును గూర్చిన జ్ఞానముతో నిండియుండును.",
                "16": "అందువలన సమస్త జనముల సంగతులు తెలియజేయబడును; సమస్త విషయములు నరుల సంతానమునకు తెలియజేయబడును.",
                "17": "బయలుపరచబడని రహస్యమేదియు లేదు; వెలుగు నందు ప్రత్యక్షపరచబడని అంధకార క్రియ ఏదియు లేదు; విప్పబడకుండా భూమిపై ముద్రవేయబడినది ఏదియూ లేదు.",
                "18": "అందువలన నరుల సంతానమునకు బయలుపరచబడిన సంగతులన్నియు ఆ దినమున బయలుపరచబడును; మరియు దీర్ఘకాలము పాటు నరుల సంతానము యొక్క హృదయములపై సాతాను ఇక ఎన్నడూ అధికారము కలిగియుండడు; ఇప్పుడు నా ప్రియమైన సహోదరులారా, నేను నా మాటలను ముగించెదను."
            },
            "31": {
                "1": "నా ప్రియమైన సహోదరులారా, ఇప్పుడు నీఫైయను నేను మీకు ప్రవచించుట ముగించెదను మరియు నిశ్చయముగా జరుగవలెనని నేను ఎరిగియున్న కొద్ది విషయములను మాత్రమే నేను వ్రాయగలను; నా సహోదరుడైన జేకబ్ మాటలలో కొన్నింటిని మాత్రమే నేను వ్రాయగలను.",
                "2": "కావున క్రీస్తు యొక్క సిద్ధాంతమును గూర్చి నేను పలుకవలసిన కొద్ది మాటలు తప్ప, నేను వ్రాసియున్న విషయములు నాకు చాలును; నా ప్రవచనము యొక్క సరళత్వమును బట్టి నేను మీతో సరళముగా మాట్లాడెదను.",
                "3": "నా ఆత్మ సరళత్వమందు ఆనందించును; ఏలయనగా ఈ మాదిరిగా ప్రభువైన దేవుడు నరుల సంతానము మధ్య పనిచేయును; గ్రహింపు కొరకు ప్రభువైన దేవుడు వెలుగును ప్రసాదించును; ఏలయనగా ఆయన మనుష్యులతో వారి భాష ప్రకారము వారు గ్రహించునట్లు మాట్లాడును.",
                "4": "అందువలన లోకపాపములను మోసుకొనిపోవు దేవుని గొఱ్ఱెపిల్లకు బాప్తిస్మమిచ్చు ప్రవక్తను గూర్చి ప్రభువు నాకు చూపియున్నాడని నేను మీతో చెప్పియున్నానని మీరు జ్ఞాపకము చేసుకొనవలెనని నేను కోరుచున్నాను.",
                "5": "ఇప్పుడు దేవుని గొఱ్ఱెపిల్ల పరిశుద్ధుడైయుండి సమస్త నీతిని నెరవేర్చుటకు నీటి ద్వారా బాప్తిస్మము పొందవలసియుండగా, అపవిత్రులమైయున్న మనము ఇంకెంత ఎక్కువగా నీటి ద్వారా బాప్తిస్మము పొందవలసియున్నాము?",
                "6": "నా ప్రియమైన సహోదరులారా నీటి ద్వారా బాప్తిస్మము పొందుట వలన దేవుని గొఱ్ఱెపిల్ల సమస్త నీతిని ఎట్లు నెరవేర్చెనని నేను మిమ్ములను అడుగుచున్నాను?",
                "7": "ఆయన పరిశుద్ధుడైయుండెనని మీరెరుగరా? కానీ ఆయన పరిశుద్ధుడైయున్నప్పటికీ, శరీరానుసారముగా తననుతాను తండ్రి యెదుట తగ్గించుకొనుచున్నాడని నరుల సంతానమునకు చూపుచు, తండ్రి ఆజ్ఞలను పాటించుటలో తాను ఆయనకు లోబడియుండెదనని తండ్రికి సాక్ష్యమిచ్చుచున్నాడు.",
                "8": "కావున ఆయన నీటితో బాప్తిస్మము పొందిన తరువాత, పరిశుద్ధాత్మ ఆయనపై ఒక పావురము వలె దిగివచ్చెను.",
                "9": "ఆయన వారి కొరకు మాదిరిగా ఉంచినట్లు ఇది నరుల సంతానమునకు వారు ప్రవేశించవలసిన తిన్నని మార్గమును, ఇరుకైన ద్వారమును చూపించుచున్నది.",
                "10": "మీరు నన్నుఅనుసరించుడి అని ఆయన నరుల సంతానముతో చెప్పెను. కావున నా ప్రియమైన సహోదరులారా, తండ్రి ఆజ్ఞలను పాటించుటకు సమ్మతించకుండా మనము యేసును అనుసరించగలమా?",
                "11": "పశ్చాత్తాపపడుడి, పశ్చాత్తాపపడుడి, నా ప్రియ కుమారుని నామమందు బాప్తిస్మము పొందుడి అని తండ్రి చెప్పెను.",
                "12": "కుమారుని స్వరము కూడా నాతో ఇట్లనెను: నా నామమందు బాప్తిస్మము పొందిన వానికి నాకిచ్చినట్లుగానే తండ్రి పరిశుద్ధాత్మను ఇచ్చును; కావున నన్ను అనుసరించి, నేను చేయగా మీరు చూచియున్న క్రియలను చేయుడి.",
                "13": "అందువలన నా ప్రియమైన సహోదరులారా, మీరు దేవుని యెదుట ఎట్టి వేషధారణ, మోసము లేకుండా హృదయము యొక్క పూర్ణ ఉద్దేశ్యముతో కుమారుని అనుసరించుచూ, మనఃపూర్వకముగా మీ పాపములకు పశ్చాత్తాపపడుచూ, బాప్తిస్మము ద్వారా క్రీస్తు నామమును మీపై ధరించుకొనుటకు మీరు సిద్ధముగా ఉన్నారని తండ్రికి సాక్ష్యమిచ్చుచూ ఆయన వాక్యానుసారము మీ ప్రభువును, మీ రక్షకుడిని నీటిలోనికి అనుసరించిన యెడల మీరు పరిశుద్ధాత్మను పొందెదరని నేనెరుగుదును; అప్పుడు పరిశుద్ధాత్మతోను అగ్నితోను బాప్తిస్మము వచ్చును; మీరు దేవదూతల వలె మాట్లాడగలరు మరియు ఇశ్రాయేలు పరిశుద్ధునికి స్తుతులు చెల్లించగలరు.",
                "14": "కానీ ఇదిగో నా ప్రియమైన సహోదరులారా, కుమారుని స్వరము నాతో ఇట్లు చెప్పెను: మీ పాపముల విషయమై పశ్చాత్తాపపడి నీటి ద్వారా బాప్తిస్మము చేత నా ఆజ్ఞలను పాటించెదరని తండ్రికి సాక్ష్యమిచ్చి, పరిశుద్ధాత్మతోను అగ్నితోను బాప్తిస్మము పొంది ఒక క్రొత్త భాషలో, ముఖ్యముగా దేవదూతల భాషలో మాట్లాడగలిగిన తరువాత నన్ను తిరస్కరించిన యెడల, మీరు నన్ను ఎరుగకపోవుటయే మీకు మేలైయుండును.",
                "15": "మరియు తండ్రి యొక్క స్వరము ఇట్లు చెప్పుట నేను వింటిని: నా ప్రియ కుమారుని మాటలు యథార్థమైనవి, నమ్మకమైనవి. అంతము వరకు స్థిరముగానుండు వాడు రక్షించబడును.",
                "16": "ఇప్పుడు నా ప్రియమైన సహోదరులారా, దీనిని బట్టి సజీవుడగు దేవుని కుమారుని యొక్క మాదిరిని అనుసరించుటలో మనుష్యుడు అంతము వరకు స్థిరముగా ఉంటే తప్ప అతడు రక్షింపబడలేడని నేనెరుగుదును.",
                "17": "అందువలన మీ ప్రభువు, మీ విమోచకుడు చేయగా నేను చూచియున్నానని మీతో చెప్పియున్న ఆ క్రియలను చేయుడి; ఏలయనగా, ఏ ద్వారము గుండా ప్రవేశించవలెనో మీరు తెలుసుకొనవలెనన్న హేతువు చేతనే అవి నాకు చూపబడెను. మీరు ప్రవేశించవలసిన ద్వారము పశ్చాత్తాపము మరియు నీటి ద్వారా బాప్తిస్మము; తరువాత అగ్ని ద్వారా, పరిశుద్ధాత్మ ద్వారా మీకు పాప పరిహారము కలుగును.",
                "18": "అప్పుడు మీరు నిత్య జీవమునకు నడిపించు ఈ తిన్నని, ఇరుకైన మార్గమందున్నారు; మీరు ఆ ద్వారము గుండా ప్రవేశించియున్నారు; మీరు తండ్రీ కుమారుల యొక్క ఆజ్ఞల ప్రకారము చేసియున్నారు; మీరు మార్గము గుండా ప్రవేశించిన యెడల మీరు పొందెదరని ఆయన చేసిన వాగ్దానము నెరవేరునట్లు మీరు తండ్రీ కుమారులను గూర్చి సాక్ష్యమిచ్చు పరిశుద్ధాత్మను పొందియున్నారు.",
                "19": "ఇప్పుడు నా ప్రియమైన సహోదరులారా, మీరు ఈ తిన్నని, ఇరుకైన మార్గమున ప్రవేశించిన తరువాత, సమస్తము చేయబడెనా? అని నేను అడుగుచున్నాను; లేదు, అని నేను మీతో చెప్పుచున్నాను; ఏలయనగా, రక్షించుటకు శక్తిమంతుడైన వాని మంచితనముపై పూర్తిగా ఆధారపడుచూ, ఆయన యందు స్థిరమైన విశ్వాసముతో, క్రీస్తు వాక్యము వలన తప్ప మరేవిధముగాను మీరు ఇంత దూరము రాలేదు.",
                "20": "అందువలన క్రీస్తు నందు నిలకడతో పరిపూర్ణమైన ప్రకాశవంతమైన నిరీక్షణ కలిగియుండి, దేవుని యొక్కయు మనుష్యులందరి యొక్కయు ప్రేమను కలిగియుండి మీరు శ్రద్ధగా ముందుకు సాగవలెను. కావున మీరు క్రీస్తు వాక్యమును విందారగించుచూ ముందుకుసాగి, అంతము వరకు స్థిరముగానుండిన యెడల మీరు నిత్యజీవము పొందెదరని తండ్రి సెలవిచ్చుచున్నాడు.",
                "21": "ఇప్పుడు నా ప్రియమైన సహోదరులారా, ఇదియే మార్గము; దేవుని రాజ్యమందు మనుష్యుడు రక్షింపబడుటకు పరలోకము క్రింద ఇయ్యబడిన మరే ఇతర మార్గము గాని నామముగానీ లేదు; ఇదే క్రీస్తు యొక్క సిద్థాంతమైయున్నది, మరియు నిత్యము ఏక దేవుడైయున్న ఆ తండ్రి యొక్కయు కుమారుని యొక్కయు పరిశుద్ధాత్మ యొక్కయు ఒకేఒక సత్యమైన సిద్థాంతమైయున్నది. ఆమేన్‌."
            },
            "32": {
                "1": "ఇప్పుడు నా ప్రియమైన సహోదరులారా, మార్గమునందు ప్రవేశించిన తరువాత మీరు చేయవలసిన దానిని గూర్చి మీ హృదయములందు మీరు కొద్దిగా ధ్యానించుచున్నారని నేననుకొనుచున్నాను. కానీ, మీరు ఈ సంగతులను గూర్చి మీ హృదయములలో ఎందుకు ధ్యానించుచున్నారు?",
                "2": "మీరు పరిశుద్ధాత్మను పొందిన తరువాత దేవదూతల వలె మాట్లాడగలరని నేను మీతో చెప్పియున్నానని మీకు జ్ఞాపకము లేదా? అయితే పరిశుద్ధాత్మ ద్వారా తప్ప మరేవిధముగా మీరు దేవదూతల వలె మాట్లాడగలిగితిరి?",
                "3": "దేవదూతలు పరిశుద్ధాత్మ శక్తి చేత మాట్లాడుదురు; అందువలన వారు క్రీస్తు యొక్క మాటలను మాట్లాడుదురు. కావున, క్రీస్తు యొక్క మాటలను విందారగించమని నేను మీతో చెప్పితిని; ఏలయనగా క్రీస్తు యొక్క మాటలు మీరు చేయవలసిన కార్యములన్నిటినీ మీకు తెలుపును.",
                "4": "అందువలన నేను ఈ మాటలను పలికిన తరువాత మీరు వాటిని గ్రహించలేని యెడల, అది మీరు అడుగనందువలననే; లేదా మీరు తట్టనందువలననే; కావున, మీరు వెలుగులోనికి తేబడకుండా అంధకారములోనే నశించవలెను.",
                "5": "ఇదిగో నేను మీతో మరలా చెప్పుచున్నాను, మీరు మార్గము ద్వారా ప్రవేశించి పరిశుద్ధాత్మను పొందిన యెడల, మీరు చేయవలసిన కార్యములన్నిటినీ ఆయన మీకు చూపును.",
                "6": "ఇదియే క్రీస్తు యొక్క సిద్ధాంతము మరియు శరీరము నందు ఆయన తననుతాను మీకు ప్రత్యక్షపరచుకొను వరకు మరి ఎక్కువ సిద్ధాంతము ఇవ్వబడదు; ఆయన శరీరమందు తననుతాను మీకు ప్రత్యక్షపరచుకొనునప్పుడు, ఆయన మీతో చెప్పు వాటిని చేయుటకు మీరు శ్రద్ధ వహించుడి.",
                "7": "ఇప్పుడు నీఫైయను నేను మరి ఎక్కువ చెప్పలేను; ఆత్మ నేను మాట్లాడకుండా ఆపుచున్నది, నేను మనుష్యుల అవిశ్వాసము, దుష్టత్వము, అజ్ఞానము, మెడబిరుసుతనమును బట్టి దుఃఖించుటకు విడువబడియున్నాను; ఏలయనగా వారు జ్ఞానమును వెదకరు, వాక్యము ఎంత సరళముగా ఉండవచ్చునో అంత సరళముగా వారికి ఇవ్వబడినప్పటికీ గొప్ప జ్ఞానమును గ్రహించరు.",
                "8": "నా ప్రియమైన సహోదరులారా, మీరు మీ హృదయములలో ఇంకనూ ధ్యానించుచున్నారని నేను చెప్పగలను; ఈ విషయమును గూర్చి నేను మాట్లాడవలసివచ్చుట నాకు బాధ కలిగించుచున్నది. ఏలయనగా ప్రార్థన చేయమని మనుష్యునికి బోధించు ఆత్మను మీరు ఆలకించిన యెడల, తప్పక ప్రార్థన చేయవలెనని మీరు తెలుసుకొందురు. దురాత్మ ప్రార్థన చేయమని మనుష్యునికి బోధించదు, కానీ అతడు ప్రార్థన చేయరాదని బోధించును.",
                "9": "కానీ మీరు ఎల్లప్పుడు ప్రార్థన చేయవలెనని మరియు విసుగు చెందరాదని, మీరు చేయునది మీ ఆత్మ యొక్క శ్రేయస్సు కొరకై యుండునట్లు, మీరు చేయుదానిని మీ కొరకు ఆయన ప్రతిష్ఠించునట్లు మీరు మొదట తండ్రికి క్రీస్తు నామమున ప్రార్థన చేయనిదే ప్రభువు పేరిట ఏ కార్యమును చేయరాదని నేను మీతో చెప్పుచున్నాను."
            },
            "33": {
                "1": "ఇప్పుడు నీఫైయను నేను, నా జనుల మధ్య బోధింపబడిన వాక్యములన్నిటినీ వ్రాయలేను; మాట్లాడుట యందున్నట్లుగా వ్రాయుట యందు నేను శక్తిమంతుడను కాను; ఏలయనగా ఒక మనుష్యుడు పరిశుద్ధాత్మ శక్తి చేత మాట్లాడినప్పుడు, పరిశుద్ధాత్మ శక్తి దానిని నరుల సంతానము యొక్క హృదయములకు కొనిపోవును.",
                "2": "కానీ, అనేకమంది వారి యందు దానికి స్థానము లేకుండునట్లు పరిశుద్ధాత్మకు వ్యతిరేకముగా తమ హృదయములను కఠినపరచుకొందురు; అందువలన, వ్రాయబడిన అనేక వాక్యములను వారు నిరాకరించి వాటిని పనికిరానివిగా భావించెదరు.",
                "3": "కానీ నీఫైయను నేను, నేను వ్రాయవలసిన దానిని వ్రాసితిని, ప్రత్యేకించి నా జనుల కొరకు అది ఎంతో విలువైనదని నేను భావించితిని. ఏలయనగా వారి కొరకు నేను పగటి యందు నిరంతరము ప్రార్థించుదును, రాత్రి యందు వారిని బట్టి నా కన్నులు శోకసముద్రములగును; నేను విశ్వాసముతో దేవునికి మొర పెట్టుదును మరియు ఆయన నా మొర వినునని నేనెరుగుదును.",
                "4": "ప్రభువైన దేవుడు నా ప్రార్థనలను నా జనుల ప్రయోజనము నిమిత్తము ప్రతిష్ఠించునని నేనెరుగుదును. నేను బలహీనతలో వ్రాసిన మాటలు వారి కొరకు శక్తివంతముగా చేయబడును. ఏలయనగా, మేలు చేయునట్లు అది వారిని ప్రోత్సహించును; వారి పితరులను గూర్చి వారికి తెలియజేయును. యేసును గూర్చి మాట్లాడును; ఆయన యందు విశ్వాసముంచునట్లు, నిత్యజీవమైన అంతము వరకు స్థిరముగా నుండునట్లు వారిని ప్రోత్సహించును.",
                "5": "సత్యము యొక్క సరళత్వమును బట్టి అది పాపమునకు వ్యతిరేకముగా కఠినముగా మాట్లాడును; అందువలన, అతడు అపవాది యొక్క ఆత్మ అయితే తప్ప నేను వ్రాసియున్న మాటలను బట్టి ఏ మనుష్యుడు కోపపడడు.",
                "6": "నేను సరళత్వమందు, సత్యము నందు అతిశయించుచున్నాను; నేను నా యేసు నందు అతిశయించుచున్నాను, ఏలయనగా ఆయన నా ఆత్మను నరకము నుండి విమోచించియున్నాడు.",
                "7": "నేను నా జనుల కొరకు దాతృత్వము కలిగియున్నాను, ఆయన న్యాయపీఠము వద్ద మచ్చలేని అనేక ఆత్మలను నేను కలుసుకొందునని క్రీస్తు నందు గొప్ప విశ్వాసము కలిగియున్నాను.",
                "8": "నేను యూదుని కొరకు దాతృత్వము కలిగియున్నాను—నేను యూదుడు అని చెప్పుచున్నాను, ఏలయనగా నేను ఎక్కడి నుండి వచ్చియున్నానో అక్కడి వారిని గూర్చి చెప్పుచున్నాను.",
                "9": "నేను అన్యజనుల కొరకు కూడా దాతృత్వము కలిగియున్నాను. కానీ వారు క్రీస్తుతో సమాధానపడి, ఇరుకైన ద్వారములోనికి ప్రవేశించి, జీవమునకు నడిపించు తిన్నని మార్గమున నడిచి, వారి పరిశీలనాదినము ముగియువరకు ఆ మార్గము నందు సాగితేనే తప్ప వారిలో ఎవరిని గూర్చియు నేను నిరీక్షణ కలిగియుండలేను.",
                "10": "ఇప్పుడు నా ప్రియమైన సహోదరులు, యూదులు మరియు సమస్త భూదిగంతములారా, మీరు ఈ మాటలను ఆలకించి క్రీస్తు నందు విశ్వసించుడి; మీరు ఈ మాటలయందు విశ్వసించకపోయినను క్రీస్తు నందు విశ్వసించుడి; మీరు క్రీస్తు నందు విశ్వసించిన యెడల, మీరు ఈ మాటలయందు విశ్వసించెదరు; ఏలయనగా అవి ఆయన నాకు ఇచ్చియున్న క్రీస్తు యొక్క మాటలు; మరియు మేలు చేయవలెనని అవి మనుష్యులందరికి బోధించుచున్నవి.",
                "11": "అవి క్రీస్తు యొక్క మాటలు కాని యెడల, మీరు తీర్పు తీర్చుడి—ఏలయనగా అవి ఆయన మాటలని అంత్యదినమున శక్తితోను, గొప్ప మహిమతోను క్రీస్తు మీకు చూపును; మీరు, నేను ఆయన న్యాయస్థానము యెదుట ముఖాముఖిగా నిలబడెదము; నేను బలహీనుడనైనప్పటికీ ఈ విషయములను వ్రాయవలెనని ఆయన ద్వారా ఆజ్ఞాపించబడితినని మీరెరుగుదురు.",
                "12": "ఆ గొప్ప అంత్యదినమందు ఆయన రాజ్యమందు మనలో అందరు కాకపోయినను అనేకులు రక్షింపబడవలెనని నేను తండ్రిని క్రీస్తు నామమున ప్రార్థించుచున్నాను.",
                "13": "ఇప్పుడు, ఇశ్రాయేలు వంశస్థులైన నా ప్రియమైన సహోదరులారా మరియు సమస్త భూదిగంతములారా, నేను మీతో ధూళిలో నుండి మొరపెట్టుచున్న ఒకని స్వరము వలే మాట్లాడుచున్నాను: ఆ గొప్ప దినము వచ్చువరకు సెలవు.",
                "14": "మరియు మీరు, దేవుని మంచితనమందు పాలుపంచుకొనక యూదుల మాటలను, నా మాటలను, దేవుని గొఱ్ఱెపిల్ల నోటి నుండి వెలువడు మాటలను లక్ష్యపెట్టని వారైన మీ యొద్ద నుండి నేను శాశ్వతముగా సెలవు తీసుకొనుచున్నాను. ఏలయనగా అంత్యదినమున ఈ మాటలను బట్టి మీరు అపరాధులుగా యెంచబడుదురు.",
                "15": "నేను భూమిపై ముద్ర వేయుచున్నది న్యాయస్థానము యొద్ద మీకు వ్యతిరేకముగా తేబడును; ప్రభువు ఆ విధముగా నన్ను ఆజ్ఞాపించియున్నాడు మరియు నేను తప్పక లోబడవలెను. ఆమేన్‌."
            }
        }
    },
    "jacob": {
        "meta": {
            "slug": "jacob",
            "name": "జేకబ్ గ్రంథము",
            "chapterWord": "వ అధ్యాయము"
        },
        "chapters": {
            "1": {
                "intro": "అతని సహోదరులకు అతని బోధనావాక్యములు. క్రీస్తు సిద్ధాంతమును పడద్రోయుటకు ప్రయత్నించుచున్న ఒకని గర్వమును అతడు అణచును. నీఫై జనుల యొక్క చరిత్రను గూర్చి కొన్ని మాటలు.",
                "1": "లీహై యెరూషలేమును వదిలివచ్చిన సమయము నుండి ఏబది అయిదు సంవత్సరములు గడిచిపోయెను; కావున జేకబ్ అను నాకు, ఈ విషయములు చెక్కబడియున్న ఆ చిన్న పలకలను గూర్చి నీఫై ఒక ఆజ్ఞ ఇచ్చెను.",
                "2": "నేను అతి విలువైనవిగా భావించిన విషయములలో కొన్నింటిని ఈ పలకలపై వ్రాయవలెనని; నీఫై జనులని పిలువబడిన ఈ జనుల చరిత్రను గూర్చి ఎక్కువగా వ్రాయరాదని జేకబ్ అను నాకు అతడు ఒక ఆజ్ఞ ఇచ్చెను.",
                "3": "ఏలయనగా తన జనుల చరిత్ర అతని యొక్క ఇతర పలకలపై చెక్కబడవలెనని, నేను ఈ పలకలను భద్రపరచి నా సంతానమునకు తరతరములకు వాటిని అందజేయవలెనని అతడు చెప్పెను.",
                "4": "ఒకవేళ పవిత్రమైన బోధన లేదా గొప్ప ప్రకటన లేదా ప్రవచనము ఏదైనా ఉన్న యెడల, వాటిలో ప్రధానమైన వాటిని నేను ఈ పలకలపై చెక్కవలెను మరియు క్రీస్తు నిమిత్తము, మా జనుల నిమిత్తము సాధ్యమైనంత వరకు వాటిని గూర్చి వ్రాయవలెను.",
                "5": "ఏలయనగా విశ్వాసము మరియు గొప్ప ఆతురత కారణముగా మా జనులను గూర్చి, వారికి జరుగబోవు సంగతులను గూర్చి నిజముగా మాకు విశదము చేయబడెను.",
                "6": "మేము అనేక బయల్పాటులను మరియు అధికముగా ప్రవచనాత్మను పొందితిమి; అందువలన మేము రాబోవు క్రీస్తును, ఆయన రాజ్యమును ఎరిగియుంటిమి.",
                "7": "కావున, వారు ఆయన విశ్రాంతిలో ప్రవేశించునట్లు క్రీస్తు యొద్దకు వచ్చి దేవుని మంచితనము నందు పాలుపంచుకోమని, లేని యెడల ఇశ్రాయేలు సంతానము అరణ్యములో ఉన్నప్పుడు శోధనా దినములలో కోపము పుట్టించినప్పటివలె వారు లోనికి ప్రవేశించరాదని ఆయన తన ఉగ్రతలో ప్రమాణము చేయునేమోనని వారిని ఒప్పించుటకు మా జనుల మధ్య మేము శ్రద్ధతో కృషి చేసితిమి.",
                "8": "దేవునికి వ్యతిరేకముగా తిరుగుబాటు చేయకూడదని, ఆయనను కోపమునకు పురిగొల్పరాదని, మనుష్యులందరు క్రీస్తు నందు విశ్వసించవలెనని, ఆయన మరణమును యోచించవలెనని, ఆయన సిలువను భరించవలెనని, లోకము యొక్క అవమానమును సహించవలెనని మేము మనుష్యులందరిని ఒప్పించుటకు దేవుని సహాయము ఆశించుచున్నాము; అందువలన జేకబ్ అను నేను నా సహోదరుడైన నీఫై ఆజ్ఞను నెరవేర్చుటకు పూనుకుంటిని.",
                "9": "నీఫై వృద్ధుడు కాసాగి, తాను త్వరలో మరణించెదనని గ్రహించెను; అందువలన, రాజుల పరిపాలనను అనుసరించి తన జనులపై ఒక రాజుగా, అధిపతిగా ఉండుటకు అతడు ఒక మనుష్యుని అభిషేకించెను.",
                "10": "నీఫై వారి కొరకు గొప్ప రక్షకునిగా ఉండి, వారిని కాపాడుటకు లేబన్‌ ఖడ్గమును ఉపయోగించి, వారి క్షేమము కొరకు తన దినములన్నిటిలో కృషిచేసినందున జనులు అతడిని అత్యధికముగా ప్రేమించిరి—",
                "11": "కావున అతని పేరును జ్ఞాపకార్థముగా ఉంచుకోవలెనని జనులు కోరుకొనిరి. రాజుల పరిపాలనను అనుసరించి అతని స్థానములో ఎవరు పరిపాలించినను జనులచేత వారు వరుసగా రెండవ నీఫై, మూడవ నీఫై అని పిలువబడిరి; వారు ఏ పేరును కలిగియున్నను జనులచేత వారు ఆ విధముగా పిలువబడిరి.",
                "12": "మరియు నీఫై మరణించెను.",
                "13": "ఇప్పుడు లేమనీయులు కాని జనులు నీఫైయులైయున్నారు; అయినప్పటికీ వారు నీఫైయులు, జేకబీయులు, జోసెఫీయులు, జోరమీయులు, లేమనీయులు, లెముయేలీయులు మరియు ఇష్మాయేలీయులని పిలువబడిరి.",
                "14": "కానీ జేకబ్ అను నేను ఇకపై వారిని ఈ పేర్లతో వేరుపరచను, అయితే నీఫై జనులను నాశనము చేయుటకు ప్రయత్నించు వారిని లేమనీయులనియు నీఫైతో స్నేహముగా ఉన్న వారిని నీఫైయులనియు లేదా రాజుల పరిపాలనను అనుసరించి నీఫై జనులనియు పిలిచెదను.",
                "15": "ఇప్పుడు, నీఫై జనులు రెండవ రాజు పరిపాలనలో తమ హృదయములందు కఠినమగుట ప్రారంభించిరి మరియు అనేకమంది భార్యలను, ఉపపత్నులను కోరిన ప్రాచీన కాలపు దావీదువలే, అతని కుమారుడు సొలోమోనువలే దుష్టాచారముల యందు కొంతవరకు మునిగియుండిరి.",
                "16": "వారు అధికముగా బంగారమును వెండిని వెదకనారంభించిరి, కొంతవరకు గర్వమందు హెచ్చించుకొనుట మొదలుపెట్టిరి.",
                "17": "అందువలన జేకబ్ అను నేను, ప్రభువు నుండి నా పిలుపును పొందిన పిమ్మట దేవాలయమందు వారికి బోధించుచున్నప్పుడు వారితో ఈ మాటలు పలికితిని.",
                "18": "ఏలయనగా జేకబ్ అను నేను మరియు నా సహోదరుడైన జోసెఫ్‌, నీఫై ద్వారా ఈ జనులపై యాజకులుగా, ఉపదేశకులుగా ప్రతిష్ఠించబడితిమి.",
                "19": "మేము పూర్ణ శ్రద్ధతో దేవుని వాక్యమును వారికి బోధించని యెడల, జనుల పాపములను మా స్వంత శిరస్సులపై వహించుకొనుటకు బాధ్యత తీసుకొనుచూ మేము మా స్థానమును ప్రభువుకు ఘనపరిచితిమి; అందువలన వారి రక్తము మా వస్త్రములపై రాకుండునట్లు మా శక్తిమేరకు కృషి చేసితిమి; లేని యెడల వారి రక్తము మా వస్త్రములమీద చింది, అంత్యదినమున మేము మచ్చలేనివారిగా కనుగొనబడలేము."
            },
            "2": {
                "1": "నీఫై మరణించిన తరువాత, నీఫై సహోదరుడైన జేకబ్, నీఫై జనులతో పలికిన మాటలు:",
                "2": "నా ప్రియమైన సహోదరులారా, జేకబ్ అను నేను దేవుని పట్ల నా బాధ్యతను బట్టి నిగ్రహముతో నా స్థానమును ఘనపరచుటకు, మీ పాపముల నుండి నా వస్త్రములను శుద్ధిచేసుకొనుటకు దేవుని వాక్యమును మీకు ప్రకటించగలుగునట్లు ఈ దినమున దేవాలయములోనికి వచ్చితిని.",
                "3": "పిలువబడిన నా స్థానమునందు నేను ఇప్పటి వరకు శ్రద్ధగా ఉంటినని మీరెరుగుదురు; కానీ ఇంతవరకు ఉన్న దాని కంటే ఎక్కువగా నేడు మీ ఆత్మల శ్రేయస్సు కొరకు నేను అధికమైన కోరికను, ఆతురతను కలిగియున్నాను.",
                "4": "ఏలయనగా, నేను ఇప్పటి వరకు మీకు ఇచ్చియున్న ప్రభువు వాక్యమునకు మీరు విధేయులై యున్నారు.",
                "5": "కానీ ఇదిగో మీరు నన్ను ఆలకించుడి, భూమ్యాకాశముల యొక్క సర్వశక్తిమంతుడైన సృష్టికర్త సహాయము ద్వారా నేను మీ తలంపులను గూర్చి, మీరు పాపము నందు శ్రమించుటను గూర్చి మీతో చెప్పగలనని తెలుసుకొనుడి, ఆ పాపము నాకును దేవునికిని మిక్కిలి హేయకరముగా కనబడుచున్నది.",
                "6": "మీ హృదయముల దుష్టత్వమును గూర్చి నేను మీకు సాక్ష్యమియ్యవలసి వచ్చుట నా ఆత్మను దుఃఖపెట్టుచున్నది, నా సృష్టికర్త సన్నిధిలో సిగ్గుతో నన్ను కృంగజేయుచున్నది.",
                "7": "మీ భార్యలు, మీ పిల్లల యెదుట నేను మిమ్ములను నేను ఇంతగా గద్దించవలసి వచ్చుట కూడా నన్ను దుఃఖపెట్టుచున్నది, వారిలో అనేకులు దేవుని యెదుట మిక్కిలి సున్నితమైన, పవిత్రమైన, కోమలమైన భావాలు కలిగియున్నారు, ఈ భావన దేవునికి ప్రీతికరముగానున్నది;",
                "8": "వారు దేవుని యొక్క ప్రీతికరమైన వాక్యమును, గాయపడిన మనసును స్వస్థపరచు వాక్యమును వినుటకు ఇక్కడకి వచ్చియున్నారని నాకు అనిపించుచున్నది.",
                "9": "అందువలన దేవుని నుండి నేను పొందియున్న ఖండితమైన ఆజ్ఞను బట్టి మీ నేరముల విషయమై మిమ్ములను మందలించుటకు, ఇప్పటికే గాయపడియున్న వారిని ఆదరించి వారి గాయములను స్వస్థపరచుటకు బదులుగా వారి గాయములను విస్తరింపజేయుటకు, గాయపరచబడని వారికి దేవుని యొక్క ప్రీతికరమైన వాక్యముతో విందు చేయుటకు బదులుగా మొలకత్తులతో వారి ఆత్మలను పొడిచి, వారి కోమలమైన మనస్సులను గాయపరచుటకు నేను బలవంతము చేయబడుటను బట్టి నా ఆత్మ భారముగా ఉన్నది.",
                "10": "కానీ ఈ పని కఠినమైనప్పటికీ నేను దేవుని యొక్క ఖండితమైన ఆజ్ఞల ప్రకారము చేయవలెను మరియు సర్వశక్తిమంతుడైన దేవుని యొక్క వాడిగల కంటి చూపు పర్యవేక్షణలో, హృదయశుద్ధి కలిగి విరిగిన హృదయము గల వారి సమక్షములో మీ దుష్టత్వము, హేయక్రియలను గూర్చి మీకు చెప్పవలెను.",
                "11": "అందువలన దేవుని వాక్యము యొక్క సరళత్వమును బట్టి నేను మీకు సత్యము చెప్పవలెను. ఏలయనగా నేను ప్రభువు యొద్ద విచారణ చేయుచుండగా, దేవుని వాక్కు నాకు ప్రత్యక్షమై ఈలాగు సెలవిచ్చెను: జేకబ్, రేపు ఉదయమున నీవు దేవాలయములోనికి వెళ్ళి నేను నీకిచ్చు వాక్యమును ఈ జనులకు ప్రకటించుము.",
                "12": "ఇదిగో నా సహోదరులారా, నేను మీకు ప్రకటించు వాక్యమిదే, మీలో అనేకులు వెండి బంగారములు, అన్ని రకముల విలువైన ముడి లోహాముల కొరకు వెదకనారంభించిరి, అవి మీకు, మీ సంతానమునకు వాగ్దానదేశమైన ఈ దేశమందు మిక్కిలి సమృద్ధిగానున్నవి.",
                "13": "దైవానుగ్రహము మీపై మిక్కిలిగా ఉన్నందువలన మీరు అధిక సంపదను పొందియున్నారు; మీలో కొంతమంది మీ సహోదరుల కంటే అధికముగా కలిగియున్న కారణముగా మీరు మీ హృదయములలో గర్వించుచున్నారు, విలువైన మీ వస్త్రములను బట్టి మెడబిరుసు గల పొగరుబోతులైయున్నారు, వారికంటే మీరు గొప్పవారనుకొని మీ సహోదరులను హింసించుచున్నారు.",
                "14": "నా సహోదరులారా, ఈ విషయములో దేవుడు మిమ్ములను నిర్దోషులుగా యెంచునని మీరనుకొనుచున్నారా? లేదు, అని నేను మీతో చెప్పుచున్నాను. కానీ ఆయన మిమ్ములను ఖండించును మరియు ఈ క్రియలలో మీరు కొనసాగిన యెడల ఆయన తీర్పులు మీపై వేగముగా వచ్చును.",
                "15": "మిమ్ములను ఆయన పొడవగలడని, క్షణకాలపు చూపుతో ధూళిగా మార్చగలడని ఆయన మీకు చూపును గాక!",
                "16": "ఈ దోషము, హేయక్రియల నుండి ఆయన మిమ్ములను శుద్ధిచేయును గాక! మీరు ఆయన ఆజ్ఞలను ఆలకించి, మీ హృదయ గర్వము మీ ఆత్మలను నాశనము చేయకుండా చూచుకొందురు గాక!",
                "17": "మీ వలె మీ సహోదరులను గూర్చి ఆలోచించుడి, అందరితో స్నేహముగానుండుడి, వారు మీవలే ఐశ్వర్యవంతులగునట్లు మీ సంపద విషయములో ఉదారముగా ఉండుడి.",
                "18": "కానీ ఐశ్వర్యము కంటే ముందుగా మీరు దేవుని రాజ్యమును వెదకుడి.",
                "19": "క్రీస్తు నందు నిరీక్షణ పొందిన తరువాత మీరు వెదకిన యెడల మీరు ఐశ్వర్యము పొందుదురు; మేలు చేయు ఉద్దేశ్యముతో అనగా దిగంబరులకు బట్టలిచ్చుటకు, ఆకలిగొన్నవారికి ఆహారమిచ్చుటకు, చెరపట్టబడిన వారిని విడిపించుటకు, రోగులకును బాధించబడినవారికిని సహాయము చేయుటకు మీరు వాటిని వెదకుదురు.",
                "20": "ఇప్పుడు నా సహోదరులారా, నేను మీతో గర్వమును గూర్చి మాట్లాడియున్నాను; మీ హృదయముల యందు గర్విష్ఠులైన కారణముగా దేవుడు మీకు ఇచ్చిన వాటిని బట్టి మీరు మీ పొరుగువానిని బాధించి, హింసించితిరి గదా, దానిని గూర్చి మీరేమందురు?",
                "21": "సమస్త శరీరులను సృష్టించిన ఆయనకు అట్టి క్రియలు హేయకరమైనవని మీరు భావించుట లేదా? ఆయన దృష్టిలో ప్రతీ జీవి విలువైనది. సమస్త శరీరులు ధూళియైయుండి, ఆయన ఆజ్ఞలను గైకొని, శాశ్వతముగా ఆయనను మహిమపరచవలెనన్న ఏకైక ఉద్దేశ్యముచేత ఆయన వారిని సృష్టించెను.",
                "22": "ఇప్పుడు గర్వమును గూర్చి మీతో మాట్లాడుట నేను ముగించెదను. నేను మీతో మరింత తీవ్రమైన నేరమును గూర్చి మాట్లాడవలసి రానియెడల, మిమ్ములను గూర్చి నా హృదయము అధికముగా ఆనందించియుండును.",
                "23": "కానీ మీ తీవ్రమైన నేరములను బట్టి దేవుని వాక్యము నన్ను క్రుంగజేయుచున్నది. ఏలయనగా ప్రభువు ఈలాగు సెలవిచ్చుచున్నాడు: ఈ జనులు దోషమందు వృద్ధి చెందుట మొదలుపెట్టుచున్నారు; వారు లేఖనములను గ్రహించలేకయున్నారు, ఏలయనగా వారు దావీదు మరియు అతని కుమారుడు సొలోమోనును గూర్చి వ్రాయబడిన వాక్యములను బట్టి వ్యభిచారములు చేయుట యందు తమను సమర్థించుకొనుటకు ప్రయత్నించుచున్నారు.",
                "24": "దావీదు మరియు సొలొమోను నిజముగా అనేకమంది భార్యలను, ఉపపత్నులను కలిగియుండిరి, ఆ విషయము నా యెదుట హేయకరమైనదిగా యుండెనని ప్రభువు సెలవిచ్చుచున్నాడు.",
                "25": "అందువలన, యోసేపు గర్భఫలము నుండి ఒక నీతిగల కొమ్మను నా కొరకు స్థాపించునట్లు నేను ఈ జనులను యెరూషలేము దేశము నుండి బయటకు నా బాహుబలము చేత నడిపించియున్నానని ప్రభువు సెలవిచ్చుచున్నాడు.",
                "26": "కావున, ఈ జనులు ప్రాచీన కాలపు వారి వలే చేయుటను ప్రభువైన దేవుడనగు నేను అనుమతించను.",
                "27": "కావున నా సహోదరులారా నా మాట వినుడి, ప్రభువు వాక్యమును ఆలకించుడి: ఏలయనగా మీలో ఏ మనుష్యుడూ ఒకరి కంటే ఎక్కువమంది భార్యలను కలిగియుండరాదు; ఉపపత్నులు ఎవ్వరిని అతడు కలిగియుండరాదు.",
                "28": "ఏలయనగా ప్రభువైన దేవుడనగు నేను, స్త్రీల యొక్క పవిత్రత యందు ఆనందించుదును. వ్యభిచారములు నా యెదుట హేయకరమైయున్నవని సైన్యములకధిపతియగు ప్రభువు సెలవిచ్చుచున్నాడు.",
                "29": "కావున ఈ జనులు నా ఆజ్ఞలను గైకొనవలెనని, లేని యెడల వారి నిమిత్తము భూమి శపించబడునని సైన్యములకధిపతియగు ప్రభువు సెలవిచ్చుచున్నాడు.",
                "30": "ఏలయనగా నా కొరకు నేను సంతానమును వృద్ధి చేయదలచిన యెడల, నేను నా జనులను ఆజ్ఞాపించెదనని, లేని యెడల వారు ఈ వాక్యములను ఆలకించెదరని సైన్యములకధిపతియగు ప్రభువు సెలవిచ్చుచున్నాడు.",
                "31": "ఏలయనగా ప్రభువునైన నేను, యెరూషలేము దేశములోను నా జనుల దేశములన్నిటిలోను వారి భర్తల దుష్టత్వము, హేయక్రియలను బట్టి నా జనుల కుమార్తెలు దుఃఖించుటను చూచి, వారి రోదనను వినియున్నాను.",
                "32": "యెరూషలేము దేశము నుండి నేను బయటకు నడిపించియున్న ఈ జనుల యొక్క సుందరమైన కుమార్తెల రోదనలు నా జనులలోని పురుషులకు వ్యతిరేకముగా నా యొద్దకు వచ్చుటను నేను సహించనని సైన్యములకధిపతియగు ప్రభువు సెలవిచ్చుచున్నాడు.",
                "33": "ఏలయనగా వారి కోమలత్వమును బట్టి వారు నా జనుల కుమార్తెలను బందీలుగా కొనిపోరాదు, అట్లయిన యెడల నేను వారిని ఒక బాధాకరమైన శాపముతో నాశనము చేయుదును; వారు ప్రాచీన కాలపు వారివలే వ్యభిచారములు చేయరాదని సైన్యములకధిపతియగు ప్రభువు సెలవిచ్చుచున్నాడు.",
                "34": "ఇప్పుడు నా సహోదరులారా, ఈ ఆజ్ఞలు మన తండ్రియైన లీహైకి ఇయ్యబడినవని మీరెరుగుదురు. అందువలన వాటిని మీరు ముందే ఎరిగియున్నారు; మీరు గొప్ప నిందకు గురైయున్నారు; ఏలయనగా మీరు చేసియుండకూడని ఈ క్రియలను మీరు చేసియున్నారు.",
                "35": "మీరు మన సహోదరులైన లేమనీయుల కంటే తీవ్రమైన దోషములు చేసియున్నారు. వారి ఎదుట మీ చెడ్డ మాదిరులను బట్టి మీరు కోమలమైన మీ భార్యల హృదయములను విరిచియున్నారు, మీ పిల్లల నమ్మకమును పోగొట్టుకొనియున్నారు; వారి హృదయ రోదనలు మీకు వ్యతిరేకముగా దేవునికి ఆరోహణమగుచున్నవి. మీకు వ్యతిరేకముగా మీపై వచ్చుచున్న దేవుని వాక్యము యొక్క కఠినత్వమును బట్టి అనేక హృదయములు లోతైన గాయములతో పొడవబడి, మరణించినవి."
            },
            "3": {
                "1": "ఇదిగో, హృదయశుద్ధిగల మీతో జేకబ్ అను నేను మాట్లాడుదును. నిలకడగల మనస్సుతో దేవుని వైపు చూడుడి, అధిక విశ్వాసముతో ఆయనకు ప్రార్థన చేయుడి, మీ శ్రమలలో ఆయన మిమ్ములను ఓదార్చును, మీ హేతువును బట్టి ఆయన వాదించును మరియు మీ నాశనము కోరువారిని శిక్షించును.",
                "2": "హృదయశుద్ధిగల మీరందరూ మీ తలలను పైకెత్తుకొని, దేవుని యొక్క ప్రీతికరమైన వాక్యమును స్వీకరించి, ఆయన ప్రేమపై విందారగించుడి; ఏలయనగా మీ మనస్సులు స్థిరముగా నుండిన యెడల శాశ్వతముగా మీరట్లు చేయగలరు.",
                "3": "కానీ హృదయశుద్ధి లేనివారికి, ఈ దినమున దేవుని యెదుట మలినముగా ఉన్న వారికి ఆపద, ఆపద; ఏలయనగా మీరు పశ్చాత్తాపపడని యెడల, మీ నిమిత్తము భూమి శపించబడును; మీ వలే మలినముగా లేని లేమనీయులు ఒక బాధాకరమైన శాపముతో శపించబడినప్పటికీ, మీరు నాశనమగునంతగా మిమ్ములను బాధించెదరు.",
                "4": "మీరు పశ్చాత్తాపపడని యెడల, మీ స్వాస్థ్యమైన దేశమును వారు స్వాధీనపరచుకొను సమయము వేగముగా వచ్చును, మరియు ప్రభువైన దేవుడు మీ మధ్యనుండి నీతిమంతులను దూరముగా నడిపించివేయును.",
                "5": "ఇదిగో, వారి మలినతను బట్టి, వారి చర్మములపై వచ్చియున్న శాపమును బట్టి మీరు ద్వేషించుచున్న మీ సహోదరులైన లేమనీయులు మీ కంటే అధిక నీతిమంతులు; ఏలయనగా వారు ఒక భార్యను మాత్రమే కలిగియుండాలని, ఉపపత్నులెవ్వరిని కలిగియుండరాదని, వారి మధ్య వ్యభిచారములు జరుగకూడదని మన తండ్రికి ఇవ్వబడిన ప్రభువు ఆజ్ఞను వారు మరచిపోలేదు.",
                "6": "ఈ ఆజ్ఞను వారు పాటించుచున్నారు; అందువలన, ఈ ఆజ్ఞను పాటించుటలో వారి శ్రద్ధను బట్టి ప్రభువైన దేవుడు వారిని నాశనము చేయకుండా వారిపై కనికరము చూపును; మరియు ఒకనాటికి వారు ఆశీర్వదింపబడిన జనులగుదురు.",
                "7": "వారి భర్తలు తమ భార్యలను ప్రేమించుచున్నారు, వారి భార్యలు తమ భర్తలను ప్రేమించుచున్నారు; వారి భర్తలు మరియు వారి భార్యలు వారి పిల్లలను ప్రేమించుచున్నారు; వారి అవిశ్వాసము, మీ యెడల వారి ద్వేషము వారి పితరుల దోషమును బట్టియైయున్నది; కావున మీ గొప్ప సృష్టికర్త దృష్టిలో మీరు వారికన్న ఎంత ఎక్కువ మేలైనవారుగా ఉన్నారు?",
                "8": "ఓ నా సహోదరులారా, మీరు మీ పాపముల నిమిత్తము పశ్చాత్తాపపడని యెడల, వారితోపాటు మీరు దేవుని సింహాసనము యెదుటికి తేబడినప్పుడు వారి చర్మములు మీ కంటె తెల్లగా ఉండునేమోనని నేను భయపడుచున్నాను.",
                "9": "అందువలన, వారి నల్లని చర్మములను బట్టి మీరికమీదట వారికి వ్యతిరేకముగా దూషించరాదని, వారి మలినతను బట్టి కూడా వారికి వ్యతిరేకముగా మీరు దూషించరాదని నేను మీకొక ఆజ్ఞనిచ్చుచున్నాను, అదియు దేవుని వాక్యమే; కానీ మీరు మీ స్వంత మలినతను జ్ఞాపకము చేసుకొనవలెను మరియు వారి మలినత వారి పితరులను బట్టి వచ్చెనని జ్ఞాపకము చేసుకొనవలెను.",
                "10": "కావున, మీ పిల్లల యెదుట ఉంచిన మాదిరిని బట్టి వారి హృదయములను మీరెట్లు నొప్పించితిరో మీరు జ్ఞాపకము చేసుకొనవలెను; మీ మలినతను బట్టి మీ పిల్లలను నాశనమునకు నడిపించెదరని, వారి పాపములు అంత్యదినమున మీ తలలపై క్రుమ్మరించబడునని కూడా జ్ఞాపకము చేసుకొనవలెను.",
                "11": "ఓ నా సహోదరులారా, నా మాటలను ఆలకించుడి; మీ మనోశక్తులను ప్రోత్సహించుడి; మరణ నిద్ర నుండి మిమ్ములను మీరు మేల్కొలుపుకొనుడి; రెండవ మరణమైన ఆ అగ్ని గంధకములు గల గుండములోనికి పడవేయబడునట్లు మీరు అపవాదికి దూతలు కాకుండా నరకపు బాధల నుండి మిమ్ములను మీరు విడిపించుకొనుడి.",
                "12": "ఇప్పుడు జేకబ్ అను నేను, నీఫై జనులకు అనేక విషయములు చెప్పితిని, భయంకరమైన వాటి పర్యవసానములను గూర్చి వారికి చెప్పుచూ వారిని జారత్వము, కామాతురత మరియు ప్రతి విధమైన పాపమునకు వ్యతిరేకముగా హెచ్చరించితిని.",
                "13": "ఇప్పుడు అధిక సంఖ్యాకులగుచున్న ఈ జనుల మధ్య జరిగిన కార్యకలాపముల యొక్క నూరవభాగము కూడా ఈ పలకలపై వ్రాయబడలేదు; కానీ వారి కార్యకలాపములనేకము, వారి యుద్ధములు, వివాదములు, వారి రాజుల యొక్క పరిపాలనలు పెద్ద పలకలపై వ్రాయబడియున్నవి.",
                "14": "ఈ పలకలు జేకబ్ పలకలని పిలువబడినవి, అవి నీఫై చేత చేయబడినవి మరియు నేను నా మాటలు ముగించెదను."
            },
            "4": {
                "1": "ఇప్పుడు జేకబ్ అను నేను, నా జనులకు వాక్యమందు అధికముగా పరిచర్య చేసియుంటిని (మా మాటలను పలకలపై చెక్కుట కఠినమైన కారణముగా నా మాటలలో కొన్నింటిని మాత్రమే నేను వ్రాయగలను) మరియు మేము పలకలపై వ్రాయుచున్న విషయములు నిలిచియుండవలెనని మేమెరుగుదుము.",
                "2": "మేము ఏ విషయములనైనా పలకలపై తప్ప మరిదేని మీద వ్రాసిననూ అవి నశించి, అదృశ్యమైపోవును; కానీ మేము కొన్ని మాటలను పలకలపై వ్రాయగలము, అవి మా సంతానమునకు, మా ప్రియమైన సహోదరులకు మా గురించి లేదా వారి పితరులను గురించి కొంతవరకు జ్ఞానమునిచ్చును—",
                "3": "ఇప్పుడు ఈ విషయమందు మేము ఆనందించుచున్నాము; మా ప్రియమైన సహోదరులు మరియు మా సంతానము వాటిని కృతజ్ఞతాభరితమైన హృదయములతో స్వీకరించుదురని, వారి మొదటి తల్లిదండ్రులను గూర్చి దుఃఖముతో లేదా తిరస్కారముతో కాక సంతోషముతో వారు తెలుసుకొనునట్లు వాటిని చూచెదరని ఆశించుచూ ఈ మాటలను పలకలపై చెక్కుటకు మేము శ్రద్ధగా కృషి చేయుచున్నాము.",
                "4": "ఏలయనగా, మేము క్రీస్తును గూర్చి ఎరిగియున్నామని, ఆయన రాకడకు అనేక వందల సంవత్సరముల ముందుగానే ఆయన మహిమ యొక్క నిరీక్షణను మేము కలిగియున్నామని; మేము మాత్రమే కాక, మా కంటే ముందు వచ్చిన పరిశుద్ధ ప్రవక్తలందరు కూడా ఆయన మహిమ యొక్క నిరీక్షణను కలిగియున్నారని వారు తెలుసుకొనవలెనన్న ఉద్దేశ్యము నిమిత్తమే మేము ఈ విషయములను వ్రాసియున్నాము.",
                "5": "వారు క్రీస్తు నందు విశ్వసించి, తండ్రిని ఆయన నామమందు ఆరాధించిరి మరియు మేము కూడా తండ్రిని ఆయన నామమందు ఆరాధించుచున్నాము. ఈ ఉద్దేశ్యము నిమిత్తమే మేము మోషే ధర్మశాస్త్రమును పాటించుచున్నాము, అది మా ఆత్మలను ఆయన వైపు కేంద్రీకరించుచున్నది; దేవుడు మరియు ఆయన అద్వితీయ కుమారుని పోలికలో తన కుమారుడైన ఇస్సాకును బలి ఇచ్చుటలో అరణ్యమందు దేవుని ఆజ్ఞలకు విధేయుడైన అబ్రాహామునకు పరిగణించబడినట్లుగా ఈ కారణము చేతనే నీతి నిమిత్తము అది మా కొరకు పరిశుద్ధపరచబడినది.",
                "6": "అందువలన మేము ప్రవక్తల వ్రాతలను పరిశోధించుచున్నాము, మేము అనేక బయల్పాటులను, ప్రవచనాత్మను కలిగియున్నాము; ఈ సాక్ష్యములన్నిటినీ కలిగియుండి మేము ఒక నిరీక్షణను పొందితిమి మరియు మేము నిజముగా యేసు నామమందు ఆజ్ఞాపించగా చెట్లు, పర్వతములు లేదా సముద్రపు అలలు మాకు లోబడునట్లు మా విశ్వాసము నిశ్చలమాయెను.",
                "7": "అయినప్పటికీ, ఆయన కృప మరియు నరుల సంతానము పట్ల ఆయన గొప్ప తగ్గింపులను బట్టియే మేము ఈ కార్యములను చేయుటకు శక్తి కలిగియున్నామని మేము తెలుసుకొనునట్లు ప్రభువైన దేవుడు మా బలహీనతలను మాకు చూపును.",
                "8": "ప్రభువు యొక్క కార్యములు గొప్పవి మరియు అద్భుతమైనవి; ఆయన మర్మముల యొక్క లోతులు వెదుకజాలనివి; ఆయన మార్గములన్నిటినీ కనుగొనుట మానవునికి అసాధ్యము. అతనికి బయల్పరచబడితే తప్ప ఏ మనుష్యుడును ఆయన మార్గములను ఎరుగడు; కావున సహోదరులారా, దేవుని బయల్పాటులను తృణీకరించకుము.",
                "9": "ఏలయనగా ఆయన వాక్యపు శక్తి ద్వారా మనుష్యుడు భూముఖముపై వచ్చెను, ఆ భూమి ఆయన వాక్యపు శక్తి ద్వారా సృష్టించబడెను. కావున దేవుడు మాట్లాడినందువలన లోకము ఉనికి లోనికి వచ్చిన యెడల, మాట్లాడినందువలన మనుష్యుడు సృష్టింపబడిన యెడల, అప్పుడు ఆయన చిత్తము, సంతోషమును బట్టి భూమిని లేదా భూముఖపైనున్న ఆయన హస్తకృత్యములను ఎందుకు ఆజ్ఞాపించలేడు?",
                "10": "అందువలన సహోదరులారా ప్రభువుకు సలహా ఇచ్చుటకు ప్రయత్నించవద్దు, కానీ ఆయన నుండి సలహా తీసుకొనుటకు ప్రయత్నించుడి. ఏలయనగా, ఆయన సమస్త సృష్టిపై వివేకమందు, న్యాయమందు, గొప్ప కనికరమందు సలహా ఇచ్చునని మీకై మీరు ఎరుగుదురు.",
                "11": "కావున ప్రియమైన సహోదరులారా, ఆయన అద్వితీయ కుమారుడైన క్రీస్తు యొక్క ప్రాయశ్చిత్తము ద్వారా ఆయనతో సమాధానపడుడి, క్రీస్తు నందున్న పునరుత్థాన శక్తిని బట్టి మీరు పునరుత్థానమును పొందవచ్చును మరియు శరీరమందు ఆయన తననుతాను ప్రత్యక్షపరచుకొనుటకు ముందే విశ్వాసము కలిగియుండి, ఆయన యందు మహిమ యొక్క ఖచ్చితమైన నిరీక్షణను పొందియుండి మీరు క్రీస్తు యొక్క ప్రథమ ఫలములుగా దేవునికి సమర్పించబడవచ్చును.",
                "12": "ప్రియమైనవారలారా, నేను ఈ విషయములను మీతో చెప్పుచున్నానని ఆశ్చర్యపడవద్దు; ఏలయనగా క్రీస్తు యొక్క ప్రాయశ్చిత్తమును గూర్చి మాట్లాడినప్పుడు ఆయన గురించి, అదేవిధముగా పునరుత్థానము మరియు రాబోవు లోకమును గురించి పరిపూర్ణ జ్ఞానమును ఎందుకు పొందరాదు?",
                "13": "నా సహోదరులారా, ప్రవచించు వానిని మనుష్యుల యొక్క గ్రహింపునకు ప్రవచించనియ్యుడి. ఏలయనగా ఆత్మ సత్యమును పలుకును మరియు అబద్ధమాడదు. అందువలన అది విషయములను గూర్చి అవి వాస్తవముగా ఉన్నట్లు, వాస్తవముగా ఉండబోవునట్లు పలుకును; కావున మన ఆత్మల యొక్క రక్షణ నిమిత్తము ఈ సంగతులు మాకు సరళముగా విశదపరచబడెను; కానీ, ఈ విషయములకు మేము మాత్రమే సాక్షులము కాము; ఏలయనగా దేవుడు వాటిని ప్రాచీన కాలపు ప్రవక్తలకు కూడా చెప్పెను.",
                "14": "కానీ యూదులు మెడబిరుసు జనులు; వారు సరళమైన మాటలను తృణీకరించి, ప్రవక్తలను హతమార్చి, వారు గ్రహించలేని సంగతుల కొరకు వెదికిరి. కావున, గురిని దాటి చూచుట వలన వచ్చిన వారి గ్రుడ్డితనమును బట్టి వారు తప్పక పతనము కావలెను; ఏలయనగా దేవుడు వారి నుండి తన సరళత్వమును తీసివేసెను మరియు వారు కోరినందువలన వారు గ్రహించలేని అనేక సంగతులను వారికి దయచేసెను. వారు దానిని కోరిరి, కాబట్టి వారు తొట్రుపడునట్లు దేవుడు దానిని చేసెను.",
                "15": "ఇప్పుడు జేకబ్ అను నేను ఆత్మ ద్వారా ప్రవచించుటకు నడిపించబడితిని; ఏలయనగా యూదులు తొట్రపడుట ద్వారా వారు నిర్మించబడి, సురక్షిత పునాదిగా కలిగియుండవలసిన రాయిని తిరస్కరించుదురని నా యందున్న ఆత్మ యొక్క ప్రభావము చేత నేను గ్రహించుచున్నాను.",
                "16": "కానీ లేఖనముల ప్రకారము ఈ రాయి గొప్పది, చివరిది మరియు యూదులు నిర్మించబడగల ఏకైక నిశ్చయమైన పునాది అగును.",
                "17": "ఇప్పుడు నా ప్రియులారా, వీరు నిశ్చయమైన పునాదిని తిరస్కరించిన తరువాత, అది వారి మూలకు తలరాయి అగునట్లు దాని పైన ఎప్పటికైనా నిర్మించగలుగుట ఎట్లు సాధ్యము?",
                "18": "నా ప్రియమైన సహోదరులారా, నేను మీ కొరకు ఈ మర్మమును విప్పిచెప్పెదను. ఏదైనా కారణముచేత చెప్పలేని యెడల, ఆత్మలో నా నిశ్చయము నుండి నేను కదిలింపబడుదును మరియు మీ నిమిత్తము నాకున్న అధిక ఆతృతను బట్టి తడబడుదును."
            },
            "5": {
                "1": "ఇదిగో నా సహోదరులారా, ఇశ్రాయేలు వంశస్థులతో జీనస్ ప్రవక్త పలికిన మాటలను చదివియున్నట్లు మీకు జ్ఞాపకము లేదా? అతడు ఇట్లనెను:",
                "2": "ఓ ఇశ్రాయేలు వంశస్థులారా ఆలకించుడి, ప్రభువు యొక్క ప్రవక్తనైన నా మాటలను వినుడి.",
                "3": "ఏలయనగా ప్రభువు ఈలాగు సెలవిచ్చుచున్నాడు, ఓ ఇశ్రాయేలు వంశమా, నేను నిన్ను ఒక మనుష్యుడు తన ఒలీవతోట యందు పోషించిన పెంపుడు ఒలీవ చెట్టుతో పోల్చుదును; అది పెరిగి, ముసలిదై కృళ్ళుట మొదలుపెట్టెను.",
                "4": "ఆ ఒలీవతోట యజమాని వెళ్ళి తన ఒలీవ చెట్టు కృళ్ళుట మొదలుపెట్టెనని చూచెను; అతడు ఇట్లనెను: నేను దానిని శుద్ధిచేసి, దాని చుట్టూ త్రవ్వి దానిని పోషించెదను, బహుశ అది చిన్న చిన్న లేత కొమ్మలను మొలిపించి నశించకయుండునేమో.",
                "5": "అప్పుడతడు దానిని శుద్ధిచేసి, దాని చుట్టూ త్రవ్వి తన మాట ప్రకారము దానిని పోషించెను.",
                "6": "అనేక దినముల తరువాత అది కొన్ని చిన్న చిన్న లేత కొమ్మలను మొలిపించుట మొదలుపెట్టెను; కానీ ముఖ్యమైన దాని పైభాగము నశించనారంభించెను.",
                "7": "ఆ ఒలీవతోట యజమాని దానిని చూచి, తన సేవకునితో ఇట్లు చెప్పెను: ఈ చెట్టును పోగొట్టుకొనుట నన్ను బాధించుచున్నది; కావున వెళ్ళి ఒక అడవి ఒలీవ చెట్టు నుండి కొమ్మలు త్రెంచి నా దగ్గరకు తెమ్ము; వాడిపోవనారంభించిన ఆ ప్రధానమైన కొమ్మలను మనము త్రెంచి వేసి, అవి కాల్చబడునట్లు వాటిని అగ్నిలో పడవేయుదము.",
                "8": "ఆ ఒలీవతోట యజమాని ఇంకను ఇట్లు చెప్పుచున్నాడు, ఇదిగో నేను ఈ చిన్న చిన్న లేత కొమ్మలనేకము తీసుకొని నాకిష్టమైన చోట వాటిని అంటుగట్టెదను; ఆలాగున ఈ చెట్టు యొక్క వేరు నశించిపోయినను నేను దాని ఫలమును నా కొరకు భద్రపరచుకొనవచ్చును; అందువలన నేను ఈ చిన్న చిన్న లేత కొమ్మలను తీసుకొని నాకిష్టమైన చోట వాటిని అంటుగట్టెదను.",
                "9": "నీవు అడవి ఒలీవ చెట్టు కొమ్మలను తీసుకొని, వీటి స్థానములో వాటిని అంటుగట్టుము; నా ఒలీవతోట నేలను అవి వ్యర్థము చేయకుండునట్లు నేను త్రెంచి వేసిన వాటిని అగ్నిలో పడవేసి కాల్చివేయుదును.",
                "10": "ఆ ఒలీవతోట యజమాని యొక్క సేవకుడు యజమాని మాట ప్రకారము చేసి, అడవి ఒలీవ చెట్టు కొమ్మలను అంటుగట్టెను.",
                "11": "ఆ ఒలీవతోట యజమాని దాని చుట్టూ త్రవ్వబడునట్లు, అది శుద్ధిచేయబడునట్లు, పోషించబడునట్లు చేయుచు తన సేవకునితో ఇట్లు చెప్పెను: ఈ చెట్టును పోగొట్టుకొనుట నన్ను బాధించుచున్నది; అందువలన దాని వ్రేళ్ళు నశించకుండా నా కొరకు వాటిని కాపాడగలుగునట్లు నేను ఈ పని చేసియున్నాను.",
                "12": "అందువలన నీవు వెళ్ళి, ఆ చెట్టును గమనించుచు నా మాటల ప్రకారము దానిని పోషించుము.",
                "13": "వీటిని నా ఒలీవతోట యొక్క మారుమూల ప్రాంతములో నేను కోరుకున్న చోట నాటెదను, అది నీకు తెలియనవసరము లేదు; ఆ చెట్టు యొక్క ప్రకృతి సిద్ధమైన కొమ్మలను నా కొరకు భద్రపరచుకొనునట్లు, ఋతువునకు ముందుగా నా కొరకు దాని ఫలమును కూర్చుకొనునట్లు నేను దీనిని చేయుచున్నాను; ఏలయనగా ఈ చెట్టును, దాని ఫలమును పోగొట్టుకొనుట నన్ను బాధించుచున్నది.",
                "14": "మరియు ఆ ఒలీవతోట యజమాని తన దారిన వెళ్ళి ఆ పెంపుడు ఒలీవ చెట్టు యొక్క ప్రకృతి సిద్ధమైన కొమ్మలను ఆ ఒలీవతోట యొక్క మారుమూల ప్రాంతములలో తన చిత్తము, సంతోషమును బట్టి కొన్నిటిని ఒక చోట మరికొన్నిటిని ఇంకొకచోట నాటెను.",
                "15": "దీర్ఘ కాలము గడచిపోయెను మరియు ఆ ఒలీవతోట యజమాని తన సేవకునితో ఇట్లనెను: రమ్ము, ఒలీవతోటలో పని చేయునట్లు మనము అక్కడికి పోవుదము.",
                "16": "ఒలీవతోట యజమాని, అతని సేవకుడు ఒలీవ తోటలో పనిచేయుటకు వెళ్ళిరి. అప్పుడు ఆ సేవకుడు తన యజమానితో—ఇదిగో ఇటు చూడుము; ఈ చెట్టును చూడుము అని చెప్పెను.",
                "17": "ఆ ఒలీవతోట యజమాని అడవి ఒలీవ కొమ్మలు అంటుగట్టబడిన ఆ చెట్టును చూచెను; అది పెరుగుచు ఫలించుట మొదలుపెట్టెను. అది మంచిదైయుండెననియు దాని ఫలము ప్రకృతి సిద్ధమైన ఫలము వలే ఉండెననియు అతడు చూచెను.",
                "18": "అతడు సేవకునితో ఇట్లు చెప్పెను: ఇదిగో అడవిచెట్టు కొమ్మలు దాని వేరు యొక్క తేమను తీసుకొనియున్నవి, అందును బట్టి ఆ వేరు అధిక బలమును పొందియున్నది; దాని వేరు యొక్క అధిక బలమును బట్టి అడవి కొమ్మలు పెంపుడు ఫలమును ఫలించియున్నవి. మనము ఈ కొమ్మలను అంటుగట్టియుండని యెడల ఆ చెట్టు నశించియుండేది. ఇప్పుడు నేను ఆ చెట్టు ఇచ్చిన అధిక ఫలమును కూర్చుకొందును; ఋతువునకు ముందుగా దాని ఫలమును నా కొరకు కూర్చుకొనెదను.",
                "19": "మరలా ఆ ఒలీవతోట యజమాని సేవకునితో ఇట్లు చెప్పెను: రమ్ము, మనము ఒలీవతోట యొక్క మారుమూల ప్రాంతమునకు వెళ్ళెదము, ఆ చెట్టు యొక్క ప్రకృతి సిద్ధమైన కొమ్మలు కూడా కాలమునకు ముందుగా నేను కూర్చుకొనునట్లు నా కొరకు దాని ఫలమును అధికముగా ఫలించియున్నవేమో చూచెదము.",
                "20": "అంతట ఆ చెట్టు యొక్క ప్రకృతి సిద్ధమైన కొమ్మలను ఆ యజమాని నాటిన చోటుకు వారు వెళ్ళిరి, అతడు సేవకునితో వీటిని చూడుమని చెప్పగా, మొదటిది అధిక ఫలమును ఫలించియుండెనని, అది మంచిదైయుండెనని అతడు చూచెను. మరలా అతడు సేవకునితో ఇట్లు చెప్పెను: దాని ఫలమును తీసుకొని ఋతువునకు ముందుగా నేను దానిని నా కొరకు భద్రపరచునట్లు దానిని కూర్చుము; ఏలయనగా సుదీర్ఘకాలము నేను దానిని పోషించితిని మరియు అది అధిక ఫలమును ఫలించెను.",
                "21": "అప్పుడు ఆ సేవకుడు తన యజమానితో ఇట్లు చెప్పెను: నీవు ఈ చెట్టును లేదా చెట్టు కొమ్మను నాటుటకు ఇక్కడకు ఎట్లు వచ్చితివి? ఏలయనగా ఇది నీ ఒలీవతోట యొక్క భూమియంతటిలో అతి నిస్సారమైన స్థలమైయుండెను.",
                "22": "అంతట ఆ ఒలీవతోట యజమాని అతనితో ఇట్లనెను: నాకు సలహా ఇయ్యవద్దు; ఇది ఒక నిస్సారమైన స్థలమని నేనెరుగుదును; అందువలన దానిని సుదీర్ఘకాలము పోషించితినని నేను నీతో చెప్పితిని మరియు అది అధికఫలమును ఫలించియున్నదని నీవు చూచుచున్నావు.",
                "23": "ఆ ఒలీవతోట యజమాని తన సేవకునితో మరలా చెప్పెను: ఇటు చూడుము; నేను మరొక చెట్టుకొమ్మను కూడా నాటియున్నాను; ఈ స్థలము మొదటి దాని కంటె ఎక్కువ నిస్సారమైనదని నీవెరుగుదువు. కానీ ఈ చెట్టును చూడుము. నేను సుదీర్ఘకాలము దానిని పోషించితిని మరియు అది అధికఫలమును ఫలించెను; కాబట్టి దానిని పోగుచేసి, ఋతువునకు ముందుగా నేను దానిని నా కొరకు భద్రపరచుకొనునట్లు దానిని కూర్చుము.",
                "24": "ఆ ఒలీవతోట యజమాని తిరిగి తన సేవకునితో ఇట్లు చెప్పెను: ఇటు చూడుము, నేను నాటియున్న మరియొక కొమ్మను కూడా చూడుము; నేను దీనిని కూడా పోషించియున్నాను మరియు అది ఫలమును ఫలించియున్నది.",
                "25": "మరియు అతడు సేవకునితో ఇట్లు చెప్పెను: ఇటు చూడుము, చివరి దానిని చూడుము. దీనిని నేను సారవంతమైన స్థలమునందు నాటితిని; నేను దీనిని సుదీర్ఘకాలము పోషించినను చెట్టు యొక్క ఒక భాగము మాత్రమే పెంపుడు ఫలమును ఫలించెను, మిగిలిన భాగము అడవి ఫలమును ఫలించెను; నేను ఈ చెట్టును కూడా ఇతర చెట్లవలె పోషించియున్నాను.",
                "26": "మంచి ఫలమును ఫలించని కొమ్మలను త్రెంచి వేసి, అగ్నిలో పడవేయుము అని ఆ ఒలీవతోట యజమాని సేవకునితో చెప్పెను.",
                "27": "కానీ ఆ సేవకుడు అతనితో ఇట్లు చెప్పెను: దానిని శుద్ధిచేసి, దాని చుట్టూ త్రవ్వి ఇంకొంత కాలము మనము దానిని పోషించెదము, ఋతువునకు ముందుగా నీవు దానిని కూర్చుకొనునట్లు బహుశ అది నీ కొరకు మంచి ఫలమును ఫలించునేమో.",
                "28": "ఆ ఒలీవతోట యజమాని మరియు అతని సేవకుడు ఆ ఒలీవతోట యొక్క ఫలమంతటిని పోషించిరి.",
                "29": "సుదీర్ఘకాలము గడిచిపోయెను మరియు ఆ ఒలీవతోట యజమాని తన సేవకునితో—రమ్ము, మనము తిరిగి ఒలీవతోటలో పనిచేయుటకు వెళ్ళెదము. ఏలయనగా సమయము దగ్గరపడుచున్నది, అంతము త్వరలో వచ్చుచున్నది; అందువలన ఋతువునకు ముందుగా నేను నా కొరకు ఫలమును కూర్చుకొనవలెను అని చెప్పెను.",
                "30": "ఆ ఒలీవతోట యజమాని మరియు సేవకుడు ఒలీవతోట లోనికి వెళ్ళిరి; ప్రకృతి సిద్ధమైన కొమ్మలు విరువబడి అడవి కొమ్మలు అంటుగట్టబడిన ఆ చెట్టు వద్దకు వారు వచ్చిరి; ఆ చెట్టు నిండా అన్నిరకముల ఫలములుండెను.",
                "31": "ఆ ఒలీవతోట యజమాని ఫలమును దాని సంఖ్యను బట్టి ప్రతి రకమును రుచి చూచి ఇట్లు చెప్పెను: ఇదిగో, సుదీర్ఘకాలము మనము ఈ చెట్టును పోషించితిమి మరియు ఋతువునకు ముందుగా నేను నా కొరకు అధిక ఫలమును కూర్చుకొనియున్నాను.",
                "32": "కానీ ఈసారి ఇది అధిక ఫలమును ఫలించినప్పటికీ అందులో ఏ ఒక్కటీ మంచిది లేదు. ఇక్కడ అన్నిరకములైన చెడుఫలములున్నవి; మనము ఎంతో శ్రమపడినప్పటికి నాకెటువంటి ప్రయోజనము లేదు; ఇప్పుడు ఈ చెట్టును పోగొట్టుకొనుట నన్ను బాధించుచున్నది.",
                "33": "ఆ ఒలీవతోట యజమాని సేవకునితో ఇట్లనెను: మరలా దాని మంచి ఫలమును నేను నా కొరకు భద్రపరచుకొనునట్లు ఆ చెట్టుకు మనము ఏమి చేసెదము?",
                "34": "అప్పుడు ఆ సేవకుడు తన యజమానితో ఇట్లు చెప్పెను: ఇదిగో నీవు అడవి ఒలీవచెట్టు కొమ్మలను అంటుగట్టినందువలన అవి వ్రేళ్ళను పోషించినవి, అవి నశించక సజీవముగానున్నవి; అందువలన అవి ఇంకను బాగుగానున్నవని నీవు చూచుచున్నావు.",
                "35": "అంతట ఆ ఒలీవతోట యజమాని తన సేవకునితో ఇట్లనెను: అవి చెడు ఫలములను ఫలించినంత కాలము ఆ చెట్టు వలన, ఆ వ్రేళ్ళ వలన నాకే ప్రయోజనము లేదు.",
                "36": "అయినప్పటికీ వ్రేళ్ళు మంచివని నేనెరుగుదును మరియు నా స్వంత ఉద్దేశ్యము నిమిత్తము నేను వాటిని భద్రపరచితిని; వాటి యొక్క అధిక బలమును బట్టి ఇదివరకు అవి అడవి కొమ్మల నుండి మంచి ఫలములను ఫలించియున్నవి.",
                "37": "కానీ అడవి కొమ్మలు పెరిగి, దాని వ్రేళ్ళను అధిగమించినవి; అడవి కొమ్మలు దాని వ్రేళ్ళను అధిగమించిన కారణముగా అది అధికముగా చెడు ఫలములను ఫలించియున్నది; అంత అధికముగా చెడు ఫలములను ఫలించినందువలన అది నశించుట మొదలుపెట్టుచున్నదని నీవు చూచుచున్నావు; దానిని కాపాడుటకు మనము ఏదైనా చేయని యెడల అది అగ్నిలోనికి పడవేయబడునట్లు త్వరలో కృళ్ళిపోవును.",
                "38": "ఆ ఒలీవతోట యజమాని మరలా తన సేవకునితో ఇట్లనెను: మనము ఒలీవతోట యొక్క మారుమూల ప్రాంతమునకు వెళ్ళి, ప్రకృతి సిద్ధమైన కొమ్మలు కూడా చెడు ఫలములను ఫలించియున్నవేమో చూచెదము.",
                "39": "అప్పుడు వారు ఆ ఒలీవతోట యొక్క మారుమూల ప్రాంతమునకు వెళ్ళి చూడగా, ప్రకృతి సిద్ధమైన కొమ్మల ఫలము కూడా చెడిపోయి ఉండుటను వారు గమనించిరి; మొదటిది, రెండవది మరియు చివరిది అన్నియు చెడిపోయియుండెను.",
                "40": "చివరిదాని యొక్క అడవి ఫలము, మంచి ఫలమును ఫలించిన చెట్టు యొక్క భాగమును జయించియుండెను, అందును బట్టి ఆ కొమ్మ వాడిపోయి చనిపోయెను.",
                "41": "అప్పుడు ఆ ఒలీవతోట యజమాని రోదిస్తూ సేవకునితో ఇట్లనెను: నా ఒలీవతోట కొరకు ఇంకను ఎక్కువగా నేను ఏమి చేసియుండవలసినది?",
                "42": "ఇవి తప్ప ఒలీవతోట యొక్క సమస్త ఫలములు చెడిపోయి ఉన్నవని నేనెరుగుదును. ఒకప్పుడు మంచి ఫలమును ఫలించినవి కూడా ఇప్పుడు చెడుగా మారినవి; ఇప్పుడు నా ఒలీవతోట చెట్లన్నియు నరకబడి అగ్నిలో పడవేయబడుటకు తప్ప దేనికీ పనికిరావు.",
                "43": "కొమ్మలు వాడిపోయిన ఈ చివరి దానిని చూడుము, దీనిని నేను సారవంతమైన నేలలో నాటితిని; నా ఒలీవతోట యొక్క అన్ని భాగముల కంటె కూడా నాకిష్టమైన స్థలమిది.",
                "44": "నేల యొక్క ఈ భాగమును వ్యర్థము చేయుచున్న దానిని నేను నరికి వేసి, దాని స్థానములో ఈ చెట్టును నాటితినని నీవు చూచితివి.",
                "45": "దానిలో ఒక భాగము మంచి ఫలమును మరొక భాగము అడవి ఫలమును ఫలించెనని నీవు చూచితివి; నేను దాని కొమ్మలను త్రుంచివేసి అగ్నిలో పడవేయలేదు, కాబట్టి అవి మంచి కొమ్మను జయించి అది వాడిపోవునట్లు చేసెను.",
                "46": "నా ఒలీవతోటను గూర్చి మనము ఎంతో శ్రద్ధ తీసుకొన్నప్పటికి దాని చెట్లు చెడుగా మారినవి, అందువలన అవి మంచి ఫలమును ఫలించవు; ఋతువునకు ముందుగా నా కొరకు దాని ఫలమును కూర్చుకొనుటకు వీటిని భద్రపరచవలెనని నేను ఆశించితిని. కానీ అవి అడవి ఒలీవ చెట్టువలే మారినవి, అవి నరకబడి అగ్నిలో పడవేయబడుటకు తప్ప ఎందుకూ పనికిరావు; వాటిని పోగొట్టుకొనుట నాకు బాధ కలిగించుచున్నది.",
                "47": "కానీ నా ఒలీవతోటలో నేను మరిఎక్కువ యేమి చేసియుండగలను? నేను దానిని పోషించకుండా నా చేతిని సడలించితినా? లేదు, నేను దానిని పోషించితిని, దాని చుట్టూ త్రవ్వి, దానిని శుద్ధిచేసి, నేను దానికి ఎరువు వేసితిని; దాదాపు దినమంతయూ నేను దాని కొరకు పనిచేసితిని మరియు అంతము త్వరలో వచ్చుచున్నది. నేను నా ఒలీవతోట చెట్లన్నిటినీ నరికి వేసి, అవి కాల్చివేయబడునట్లు వాటిని అగ్నిలో పడవేయవలసి వచ్చుట నన్ను బాధించుచున్నది. నా ఒలీవతోటను చెడగొట్టిన వాడెవడు?",
                "48": "అప్పుడు ఆ సేవకుడు తన యజమానితో ఇట్లనెను: అది నీ ఒలీవతోట యొక్క చెట్ల ఎదుగుదల కాదా—వాటి కొమ్మలు మంచివైన వ్రేళ్ళను జయించలేదా? కొమ్మలు దాని వ్రేళ్ళను జయించియున్న కారణముగా అవి బలమును తమకే తీసుకొనుచూ వ్రేళ్ళ బలము కంటే వేగముగా పెరిగినవి. ఇదిగో నేను చెప్పుచున్నాను, నీ ఒలీవతోట చెట్లు చెడిపోవుటకు కారణమిది కాదా?",
                "49": "ఆ ఒలీవతోట యజమాని సేవకునితో ఇట్లనెను: మనము వెళ్ళి ఒలీవతోట చెట్లు నా ఒలీవతోట యొక్క నేలను వ్యర్థము చేయకుండునట్లు వాటిని నరికివేసి అగ్నిలో పడవేయుదము, ఏలయనగా నేను సమస్తము చేసితిని. నేను నా ఒలీవతోట కొరకు మరి ఎక్కువ యేమి చేసియుండవలయును?",
                "50": "కానీ ఆ సేవకుడు, ఇంకొంత కాలము దానిని విడిచిపెట్టమని ఆ ఒలీవతోట యజమానితో చెప్పెను.",
                "51": "ఆ యజమాని—అవును, ఇంకొంత కాలము నేను దానిని విడిచిపెట్టెదను, ఏలయనగా నా ఒలీవతోట చెట్లను పోగొట్టుకొనుట నన్ను బాధించుచున్నదనెను.",
                "52": "అందువలన నా ఒలీవతోట యొక్క మారుమూల ప్రాంతములో నేను నాటియున్న వాటి కొమ్మలను తీసుకొని, వాటిని తెచ్చిన ఆ చెట్టులోనికే మనము తిరిగి అంటుగట్టెదము; అన్నిటికంటే మిక్కిలి చేదు ఫలములున్న కొమ్మలను ఆ చెట్టు నుండి త్రెంచివేసి, వాటి స్థానములో చెట్టు యొక్క ప్రకృతి సిద్ధమైన కొమ్మలను మనము అంటుగట్టెదము.",
                "53": "ఆ చెట్టు నశించకుండునట్లు మరియు నా స్వంత ఉద్దేశ్యము నిమిత్తము నా కొరకు దాని వ్రేళ్ళను భద్రపరచునట్లు దీనిని నేను చేయుదును.",
                "54": "నాకిష్టమైనచోట నేను నాటిన చెట్టు యొక్క ప్రకృతి సిద్ధమైన కొమ్మల వ్రేళ్ళు ఇంకనూ సజీవముగానున్నవి; అందువలన వాటిని కూడా నా స్వంత ఉద్దేశ్యము నిమిత్తము భద్రపరచునట్లు నేను ఈ చెట్టు కొమ్మలను తీసుకొని వాటితో అంటుగట్టెదను. ముఖ్యముగా వ్రేళ్ళను నా కొరకు భద్రపరచునట్లు నేను వాటి తల్లి చెట్టు యొక్క కొమ్మలను వాటికి అంటుగట్టెదను, అవి తగినంతగా బలపడినప్పుడు నేనింకను నా ఒలీవతోట యొక్క ఫలము నందు మహిమ పొందగలుగునట్లు బహుశ అవి నా కొరకు మంచి ఫలమును ఫలించునేమో.",
                "55": "అప్పుడు వారు అడవి చెట్టుగా మారిన ప్రకృతి సిద్ధమైన చెట్టు నుండి కొమ్మలను తీసుకొని, అవి కూడా అడవి చెట్లుగా మారిన ప్రకృతి సిద్ధమైన చెట్లకు అంటుగట్టిరి.",
                "56": "మరియు వారు అడవి చెట్లుగా మారిన ప్రకృతి సిద్ధమైన చెట్ల నుండి కూడా కొమ్మలను తీసుకొని వాటి తల్లి చెట్టుకు అంటుగట్టిరి.",
                "57": "ఆ ఒలీవతోట యజమాని సేవకునితో ఇట్లు చెప్పెను: మిక్కిలి చేదుగానున్న వాటిని తప్ప ఇతర అడవి కొమ్మలను చెట్ల నుండి త్రెంచవద్దు; వాటి స్థానములో నేను చెప్పిన దానిని బట్టి నీవు అంటుగట్టవలెను.",
                "58": "ఒలీవతోట చెట్లను మనము తిరిగి పోషించెదము, దాని కొమ్మలను మనము క్రమముగా కత్తిరించెదము, నశించవలసిన కృళ్ళిన కొమ్మలను చెట్లనుండి త్రెంచి అగ్నిలో పడవేయుదము.",
                "59": "బహుశ వాటి మంచితనమును బట్టి వాటి వ్రేళ్ళు బలము పొందగలుగునట్లు మరియు కొమ్మల యొక్క మార్పును బట్టి మంచిది చెడును అధిగమించగలుగునట్లు నేను దీనిని చేయుదును.",
                "60": "నేను ప్రకృతి సిద్ధమైన కొమ్మలను, వాటి వ్రేళ్ళను భద్రపరచియున్నందువలన మరియు ప్రకృతి సిద్ధమైన కొమ్మలను తిరిగి వాటి తల్లి చెట్టునకు అంటుగట్టి, వాటి తల్లి చెట్టు యొక్క వ్రేళ్ళను భద్రపరచినందువలన బహుశ నా ఒలీవతోట చెట్లు తిరిగి మంచి ఫలమును ఫలించునేమో; నా ఒలీవతోట ఫలము నందు నేను తిరిగి సంతోషము కలిగియుందునేమో, బహుశ ప్రథమ ఫలము యొక్క వ్రేళ్ళను, కొమ్మలను భద్రపరచియున్నానని నేను అధికముగా ఆనందించుదునేమో—",
                "61": "కావున వెళ్ళుము, మంచిదైన, ఇతర ఫలములన్నిటి కంటే మిక్కిలి శ్రేష్ఠమైన ఆ ప్రకృతి సిద్ధమైన ఫలమును తిరిగి ఫలింపజేయునట్లు, మార్గము సిద్ధపరచునట్లు, మనము ఒలీవతోట యందు మన శక్తితో శ్రద్ధగా పనిచేయునట్లు సేవకులను పిలువుము;",
                "62": "మనము వెళ్ళి చివరిసారి మన శక్తితో పని చేసెదము, ఏలయనగా అంతము సమీపించుచున్నది మరియు చివరిసారిగా నేను నా ఒలీవతోటను శుద్ధి చేసెదను.",
                "63": "కొమ్మలను అంటుగట్టుడి; చివరివి మొదటివగునట్లు, మొదటివి చివరివగునట్లు చివరి వాటి వద్ద మొదలుపెట్టుడి. పాతవి క్రొత్తవి రెండును, మొదటిది చివరిది మరియు చివరిది మొదటిది, అన్నియు చివరిసారిగా మరొకసారి తిరిగి పోషించబడునట్లు చెట్ల చుట్టూ త్రవ్వుడి.",
                "64": "అందువలన వాటి చుట్టూ త్రవ్వి వాటిని శుద్ధి చేసి, చివరిసారిగా మరొకసారి వాటికి ఎరువు వేయుడి, ఏలయనగా అంతము సమీపించుచున్నది. ఒకవేళ ఈ చివరి అంట్లు పెరిగి, ప్రకృతి సిద్ధమైన ఫలమును ఫలించిన యెడల, అప్పుడు అవి పెరుగునట్లు మీరు వాటి కొరకు మార్గము సిద్ధపరచుడి.",
                "65": "అవి పెరుగుట ప్రారంభించగానే మంచి వాటి యొక్క బలము, పరిమాణమును బట్టి చేదు ఫలమును ఫలించు కొమ్మలను మీరు తీసివేయుడి; ఒక్కసారిగా వాటిలో చెడ్డవాటినన్నిటినీ మీరు తీసివేయరాదు, అట్లయిన యెడల వాటి వ్రేళ్ళు అంటుకన్నా అధిక బలము కలిగియుండి వాటి అంటు నశించును మరియు నేను నా ఒలీవతోట యొక్క చెట్లను పోగొట్టుకొందును.",
                "66": "ఏలయనగా నేను నా ఒలీవతోట యొక్క చెట్లను పోగొట్టుకొనుట నన్ను బాధించుచున్నది; అందువలన మీరు మంచి వాటి పెరుగుదలను బట్టి చెడ్డవాటిని తీసివేయుడి, వేరు మరియు పైభాగము బలమునందు సమానముగా యుండునట్లు చెడ్డవాటిని మంచివి జయించి, చెడ్డవి నరికి వేయబడి అగ్నిలో పడవేయబడు వరకు అవి నా ఒలీవతోట యొక్క నేలను వ్యర్థపరచకుండునట్లు చేయుడి; ఆ విధముగా నేను నా ఒలీవతోట నుండి చెడ్డవాటిని తుడిచివేయుదును.",
                "67": "ప్రకృతి సిద్ధమైన చెట్టు యొక్క కొమ్మలను నేను తిరిగి ప్రకృతి సిద్ధమైన చెట్టుకు అంటుగట్టెదను;",
                "68": "ప్రకృతి సిద్ధమైన చెట్టు యొక్క కొమ్మలను నేను చెట్టు యొక్క ప్రకృతి సిద్ధమైన కొమ్మలకు అంటుగట్టెదను; అట్లు అవి ప్రకృతి సిద్ధమైన ఫలమును ఫలించునట్లు తిరిగి నేను వాటిని దగ్గరకు తెచ్చెదను మరియు అవి ఏకమగును.",
                "69": "చెడ్డవి నా ఒలీవతోట యొక్క భూమియంతటి నుండి బయటకు పడవేయబడును; ఏలయనగా ఈ ఒక్కసారి మాత్రమే నేను నా ఒలీవతోటను శుద్ధి చేసెదను.",
                "70": "ఆ ఒలీవతోట యజమాని తన సేవకుని పంపెను; ఆ సేవకుడు వెళ్ళి, యజమాని అతనికి ఆజ్ఞాపించినట్లు చేసి, ఇతర సేవకులను తెచ్చెను; వారు కొద్దిమంది ఉండిరి.",
                "71": "ఆ ఒలీవతోట యజమాని వారితో ఇట్లు చెప్పెను: వెళ్ళి మీ శక్తితో ఒలీవతోటలో పని చేయుడి; నేను నా ఒలీవతోటను చివరిసారి పోషించెదను; ఏలయనగా అంతము సమీపించియున్నది మరియు ఋతువు త్వరగా వచ్చుచున్నది; మీ శక్తితో మీరు నాతోపాటు పనిచేసిన యెడల త్వరలో రాబోవు కాలమునకు ముందుగా నా కొరకు నేను కూర్చుకొను ఫలమునందు మీరు సంతోషము కలిగియుందురు.",
                "72": "అప్పుడు సేవకులు వెళ్ళి తమ శక్తితో పనిచేసిరి; ఒలీవతోట యజమాని కూడా వారితోపాటు పనిచేసెను; వారు అన్ని విషయములలో ఒలీవతోట యజమాని ఆజ్ఞలను పాటించిరి.",
                "73": "ఆ ఒలీవతోట యందు తిరిగి ప్రకృతి సిద్ధమైన ఫలముండుట మొదలాయెను; ప్రకృతి సిద్ధమైన కొమ్మలు అధికముగా ఎదిగి వర్ధిల్లుట మొదలుపెట్టెను; అడవి కొమ్మలు విరిచివేయబడి, పడవేయబడుట మొదలాయెను; వాటి బలమును బట్టి వారు వాటి వేర్లను, పైభాగమును సమానముగా ఉంచిరి.",
                "74": "ఆ విధముగా చెడ్డవి ఒలీవతోట నుండి బయటకు పడవేయబడు వరకు ఒలీవతోట యజమాని యొక్క ఆజ్ఞలన్నిటి ప్రకారము వారు సమస్త శ్రద్ధతో పనిచేసిరి; చెట్లు తిరిగి ప్రకృతి సిద్ధమైన ఫలమును ఫలించగా యజమాని తన కొరకు భద్రపరచుకొనెను; అవి ఏకశరీరము వలే ఆయెను మరియు ఫలములు సమానముగానుండెను; ఒలీవతోట యజమాని మొదటి నుండి అతనికి అతి శ్రేష్ఠమైన ఆ ప్రకృతి సిద్ధమైన ఫలమును తన కొరకు భద్రపరచుకొనెను.",
                "75": "తన ఫలము మంచిదనియు తన ఒలీవతోట ఇక ఏ మాత్రము చెడుగా లేదనియు ఒలీవతోట యజమాని చూచినప్పుడు, అతడు తన సేవకులను పిలిచి వారితో ఇట్లనెను: ఇదిగో చివరిసారి మనము నా ఒలీవతోటను పోషించితిమి; నేను నా ఇష్టప్రకారము చేసియున్నానని మీరు చూచుచున్నారు; అది మంచిదనియు అది మొదట ఉన్నట్లు కూడా ఉన్నదనియు నేను ప్రకృతి సిద్ధమైన ఫలమును భద్రపరచియున్నాను. మీరు ధన్యులు, ఏలయనగా మీరు నా ఒలీవతోట యందు నాతోపాటు పని చేయుటలో శ్రద్ధ కలిగియున్నారు, నా ఆజ్ఞలను పాటించియున్నారు మరియు నాకు తిరిగి ప్రకృతి సిద్ధమైన ఫలమును తెచ్చియున్నారు, నా ఒలీవతోట ఇక ఏ మాత్రము చెడిపోలేదు మరియు చెడ్డవి పడవేయబడినవి, నా ఒలీవతోట యొక్క ఫలమును బట్టి మీరు నాతోపాటు సంతోషము కలిగియుందురు.",
                "76": "ఏలయనగా, త్వరగా వచ్చుచున్న ఋతువునకు ముందుగా సుధీర్ఘ కాలముపాటు నేను నా కొరకు నా ఒలీవతోట యొక్క ఫలమును కూర్చెదను; చివరి సారిగా నేను నా ఒలీవతోటను పోషించి, దానిని శుద్ధిచేసి, దాని చుట్టూ త్రవ్వి, దానికి ఎరువు వేసితిని; అందువలన నేను చెప్పియున్న దానిని బట్టి సుధీర్ఘకాలముపాటు నేను నా కొరకు ఫలమును కూర్చుకొనెదను.",
                "77": "తిరిగి నా ఒలీవతోటలోనికి చెడు ఫలము వచ్చు సమయము వచ్చినప్పుడు, నేను మంచివి చెడ్డవి పోగుచేయబడునట్లు చేసెదను; మంచి వాటిని నేను నా కొరకు భద్రపరచెదను మరియు చెడ్డవాటిని వాటి స్వంత స్థలములోనికి పడవేయుదును. అప్పుడు ఋతువును అంతమును వచ్చును; మరియు నా ఒలీవతోట అగ్నితో కాల్చబడునట్లు నేను చేయుదును."
            },
            "6": {
                "1": "ఇప్పుడు నా సహోదరులారా, నేను ప్రవచించుదునని మీతో చెప్పియున్నట్లుగా ఇదిగో ఇదే నా ప్రవచనము—ప్రవక్త జీనస్ ఇశ్రాయేలు వంశస్థులను పెంపుడు ఒలీవ చెట్టుతో పోల్చిచెప్పిన ఆ వాక్యములు నిశ్చయముగా తప్పక జరుగవలెను.",
                "2": "తన జనులను తిరిగి రక్షించుటకు రెండవసారి ఆయన మరలా తన చేతిని చాపు దినమే ప్రభువు యొక్క సేవకులు ఆయన ఒలీవతోటను పోషించి శుద్ధి చేయుటకు చివరిసారి ఆయన శక్తితో ముందుకు వెళ్ళు దినము; దాని తరువాత అంతము త్వరగా వచ్చును.",
                "3": "ఆయన ఒలీవతోటయందు శ్రద్ధగా పనిచేసిన వారెంత ధన్యులు; తమ స్వస్థలములోనికి పడవేయబడు వారెంత శాపగ్రస్తులు! మరియు లోకము అగ్నిచేత కాల్చబడును.",
                "4": "మన దేవుడు మన యెడల ఎంతో కనికరము గలవాడు, ఏలయనగా ఆయన ఇశ్రాయేలు వంశస్థులను, వ్రేళ్ళు మరియు కొమ్మలతోసహా జ్ఞాపకము చేసుకొనును; ఆయన తన చేతులను దినమంతయు వారికి చాపును; వారు మెడబిరుసు జనులు, వాదులాడు జనులైయున్నారు; కానీ తమ హృదయములను కఠినపరచుకొనని వారందరు దేవుని రాజ్యమందు రక్షించబడుదురు.",
                "5": "అందువలన నా ప్రియమైన సహోదరులారా, మీరు పశ్చాత్తాపపడవలెననియు హృదయము యొక్క సంపూర్ణ సంకల్పముతో రావలెననియు ఆయన మిమ్ములను అంటిపెట్టుకొనియున్నట్లు దేవుని అంటిపెట్టుకొని యుండుడనియు గంభీరమైన మాటలతో నేను మిమ్ములను బ్రతిమాలుకొనుచున్నాను. ఉదయకాంతిలో కనికరముగల ఆయన బాహువు మీ వైపు చాపబడియుండగా మీ హృదయములను కఠినపరచుకొనకుడి.",
                "6": "ఈ దినమున మీరు ఆయన స్వరమును విని, మీ హృదయములను కఠినపరచుకొనని యెడల మీరెందుకు చనిపోయెదరు?",
                "7": "దేవుని మంచి వాక్యము ద్వారా దినమంతయు మీరు పోషింపబడిన తరువాత, నరికి వేయబడి అగ్నిలో పడవేయబడుటకు మీరు చెడు ఫలమును ఫలించుదురా?",
                "8": "ఇదిగో మీరు ఈ మాటలను తిరస్కరించుదురా? మీరు ప్రవక్తల మాటలను తిరస్కరించుదురా? ఆయనను గూర్చి అనేకులు చెప్పియుండిన తరువాత, క్రీస్తును గూర్చి చెప్పబడియున్న మాటలన్నిటినీ మీరు తిరస్కరించుదురా? క్రీస్తు యొక్క మంచి వాక్యమును, దేవుని శక్తిని మరియు పరిశుద్ధాత్మ వరమును తిరస్కరించుదురా? పరిశుద్ధాత్మను అణిచివేసి, మీ కొరకు సిద్ధము చేయబడిన గొప్ప విమోచన ప్రణాళికను ఎగతాళి చేయుదురా?",
                "9": "మీరీ క్రియలను చేసిన యెడల, క్రీస్తునందున్న విమోచన మరియు పునరుత్థానము యొక్క శక్తి మిమ్ములను దేవుని న్యాయపీఠము యెదుట సిగ్గుతో, భయంకరమైన దోషారోపణతో నిలబడునట్లు చేయునని మీరెరుగరా?",
                "10": "న్యాయము నిరాకరించబడలేదు, కనుక న్యాయము యొక్క శక్తిని బట్టి మీరు అగ్ని గంధకములు గల గుండములోనికి వెళ్ళవలెను, దాని జ్వాలలు ఆర్పబడవు, దాని పొగ నిరంతరము ఆరోహణమగును, ఆ అగ్ని గంధకములు గల గుండమే అంతము లేని వేదన.",
                "11": "ఓ నా ప్రియమైన సహోదరులారా, నిత్యజీవమును పొందు వరకు మీరు పశ్చాత్తాపపడి, తిన్నని ద్వారమందు ప్రవేశించి, ఇరుకైన మార్గమందు సాగుడి.",
                "12": "జ్ఞానులుగా యుండుడి. ఇంతకంటే నేనేమి చెప్పగలను?",
                "13": "చివరిగా, దుర్మార్గులను భయంకరమైన భీతితో, భయముతో కొట్టు దేవుని న్యాయపీఠము యెదుట నేను మిమ్ములను కలుసుకొను వరకు మీ నుండి సెలవు తీసుకొనుచున్నాను. ఆమేన్‌."
            },
            "7": {
                "1": "కొన్ని సంవత్సరములు గడిచిపోయిన తరువాత, నీఫై జనుల మధ్య షెరేమ్ అను పేరుగల ఒక మనుష్యుడు వచ్చెను.",
                "2": "అతడు జనుల మధ్య బోధించుచు, క్రీస్తు రాడని వారికి ప్రకటించుట మొదలుపెట్టెను. జనులకు అనుకూలమైన అనేక వాక్యములను అతడు బోధించెను; క్రీస్తు యొక్క సిద్ధాంతమును పడద్రోయవలెనని అతడు ఇదంతయు చేసెను.",
                "3": "జనుల హృదయములు త్రోవతప్పునట్లు చేయుటకు అతడు శ్రద్ధగా పనిచేసి, నిజముగా అనేకుల హృదయాలను నడిపించివేసెను; రాబోవు క్రీస్తునందు జేకబ్ అను నేను విశ్వాసము కలిగియున్నానని ఎరిగినవాడై అతడు నా యొద్దకు వచ్చుటకు అవకాశము కొరకు ఎదురుచూచెను.",
                "4": "అతడు ప్రవీణుడైనందున జనుల భాష గురించి పరిపూర్ణ జ్ఞానమును కలిగియుండెను; అందువలన అపవాది యొక్క శక్తిని బట్టి అతడు అధికముగా పొగడ్తను, వాక్‌శక్తిని ఉపయోగించగలిగెను.",
                "5": "ఈ సంగతులను గూర్చి నేను అనేక విషయములను, అనేక బయల్పాటులను చూచియున్నప్పటికీ, నన్ను విశ్వాసమునుండి కదిలించి వేయగలనని అతడు ఆశించెను; కానీ, నేను నిజముగా దేవదూతలను చూచియుంటిని మరియు వారు నాకు పరిచర్య చేసిరి. ఎప్పటికప్పుడు ప్రభువు యొక్క స్వరము నిజముగా నాతో మాట్లాడుట కూడా నేను వినియున్నాను; అందువలన నేను కదిలించబడను.",
                "6": "అతడు నా యొద్దకు వచ్చి, ఈ విధముగా చెప్పుచూ నాతో మాట్లాడెను: సహోదరుడా జేకబ్, నేను నీతో మాట్లాడు అవకాశము కొరకు చాలా ఎదురు చూచితిని; ఏలయనగా నీవు సువార్త లేదా క్రీస్తు సిద్ధాంతము అని పిలుచుచున్న దానిని బోధించుచూ అధికముగా ప్రయాణించెదవని నేను వినియున్నాను మరియు ఎరుగుదును కూడా.",
                "7": "నీవు ఈ జనులలో అనేకులను నడిపించివేసియున్నావు, అందును బట్టి వారు దేవుని యొక్క సరియైన మార్గమును మరచిపోయి, సరియైన మార్గమైన మోషే ధర్మశాస్త్రమును పాటించుట లేదు; మరియు ఇప్పటి నుండి అనేక వందల సంవత్సరములకు వచ్చునని నీవు చెప్పుచున్న ఒక వ్యక్తి యొక్క ఆరాధనలోనికి మోషే ధర్మశాస్త్రమును మార్చుచున్నారు. ఇదిగో ఇది దైవదూషణయై యున్నదని షెరేమ్ అను నేను నీకు ప్రకటించుచున్నాను; ఏలయనగా ఏ మనుష్యుడును అట్టి సంగతులను ఎరుగడు; రాబోవు క్రియలను చెప్పలేడు. ఈ విధముగా షెరేమ్ నాకు వ్యతిరేకముగా వాదించెను.",
                "8": "కానీ, నేను అతని మాటలన్నిటియందు అతడిని కలవరపెట్టునంతగా ప్రభువైన దేవుడు నా ఆత్మలోనికి తన ఆత్మను క్రుమ్మరించెను.",
                "9": "నేను అతనితో—రాబోవు క్రీస్తును నీవు తిరస్కరించుచున్నావా? అనగా, క్రీస్తు ఉన్నయెడల నేనతనిని తిరస్కరించను. కానీ ఏ క్రీస్తూ లేడని, ఎన్నడూ ఉండియుండలేదని, ఎన్నడూ ఉండబోడని నేనెరుగుదునని అతడు చెప్పెను.",
                "10": "నీవు లేఖనములను నమ్ముచున్నావా? అని నేనతనితో అనగా, అతడు అవునని చెప్పెను.",
                "11": "అయితే నీవు వాటిని గ్రహించలేదు; ఏలయనగా అవి నిజముగా క్రీస్తును గూర్చి సాక్ష్యమిచ్చుచున్నవని నేనతనితో చెప్పితిని. ఇదిగో, ప్రవక్తలలో ఏ ఒక్కరూ క్రీస్తును గూర్చి మాట్లాడకుండా వ్రాయలేదని, ప్రవచించలేదని నేను నీతో చెప్పుచున్నానంటిని.",
                "12": "అంతయు ఇదియే కాదు—ఇది నాకు విశదము చేయబడినది, ఏలయనగా నేను విని, చూచియున్నాను; ఇది నాకు పరిశుద్ధాత్మ శక్తి ద్వారా కూడా విశదము చేయబడినది, అందువలన ప్రాయశ్చిత్తము చేయబడని యెడల సమస్త మానవజాతి నశించిపోవలసినదని నేనెరుగుదునంటిని.",
                "13": "అప్పుడతడు నాతో—నీవు అంత ఎక్కువగా ఎరిగిన ఆ పరిశుద్ధాత్మ శక్తి ద్వారా నాకు ఒక సూచనను చూపుమనెను.",
                "14": "నేను అతనితో ఇట్లంటిని: నీవు నిజమని ఎరిగిన విషయములో నీకు ఒక సూచనను చూపమని దేవుడిని శోధించుటకు నేనేపాటివాడను? అయినను నీవు అపవాది సంబంధివి గనుక దానిని తిరస్కరించుదువు. అయినప్పటికీ, నా చిత్తము జరుగదు; కానీ దేవుడు నిన్ను మొత్తిన యెడల, ఆయన భూమ్యాకాశములయందు శక్తి కలిగియున్నాడని, క్రీస్తు వచ్చునని అది నీకు ఒక సూచనగా ఉండనిమ్ము. ఓ ప్రభువా, నీ చిత్తము జరుగునుగాక, నా చిత్తము కాదు.",
                "15": "జేకబ్ అను నేను ఈ మాటలను పలికినప్పుడు అతడు భూమిపై పడునంతగా ప్రభువు యొక్క శక్తి అతనిపై వచ్చెను. అతడు అనేక దినముల పాటు పోషింపబడెను.",
                "16": "అప్పుడతడు జనులతో ఇట్లు చెప్పెను: రేపు కలసి కూడుకొనుడి, ఏలయనగా నేను చనిపోయెదను; కావున చనిపోవుటకు ముందు నేను జనులతో మాట్లాడగోరుచున్నాను.",
                "17": "ఉదయమున సమూహము సమకూడిరి; అతడు వారితో సరళముగా మాట్లాడి, వారికి బోధించియుండిన వాక్యములను తిరస్కరించి, క్రీస్తును, పరిశుద్ధాత్మ శక్తిని, దేవదూతల పరిచర్యను ఒప్పుకొనెను.",
                "18": "అతడు అపవాది శక్తిచేత మోసగించబడెనని వారితో సరళముగా చెప్పెను. నరకము, నిత్యత్వము, నిత్య శిక్షను గూ ర్చి మాట్లాడెను.",
                "19": "అతడు ఇట్లు చెప్పెను: నేను క్షమించరాని పాపమును చేసియున్నానేమోనని భయపడుచున్నాను, ఏలయనగా నేను దేవునితో అబద్ధమాడియున్నాను; నేను క్రీస్తును తిరస్కరించి, లేఖనములను విశ్వసించుచున్నానని చెప్పితిని; అవి నిజముగా ఆయనను గూర్చి సాక్ష్యమిచ్చుచున్నవి. నేను ఆ విధముగా దేవునితో అబద్ధమాడి యున్నందున నా స్థితి భయంకరమగునేమోనని అధికముగా భయపడుచున్నాను; కానీ నేను దేవుని యెదుట ఒప్పుకొందును.",
                "20": "అతడు ఈ మాటలు చెప్పినప్పుడు, అతడింకేమియు చెప్పలేకయుండి ప్రాణము విడిచెను.",
                "21": "అతడు తన ప్రాణము విడుచుటకు సిద్ధముగా ఉండి ఈ వాక్యములను చెప్పుట చూచినప్పుడు సమూహము అధికముగా ఆశ్చర్యపడిరి; వారు జయించబడునంతగా దేవుని శక్తి వారిపై దిగివచ్చెను మరియు వారు నేలపై పడిరి.",
                "22": "ఇప్పుడు, ఈ సంగతి జేకబ్ అను నాకు సంతోషకరముగా ఉండెను, ఏలయనగా పరలోకమందున్న నా తండ్రి నుండి దీనిని నేను కోరియున్నాను; ఆయన నా మొర విని, నా ప్రార్థనకు జవాబిచ్చెను.",
                "23": "దేవుని సమాధానము, ప్రేమ తిరిగి జనుల మధ్య పునఃస్థాపించబడెను; వారు లేఖనములను వెదకిరి మరియు ఇక ఏ మాత్రము దుర్మార్గుడైన ఈ మనుష్యుని మాటలను వినలేదు.",
                "24": "లేమనీయులను సత్యము యొక్క జ్ఞానమునకు పునఃస్థాపించుటకు, సరిదిద్దుటకు అనేక మార్గములు కల్పించబడినవి; కానీ అది అంతయూ వ్యర్థమాయెను, ఏలయనగా వారు యుద్ధములు, రక్తపాతమందు ఆనందించిరి, వారి సహోదరులమైన మాకు వ్యతిరేకముగా నిత్యద్వేషమును కలిగియుండిరి. వారి ఆయుధముల యొక్క శక్తి ద్వారా వారు మమ్ములను నిరంతరము నాశనము చేయుటకు ప్రయత్నించిరి.",
                "25": "అందువలన నీఫై జనులు తమ రక్షణ దుర్గమైన దేవునియందు విశ్వసించుచు వారికి వ్యతిరేకముగా తమ ఆయుధములతో, తమ సమస్త బలముతో తమను బలపరచుకొనిరి; కావున వారు ఇంకను తమ శత్రువులపై గెలుపొందిన వారిగా ఉండిరి.",
                "26": "జేకబ్ అను నేను ముసలివాడగుచుంటిని; ఈ జనుల వృత్తాంతము నీఫై యొక్క ఇతర పలకలపై వ్రాయబడుచున్నందున, నేను ఎరిగినంత మట్టుకు నేను ఈ వృత్తాంతమును వ్రాసియున్నానని ప్రకటించుచూ, కాలము గడిచిపోయెనని, మా జీవితములు కూడా ఒక స్వప్నమువలే గడిచిపోయెనని, మేము ఒంటరివారమైన, గంభీరమైన జనులమైయుండి యెరూషలేము నుండి బయటకు త్రోసివేయబడి శ్రమలో అరణ్యములో జన్మించి దేశదిమ్మరులమై మా సహోదరులచే ద్వేషించబడితిమని, అది యుద్ధములను వివాదములను కలిగించెనని; అందువలన మేము మా దినములను దుఃఖములో గడిపితిమని చెప్పుచూ ముగించెదను.",
                "27": "జేకబ్ అను నేను, త్వరలో చనిపోవుదునని గ్రహించితిని; అందువలన, ఈ పలకలను తీసుకొమ్మని నేను నా కుమారుడైన ఈనస్‌తో చెప్పితిని. నా సహోదరుడైన నీఫై నాకు ఆజ్ఞాపించిన వాక్యములను నేను అతనికి చెప్పితిని మరియు అతడు ఆ ఆజ్ఞలకు విధేయత చూపెదనని వాగ్దానము చేసెను. ఇప్పుడు ఈ పలకలపై క్లుప్తముగానున్న నా వ్రాతను నేను ముగించెదను; నా సహోదరులలో అనేకులు నా మాటలను చదువుదురని ఆశించుచూ చదువువాని నుండి నేను సెలవు తీసుకొనుచున్నాను. సహోదరులారా, సెలవు."
            }
        }
    },
    "enos": {
        "meta": {
            "slug": "enos",
            "name": "ఈనస్ గ్రంథము",
            "chapterWord": "వ అధ్యాయము"
        },
        "chapters": {
            "1": {
                "1": "ఈనస్ అను నేను, నా తండ్రి నీతిమంతుడని ఎరిగియుంటిని—ఏలయనగా ఆయన తన భాషలో, ప్రభువు యొక్క శిక్షణలో, ఉపదేశములో నాకు బోధించెను—ఇందు నిమిత్తము నా దేవుని నామము స్తుతించబడును గాక—",
                "2": "నా పాపక్షమాపణను పొందకముందు దేవుని యెదుట నేను కలిగియుండిన పెనుగులాటను గూర్చి మీకు చెప్పెదను.",
                "3": "నేను అడవులలో మృగములను వేటాడుటకు వెళ్ళితిని; తరచుగా నిత్యజీవము మరియు పరిశుద్ధుల సంతోషమును గూర్చి నా తండ్రి చెప్పగా నేను వినిన మాటలు నా హృదయములో లోతుగా నాటుకున్నవి.",
                "4": "నా ఆత్మ ఆకలిగొనెను; నేను నా సృష్టికర్త యెదుట మోకాళ్ళూని నా స్వంత ఆత్మ నిమిత్తము బలమైన ప్రార్థనయందు, విన్నపమందు ఆయనకు మొరపెట్టితిని; దినమంతయు నేను ఆయనకు మొరపెట్టితిని; రాత్రి వచ్చినప్పుడు నేను ఇంకను పరలోకములకు చేరునట్లు నా స్వరమును ఎలుగెత్తితిని.",
                "5": "అప్పుడు ఒక స్వరము నాతో ఇట్లనెను: ఈనస్, నీ పాపములు క్షమించబడినవి, నీవు ఆశీర్వదించబడుదువు.",
                "6": "ఈనస్ అను నేను, దేవుడు అబద్ధమాడడని ఎరుగుదును; కావున నా అపరాధము తొలగించబడెను.",
                "7": "మరియు నేను—ప్రభువా, ఇది ఎట్లు చేయబడెను? అని అంటిని.",
                "8": "ఆయన నాతో—నీవు ముందెన్నడూ వినియుండని, చూచియుండని ఆ క్రీస్తు నందున్న నీ విశ్వాసమును బట్టి ఇది చేయబడెను. ఆయన శరీరమునందు తననుతాను ప్రత్యక్షపరచుకొనుటకు ముందు అనేక సంవత్సరములు గడిచిపోవును; కావున వెళ్ళుము, నీ విశ్వాసము నిన్ను స్వస్థపరచెనని చెప్పెను.",
                "9": "ఇప్పుడు నేను ఈ మాటలను వినినప్పుడు, నా సహోదరులైన నీఫైయుల క్షేమమును అభిలాషించనారంభించితిని; అందువలన, వారి కొరకు నేను నా పూర్ణాత్మతో దేవుడిని వేడుకొంటిని.",
                "10": "ఆత్మయందు నేనట్లు ప్రయాసపడుచుండగా, ప్రభువు స్వరము మరలా నా మనస్సులోనికి వచ్చి ఇట్లనెను: నా ఆజ్ఞలను అనుసరించుటలో వారి శ్రద్ధను బట్టి నేను నీ సహోదరులను దర్శించెదను. నేను వారికి ఈ దేశమును ఇచ్చియున్నాను, ఇది ఒక పరిశుద్ధ దేశమైయున్నది; దోషము వలన తప్ప నేను దానిని శపించను; అందువలన, నేను చెప్పినదాని ప్రకారము నీ సహోదరులను దర్శించెదను; వారు దుఃఖించునట్లు వారి అతిక్రమములను వారిపైకి తెచ్చెదను.",
                "11": "ఈనస్ అను నేను ఈ మాటలను వినిన తరువాత ప్రభువునందు నా విశ్వాసము నిశ్చలమగుట మొదలాయెను; నా సహోదరులైన లేమనీయుల కొరకు అనేక దీర్ఘ ప్రయాసములతో నేను ఆయనను ప్రార్థించితిని.",
                "12": "నేను పూర్ణ శ్రద్ధతో ప్రార్థించి శ్రమపడిన తరువాత, ప్రభువు నాతో ఇట్లనెను: నీ విశ్వాసమును బట్టి నీ కోరికల ప్రకారము నేను నీకు దయచేయుదును.",
                "13": "ఇప్పుడు, ఆయన నుండి నేను కోరిన కోరిక ఇదియే—నా జనులైన నీఫైయులు అతిక్రమములో పడి, ఏ కారణము చేతనైనను నాశనము చేయబడి, లేమనీయులు నాశనముకాకుండా ఉన్న యెడల, ప్రభువైన దేవుడు నా జనులైన నీఫైయుల వృత్తాంతమును భద్రపరచవలెను; అది ఆయన పరిశుద్ధ బాహువు యొక్క శక్తి చేత చేయబడినట్లైతే, లేమనీయులు రక్షింపబడునట్లు భవిష్యత్తులో వారి కొరకు అది ముందుకు తేబడవచ్చును.",
                "14": "ఏలయనగా ప్రస్తుతము వారిని నిజమైన విశ్వాసమునకు పునఃస్థాపించుటలో మా ప్రయాసములు వ్యర్థమైనవి. సాధ్యమైన యెడల వారు మా వృత్తాంతములను, మమ్ములను, మా పితరుల సమస్త వంశపారంపర్యాచారములను కూడా నాశనము చేయుదుమని తమ ఉగ్రతలో ఒట్టు పెట్టుకొనిరి.",
                "15": "అందువలన ప్రభువైన దేవుడు మా వృత్తాంతములను రక్షించుటకు సమర్థుడని ఎరిగియుండి, నేను ఆయనకు నిరంతరము మొరపెట్టితిని, ఏలయనగా ఆయన నాతో ఇట్లు చెప్పియుండెను: క్రీస్తు నామమందు మీరు పొందుదురని నమ్ముచూ విశ్వాసమందు మీరేది అడిగినను దానిని మీరు పొందెదరు.",
                "16": "నేను విశ్వాసము కలిగియుండి, వృత్తాంతములను ఆయన రక్షించవలెనని దేవునికి మొరపెట్టితిని; మరియు ఆయన యుక్త కాలములో లేమనీయుల కొరకు వాటిని ముందుకు తెచ్చెదనని ఆయన నాతో నిబంధన చేసెను.",
                "17": "ఆయన చేసియున్న నిబంధన ప్రకారమే అది జరుగునని ఈనస్ అను నేను ఎరిగియుంటిని; అందువలన నా ఆత్మ విశ్రమించెను.",
                "18": "మరియు ప్రభువు నాతో ఇట్లనెను: నీ పితరులు కూడా నా నుండి ఈ సంగతిని కోరియుండిరి; వారి విశ్వాసమును బట్టి అది వారికి చేయబడును; ఏలయనగా వారి విశ్వాసము నీవంటిదైయుండెను.",
                "19": "ఇప్పుడు ఈనస్ అను నేను, రాబోవు విషయములను గూర్చి ప్రవచించుచూ నేను వినియున్న, చూచియున్న వాటిని గూర్చి సాక్ష్యమిచ్చుచూ నీఫై జనుల మధ్య ప్రయాణించితిని.",
                "20": "లేమనీయులను దేవునిలో నిజమైన విశ్వాసమునకు పునఃస్థాపించుటకు నీఫై జనులు శ్రద్ధగా ప్రయత్నించిరని నేను సాక్ష్యమిచ్చుచున్నాను. కానీ మా శ్రమలు వ్యర్థమాయెను; వారి ద్వేషము స్థిరమైనది, వారు తమ దుష్ట స్వభావమును బట్టి క్రూరముగా, భీకరముగా, రక్తపిపాసులుగా, విగ్రహారాధకులుగా మారి మలినత్వముతో నిండియుండిరి; ఇతర జంతువులను చంపి తిను మృగములపై ఆధారపడుచూ గుడారములలో నివసించుచు తమ నడుముల చుట్టూ చిన్న చర్మపు దట్టీ కట్టుకొని, తమ తలలు బోడిచేసుకొని అరణ్యమందు తిరుగులాడుచుండిరి; వారి ప్రావీణ్యము విల్లు నందు, వంపుకత్తియందు, గొడ్డలియందు ఉండెను. వారిలో అనేకులు కేవలము పచ్చిమాంసము తినుచుండిరి; వారు నిరంతరము మమ్ములను నాశనము చేయుటకు ప్రయత్నించుచుండిరి.",
                "21": "ఇప్పుడు నీఫై జనులు భూమిని దున్ని అన్నిరకములైన ధాన్యములను, ఫలములను, గొఱ్ఱెల మందలను, అన్నిరకములైన పశువుల మందలను, మేకలను, అడవి మేకలను మరియు అనేక గుఱ్ఱములను కూడా పెంచుచుండిరి.",
                "22": "మా మధ్య అనేకమంది ప్రవక్తలుండిరి. మరియు జనులు మెడబిరుసు జనులుగా, గ్రహించలేని జనులుగా ఉండిరి.",
                "23": "ప్రభువు యందు భయభక్తులు కలిగియుండునట్లు వారిని నిరంతరము పురికొల్పుటకు అధికమైన కఠినతను ఉపయోగించుట, యుద్ధములు, వివాదములు, నాశనములను గూర్చి వారికి బోధించుట మరియు ప్రవచించుట, నిరంతరము మరణము, అనంత కాలపరిమితి, దేవుని న్యాయతీర్పులు, శక్తి వారికి జ్ఞాపకము చేయబడుట తప్ప మరేదియు చేయబడలేదు. ఇవన్నియూ మరియు అత్యంత సరళమైన భాష తప్ప వేగముగా నాశనము కాకుండా వారిని కాపాడేదేదియు లేదని నేను మీతో చెప్పుచున్నాను. ఈ విధముగా నేను వారిని గూర్చి వ్రాయుచున్నాను.",
                "24": "నా దినములలో నేను నీఫైయులకు లేమనీయులకు మధ్య యుద్ధములను చూచితిని.",
                "25": "నేను ముసలివాడగుచుంటిని మరియు మా తండ్రి అయిన లీహై యెరూషలేమును వదిలి వచ్చిన సమయము నుండి నూట డెబ్బై తొమ్మిది సంవత్సరములు గడిచిపోయెను.",
                "26": "నేను త్వరలో మరణించవలెనని గ్రహించి, నేను ఈ జనులకు బోధించవలెననియు ప్రవచించవలెననియు క్రీస్తు నందున్న సత్యమును బట్టి వాక్యమును ప్రకటించవలెననియు దేవుని శక్తి చేత ప్రభావితము చేయబడిన వాడనైయుండి నా దినములన్నిటిలో నేను దానిని ప్రకటించితిని మరియు లోకవిషయముల కంటే ఎక్కువగా దానియందు ఆనందించితిని.",
                "27": "నేను త్వరలో నా విమోచకునితో కూడిన నా విశ్రాంతి స్థలమునకు వెళ్ళుదును; ఏలయనగా ఆయనయందు నేను విశ్రాంతి పొందెదనని నేనెరుగుదును. నా క్షయత అక్షయతను ధరించుకొని ఆయన యెదుట నిలబడు దినమునందు నేను ఆనందించుదును; అప్పుడు నేను ఆయన ముఖమును సంతోషముతో చూచెదను మరియు ఆయన నాతో—ఆశీర్వదింపబడినవాడా నా యొద్దకు రమ్ము, నా తండ్రి ఇంట గల నివాసములలో నీ కొరకు స్థలము సిద్ధపరచబడినది అని చెప్పును. ఆమేన్‌."
            }
        }
    },
    "jarom": {
        "meta": {
            "slug": "jarom",
            "name": "జేరమ్ గ్రంథము",
            "chapterWord": "వ అధ్యాయము"
        },
        "chapters": {
            "1": {
                "1": "మా వంశావళి భద్రపరచబడునట్లు, నా తండ్రి ఈనస్ యొక్క ఆజ్ఞ ప్రకారము జేరమ్ అను నేను కొద్ది మాటలను వ్రాయుచున్నాను.",
                "2": "ఈ పలకలు చిన్నవైనందున, ఈ వాక్యములు మా సహోదరులైన లేమనీయుల ప్రయోజనము నిమిత్తము వ్రాయబడినందువలన నేను కొద్దిగా వ్రాయవలెను; కానీ, నేను నా ప్రవచనములు లేదా నా బయల్పాటుల యొక్క విషయములను వ్రాయరాదు. ఏలయనగా నా పితరులు వ్రాసియున్న దానికన్నా అధికముగా నేనేమి వ్రాయగలను? వారు రక్షణ ప్రణాళికను బయలుపరచలేదా? అవును, అని నేను మీతో చెప్పుచున్నాను; మరియు ఇది నాకు చాలును.",
                "3": "వారి హృదయ కాఠిన్యము, వారి చెవుల చెవిటితనము, వారి మనస్సుల గ్రుడ్డితనము మరియు వారి మెడల బిరుసుతనమును బట్టి ఈ జనుల మధ్య ఎక్కువ పని చేయబడుట అవసరమైయుండెను; అయినప్పటికీ దేవుడు వారిపట్ల ఎక్కువ కనికరము కలిగియుండి, భూముఖము పైనుండి వారిని ఇంకను నాశనము చేయలేదు.",
                "4": "మరియు మా మధ్య అధికముగా బయల్పాటులు పొందినవారు అనేకులున్నారు, ఏలయనగా వారందరు మెడబిరుసు జనులు కారు. మెడబిరుసు జనులు కాకుండా విశ్వాసము కలిగియున్న వారందరు, వారి విశ్వాసమును బట్టి నరుల సంతానమునకు విశదపరచు పరిశుద్ధాత్మతో అన్యోన్య సహవాసము కలిగియున్నారు.",
                "5": "ఇప్పుడు రెండు వందల సంవత్సరములు గడిచిపోయినవి మరియు నీఫై జనులు దేశమందు బలవంతులైరి. వారు మోషే ధర్మశాస్త్రమును పాటించి, ప్రభువుకు పరిశుద్ధమైన విశ్రాంతిదినమును ఆచరించిరి; వారు దేనిని ఉల్లంఘించలేదు లేదా దైవదూషణ చేయలేదు. మరియు దేశ చట్టములు అత్యంత కఠినముగానుండెను.",
                "6": "వారు మరియు లేమనీయులు కూడా భూముఖముపై అధికముగా విస్తరించియుండిరి. లేమనీయులు నీఫైయుల కంటె అత్యధిక సంఖ్యలో ఉండిరి; వారు నరహత్యను ప్రేమించిరి, మృగముల రక్తమును త్రాగుచుండిరి.",
                "7": "నీఫైయులమైన మాకు వ్యతిరేకముగా వారు అనేక పర్యాయములు యుద్ధమునకు వచ్చిరి. కానీ మా రాజులు, మా నాయకులు ప్రభువు యొక్క విశ్వాసమందు బలముగానుండిరి; వారు జనులకు ప్రభువు యొక్క మార్గములు బోధించిరి; అందువలన మేము లేమనీయులను ఎదుర్కొని, వారిని మా దేశముల నుండి బయటకు తరిమివేసి, మా పట్టణములలో లేదా మా స్వాస్థ్యమైన స్థలములలో ప్రాకారపురములు కట్టుట ప్రారంభించితిమి.",
                "8": "మేము అధికముగా విస్తరించి, భూముఖముపై వ్యాపించితిమి మరియు బంగారము, వెండి, వెలగల వస్తువులయందు, చెక్క యొక్క శ్రేష్ఠమైన పనితనమందు, భవనముల యందు, యంత్రముల యందు, ఇనుము, రాగి, కంచు, ఉక్కు మొదలైన వాటియందు అధికముగా ధనవంతులమైతిమి, నేలను దున్నుటకు అవసరమైన అన్నిరకములైన పనిముట్లను, యుద్ధ ఆయుధములను—ముఖ్యముగా పదునైన కొనదేలిన బాణములు, అంబుల పొది, ఈటె, బల్లెములను తయారు చేయుచు, యుద్ధము కొరకు అన్ని ఏర్పాట్లు చేయుచుంటిమి.",
                "9": "ఆ విధముగా లేమనీయులను ఎదుర్కొనుటకు సిద్ధపడియుండుట చేత వారు మాకు వ్యతిరేకముగా సఫలము కాలేదు. కానీ, నా ఆజ్ఞలను పాటించియున్నంత కాలము మీరు దేశమందు వర్ధిల్లుదురు అని చెప్పుచూ ప్రభువు మన పితరులతో పలికిన వాక్యము నిరూపించబడెను.",
                "10": "కానీ వారు ఆజ్ఞలను పాటించకుండా అతిక్రమములో పడిన యెడల భూముఖము పైనుండి వారు నాశనము చేయబడుదురనే దేవుని వాక్యమును బట్టి ప్రభువు యొక్క ప్రవక్తలు నీఫై జనులను ముందుగా హెచ్చరించిరి.",
                "11": "అందువలన ప్రవక్తలు, యాజకులు మరియు ఉపదేశకులు సమస్త దీర్ఘశాంతముతో శ్రద్ధ కలిగి యుండవలెనని జనులను హెచ్చరించుచు మోషే ధర్మశాస్త్రమును, అది ఇవ్వబడిన ఉద్దేశ్యమును బోధించుచు, మెస్సీయ కొరకు ఎదురు చూచుటకు, రాబోవు ఆయన వచ్చియున్నట్లుగా విశ్వసించుటకు వారిని ఒప్పించుచు శ్రద్ధగా కృషిచేసిరి. మరియు ఈ విధముగా వారు వారికి బోధించిరి.",
                "12": "అట్లు చేయుట ద్వారా వారు భూముఖము పైనుండి నాశనము చేయబడకుండా వారిని కాపాడిరి; నిరంతరము వారిని పశ్చాత్తాపమునకు పురికొల్పుచూ వారు వాక్యముతో వారి హృదయములు నొచ్చుకొనునట్లు చేసిరి.",
                "13": "అధిక కాలముపాటు యుద్ధములు, వివాదములు మరియు కలహములలో రెండు వందల ముప్పది ఎనిమిది సంవత్సరములు గడిచిపోయెను.",
                "14": "ఈ పలకలు చిన్నవైనందున జేరమ్ అను నేను మరి ఎక్కువ వ్రాయను. కానీ నా సహోదరులారా, మీరు నీఫై యొక్క ఇతర పలకలను పోల్చవచ్చును; ఏలయనగా రాజుల యొక్క వ్రాతలననుసరించి లేదా వారు వ్రాయబడునట్లు చేసిన వాటిని బట్టి మా యుద్ధముల యొక్క వృత్తాంతములు వాటిపై చెక్కబడినవి.",
                "15": "నా పితరుల యొక్క ఆజ్ఞల ప్రకారము అవి భద్రపరచబడునట్లు నేను ఈ పలకలను నా కుమారుడైన ఓంనై చేతికి అప్పగించుచున్నాను."
            }
        }
    },
    "omni": {
        "meta": {
            "slug": "omni",
            "name": "ఓంనై గ్రంథము",
            "chapterWord": "వ అధ్యాయము"
        },
        "chapters": {
            "1": {
                "1": "ఓంనై అను నేను, మా వంశావళిని భద్రపరచుటకు ఈ పలకలపై కొంత వ్రాయవలెనని నా తండ్రి జేరమ్ చేత ఆజ్ఞాపించబడితిని.",
                "2": "అందువలన నా దినములలో, నా జనులైన నీఫైయులను వారి శత్రువులైన లేమనీయుల చేతులలో పడకుండా కాపాడుటకు నేను ఖడ్గముతో ఎక్కువగా యుద్ధము చేసితినని మీరు తెలుసుకొనవలెనని నేను కోరుచున్నాను. కానీ, నేనొక దుష్టుడనైయున్నాను మరియు నేను చేసియుండవలసినట్లుగా ప్రభువు యొక్క కట్టడలను, ఆజ్ఞలను నేను పాటించలేదు.",
                "3": "ఇప్పుడు రెండు వందల డెబ్బది ఆరు సంవత్సరములు గడిచిపోయెను మరియు మేము చాలా కాలముపాటు సమాధానము కలిగియుంటిమి; మేము చాలా కాలముపాటు గంభీరమైన యుద్ధములు, రక్తపాతము కలిగియుంటిమి. వాస్తవానికి రెండు వందల ఎనుబది రెండు సంవత్సరములు గడిచిపోయెను మరియు నేను, నా పితరుల ఆజ్ఞల ప్రకారము ఈ పలకలను భద్రపరచితిని; వాటిని నేను నా కుమారుడైన అమరోన్‌కు అప్పగించితిని. ఇక నేను ముగించెదను.",
                "4": "అమరోన్‌ అను నేను వ్రాయుచున్న వాక్యములు కొద్దిగానున్నందున, నా తండ్రి యొక్క గ్రంథమందు వ్రాయుచున్నాను.",
                "5": "ఇప్పుడు మూడువందల ఇరువది సంవత్సరములు గడిచిపోయెను మరియు నీఫైయులలో ఎక్కువ దుర్మార్గులైన వారు నశించిపోయిరి.",
                "6": "ఏలయనగా ప్రభువు వారిని యెరూషలేము దేశము నుండి బయటకు నడిపించి, వారి శత్రువుల చేతులలో పడకుండా వారిని కాపాడి, భద్రపరచిన తరువాత ఆయన అనుమతించడు, అనగా మీరు నా ఆజ్ఞలను పాటించకుండా ఉన్నంత కాలము మీరు దేశమందు వర్థిల్లరు అని చెప్పుచూ ఆయన మన పితరులతో పలికిన మాటలు నిరూపించబడకుండా ఉండుటను ఆయన అనుమతించడు.",
                "7": "కావున ప్రభువు వారిని గొప్ప తీర్పునందు దర్శించెను; అయినప్పటికీ నీతిమంతులు నశించరాదని ఆయన వారిని రక్షించి, వారి శత్రువుల చేతులలో నుండి వారిని విడిపించెను.",
                "8": "మరియు నేను ఈ పలకలను నా సహోదరుడైన కెమిష్‌కు అప్పగించితిని.",
                "9": "ఇప్పుడు కెమిష్‌ అను నేను, నా సహోదరుడు వ్రాసియున్న అదే గ్రంథములో నేను వ్రాయదలచిన కొద్ది వాక్యములను వ్రాయుచున్నాను; ఏలయనగా అతడు చివరిగా వ్రాసిన దానిని అతడు తన స్వహస్తముతో వ్రాసెనని నేను చూచితిని; వాటిని నాకు అప్పగించిన దినమున అతడు దానిని వ్రాసెను. ఈ విధముగా మేము వృత్తాంతములను భద్రపరచితిమి, ఏలయనగా అది మా పితరుల యొక్క ఆజ్ఞలను బట్టియైయున్నది; ఇక నేను ముగించెదను.",
                "10": "అబినాదోమ్ అను నేను కెమిష్‌ కుమారుడను. నేను నా జనులైన నీఫైయులు, లేమనీయుల మధ్య అధికమైన యుద్ధములను, వివాదములను చూచితిని; నేను, నా సహోదరులను కాపాడుటకు నా స్వంత ఖడ్గముతో అనేకమంది లేమనీయుల ప్రాణములను తీసియున్నాను.",
                "11": "ఈ జనుల యొక్క వృత్తాంతము, తరములను బట్టి రాజుల వద్ద ఉన్న పలకలపై చెక్కబడియున్నది; వ్రాయబడినది తప్ప మరి ఏ బయల్పాటును లేదా ప్రవచనమును నేనెరుగను; అందువలన తగినంతగా వ్రాయబడినది. ఇక నేను ముగించెదను.",
                "12": "నేను అబినాదోమ్ కుమారుడైన అమలేకిని. ఇదిగో జరహేమ్ల దేశముపైన రాజుగా చేయబడిన మోషైయను గూర్చి నేను మీతో కొంత మాట్లాడుదును; ఏలయనగా అతడు నీఫై దేశమునుండి బయటకు పారిపోవలెననియు, ప్రభువు యొక్క స్వరమును ఆలకించు వారందరు కూడా అతనితో పాటు దేశము నుండి బయటకు అరణ్యములోనికి వెడలిపోవలెననియు ప్రభువు చేత హెచ్చరించబడెను.",
                "13": "ప్రభువు అతడిని ఆజ్ఞాపించినట్లు అతడు చేసెను. ప్రభువు యొక్క స్వరమును ఆలకించువారందరు కూడా దేశము నుండి బయటకు అరణ్యములోనికి వెడలిపోయిరి; వారు అనేక బోధలు మరియు ప్రవచనముల ద్వారా నడిపించబడిరి. వారు దేవుని వాక్యము చేత నిరంతరము ఉపదేశించబడిరి; అరణ్యము గుండా జరహేమ్ల దేశము అని పిలువబడిన దేశములోనికి వచ్చువరకు వారు ఆయన బాహువు యొక్క శక్తిచేత నడిపించబడిరి.",
                "14": "వారు జరహేమ్ల యొక్క జనులని పిలువబడిన జనులను కనుగొనిరి. ఇప్పుడు జరహేమ్ల యొక్క జనుల మధ్య గొప్ప ఆనందము కలిగెను; యూదుల వృత్తాంతమును కలిగియున్న కంచు పలకలతోపాటు ప్రభువు మోషైయ యొక్క జనులను పంపించియున్నాడని జరహేమ్ల కూడా అధికముగా ఆనందించెను.",
                "15": "యూదా రాజైన సిద్కియా బబులోనులోనికి బందీగా కొనిపోబడిన సమయమున జరహేమ్ల యొక్క జనులు యెరూషలేము నుండి బయటకు వచ్చిరని మోషైయ కనుగొనెను.",
                "16": "వారు అరణ్యములో ప్రయాణము చేసి, ప్రభువు యొక్క హస్తము చేత గొప్పజలముల మీదుగా మోషైయ వారిని కనుగొన్న దేశములోనికి తేబడిరి; ఆ సమయము నుండి వారు అక్కడ నివసించిరి.",
                "17": "మోషైయ వారిని కనుగొనునాటికి వారు అత్యధిక సంఖ్యాకులయిరి. అయినప్పటికీ వారు అనేక యుద్ధములను, తీవ్రమైన వివాదములను కలిగియుండిరి మరియు ఎప్పటికప్పుడు ఖడ్గము చేత కూలియుండిరి; వారి భాష చెడి పోయియుండెను; వారు ఏ వృత్తాంతములను వారితో తీసుకురాలేదు; వారి సృష్టికర్త యొక్క ఉనికిని వారు తిరస్కరించిరి; మోషైయ లేదా మోషైయ జనులు వారిని అర్థము చేసుకొనలేక పోయిరి.",
                "18": "కానీ మోషైయ, అతని భాషలో వారు బోధింపబడునట్లు చేసెను. వారు మోషైయ యొక్క భాషలో బోధింపబడిన తరువాత తన జ్ఞాపకశక్తిని బట్టి జరహేమ్ల తన పితరుల వంశావళిని ఇచ్చెను; అది వ్రాయబడెను, కాని ఈ పలకలపై కాదు.",
                "19": "ఇప్పుడు జరహేమ్ల మరియు మోషైయ యొక్క జనులు ఒక్కటిగా కలిసిపోయిరి; మోషైయ వారిపై రాజుగా నియమించబడెను.",
                "20": "మోషైయ దినములలో, చెక్కడములతో ఉన్న ఒక పెద్ద రాయి అతని యొద్దకు తేబడెను; అతడు దేవుని యొక్క శక్తి మరియు బహుమానము ద్వారా చెక్కడములకు అర్థము చెప్పెను.",
                "21": "అవి కోరియాంటమర్‌ అను ఒకని గురించి మరియు సంహరింపబడిన అతని జనుల గురించి వృత్తాంతమునిచ్చెను. కోరియాంటమర్‌ జరహేమ్ల యొక్క జనుల ద్వారా కనుగొనబడెను; అతడు వారితోపాటు తొమ్మిది చంద్రుల కాలము నివసించెను;",
                "22": "అది అతని పితరులను గూర్చి కూడా కొన్నిమాటలు చెప్పెను. అతని మొదటి తల్లిదండ్రులు, ప్రభువు జనుల యొక్క భాషను తారుమారు చేసిన సమయమున గోపురము నుండి బయటకు వచ్చిరి; న్యాయమైన ఆయన తీర్పులను బట్టి, ప్రభువు యొక్క కఠినత వారిపై పడెను; వారి ఎముకలు దేశమునకు ఉత్తరము వైపు చెదిరిపడియుండెను.",
                "23": "అమలేకి అను నేను, మోషైయ దినములలో జన్మించితిని; నేను అతని మరణమును చూచుటకు జీవించియుంటిని; మరియు అతని కుమారుడైన బెంజమిన్ అతని స్థానములో పరిపాలించుచుండెను.",
                "24": "రాజైన బెంజమిన్‌ యొక్క దినములలో నీఫైయులు, లేమనీయుల మధ్య గొప్ప యుద్ధమును అధిక రక్తపాతమును నేను చూచితిని. కానీ రాజైన బెంజమిన్‌ లేమనీయులను జరహేమ్ల దేశము నుండి బయటకు పారద్రోలునంతగా నీఫైయులు వారిపై గొప్ప ఆధిక్యతను పొందిరి.",
                "25": "ఇప్పుడు నేను ముసలివాడగుచుంటిని; సంతానము లేనందువలన, రాజైన బెంజమిన్ ప్రభువు యెదుట న్యాయవంతుడని ఎరిగియున్నందువలన నేను ఈ పలకలను అతనికి అప్పగించుచున్నాను, మరియు ఇశ్రాయేలు పరిశుద్ధుడైన దేవుని యొద్దకు రమ్మని, ప్రవచనమందు, బయల్పాటులందు, దేవదూతల పరిచర్యయందు, భాషలతో మాట్లాడు బహుమానమందు, భాషలకు అర్థము చెప్పు బహుమానమందు, మంచివైన అన్ని విషయములయందు విశ్వాసముంచవలెనని మనుష్యులందరికి ఉద్భోధించుచున్నాను; ఏలయనగా మంచిదేదైనను ప్రభువు నుండి వచ్చును మరియు చెడ్డది అపవాది నుండి వచ్చును.",
                "26": "ఇప్పుడు నా ప్రియమైన సహోదరులారా, మీరు ఇశ్రాయేలు పరిశుద్ధుడైన క్రీస్తునొద్దకు రావలెనని, ఆయన రక్షణ యందు, ఆయన విమోచన శక్తి యందు పాలుపొందవలెనని నేను కోరుదును. ఆయన యొద్దకు రండి, మీ పూర్ణాత్మలను ఆయనకు ఒక అర్పణముగా అర్పించుడి, ఉపవాసము ప్రార్థనల యందు కొనసాగుడి, అంతము వరకు స్థిరముగానుండుడి; ప్రభువు జీవము తోడు మీరు రక్షింపబడుదరు.",
                "27": "ఇప్పుడు నేను, నీఫై దేశమునకు తిరిగి వెళ్ళుటకు అరణ్యములోనికి వెళ్ళిన కొద్దిమందిని గూర్చి కొంత మాట్లాడెదను; ఏలయనగా తమ స్వాస్థ్యమైన దేశమును స్వాధీనపరచుకోవాలనే కోరిక గలిగిన అధికసంఖ్యాకులు అక్కడ ఉండిరి.",
                "28": "అందువలన వారు అరణ్యములోనికి వెళ్ళిరి. వారి నాయకుడు ఒక బలమైన, శక్తిగల, మెడబిరుసు జనుడైయుండెను, కావున అతడు వారి మధ్య వివాదము కలుగజేసెను; వారిలో ఏబది మంది తప్ప మిగిలినవారందరూ అరణ్యములో సంహరింపబడిరి మరియు వారు జరహేమ్ల దేశమునకు తిరిగి వచ్చిరి.",
                "29": "వారు అధిక సంఖ్యలో ఇతరులను కూడా తీసుకొని తిరిగి అరణ్యములోనికి తమ ప్రయాణము సాగించిరి.",
                "30": "అమలేకి అను నేను, ఒక సహోదరుడిని కలిగియుంటిని, అతడు కూడా వారితో వెళ్ళెను; అప్పటి నుండి వారిని గూర్చి నాకు తెలియరాలేదు. ఇప్పుడు నేను మరణించబోవుచున్నాను; మరియు ఈ పలకలు సంపూర్ణమైనవి. ఇక నేను నా మాటలను ముగించెదను."
            }
        }
    },
    "w-of-m": {
        "meta": {
            "slug": "w-of-m",
            "name": "మోర్మన్‌ వాక్యములు",
            "chapterWord": "వ అధ్యాయము"
        },
        "chapters": {
            "1": {
                "1": "ఇప్పుడు మోర్మన్‌ అను నేను, నేను చేయుచున్న వృత్తాంతమును నా కుమారుడైన మొరోనైకు అప్పగించుటకు సిద్ధముగా ఉన్నాను; నా జనులైన నీఫైయుల నాశనమంతటిని దాదాపుగా నేను చూచియున్నాను.",
                "2": "క్రీస్తు వచ్చిన అనేక వందల సంవత్సరముల తరువాత నేను ఈ వృత్తాంతములను నా కుమారునికి అప్పగించుచున్నాను; అతడు నా జనుల సంపూర్ణ వినాశనమును చూచునని నేననుకొనుచున్నాను. కానీ, బహుశ ఏదో ఒక దినమున అది వారికి ప్రయోజనకరముగా ఉండునట్లు, అతడు వారిని గూర్చి కొంత మరియు క్రీస్తును గూర్చి కొంత వ్రాయునట్లు, అతడు వారి తరువాత కూడా జీవించునట్లు దేవుడు అనుగ్రహించుగాక.",
                "3": "ఇప్పుడు నేను వ్రాసియున్న దానిని గూర్చి నేను కొంత మాట్లాడెదను; ఏలయనగా నేను, అమలేకి చెప్పిన ఆ రాజైన బెంజమిన్ యొక్క పరిపాలన వరకు నీఫై పలకలనుండి ఒక సంక్షేపము చేసిన తరువాత, నాకు అప్పగించబడిన వృత్తాంతములను నేను వెదికినప్పుడు ఈ పలకలను కనుగొంటిని, అవి జేకబ్ నుండి ఈ రాజైన బెంజమిన్ యొక్క పరిపాలన వరకు ప్రవక్తల యొక్క ఒక చిన్న వృత్తాంతమును, నీఫై మాటలలో అనేకమును కలిగియున్నవి.",
                "4": "క్రీస్తు యొక్క రాకడను గూర్చిన ప్రవచనములను బట్టి ఈ పలకలపై ఉన్న విషయములు నన్ను సంతోషపరచినవి; వాటిలో అనేకము నెరవేరినవని నా పితరులు ఎరుగుదురు; ఈ దినము వరకు మమ్ములను గూర్చి ప్రవచింపబడిన విషయములన్నియు నెరవేరినవని, ఇకపై జరుగునని చెప్పబడినవి తప్పక నెరవేరవలెనని కూడా నేనెరుగుదును.",
                "5": "అందువలన వాటిపై నా వృత్తాంతమును ఈ విషయములతో ముగించుటకు నేను ఎన్నుకొంటిని, నా వృత్తాంతము యొక్క ఈ శేష భాగమును నేను నీఫై పలకల నుండి తీసుకొందును; నా జనులకు సంబంధించిన విషయములలో నూరవ భాగమును కూడా నేను వ్రాయలేను.",
                "6": "కానీ నేను, ఈ ప్రవచనములను బయల్పాటులను కలిగియున్న ఈ పలకలను తీసుకొని, వాటిని నా వృత్తాంతము యొక్క శేషభాగముతో ఉంచెదను, ఏలయనగా అవి నాకు ప్రీతికరమైనవి; అవి నా సహోదరులకు కూడా ప్రీతికరమగునని నేనెరుగుదును.",
                "7": "దీనిని నేను ఒక తెలివైన ఉద్దేశ్యము నిమిత్తము చేయుచున్నాను; ఏలయనగా నా యందున్న ప్రభువు ఆత్మ యొక్క ప్రభావమును బట్టి నేను ఈ విధముగా ప్రేరేపించబడితిని. ఇప్పుడు నేను అన్ని విషయములను ఎరుగను; కానీ, రాబోవు సంగతులన్నిటినీ ప్రభువు ఎరుగును; అందువలన ఆయన చిత్తమును బట్టి, ఆయన నన్ను ప్రేరేపించును.",
                "8": "నా సహోదరులు మరలా ప్రియమైన జనమగునట్లు మరియొకసారి దేవుడు అనగా క్రీస్తు యొక్క విమోచన విషయమై అనుభవ జ్ఞానము గలవారై యుండవలెనని వారిని గూర్చి నేను దేవుడిని ప్రార్థించుచున్నాను.",
                "9": "ఇప్పుడు మోర్మన్‌ అను నేను, నీఫై పలకల నుండి తీసుకొన్న నా వృత్తాంతమును ముగించబోవుచున్నాను; దేవుడు నాకిచ్చిన జ్ఞానమును గ్రహింపును బట్టి నేను దానిని చేయుచున్నాను.",
                "10": "కావున అమలేకి ఈ పలకలను రాజైన బెంజమిన్‌కు అప్పగించిన తరువాత అతడు వాటిని తీసుకొని, రాజైన బెంజమిన్ యొక్క దినముల వరకు తరతరములకు రాజుల ద్వారా అందజేయబడిన వృత్తాంతములను కలిగియున్న ఇతర పలకలతో ఉంచెను.",
                "11": "అవి రాజైన బెంజమిన్ నుండి నా చేతులలో పడువరకు తరతరములకు అందజేయబడెను. ఈ సమయము నుండి అవి భద్రపరచబడవలెనని మోర్మన్‌ అను నేను దేవుడిని ప్రార్థించితిని. మరియు అవి భద్రపరచబడునని నేనెరుగుదును; ఏలయనగా వాటిపై గొప్ప విషయములు వ్రాయబడియున్నవి, వాటిని బట్టి వ్రాయబడియున్న దేవుని వాక్యము ప్రకారము ఆ గొప్ప అంత్యదినమున నా జనులు, వారి సహోదరులు తీర్పు తీర్చబడుదురు.",
                "12": "ఇప్పుడు రాజైన బెంజమిన్ గూర్చి—అతడు తన స్వజనుల మధ్య కొన్ని వివాదములు కలిగియుండెను.",
                "13": "లేమనీయుల సైన్యములు కూడా అతని జనులకు వ్యతిరేకముగా యుద్ధము చేయుటకు నీఫై దేశము నుండి బయటకు వచ్చెను. కానీ, రాజైన బెంజమిన్ తన సైన్యములను సమకూర్చుకొని, వారికి ఎదురుగా నిలిచి, తన బాహుబలముతో లేబన్‌ ఖడ్గము చేత పోరాడెను.",
                "14": "అనేక వేలమంది లేమనీయులను సంహరించు వరకు ప్రభువునుండి బలము పొంది వారు తమ శత్రువులతో పోరాడిరి. వారి స్వాస్థ్యమైన దేశములన్నిటి నుండి వారిని తరిమి వేయువరకు వారు లేమనీయులకు వ్యతిరేకముగా పోరాడిరి.",
                "15": "మరియు అబద్ధ క్రీస్తులు అక్కడకు వచ్చిన తరువాత వారి నోళ్ళు మూయించబడెను, వారి నేరములను బట్టి వారు శిక్షింపబడిరి;",
                "16": "అబద్ధ ప్రవక్తలు, అబద్ధ బోధకులు మరియు ఉపదేశకులు జనుల మధ్య ఉండిన తరువాత, వారందరు తమ నేరములను బట్టి శిక్షింపబడిరి; అనేక వివాదములు కలిగి, లేమనీయులలో చేరుటకు అనేకులు వెళ్ళిపోయిన తరువాత, రాజైన బెంజమిన్ తన జనుల మధ్య ఉన్న పరిశుద్ధ ప్రవక్తల సహాయముతో ఈవిధముగా చేసెను—",
                "17": "ఏలయనగా రాజైన బెంజమిన్ పరిశుద్ధుడైయుండి నీతి యందు తన జనులను పరిపాలించెను; దేశమందు అనేకమంది పరిశుద్ధ మనుష్యులుండిరి, వారు దేవుని వాక్యమును శక్తితోను, అధికారముతోను పలికిరి; జనుల యొక్క మెడబిరుసుతనమును బట్టి వారు తీక్షణమైన భాషను ఉపయోగించిరి—",
                "18": "అందువలన రాజైన బెంజమిన్ వీరి సహాయముతోను తన శరీరము యొక్క సంపూర్ణ బలముతోను, తన సంపూర్ణ ఆత్మ యొక్క సామర్థ్యముతోను ప్రవక్తలతో కలిసి పని చేయుచు మరియొకసారి దేశమందు శాంతిని స్థాపించెను."
            }
        }
    },
    "mosiah": {
        "meta": {
            "slug": "mosiah",
            "name": "మోషైయ గ్రంథము",
            "chapterWord": "వ అధ్యాయము"
        },
        "chapters": {
            "1": {
                "1": "ఇప్పుడు రాజైన బెంజమిన్‌కు చెందిన జనులందరి మధ్య జరహేమ్ల దేశమంతటా ఏ వివాదము లేకుండెను, అందును బట్టి రాజైన బెంజమిన్ తన శేష దినములన్నిటిలో నిరంతర సమాధానము కలిగియుండెను.",
                "2": "అతనికి ముగ్గురు కుమారులుండిరి; వారు మోషైయ, హెలోరమ్, హీలమన్‌ అని అతనిచే పిలువబడిరి. వారు వివేకముగల మనుష్యులగునట్లు, అతని పితరుల భాషయంతటిలో వారు బోధింపబడునట్లు అతడు చేసెను; తద్వారా వారు వారి పితరుల ద్వారా పలుకబడి, ప్రభువు చేత వారికి అప్పగించబడిన ప్రవచనములను గూర్చి తెలుసుకొందురు.",
                "3": "కంచు పలకలపై చెక్కబడియున్న వృత్తాంతములను గూర్చి కూడా అతడు వారికి బోధించి ఇట్లు చెప్పెను: నా కుమారులారా, ఈ వృత్తాంతములను, ఈ ఆజ్ఞలను కలిగియున్న ఈ పలకలు లేనియెడల, మనము నేటికీ దేవుని మర్మములను ఎరుగక అజ్ఞానములో బాధపడియుండేవారమని మీరు జ్ఞాపకము చేసుకొనవలెనని నేను కోరుచున్నాను.",
                "4": "ఏలయనగా ఈ పలకల సహాయము లేని యెడల, మన పితరుడైన లీహై ఈ విషయములన్నిటిని జ్ఞాపకముంచుకొని వాటిని తన సంతానమునకు బోధించియుండుట అసాధ్యము; ఏలయనగా అతడు ఐగుప్తీయుల భాషలో బోధింపబడినందున అతడు ఈ చెక్కడములను చదువగలిగి, వాటిని తన సంతానమునకు బోధించగలిగెను, అందు మూలముగా వారు తమ సంతానమునకు వాటిని బోధించగలిగిరి మరియు ఆ విధముగా నేటివరకు దేవుని ఆజ్ఞలను నేరవేర్చిరి.",
                "5": "నా కుమారులారా, మనము ఆయన మర్మములను చదివి, గ్రహించి, ఆయన ఆజ్ఞలను ఎల్లప్పుడు మన కన్నుల యెదుట కలిగియుండునట్లు దేవుని చేత కాపాడబడి భద్రపరచబడిన ఈ వస్తువులు లేకున్న యెడల, అప్పుడు మన పితరులు కూడా తమ విశ్వాసమందు క్షీణించియుండేవారు మరియు వారి పితరుల తప్పుడు ఆచారములను బట్టి ఈ విషయములను గూర్చి ఏమియు ఎరుగక, వారికి ఈ విషయములు బోధించబడినప్పుడు కూడా వాటియందు విశ్వసించని మన సహోదరులైన లేమనీయులవలే మనము కూడా ఉండేవారమని నేను మీతో చెప్పుచున్నాను.",
                "6": "ఓ నా కుమారులారా, ఈ మాటలు సత్యమైయున్నవనియు ఈ వృత్తాంతములు కూడా సత్యమైనవనియు మీరు జ్ఞాపకము చేసుకొనవలెనని నేను కోరుచున్నాను. వారు యెరూషలేమును వదిలి వచ్చిన సమయము నుండి ఇప్పటి వరకు మన పితరుల వృత్తాంతములు, మాటలను కలిగియున్న నీఫై పలకలు కూడా సత్యమైయున్నవి; వాటిని మన కన్నుల యెదుట కలిగియున్నందున మనము వాటిని నిశ్చయముగా ఎరిగియుండగలము.",
                "7": "ఇప్పుడు నా కుమారులారా, మీరు వాటి ద్వారా లాభము పొందునట్లు వాటిని శ్రద్ధగా వెదుకవలెనని మీరు జ్ఞాపకముంచుకొనవలెనని నేను కోరుచున్నాను; ప్రభువు మన పితరులకు చేసిన వాగ్దానముల ప్రకారము, మీరు దేశమందు వర్ధిల్లునట్లు దేవుని ఆజ్ఞలను గైకొనవలెనని నేను కోరుచున్నాను.",
                "8": "మరియు ఈ గ్రంథమందు వ్రాయబడని అనేకానేక విషయములను రాజైన బెంజమిన్ తన కుమారులకు బోధించెను.",
                "9": "రాజైన బెంజమిన్ తన కుమారులకు బోధించుట ముగించిన తరువాత, అతడు వృద్ధుడైనందున అతి త్వరలో మరణించవలసియున్నదని గ్రహించెను; అందువలన తన కుమారులలో ఒకరికి రాజ్యమును అనుగ్రహించుట యుక్తమైనదని అతడు తలంచెను.",
                "10": "కావున అతడు మోషైయను తన యెదుటికి రప్పించి, అతనితో ఇట్లు చెప్పెను: నా కుమారుడా, అందరు సమకూడి చేరునట్లు సమస్త దేశమంతటా ఈ జనులందరి మధ్య లేదా జరహేమ్ల యొక్క జనులు మరియు దేశమందు నివసించుచున్న మోషైయ యొక్క జనుల మధ్య నీవు ఒక ప్రకటన చేయవలెనని నేను కోరుచున్నాను; ఏలయనగా ప్రభువైన మన దేవుడు ఈ జనులపై ఒక రాజుగా, అధిపతిగా నిన్ను మాకు దయచేసియున్నాడని రేపు నేను నా నోటితో ఈ నా జనులకు ప్రకటించెదను.",
                "11": "అంతేకాక, యెరూషలేము దేశము నుండి ప్రభువైన దేవుడు బయటకు తీసుకొని వచ్చిన జనులందరి నుండి ప్రత్యేకపరచబడునట్లు నేను ఈ జనులకు ఒక పేరు పెట్టెదను; వారు ప్రభువు యొక్క ఆజ్ఞలను గైకొనుటలో శ్రద్ధ కలిగిన జనులైయుండిన కారణముగా నేను దీనిని చేయుదును.",
                "12": "అతిక్రమము ద్వారా తప్ప, ఎన్నడూ తుడిచివేయబడని ఒక పేరును నేను పెట్టెదను.",
                "13": "అంతేకాక, ప్రభువునుండి అధిక అనుగ్రహము పొందిన ఈ జనులు అతిక్రమములో పడి దుర్మార్గులుగా, వ్యభిచారులుగా మారిన యెడల, అందును బట్టి వారు తమ సహోదరుల వలే బలహీనులగునట్లు ప్రభువు వారిని అప్పగించివేయునని మరియు ఇంతవరకు మన పితరులను కాపాడినట్లు తన సాటిలేని అద్భుతమైన శక్తి చేత ఆయన వారిని ఇక ఏమాత్రము కాపాడడని నేను నీతో చెప్పుచున్నాను.",
                "14": "ఏలయనగా మన పితరులను కాపాడుటలో ఆయన తన బాహువును చాపియుండని యెడల, వారు లేమనీయుల చేతులలో పడి వారి ద్వేషమునకు బలి అయ్యేవారని నేను నీతో చెప్పుచున్నాను.",
                "15": "రాజైన బెంజమిన్ తన కుమారునితో ఈ మాటలు చెప్పుట ముగించిన తరువాత, అతడు రాజ్యము యొక్క సమస్త వ్యవహారములపై అతనికి అధికారమిచ్చెను.",
                "16": "అంతేకాక కంచు పలకలపై చెక్కబడియున్న వృత్తాంతముల బాధ్యత అతనికిచ్చెను; నీఫై పలకలను, లేబన్‌ ఖడ్గమును మరియు గోళము లేదా దిక్సూచిని కూడా ఇచ్చెను, ప్రతి ఒక్కరు ప్రభువుకు ఇచ్చిన లక్ష్యమును, శ్రద్ధను బట్టి దాని ద్వారా నడిపింపబడునట్లు ఆయన చేత సిద్ధము చేయబడి ఆ గోళము అరణ్యము గుండా మా పితరులను నడిపించెను.",
                "17": "కాబట్టి, వారు అవిశ్వాసులుగా ఉన్నప్పుడు తమ ప్రయాణములో వర్థిల్లలేదు లేదా వృద్ధి చెందలేదు, కానీ వెనుకకు తరుమబడి దేవుని అయిష్టతను తమపై పొందిరి; అందువలన వారి కర్తవ్యము యొక్క జ్ఞాపకమందు పురిగొల్పబడుటకు వారు కరువుతో, తీవ్రమైన బాధలతో మొత్తబడిరి.",
                "18": "ఇప్పుడు మోషైయ వెళ్ళి అతని తండ్రి ఆజ్ఞాపించినట్లు చేసి, అతని తండ్రి వారితో చెప్పే మాటలను వినుటకు దేవాలయము వద్ద కూడుకొనవలెనని జరహేమ్ల దేశములో ఉన్న జనులందరికి ప్రకటించెను."
            },
            "2": {
                "1": "మోషైయ తన తండ్రి ఆజ్ఞాపించినట్లు చేసి దేశమంతటా ఒక ప్రకటన చేసిన తరువాత, రాజైన బెంజమిన్ వారితో చెప్పబోవు మాటలను వినుటకు దేవాలయమునకు వెళ్ళునట్లు దేశమంతటి నుండి జనులు సమకూడుకొనిరి.",
                "2": "వారు లెక్కపెట్టలేనంత అధిక సంఖ్యలో జనులు అక్కడ ఉండిరి; ఏలయనగా వారు అధికముగా విస్తరించి, దేశమందు బాగా వృద్ధిచెందిరి.",
                "3": "వారు మోషే ధర్మశాస్త్రము ప్రకారము బలులను, దహనబలులను అర్పించునట్లు వారి మందల యొక్క తొలిచూలు పిల్లలను కూడా తీసుకువచ్చిరి.",
                "4": "వారిని యెరూషలేము దేశము నుండి బయటకు తీసుకొనివచ్చి వారి శత్రువుల చేతులలోనుండి విడిపించి, వారి బోధకులుగా ఉండుటకు నీతిమంతులైన మనుష్యులను నియమించిన ప్రభువుకు మరియు జరహేమ్ల దేశమందు సమాధానమును స్థాపించి, వారు ఆనందించునట్లు మరియు దేవుని యెడల, సమస్త మనుష్యుల యెడల ప్రేమతో నిండియుండునట్లు దేవుని ఆజ్ఞలను గైకొనుటను వారికి బోధించిన నీతిమంతుడైన ఒక మనుష్యుని వారి యొక్క రాజుగా ఉండుటకు నియమించిన ఆ ప్రభువైన దేవునికి వారు కృతజ్ఞతాస్తుతులు కూడా చెల్లించుటకు వచ్చిరి.",
                "5": "వారు దేవాలయమునకు వచ్చినప్పుడు, ప్రతి కుటుంబము ఒక దాని నుండి మరియొకటి వేరుగా ఉండి ప్రతి మనుష్యుడు తన భార్య, కుమారులు, కుమార్తెలు మరియు వారి కుమారులు, కుమార్తెలతో కూడిన తన కుటుంబము చొప్పున పెద్దవాని నుండి చిన్నవాని వరకు దేవాలయము చుట్టూ తమ గుడారములను వేసుకొనిరి.",
                "6": "వారు తమ గుడారములలో నిలిచియుండి రాజైన బెంజమిన్ వారితో చెప్పే మాటలను వినగలుగునట్లు, ప్రతి మనుష్యుడు తన గుడారపు ద్వారము దేవాలయము వైపు ఉండునట్లు తమ గుడారములను దేవాలయము చుట్టూ వేసుకొనిరి;",
                "7": "ఆ సమూహము మిక్కిలి గొప్పదగుట వలన రాజైన బెంజమిన్ వారందరికి దేవాలయము లోపల బోధించలేకపోయెను, కావున అతడు వారితో చెప్పే మాటలను తన జనులు వినగలుగునట్లు అతడు ఒక గోపురము నిర్మించబడునట్లు చేసెను.",
                "8": "అతడు ఆ గోపురముపై నుండి తన జనులతో మాటలాడుట ప్రారంభించెను; వారు గొప్ప సమూహమగుట వలన అందరూ అతని మాటలను వినలేకపోయిరి; కావున అతడు, తాను పలికిన మాటలు వ్రాయబడునట్లు చేసి తన స్వరము వినబడనంత దూరములో ఉన్న వారి మధ్యకు పంపించెను.",
                "9": "మరియు అతడు చెప్పుచూ వ్రాయబడునట్లు చేసిన మాటలు ఇవి: ఈ దినమున నేను మీతో చెప్పుబోవు మాటలను వినుటకు ఇక్కడకు సమకూడి వచ్చిన నా సహోదరులారా, నేను పలుకు మాటలను అలక్ష్యము చేయుటకు నేను మిమ్ములను ఇక్కడకు రమ్మని ఆజ్ఞాపించలేదు, కాని మీరు నన్ను ఆలకించవలెనని మీరు వినునట్లు మీ చెవులను, మీరు గ్రహించునట్లు మీ హృదయములను, మీ దృష్టి యందు దేవుని మర్మములు విశదమగునట్లు మీ మనస్సులను తెరువవలెనని ఆజ్ఞాపించితిని.",
                "10": "నన్ను చూసి మీరు భయపడవలెనని లేదా నేను ఒక మర్త్య మనుష్యునికన్నా ఎక్కువైన వాడనని మీరు తలంచవలెనని చెప్పుటకు మీరు ఇక్కడకు రావలెనని నేను మిమ్ములను ఆజ్ఞాపించియుండలేదు.",
                "11": "నేను కూడా శరీరమునందు, మనస్సునందు అన్ని విధములైన బలహీనతలకు లోనైన మీవంటివాడను; అయినప్పటికీ నేను ఈ జనుల ద్వారా ఎన్నుకొనబడి, నా తండ్రి చేత ప్రతిష్ఠింపబడి, ఈ జనులపైన ఒక అధిపతిగాను రాజుగాను ఉండుటకు ప్రభువు చేత అనుమతించబడితిని; ప్రభువు నాకు దయచేసిన పూర్ణ శక్తి, మనస్సు మరియు బలముతో మీకు సేవ చేయుటకు ఆయన సాటిలేని శక్తి ద్వారా భద్రపరచబడి, కాపాడబడితిని.",
                "12": "ఈ సమయము వరకు కూడా నా దినములన్నియు మీ సేవలో గడుపుటకు నేను అనుమతించబడితినని, బంగారము, వెండి లేదా మరేవిధమైన సంపదను మీ నుండి నేను కోరలేదని మీతో చెప్పుచున్నాను;",
                "13": "మీరు చెరసాలలో బంధింపబడుటకు, ఒకరినొకరు బానిసలుగా చేసుకొనుటకు, నరహత్య చేయుటకు, దోచుకొనుటకు, దొంగిలించుటకు, వ్యభిచరించుటకు లేదా మీరు ఏ విధమైన దుష్టత్వము జరిగించుటకు నేను అనుమతించియుండలేదు మరియు ఆయన మిమ్ములను ఆజ్ఞాపించిన విషయములన్నిటిలో ప్రభువు ఆజ్ఞలను మీరు గైకొనవలెనని మీకు బోధించియున్నాను—",
                "14": "నేను మీకు సేవ చేయునట్లు, మీపై పన్నుల భారము పడకుండునట్లు, భరించుటకు కష్టమైనదేదియు మీపై రాకుండునట్లు నా స్వహస్తములతో నేను శ్రమించియున్నాను—నేను పలికియున్న ఈ విషయములన్నిటికి ఈ దినమున మీకు మీరే సాక్షులైయున్నారు.",
                "15": "అయినను నా సహోదరులారా, నేను గొప్పలు చెప్పుకొనుటకు ఈ క్రియలను చేసియుండలేదు లేదా వాటిని బట్టి మిమ్ములను నిందించుటకు నేను ఈ విషయములను చెప్పుట లేదు; కానీ, నేడు దేవుని యెదుట ఒక స్పష్టమైన మనస్సాక్షితో నేను సమాధానమివ్వగలనని మీరు తెలుసుకొనవలెనని నేను ఈ విషయములు మీతో చెప్పుచున్నాను.",
                "16": "మీ సేవలో నా దినములు గడిపియున్నానని నేను మీతో చెప్పిన దానిని బట్టి నేను గొప్పలు చెప్పుకొనగోరను, ఏలయనగా నేను కేవలము దేవుని సేవలో ఉన్నానని మీతో చెప్పుచున్నాను.",
                "17": "మీరు జ్ఞానమును సంపాదించునట్లు; మీ తోటి ప్రాణుల సేవలో మీరున్న యెడల, మీరు మీ దేవుని సేవలోనే ఉన్నారని నేర్చుకొనునట్లు ఈ విషయములను నేను మీకు చెప్పుచున్నాను.",
                "18": "మీరు నన్ను మీ రాజు అని పిలిచితిరి; మరియు రాజు అని పిలువబడుచున్న నేను మీకు సేవ చేయుటకు శ్రమపడిన యెడల, మీరు ఒకరికొకరు సేవ చేసుకొనుటకు శ్రమపడవద్దా?",
                "19": "అంతేకాక, మీచేత రాజు అని పిలువబడుచు మీ సేవలో నా దినములు గడుపుచు ఇంకను దేవుని సేవలో ఉన్న నేను మీ కృతజ్ఞతలకు యోగ్యుడనైన యెడల, మీ పరలోక రాజుకు మీరెంతగా కృతజ్ఞతలు చెల్లించవలసియున్నారు!",
                "20": "నా సహోదరులారా నేను మీతో చెప్పుచున్నాను, మిమ్ములను సృష్టించి, భద్రపరచి, కాపాడి, మీరు ఆనందించునట్లు చేసి, మీరు ఒకరితోనొకరు సమాధానమందు నివసించునట్లు చేసిన ఆ దేవునికి మీ పూర్ణాత్మ కలిగియుండగలిగినంత శక్తి చేత మీరు సమస్త కృతజ్ఞతాస్తుతులను చెల్లించిన యెడల—",
                "21": "ఆది నుండి మిమ్ములను సృష్టించి, అనుదినము మిమ్ములను కాపాడుచూ, మీరు జీవించి, సంచరించి, మీ స్వంత చిత్తమును బట్టి నడుచుకొనుటకు మీకు ఊపిరినిచ్చుచు, అనుక్షణము మీకు సహయపడుచూ ఉన్న ఆయనను మీరు సేవించిన యెడల—మీ పూర్ణాత్మతో మీరు ఆయనను సేవించినప్పటికి, ఇంకనూ మీరు నిష్‌ప్రయోజకులైన దాసులైయుందురని నేను మీతో చెప్పుచున్నాను.",
                "22": "ఆయన మీ నుండి కోరునదంతయు ఆయన ఆజ్ఞలను గైకొనుటయే; మీరు ఆయన ఆజ్ఞలను గైకొనిన యెడల, మీరు దేశమందు వర్ధిల్లుదురని ఆయన మీకు వాగ్దానము చేసియున్నాడు; ఆయన చెప్పియున్న దాని నుండి ఆయన ఎన్నడూ తొలగడు; కావున మీరు ఆయన ఆజ్ఞలను గైకొనిన యెడల, ఆయన మిమ్ములను ఆశీర్వదించి వర్థిల్లజేయును.",
                "23": "మొదట, ఆయన మిమ్ములను సృష్టించి మీ జీవితములను మీకు అనుగ్రహించియున్నందుకు మీరు ఆయనకు ఋణపడియున్నారు.",
                "24": "తరువాత, ఆయన మిమ్ములను ఆజ్ఞాపించినట్లుగా మీరు చేయవలెనని ఆయన కోరుచున్నాడు; మీరు దానిని చేసిన యెడల ఆయన వెంటనే మిమ్ములను ఆశీర్వదించును; అందువలన ఆయన మీకు చెల్లించియున్నాడు. మీరు ఇంకనూ ఆయనకు ఋణపడియుంటిరి, ఉన్నారు, ఎప్పటికి మరియు నిరంతరముండెదరు; కాబట్టి గొప్పలు చెప్పుకొనుటకు మీకు ఏమున్నది?",
                "25": "ఇప్పుడు మిమ్ములను గూర్చి మీరు ఏమైనా చెప్పగలరా అని నేనడుగుచున్నాను? లేదు, అని నేను జవాబిచ్చుచున్నాను. మీరు ధూళివంటి వారని కూడా మీరు చెప్పలేరు; అయినను మీరు ధూళి నుండి సృష్టించబడియున్నారు; కానీ అది మిమ్ములను సృష్టించిన ఆయనకే చెందును.",
                "26": "మీరు మీ రాజు అని పిలుచుచున్న నేను కూడా మీ కంటే ఏమియు ఎక్కువ కాదు; ఏలయనగా నేను కూడా ధూళి నుండి వచ్చినవాడను. నేను ముసలివాడనని, ఈ మర్త్య శరీరమును నేల తల్లికి అప్పగించబోవుచున్నానని మీరు చూచుచున్నారు.",
                "27": "కాబట్టి దేవుని యెదుట ఒక నిర్మలమైన మనస్సాక్షితో నడుచుచూ నేను మీకు సేవ చేసియున్నానని మీతో చెప్పియున్నట్లుగా, మిమ్ములను గూర్చి ఆయన నాకు ఆజ్ఞాపించియున్న విషయములను బట్టి దేవుని చేత తీర్పుతీర్చబడుటకు నేను నిలబడునప్పుడు నేను నిర్దోషిగా కనబడునట్లు, మీ రక్తము నాపై రాకుండునట్లు ఈ సమయమున మీరు సమకూడుకొనునట్లు నేను చేసియుంటిని.",
                "28": "నేను, నా సమాధిలోనికి పోబోవుచున్న ఈ సమయమున నేను సమాధానముతో పోవునట్లు మరియు అమర్త్యమైన నా ఆత్మ న్యాయవంతుడైన దేవుని స్తుతులు గానము చేయుటలో పైనున్న గాయకులతో చేరునట్లు, మీ రక్తము నుండి నా వస్త్రములను శుద్ధిచేసుకొనుటకు మీరు సమకూడి వచ్చునట్లు చేసియుంటినని నేను మీతో చెప్పుచున్నాను.",
                "29": "ఇకపై నేను ఏ మాత్రము మీకు ఉపదేశకునిగా లేదా మీ రాజుగా ఉండలేనని మీకు ప్రకటించుటకు మీరు సమకూడి వచ్చునట్లు చేసియున్నానని నేను మీతో చెప్పుచున్నాను.",
                "30": "ఏలయనగా ఈ సమయమున కూడా మీతో మాట్లాడుటకు ప్రయత్నించుచుండగా నా శరీరమంతా అధికముగా వణుకుచున్నది; కానీ ప్రభువైన దేవుడు నాకు సహాయము చేయుచు మీతో మాట్లాడుటకు నన్ను అనుమతించియున్నాడు మరియు నా కుమారుడైన మోషైయను మీ రాజుగా, అధిపతిగా ఈ దినమున నేను మీకు ప్రకటించవలెనని నన్ను ఆజ్ఞాపించియున్నాడు.",
                "31": "ఇప్పుడు నా సహోదరులారా, మీరింతవరకు చేసియున్నట్లుగానే చేయవలెనని నేను కోరుచున్నాను. మీరు నా ఆజ్ఞలను, నా తండ్రి ఆజ్ఞలను గైకొని, వర్థిల్లి, మీ శత్రువుల చేతులలో పడకుండా ఉంచబడినట్లే నా కుమారుని ఆజ్ఞలను లేదా అతని ద్వారా మీకు ఇవ్వబడు దేవుని ఆజ్ఞలను కూడా మీరు గైకొనిన యెడల, మీరు దేశమందు వర్ధిల్లుదురు, మీ శత్రువులు మీపై ఎట్టి అధికారము కలిగియుండరు.",
                "32": "కానీ, ఓ నా జనులారా, మీ మధ్య కలహములు పుట్టకుండా, నా తండ్రియైన మోషైయ ద్వారా పలుకబడిన దురాత్మకు లోబడుటకు మీరు కోరుకొనకుండా జాగ్రత్తపడుడి.",
                "33": "ఏలయనగా ఆ ఆత్మకు లోబడుటకు కోరుకొను వానిపై ఒక శాపము ప్రకటించబడియున్నది; దానికి లోబడుటకు కోరుకొని, తన పాపముల యందు నిలిచి మరణించిన వాడు తన స్వంత ఆత్మకు శిక్షను పానము చేయును; ఏలయనగా తన స్వంత జ్ఞానమునకు వ్యతిరేకముగానున్న దేవుని ధర్మశాస్త్రమును అతిక్రమించినవాడై అతడు తన జీతముగా శాశ్వత శిక్షను పొందును.",
                "34": "మీ చిన్న పిల్లలు తప్ప, ఈ విషయములను గూర్చి బోధింపబడని వారు మీలో ఎవరును లేరని నేను మీతో చెప్పుచున్నాను, మీరు కలిగియున్నదంతయు ఆయనకు సమర్పించునట్లు మీ పరలోక తండ్రికి నిత్యము మీరు ఋణపడియున్నారని మీకు తెలియును. మన పితరుడైన లీహై, యెరూషలేమును వదిలి వచ్చిన సమయము వరకు పరిశుద్ధ ప్రవక్తల ద్వారా పలుకబడియున్న ప్రవచనములను కలిగియున్న గ్రంథములను గూర్చి కూడా మీరు బోధించబడియున్నారు.",
                "35": "ఇప్పటి వరకు మన పితరుల ద్వారా పలుకబడినదంతయు కూడా మీరు బోధించబడియున్నారు. ప్రభువు ద్వారా వారికి ఆజ్ఞాపించబడిన వాటిని వారు పలికినందున అవి న్యాయమైనవి, సత్యమైనవి.",
                "36": "ఇప్పుడు నా సహోదరులారా, నేను మీతో చెప్పుచున్నాను—మీరు ఈ విషయములన్నియు తెలుసుకొని, బోధింపబడియున్న తరువాత మీరు వాటిని అతిక్రమించి, పలుకబడిన దానికి వ్యతిరేకముగా వెళ్ళిన యెడల మీరు ప్రభువు యొక్క ఆత్మ నుండి మిమ్ములను దూరము చేసుకొందురు, మీరు దీవించబడి, వర్థిల్లి, రక్షింపబడునట్లు మిమ్ములను జ్ఞాన మార్గములలో నడిపించుటకు ఆ ఆత్మకు మీ యందు స్థానము లేకపోవును—",
                "37": "దీనిని చేయు మనుష్యుడు దేవునికి వ్యతిరేకముగా బాహాటముగా తిరుగుబాటులోనికి వచ్చునని నేను మీతో చెప్పుచున్నాను; కావున అతడు దురాత్మకు లోబడుటకు కోరుకొని సమస్త నీతికి శత్రువగును; కావున ప్రభువుకు అతని హృదయములో ఎట్టి స్థానము లేదు, ఏలయనగా ఆయన అపవిత్రమైన ఆలయములలో నివసించడు.",
                "38": "కాబట్టి ఆ మనుష్యుడు పశ్చాత్తాపపడకుండా దేవునికి శత్రువుగా నిలిచి మరణించిన యెడల, దైవిక న్యాయము యొక్క అక్కరలు అమర్త్యమైన అతని ఆత్మను అతని స్వంత దోషము యొక్క సజీవమైన భావమునకు మేలుకొల్పును, అది అతడిని దేవుని సన్నిధి నుండి కృంగిపోవునట్లు చేసి, అతని మనస్సును దోషము, బాధ మరియు వేదనతో నింపును, అది ఆరని అగ్ని వలే ఉండి దాని జ్వాల నిరంతరము ఆరోహణమగును.",
                "39": "ఇప్పుడు ఆ మనుష్యునిపై కనికరము ఎట్టి హక్కు కలిగియుండదని నేను మీతో చెప్పుచున్నాను; కాబట్టి చివరికి అతని గతి ఇక ఎన్నటికి అంతమొందని వేదన భరించుటయైయున్నది.",
                "40": "మీరు గ్రహించగలుగునట్లు నేను మీతో సరళముగా మాట్లాడియున్నందున నా మాటలను గ్రహించగలిగిన ముసలివారు, యౌవనస్థులు మరియు చిన్న పిల్లలు అందరు అతిక్రమములో పడియున్న వారి భయంకరమైన స్థితి యొక్క జ్ఞాపకమునకు మేలుకొనవలెనని నేను ప్రార్థించుచున్నాను.",
                "41": "అంతేకాక దేవుని ఆజ్ఞలను గైకొను వారి ఆశీర్వాదకరమైన, సంతోషకరమైన స్థితిని మీరు తలంచవలెనని నేను కోరుచున్నాను. ఏలయనగా వారు ఐహికమైన మరియు ఆత్మ సంబంధమైన విషయములన్నిటి యందు ఆశీర్వదింపబడియున్నారు; వారు అంతము వరకు విశ్వాసముతో స్థిరముగా ఉన్న యెడల, వారు పరలోకములోనికి చేర్చుకొనబడి దేవునితో ఎన్నడూ అంతముకాని సంతోషము యొక్క స్థితిలో నివసించెదరు. జ్ఞాపకముంచుకొనుడి, ఈ విషయములు సత్యమని జ్ఞాపకముంచుకొనుడి; ఏలయనగా ప్రభువైన దేవుడు దానిని పలికియున్నాడు."
            },
            "3": {
                "1": "నా సహోదరులారా, దయచేసి ఆలకించమని నేను మిమ్ములను కోరుచున్నాను, ఏలయనగా నేను మీతో చెప్పవలసినది ఇంకా కొంత వున్నది; రాబోవుచున్న దానిని గూర్చి నేను మీతో చెప్పవలసిన విషయములు కలవు.",
                "2": "నేను మీతో చెప్పవలసిన విషయములు దేవుని నుండి వచ్చిన దేవదూత ద్వారా నాకు తెలియజేయబడినవి. అతడు నాతో మేలుకొమ్మని చెప్పగా నేను మేలుకొంటిని; అప్పుడతడు నా యెదుట నిలిచెను.",
                "3": "అతడు నాతో ఇట్లనెను: మేలుకొనుము, నేను నీతో చెప్పు మాటలను వినుము; ఏలయనగా మహా సంతోషకరమైన సువర్తమానము నీకు తెలియజేయుటకు నేను వచ్చితిని.",
                "4": "ప్రభువు నీ ప్రార్థనలను వినియున్నాడు, నీ నీతిని బట్టి తీర్పుతీర్చియున్నాడు, నీవు ఆనందించునట్లు నీకు ప్రకటించుటకు నన్ను పంపియున్నాడు; తద్వారా నీ జనులు సంతోషముతో నింపబడునట్లు నీవు వారికి ప్రకటించవచ్చు.",
                "5": "ఏలయనగా శక్తితో పరిపాలన చేయువాడు, నిత్యత్వము నుండి నిత్యత్వము వరకు ఉన్న మరియు ఉండు ఆ సర్వశక్తిమంతుడైన ప్రభువు పరలోకము నుండి నరుల సంతానము మధ్యకు దిగివచ్చి ఒక మట్టి గుడారములో నివసించును, మరియు రోగులను స్వస్థపరచుచూ, మృతులను లేపుచూ, కుంటివారు నడుచునట్లు, గ్రుడ్డివారు తమ చూపును పొందునట్లు, చెవిటివారు వినునట్లు చేయుట మరియు అన్నివిధములైన వ్యాధులను బాగుచేయుట వంటి గొప్ప అద్భుతములను చేయుచూ మనుష్యుల మధ్య ముందుకు వెళ్ళు సమయము వచ్చును, అది ఎంతో దూరములో లేదు.",
                "6": "ఆయన నరుల సంతానము యొక్క హృదయములలో నివసించే దయ్యములను లేదా దురాత్మలను వెళ్ళగొట్టును.",
                "7": "మరణము తప్ప, మనుష్యుడు సహించగలిగిన దాని కంటే అధికముగా ఆయన శోధనలను, శారీరక బాధను, ఆకలిదప్పులను మరియు అలసటను సహించును; ప్రతి స్వేదరంధ్రము నుండి రక్తము వచ్చును, ఏలయనగా తన జనుల దుష్టత్వము, హేయక్రియల కొరకు ఆయన వేదన అంత గొప్పగా ఉండును.",
                "8": "ఆయన యేసు క్రీస్తనియు, దేవుని కుమారుడనియు, భూమ్యాకాశముల యొక్క తండ్రియనియు, ఆది నుండి అన్నింటి యొక్క సృష్టికర్తయనియు పిలువబడును; ఆయన తల్లి మరియ అని పిలువబడును.",
                "9": "ఆయన నామమందు విశ్వాసముంచుట ద్వారా నరుల సంతానమునకు రక్షణ రాగలదని ఆయన తన స్వజనుల యొద్దకు వచ్చును; దీనియంతటి తరువాత కూడా వారు ఆయనను ఒక మనుష్యునిగా భావించి, అతడు ఒక దయ్యమును కలిగియున్నాడని చెప్పి అతడిని కొరడాతో కొట్టి, సిలువ వేయుదురు.",
                "10": "మూడవ దినమున ఆయన మృతులలో నుండి లేచును; లోకమును తీర్పు తీర్చుటకు ఆయన నిలుచును; నరుల సంతానముపై నీతిగల తీర్పు వచ్చునట్లు ఈ కార్యములన్నియు చేయబడెను.",
                "11": "ఆదాము యొక్క అతిక్రమము ద్వారా పతనమైన వారు, దేవుని చిత్తము తెలియకనే మరణించియున్న వారు లేదా అజ్ఞానము వలన పాపము చేసియున్న వారి పాపముల కొరకు కూడా ఆయన రక్తము ప్రాయశ్చిత్తము చేయును.",
                "12": "కానీ ఆపద, తాను దేవునికి వ్యతిరేకముగా తిరుగుబాటు చేయుచున్నాడని ఎరుగు వానికి ఆపద! ఏలయనగా పశ్చాత్తాపము మరియు ప్రభువైన యేసు క్రీస్తు యందు విశ్వాసము ద్వారా తప్ప ఎవనికీ రక్షణ రాదు.",
                "13": "ఈ విషయములను ప్రతి వంశము, జనము, మరియు భాషలకు ప్రకటించుటకు ప్రభువైన దేవుడు నరుల సంతానము మధ్యకు తన పరిశుద్ధ ప్రవక్తలను పంపియున్నాడు, తద్వారా క్రీస్తు వచ్చునని విశ్వసించువారు తమ పాపక్షమాపణను పొందెదరు మరియు ఆయన వారి మధ్య అప్పటికే వచ్చియున్నట్టు మహదానందముతో సంతోషించెదరు.",
                "14": "అయినప్పటికీ, తన జనులు మెడబిరుసు జనులైయున్నారని ప్రభువైన దేవుడు చూచెను; ఆయన వారికి ఒక ధర్మశాస్త్రమును, అనగా మోషే ధర్మశాస్త్రమును నియమించెను.",
                "15": "తన రాకడను గూర్చి ఆయన వారికి అనేక సూచకక్రియలు, ఆశ్చర్యకార్యములు, సూచనలు మరియు ఛాయలు చూపించెను; పరిశుద్ధ ప్రవక్తలు కూడా ఆయన రాకడను గూర్చి వారికి చెప్పిరి; అయినప్పటికీ వారు తమ హృదయములను కఠినపరచుకొనిరి మరియు ఆయన రక్తము యొక్క ప్రాయశ్చిత్తము ద్వారా తప్ప మోషే ధర్మశాస్త్రము వలన ఏ ప్రయోజనము లేదని గ్రహించలేకపోయిరి.",
                "16": "చిన్న పిల్లలు పాపము చేయుట సాధ్యమైన యెడల, వారు కూడా రక్షింపబడలేరు; కానీ, వారు ఆశీర్వదింపబడిన వారని నేను మీతో చెప్పుచున్నాను; ఏలయనగా ఆదామును బట్టి లేదా స్వభావమును బట్టి వారు పతనమైనప్పటికీ, క్రీస్తు యొక్క రక్తము వారి పాపముల కొరకు ప్రాయశ్చిత్తము చేయును.",
                "17": "అంతేకాకుండా కేవలము సర్వశక్తిమంతుడైన ప్రభువైన క్రీస్తు యొక్క నామము నందు మరియు ద్వారానే తప్ప, నరుల సంతానమునకు రక్షణనిచ్చు మరి ఏ ఇతర నామము, మార్గము లేదా సాధనము ఇవ్వబడలేదని నేను మీతో చెప్పుచున్నాను.",
                "18": "ఏలయనగా ఆయన తీర్పుతీర్చును మరియు ఆయన తీర్పు న్యాయమైనది; తన శైశవమందు మరణించు శిశువు నశించదు; కానీ, తమను తాము తగ్గించుకొని చిన్న పిల్లల వలే మారి, సర్వశక్తిమంతుడైన ప్రభువైన క్రీస్తు యొక్క ప్రాయశ్చిత్త రక్తము నందు మరియు ద్వారానే రక్షణ ఉండెనని, ఉన్నదని మరియు రావలెనని విశ్వసించితే తప్ప మనుష్యులు తమ స్వంత ఆత్మలకు శిక్షను పానము చేయుదురు.",
                "19": "ఏలయనగా పరిశుద్ధాత్మ ప్రేరేపణలకు లోబడి ప్రకృతి సంబంధియైన మనుష్యుని విసర్జించి, ప్రభువైన క్రీస్తు యొక్క ప్రాయశ్చిత్తము ద్వారా పరిశుద్ధుడైయుండి, చిన్నపిల్లవాని వలె విధేయుడై, సాత్వికుడై, వినయము మరియు సహనము కలిగి ప్రేమతో నిండి, పిల్లవాడు తన తండ్రికి లోబడునట్లుగా అతనిపై విధించుటకు తగినవని ప్రభువు చూచు విషయములన్నిటికి లోబడుటకు ఇష్టపడు పిల్లవాని వలె అయితే తప్ప ప్రకృతి సంబంధియైన మనుష్యుడు దేవునికి శత్రువైయున్నాడు, ఆదాము యొక్క పతనము నుండి ఉండియున్నాడు మరియు నిరంతరముండును.",
                "20": "అంతేకాక రక్షకుని జ్ఞానము ప్రతి జనము, వంశము, భాష మరియు ప్రజలందరి మధ్య వ్యాపించు సమయము వచ్చునని నేను నీతో చెప్పుచున్నాను.",
                "21": "ఆ సమయము వచ్చినప్పుడు చిన్న పిల్లలు తప్ప మిగిలిన వారు పశ్చాత్తాపపడి, సర్వశక్తిమంతుడైన ప్రభువైన దేవుని నామమందు విశ్వాసముంచితే తప్ప దేవుని యెదుట నిర్దోషులుగా యెంచబడరు.",
                "22": "ఈ సమయమున ప్రభువైన నీ దేవుడు నీకు ఆజ్ఞాపించిన విషయములను నీవు నీ జనులకు బోధించియున్నప్పటికీ, నేను నీకు చెప్పిన మాటల ప్రకారము మాత్రమే వారు దేవుని దృష్టి యందు నిర్దోషులు కాగలరు.",
                "23": "ఇప్పుడు ప్రభువైన దేవుడు నాకు ఆజ్ఞాపించిన మాటలను నేను పలికియున్నాను.",
                "24": "మరియు ప్రభువు ఈలాగు సెలవిచ్చుచున్నాడు: ఆ మాటలు ఈ జనులకు వ్యతిరేకముగా తీర్పు దినమున ఒక స్పష్టమైన సాక్ష్యముగా నిలుచును; ప్రతి మనుష్యుడు తన క్రియల చొప్పున అవి మంచివేగాని చెడ్డవేగాని వాటిని బట్టి తీర్పుతీర్చబడును.",
                "25": "అవి చెడ్డవైన యెడల, వారి స్వంత దోషము మరియు హేయక్రియల యొక్క భయంకరమైన దర్శనమునకు వారు అప్పగించబడుదురు, అది వారిని ప్రభువు యొక్క సన్నిధి నుండి దౌర్భాగ్యము మరియు అంతము లేని వేదన యొక్క స్థితిలోనికి కృంగిపోవునట్లు చేయును; అక్కడ నుండి వారు తిరిగి రాలేరు; అందువలన వారి స్వంత ఆత్మల కొరకు వారు శిక్షను పానము చేసియున్నారు.",
                "26": "కాబట్టి, నిషేధింపబడిన ఫలమును భుజించుట ద్వారా ఆదాము పతనమగుటను న్యాయము ఏ విధముగా తిరస్కరించదో అదేవిధముగా వారు దేవుని ఉగ్రతాపాత్రలోనిది త్రాగుటను కూడా న్యాయము ఏ మాత్రము తిరస్కరించదు; కాబట్టి కనికరము ఇక ఎన్నటికీ వారిపై హక్కు కలిగియుండదు.",
                "27": "వారి వేదన అగ్ని గంధకములు గల గుండము వలే ఉన్నది, దాని జ్వాలలు ఆర్పబడలేవు మరియు దాని పొగ నిరంతరము ఆరోహణమగుచుండును. ప్రభువు ఆ విధముగా నన్ను ఆజ్ఞాపించెను. ఆమేన్‌."
            },
            "4": {
                "1": "రాజైన బెంజమిన్, ప్రభువు యొక్క దేవదూత ద్వారా అతనికి ప్రకటించబడిన మాటలను చెప్పుట ముగించిన తరువాత, చుట్టూ ఉన్న సమూహమును చూచెను, ప్రభువు యొక్క భయము వారిపై వచ్చినందున వారు నేలపై పడియుండిరి.",
                "2": "వారు తమ ఐహిక స్థితిలో తమనుతాము ధూళి కంటే తక్కువగా పరిగణించుకొనిరి. వారందరు ఏక స్వరముతో ఇట్లు చెప్పుచూ కేకవేసిరి: కనికరము చూపుము, మేము మా పాపక్షమాపణను పొందునట్లు, మా హృదయములు శుద్ధియగునట్లు క్రీస్తు యొక్క ప్రాయశ్చిత్త రక్తమును ఉపయోగించుము; ఏలయనగా భూమ్యాకాశములను, అన్ని వస్తువులను సృష్టించి, నరుల సంతానము మధ్యకు రాబోవు ఆ దేవుని కుమారుడైన యేసు క్రీస్తు నందు మేము విశ్వసించుచున్నాము.",
                "3": "వారు ఈ మాటలు పలికిన తరువాత ప్రభువు యొక్క ఆత్మ వారిపైకి వచ్చెను మరియు రాజైన బెంజమిన్ వారితో పలికిన మాటల ప్రకారము, రాబోవు యేసు క్రీస్తు నందు వారు కలిగియున్న అత్యధిక విశ్వాసమును బట్టి వారి పాపక్షమాపణను పొందియుండి, మనస్సాక్షి యొక్క సమాధానమును కలిగియుండి వారు ఆనందముతో నింపబడిరి.",
                "4": "రాజైన బెంజమిన్ తిరిగి వారితో మాట్లాడుట మొదలుపెట్టి ఇట్లనెను: నా స్నేహితులారా, నా సహోదరులారా, నా వంశస్థులారా మరియు నా జనులారా, నేను మీతో చెప్పు నా మాటల యొక్క శేష భాగమును మీరు విని గ్రహించునట్లు దయచేసి ఆలకించమని నేను మిమ్ములను కోరుచున్నాను.",
                "5": "ఏలయనగా ఈ సమయమున దేవుని మంచితనమును గూర్చిన జ్ఞానము, మీ శూన్యత మరియు పనికిరాని మీ పతనమైన స్థితి యొక్క అవగాహనకు మిమ్ములను మేలుకొల్పిన యెడల—",
                "6": "నేను మీతో చెప్పుచున్నాను, మీరు దేవుని మంచితనము, ఆయన సాటిలేని శక్తి, ఆయన జ్ఞానము, ఆయన సహనము, నరుల సంతానము యెడల ఆయన దీర్ఘశాంతమును తెలుసుకొనిన యెడల, ప్రభువు నందు తన నమ్మకముంచి ఆయన ఆజ్ఞలను గైకొనుటలో శ్రద్ధగా ఉండి తన జీవము అనగా మర్త్య శరీరపు జీవము యొక్క అంతము వరకు కూడా విశ్వాసము నందు కొనసాగిన వానికి రక్షణ కలుగునట్లు లోకము పునాది వేయబడినప్పటినుండి సిద్ధపరచబడిన ప్రాయశ్చిత్తమును గూర్చి మీరు తెలుసుకొనిన యెడల—",
                "7": "ఆదాము యొక్క పతనము నుండి ఉన్న లేదా ఉండు లేదా లోకము యొక్క అంతము వరకు కూడా ఉండబోవు సమస్త మానవజాతి కొరకు లోకము పునాది వేయబడినప్పటినుండి సిద్ధపరచబడిన ఆ ప్రాయశ్చిత్తము ద్వారా రక్షణ పొందు మనుష్యుడు ఇతడే అని నేను చెప్పుచున్నాను.",
                "8": "రక్షణ కలుగు విధానము ఇదే; చెప్పబడిన ఈ రక్షణ తప్ప మరే ఇతర రక్షణ లేదు; లేదా నేను మీకు చెప్పియున్న ఆ షరతులు తప్ప మనుష్యులు రక్షణ పొందగలుగు షరతులు ఏవియు లేవు.",
                "9": "దేవుని యందు విశ్వసించుడి; ఆయన ఉన్నాడని, ఆయన పరలోకము మరియు భూమి రెండింటి యందున్న సమస్తము సృష్టించియున్నాడని విశ్వసించుడి; ఆయన పరలోకము మరియు భూమి రెండింటి యందు సమస్త జ్ఞానము, సమస్త అధికారము కలిగియున్నాడని విశ్వసించుడి; ప్రభువు గ్రహించగలిగినట్లు సమస్త విషయములను మనుష్యుడు గ్రహించలేడని విశ్వసించుడి.",
                "10": "మరలా మీ పాపముల నిమిత్తము మీరు పశ్చాత్తాపపడి, వాటిని విడిచిపెట్టి, దేవుని యెదుట మిమ్ములను మీరు తగ్గించుకొనవలెనని విశ్వసించుడి; ఆయన మిమ్ములను క్షమించవలెనని యథార్థ హృదయముతో అడుగుడి; ఇప్పుడు మీరు ఈ విషయములన్నిటినీ విశ్వసించిన యెడల, మీరు వాటిని చేయునట్లు చూచుకొనుడి.",
                "11": "నేను ఇంతకుముందు చెప్పినట్లుగానే మరలా మీతో చెప్పుచున్నాను, దేవుని మహిమను మీరు తెలుసుకొనియున్నందున లేదా మీ ఆత్మలలో అట్టి మహదానందమును కలుగజేయు ఆయన మంచితనమును ఎరిగి, ఆయన ప్రేమను రుచిచూచి, మీ పాపక్షమాపణను పొందియున్న యెడల అయోగ్యులైన జీవులారా, మీరు దేవుని గొప్పతనమును మీ స్వంత శూన్యతను మీ యెడల ఆయన మంచితనమును దీర్ఘశాంతమును ఎల్లప్పుడు జ్ఞాపకముంచుకొనవలెనని మరియు మిక్కిలి వినయముతో మిమ్ములను మీరు తగ్గించుకొనవలెనని, ప్రతి దినము ప్రభువుకు ప్రార్థన చేయుచూ దేవదూత నోటిద్వారా చెప్పబడిన రాబోవుచున్న దాని యొక్క విశ్వాసమందు స్థిరముగా నిలబడవలెనని నేను కోరుచున్నాను.",
                "12": "మీరు దీనిని చేసిన యెడల, మీరు ఎల్లప్పుడు ఆనందించి దేవుని ప్రేమతో నింపబడి మీ పాపక్షమాపణను నిలుపుకొందురు; మిమ్ములను సృష్టించిన ఆయన మహిమ యొక్క జ్ఞానమందు లేదా న్యాయమైన సత్యమైనదాని యొక్క జ్ఞానమందు ఎదుగుదురని నేను మీతో చెప్పుచున్నాను.",
                "13": "మీరు ఒకరినొకరు గాయపరచుకోకుండా సమాధానముతో నివసించుటకు, ప్రతి మనుష్యునికి అతనికి తగిన దానిని బట్టి చెల్లించుటకు కోరుకొందురు.",
                "14": "మీ పిల్లలు ఆకలితో లేదా దిగంబరముగా ఉండుటను మీరు అనుమతించరు; అట్లే వారు దేవుని ధర్మశాస్త్రములను అతిక్రమించి ఒకనితోనొకడు పోట్లాడునట్లు, కలహించునట్లు మరియు పాపము యొక్క యజమాని లేదా సమస్త నీతికి శత్రువైయుండి మన పితరుల చేత చెప్పబడిన దురాత్మ అయ్యున్న ఆ అపవాదిని సేవించునట్లు మీరు అనుమతించరు.",
                "15": "కానీ సత్యము, స్వస్థబుద్ధిగల మార్గములందు నడుచుటను; ఒకరినొకరు ప్రేమించుకొనుటను ఒకరికొకరు పరిచర్య చేసుకొనుటను మీరు వారికి బోధించెదరు.",
                "16": "ఇంకను మీ సహాయము అవసరమైన వారికి మీరు సహాయము చేయుదురు; అవసరములో ఉన్న వానికి మీ సంపద నుండి ఇచ్చెదరు; మీ యెదుట బిచ్చగాని విజ్ఞాపన వ్యర్థమగుటను మీరు అనుమతించరు మరియు నశించిపోవుటకు అతడిని పంపివేయరు.",
                "17": "బహుశా మీరిట్లు చెప్పవచ్చును: ఆ మనుష్యుడు తన దౌర్భాగ్యమును తనపై తెచ్చుకొనెను; కాబట్టి నేను సహాయము చేయను, అతడు బాధపడకుండా ఉండుట కొరకు అతనికి నా ఆహారములో భాగమియ్యను లేదా నా వస్తువులను అతనికి పంచను; ఏలయనగా అతని శిక్షలు న్యాయమైనవి—",
                "18": "కానీ నేను మీతో చెప్పుచున్నాను, ఓ మనుష్యుడా, దీనిని చేయు వాడెవడైనను పశ్చాత్తాపపడుటకు గొప్ప కారణము కలిగియున్నాడు; తాను చేసిన దానిని బట్టి అతడు పశ్చాత్తాపపడని యెడల శాశ్వతముగా నశించిపోవును మరియు దేవుని రాజ్యములో పాలుపొందడు.",
                "19": "ఇదిగో, మనమందరము బిచ్చగాళ్ళము కాదా? మనము కలిగియున్న సమస్తము కొరకు, ఆహార వస్త్రముల కొరకు, వెండి బంగారముల కొరకు, మనము కలిగియున్న సకల విధములైన సంపదల కొరకు ఆ దేవునిపై మనమందరము ఆధారపడిలేమా?",
                "20": "ఈ సమయమున కూడా మీరు ఆయన నామమున ప్రార్థించుచూ మీ పాపక్షమాపణ కొరకు యాచించుచున్నారు. మీరు వ్యర్థముగా యాచించునట్లు ఆయన చేసెనా? లేదు; ఆయన మీపై తన ఆత్మను క్రుమ్మరించియున్నాడు, మీ హృదయములు ఆనందముతో నింపబడునట్లు చేసియున్నాడు మరియు మీరు ఏమి పలుకలేనంత మహదానందముతో మీ నోళ్ళు మూయబడునట్లు చేసియున్నాడు.",
                "21": "ఇప్పుడు మిమ్ములను సృష్టించిన దేవుడు, మీ జీవితములు, మీరు కలిగియున్న సమస్తము కొరకు మీరు ఆధారపడియున్న ఆ దేవుడు, మీరు సరియైనదని తలచి, దానిని పొందుదురని నమ్ముచూ విశ్వాసమందు ఏది అడిగినను అది మీకు దయచేసినట్లయితే, అప్పుడు మీకు కలిగిన సంపదను ఒకరితోనొకరు ఎంతగా పంచుకొనవలెనో గదా!",
                "22": "తాను నశింపకుండునట్లు మీ సంపద కొరకు విజ్ఞాపనచేయు వానికి మీరు తీర్పుతీర్చి, నిందించిన యెడల, దేవునికే చెందియున్న మీది కాని సంపదను ఇవ్వకుండా నిలుపుకొన్నందుకు మీరు నిందించబడుట న్యాయమే గదా! మీ జీవితము కూడా ఆయనకే చెందియున్నది; అయినప్పటికి మీరు విజ్ఞాపన చేయరు లేదా మీరు చేసినదానికి పశ్చాత్తాపపడరు.",
                "23": "అటువంటి మనుష్యునికి ఆపద, ఏలయనగా అతని సంపద అతనితో పాటు నశించునని నేను మీతో చెప్పుచున్నాను; ఇప్పుడు ఈ లోక విషయములకు సంబంధించి ధనవంతులైన వారికి నేను ఈ విషయములు చెప్పుచున్నాను.",
                "24": "మరలా నేను పేదవారితో చెప్పుచున్నాను, మీరు ఎక్కువగా కలిగియుండనప్పటికీ అనుదినము మీరు జీవించియుండుటకు తగినంత కలిగియున్నారు; మీకు లేనందున బిచ్చగాడిని తిరస్కరించు మీరందురు—నేను కలిగియుండలేదు, కాబట్టి నేను ఇచ్చుట లేదు, కానీ నేను కలిగియున్న యెడల, నేను ఇచ్చెదనని మీ హృదయములలో మీరు తలంచవలెనని నేను కోరుచున్నాను.",
                "25": "ఇప్పుడు మీరు మీ హృదయములలో ఇట్లు తలంచిన యెడల మీరు నిర్దోషులైయుందురు, లేని యెడల మీరు శిక్షావిధికి లోనైయున్నారు; మీ శిక్షావిధి న్యాయమైనది, ఏలయనగా మీరు పొందని దానిని కూడా స్వార్థముతో మీరు ఆశించియున్నారు.",
                "26": "ఇప్పుడు నేను మీతో చెప్పియున్న ఈ విషయముల నిమిత్తము—అనగా మీరు దేవుని యెదుట నిర్దోషులుగా నడుచునట్లు అనుదినము మీ పాపక్షమాపణను నిలుపుకొనుటకు—ప్రతి ఒక్కరు మీరు కలిగియున్న దానిని బట్టి పేదలకు మీ సంపదను పంచవలెనని అనగా ఆకలిగొన్న వానికి ఆహారమిచ్చుట, దిగంబరులకు వస్త్రము ధరింపజేయుట, రోగులను దర్శించుట మరియు వారి ఉపశమనము కొరకు ఆత్మీయముగా, ఐహికముగా వారి కోరికలను బట్టి పరిచర్య చేయుట వంటివి చేయవలెనని నేను కోరుచున్నాను.",
                "27": "ఈ క్రియలన్నియు వివేకమందు, క్రమమందు చేయబడునట్లు చూడుము; ఏలయనగా ఒక మనుష్యుడు తన శక్తికి మించి వేగముగా పరుగెత్తనవసరము లేదు. అయితే దానిని బట్టి అతడు బహుమానము గెలుచుకొనునట్లు శ్రద్ధగా ఉండుట అవసరము; కాబట్టి సమస్త క్రియలు క్రమమందు చేయబడవలెను.",
                "28": "మీ మధ్య ఎవడైనను తన పొరుగు వాని నుండి అప్పు తీసుకొనిన యెడల, అతడు అప్పుగా తీసుకొనిన దానిని అతడు ఒప్పుకొనిన ప్రకారము తిరిగి ఇచ్చివేయవలెనని మీరు జ్ఞాపకముంచుకొనవలెనని నేను కోరుచున్నాను; లేని యెడల మీరు పాపము చేయుదురు మరియు బహుశా మీ పొరుగువారు కూడా పాపము చేయునట్లు మీరు చేయుదురు.",
                "29": "చివరిగా, మీరు పాపము చేయగల విషయములన్నిటిని నేను మీకు చెప్పలేను; ఏలయనగా, నేను లెక్కించలేనన్ని మార్గములు మరియు విధానములు కలవు.",
                "30": "కానీ ఇంతమట్టుకు నేను మీతో చెప్పగలను, మీరు మిమ్ములను, మీ తలంపులను, మీ మాటలను, మీ క్రియలను కనిపెట్టుకొనియుండి, దేవుని ఆజ్ఞలను పాటించి మన ప్రభువు యొక్క రాకడను గూర్చి మీరు వినియున్న దానినిబట్టి విశ్వాసమందు మీ జీవితాంతము కొనసాగని యెడల మీరు నశించెదరు. ఇప్పుడు ఓ మనుష్యుడా, జ్ఞాపకముంచుకొనుము మరియు నశించకుము."
            },
            "5": {
                "1": "రాజైన బెంజమిన్ తన జనులతో ఆ విధముగా మాట్లాడిన తరువాత, అతడు వారితో చెప్పియున్న మాటలను తన జనులు విశ్వసించిరో లేదోయని తెలుసుకొనగోరినవాడై అతడు వారి మధ్యకు సేవకులను పంపెను.",
                "2": "వారందరు ఇట్లనుచూ ఏక స్వరముతో బిగ్గరగా చెప్పిరి: అవును, నీవు మాతో చెప్పిన మాటలన్నిటినీ మేము నమ్ముచున్నాము; ఇంకను సర్వశక్తిమంతుడైన ప్రభువు యొక్క ఆత్మను బట్టి మేము వాటి యథార్థతను సత్యమును ఎరుగుదుము, మేము చెడు చేయుటకు ఇక ఏ మాత్రము కోరుకొనక నిరంతరము మంచి చేయుటకు కోరిక కలిగియుండునట్లు ఆ ఆత్మ మా యందు లేదా మా హృదయములందు గొప్ప మార్పు కలుగజేసెను.",
                "3": "దేవుని యొక్క అనంతమైన మంచితనము మరియు ఆయన ఆత్మ యొక్క ప్రత్యక్షతల ద్వారా మేము కూడా రాబోవు దానిని గూర్చి గొప్ప అవగాహన కలిగియున్నాము; అవసరమైన యెడల, మేము అన్ని విషయములను గూర్చి ప్రవచించగలము.",
                "4": "మా రాజు మాతో చెప్పిన ఆ విషయములపై మేము కలిగియుండిన విశ్వాసమే మాకు ఈ గొప్ప జ్ఞానమును కలుగజేసెను, దానిని బట్టి మేము మహదానందముతో సంతోషించుచున్నాము.",
                "5": "మేము ఆయన చిత్తమును చేయుటకు మరియు దేవదూత ద్వారా చెప్పబడినట్లుగా ఎన్నటికీ అంతముకాని వేదనను మాపై మేము తెచ్చుకొనకుండునట్లు, దేవుని ఉగ్రతాపాత్రలోనిది మేము త్రాగకుండునట్లు మా శేష దినములన్నియు అన్ని విషయములలో ఆయన మాకు ఆజ్ఞాపించిన ఆజ్ఞలకు లోబడుటకు మా దేవునితో ఒక నిబంధనలోనికి ప్రవేశించుటకు మేము సమ్మతించుచున్నాము.",
                "6": "ఇప్పుడు రాజైన బెంజమిన్ వారి నుండి కోరిన మాటలు ఇవే; అందునుబట్టి అతడు వారితో ఇట్లనెను: నేను కోరిన మాటలను మీరు పలికియున్నారు; మీరు చేసిన నిబంధన ఒక పరిశుద్ధమైన నిబంధనయైయున్నది.",
                "7": "మీరు చేసిన నిబంధన కారణముగా మీరు క్రీస్తు యొక్క సంతానమని, ఆయన కుమారులు, కుమార్తెలని పిలువబడుదురు; ఏలయనగా ఈ దినమున ఆయన మిమ్ములను ఆత్మీయముగా కనియున్నాడు; ఆయన నామమందు విశ్వాసము ద్వారా మీ హృదయములు మారినవని మీరు చెప్పుచున్నారు; కావున, మీరు ఆయన ద్వారా జన్మించియున్నారు మరియు ఆయన కుమారులు, కుమార్తెలైయున్నారు.",
                "8": "ఈ నామము క్రింద మీరు స్వంతంత్రులుగా చేయబడియున్నారు మరియు మీరు స్వతంత్రులుగా చేయబడగలుగుటకు మరేయితర నామము లేదు. రక్షణ కలుగజేయుటకు మరేయితర నామము ఇవ్వబడ లేదు; కావున, మీ జీవితాంతము విధేయులైయుందురని దేవునితో ఒక నిబంధనలోనికి ప్రవేశించిన మీరందరు క్రీస్తు నామమును మీపైన తీసుకొనవలెనని నేను కోరుచున్నాను.",
                "9": "దీనిని చేయువాడు దేవుని కుడిపార్శ్వమున కనుగొనబడును, ఏలయనగా తాను పిలువబడియున్న నామమును అతడు ఎరుగును; అతడు క్రీస్తు యొక్క నామము చేత పిలువబడును.",
                "10": "ఇప్పుడు క్రీస్తు నామమును తనపై తీసుకొనని వాడు వేరొక నామమున పిలువబడవలెను; కావున, అతడు తననుతాను దేవుని ఎడమ పార్శ్వమున కనుగొనును.",
                "11": "అతిక్రమము ద్వారా తప్ప ఎన్నడూ తుడిచివేయబడని ఒక పేరును మీకు ఇచ్చెదనని నేను చెప్పినది ఇదేనని మీరు జ్ఞాపకముంచుకొనవలెనని కూడా నేను కోరుచున్నాను; కావున, ఆ నామము మీ హృదయములలో నుండి తుడిచివేయబడకుండునట్లు మీరు అతిక్రమము చేయకుండా జాగ్రత్తపడుడి.",
                "12": "మీ హృదయములలో వ్రాయబడిన ఆ నామమును ఎల్లప్పుడు నిలుపుకొనుటకు మీరు జ్ఞాపకముంచుకొనవలెనని, మీరు దేవుని ఎడమ పార్శ్వమున కనుగొనబడకూడదని నేను కోరుచున్నాను; కానీ మీరు పిలువబడు స్వరమును, ఆయన మిమ్ములను పిలుచు ఆ పేరును కూడా మీరు విని ఎరుగవలెనని నేను చెప్పుచున్నాను.",
                "13": "ఏలయనగా అతడు సేవించియుండని వానిని, అతనికి పరదేశియై అతని హృదయపు ఆలోచనలు, తలంపుల నుండి దూరముగా ఉన్న యజమానిని ఒక మనుష్యుడు ఎట్లు ఎరుగగలడు?",
                "14": "మరలా ఒక మనుష్యుడు తన పొరుగువాని గాడిదను తీసుకొని, దానిని ఉంచుకొనునా? లేదు, అని నేను మీతో చెప్పుచున్నాను; అది అతని మందల మధ్య మేయుటకు కూడా అనుమతించక అతడు దానిని తరిమివేసి, బయటకు త్రోలివేయును. మీరు పిలువబడియున్న ఆ పేరును మీరు ఎరుగని యెడల, మీ మధ్య కూడా అట్లే జరుగునని నేను మీతో చెప్పుచున్నాను.",
                "15": "కాబట్టి మీరు ఎల్లప్పుడు సత్‌క్రియలయందు విస్తరించుచూ స్థిరముగా కదలకయుండవలెనని, సర్వశక్తిమంతుడైన దేవుడు ప్రభువైన క్రీస్తు మిమ్ములను తన వారిగా ముద్రవేయవలెనని, మీరు పరలోకమునకు తేబడవలెనని, భూమ్యాకాశములయందు సమస్తమును సృష్టించి అందరిపై దేవుడైయున్న ఆయన యొక్క జ్ఞానము, శక్తి, న్యాయము మరియు కనికరము ద్వారా మీరు శాశ్వత రక్షణను నిత్యజీవమును కలిగియుండవలెనని నేను కోరుచున్నాను. ఆమేన్‌."
            },
            "6": {
                "1": "ఇప్పుడు రాజైన బెంజమిన్ జనులతో మాట్లాడుట ముగించిన తరువాత, దేవుని ఆజ్ఞలు గైకొనుటకు ఆయనతో ఒక నిబంధనలోనికి ప్రవేశించిన వారందరి పేర్లు నమోదు చేయుట ఆవశ్యకమైనదని అతడు తలంచెను.",
                "2": "చిన్నపిల్లలు తప్ప నిబంధనలోనికి ప్రవేశించక, క్రీస్తు నామమును తమపై తీసుకొనని ఆత్మ ఒక్కటి కూడా అక్కడ లేకుండెను.",
                "3": "రాజైన బెంజమిన్ ఈ విషయములన్నిటిని చెప్పుట ముగించినప్పుడు, తన కుమారుడైన మోషైయను తన జనులపై అధిపతిగా, రాజుగా ప్రతిష్ఠించి, అతినికి రాజ్యమును గూర్చిన సమస్త అధికారములు ఇచ్చెను మరియు జనులు దేవుని ఆజ్ఞలను విని ఎరుగునట్లు, వారు చేసిన ప్రమాణము యొక్క జ్ఞాపకమునకు వారిని పురికొల్పునట్లు జనులకు బోధించుటకు యాజకులను కూడా నియమించిన తరువాత, అతడు సమూహమును పంపివేసెను మరియు ప్రతివాడు తమ కుటుంబముల ప్రకారము వారి స్వంత గృహములకు తిరిగి వెళ్ళెను.",
                "4": "ఇప్పుడు మోషైయ తన తండ్రి స్థానములో పరిపాలించుట ప్రారంభించెను. లీహై యెరూషలేమును వదిలివచ్చిన సమయము నుండి అంతయు కలిపి సుమారు నాలుగువందల డెబ్బది ఆరు సంవత్సరములు పూర్తి చేయుచు తన ముప్పదియవయేట అతడు పరిపాలించుట ప్రారంభించెను.",
                "5": "రాజైన బెంజమిన్ మూడు సంవత్సరములు జీవించిన పిమ్మట మరణించెను.",
                "6": "రాజైన మోషైయ ప్రభువు యొక్క మార్గములలో నడిచెను మరియు ఆయన న్యాయతీర్పులను ధర్మశాస్త్రములను పాటించి, అతనికి ఆజ్ఞాపించబడిన విషయములన్నిటి యందు ఆయన ఆజ్ఞలను గైకొనెను.",
                "7": "రాజైన మోషైయ తన జనులు భూమిని సాగుచేయునట్లు చేసెను. ఆయన కూడా స్వయముగా భూమిని దున్నుతూ తన జనులకు భారము కాకుండునట్లు, అన్ని విషయముల యందు తన తండ్రి చేసినట్లుగా తాను కూడా చేసెను. మూడు సంవత్సరముల వరకు అతని జనులందరి మధ్య ఎట్టి వివాదములు లేకుండెను."
            },
            "7": {
                "1": "రాజైన మోషైయ మూడు సంవత్సరముల పాటు నిరంతరమైన సమాధానము కలిగియుండిన తరువాత, అతడు లీహై-నీఫై దేశమందు లేదా లీహై-నీఫై పట్టణమందు నివసించుటకు వెళ్ళిన జనులను గూర్చి తెలుసుకొనగోరెను; ఏలయనగా వారు జరహేమ్ల దేశమును వదిలివెళ్ళిన సమయము నుండి అతని జనులు వారి యొద్ద నుండి ఏ సమాచారమును వినియుండలేదు; కావున, వారు అతడిని తమ ప్రశ్నలతో విసిగించిరి.",
                "2": "అందుచేత వారి సహోదరులను గూర్చి వెదకుటకు లీహై-నీఫై దేశమునకు వెళ్ళునట్లు బలవంతులైన వారి మనుష్యులలో నుండి పదహారుగురిని రాజైన మోషైయ అనుమతించెను.",
                "3": "వారు మరుసటి దినమున జరహేమ్ల వంశస్థుడైన అమ్మోన్‌ అను ఒక బలమైన శక్తిశాలిని తమతోపాటు తీసుకొని బయలుదేరిరి; అతడు వారికి నాయకుడైయుండెను.",
                "4": "ఇప్పుడు లీహై-నీఫై దేశమునకు వెళ్ళుటకు అరణ్యమందు ప్రయాణము చేయవలసిన మార్గమును వారు ఎరుగకుండిరి; కాబట్టి వారు అరణ్యమందు అనేక దినములు, అనగా నలుబది దినములు తిరుగులాడిరి.",
                "5": "వారు నలుబది దినములు తిరుగులాడిన తరువాత షైలోమ్ దేశమునకు ఉత్తరమున ఉన్న ఒక కొండ వద్దకు వచ్చి, అక్కడ తమ గుడారములను వేసుకొనిరి.",
                "6": "అమ్మోన్‌ తన సహోదరులలో ముగ్గురిని వెంట తీసుకొని నీఫై దేశమునకు వెళ్ళెను, వారి పేర్లు అమాలేకి, హీలమ్ మరియు హెమ్.",
                "7": "నీఫై దేశమందు, షైలోమ్ దేశమందు ఉన్న జనుల యొక్క రాజును వారు కలుసుకొనిరి; వారు రాజభటులచే చుట్టుముట్టబడి, పట్టుకొనబడి, బంధించబడి, చెరసాలలో వేయబడిరి.",
                "8": "వారు రెండు దినములు చెరసాలలో ఉన్న తరువాత తిరిగి రాజు యెదుటకు తేబడిరి మరియు వారి కట్లు విప్పబడెను. వారు రాజు యెదుట నిలిచి, అతడు వారిని అడుగు ప్రశ్నలకు సమాధానమిచ్చుటకు అనుమతించబడిరి లేదా ఒక విధముగా ఆజ్ఞాపించబడిరి.",
                "9": "అతడు వారితో ఇట్లనెను: ఇదిగో నేను లింహైని, జెనిఫ్ కుమారుడైన నోవాహ్ కుమారుడను, వారి పితరుల దేశమైయున్న ఈ దేశమును స్వాస్థ్యముగా పొందుటకు జరహేమ్ల దేశము నుండి బయటకు వచ్చిన జనుల స్వరము చేత రాజుగా చేయబడినవాడను.",
                "10": "నేను ద్వారము వెలుపల నా భటులతో ఉన్నప్పుడు, పట్టణ ప్రాకారముల దగ్గరకు వచ్చునంతగా మీరు ధైర్యముచేయు కారణమేమైయున్నదో నేను తెలుసుకొనగోరుచున్నాను.",
                "11": "నేను మిమ్ములను ప్రశ్నించి తెలుసుకొనవలెనన్న కారణము చేతనే మీరు జీవించుటకు అనుమతించితిని, లేని యెడల నా భటులు మిమ్ములను చంపునట్లు చేసియుండేవాడను. మీరిప్పుడు మాట్లాడుటకు అనుమతించబడియున్నారు.",
                "12": "ఇప్పుడు అతడు మాట్లాడుటకు అనుమతించబడియున్నాడని చూచినప్పుడు అమ్మోన్ ముందుకు వెళ్ళి, రాజు యెదుట వంగి నమస్కరించెను; పైకి లేచి అతడు ఇట్లనెను: ఓ రాజా, నేను ఇంకను బ్రతికియున్నందుకు, మాట్లాడుటకు అనుమతించబడినందుకు ఈ దినమున దేవునికి చాలా కృతజ్ఞుడనైయున్నాను; మరియు నేను ధైర్యముతో మాట్లాడుటకు ప్రయత్నించెదను;",
                "13": "నీవు నన్ను ఎరిగియుండిన యెడల, నేను ఈ విధముగా బంధించబడి యుండుటను నీవు అనుమతించియుండవని నేను నమ్ముచున్నాను. ఏలయనగా నేను అమ్మోన్‌ను, జరహేమ్ల వంశస్థుడను మరియు జెనిఫ్‌ ఆ దేశము నుండి బయటకు తీసుకొని వచ్చిన మా సహోదరులను గూర్చి తెలుసుకొనుటకు జరహేమ్ల దేశము నుండి వచ్చియున్నాను.",
                "14": "ఇప్పుడు లింహై, అమ్మోన్‌ మాటలను విన్న తరువాత అధికముగా సంతోషించి ఇట్లనెను: జరహేమ్ల దేశమందున్న నా సహోదరులు ఇంకా జీవించియున్నారని నేనిప్పుడు ఖచ్చితముగా ఎరుగుదును. ఇప్పుడు నేను సంతోషించెదను మరియు రేపు నా జనులు కూడా సంతోషించునట్లు చేయుదును.",
                "15": "ఏలయనగా మేము లేమనీయుల దాస్యమందుండి భరించుటకు అతికష్టమైన పన్ను మోపబడియున్నాము. ఇప్పుడు మన సహోదరులు మనలను దాస్యములోనుండి లేదా లేమనీయుల చేతులలోనుండి విడిపించుదురు, మనము వారి దాసులైయుందుము; ఏలయనగా లేమనీయుల రాజుకు కప్పము కట్టుట కంటే మనము నీఫైయులకు దాసులుగా ఉండుట మేలు.",
                "16": "ఇప్పుడు వారు ఇక ఏ మాత్రము అమ్మోన్‌ను లేదా అతని సహోదరులను బంధించరాదని రాజైన లింహై తన భటులను ఆజ్ఞాపించెను మరియు వారు షైలోమ్‌నకు ఉత్తరమున ఉన్న కొండకు వెళ్ళి వారి సహోదరులను పట్టణములోనికి తీసుకొనివచ్చి తిని, త్రాగి, ప్రయాణ బడలిక నుండి విశ్రాంతి తీసుకొనునట్లు చేసెను; ఏలయనగా వారు అనేక శ్రమలు అనుభవించియుండిరి; వారు ఆకలి, దాహము మరియు అలసటను అనుభవించియుండిరి.",
                "17": "మరుసటి దినమున అతడు వారితో మాట్లాడు మాటలను వినుటకు వారు దేవాలయము వద్ద సమకూడవలెనని రాజైన లింహై తన జనులందరి మధ్య ఒక చాటింపు వేయించెను.",
                "18": "వారు సమకూడినప్పుడు అతడు వారితో ఈ విధముగా మాట్లాడెను: నా జనులారా, మీ తలలు పైకెత్తి ఓదార్పును పొందుడి; ఏలయనగా మన పోరాటములనేకము వ్యర్థమైపోయినప్పటికీ, మనము ఇక ఏ మాత్రము మన శత్రువుల దాస్యములో ఉండని సమయము సమీపించియున్నది లేదా ఎంతో దూరములో లేదు; అయినను ఒక సార్థకమైన పోరాటము చేయుట మిగిలియున్నదని నేను నమ్ముచున్నాను.",
                "19": "కాబట్టి మీ తలలు పైకెత్తి ఆనందించుడి; అబ్రాహాము, ఇస్సాకు, యాకోబు యొక్క దేవుడైన ఆ దేవుని యందు మరియు ఇశ్రాయేలు సంతానమును ఐగుప్తు దేశము నుండి బయటకు తీసుకొనివచ్చి, వారు ఎఱ్ఱసముద్రము గుండా ఆరిన నేలను నడుచునట్లు చేసి, అరణ్యమందు వారు నశించకుండునట్లు మన్నాతో వారిని పోషించి, వారికొరకు అనేక క్రియలను చేసిన ఆ దేవుని యందు నమ్మికయుంచుడి.",
                "20": "మరలా ఆ దేవుడే మన పితరులను యెరూషలేము దేశము నుండి బయటకు తీసుకొనివచ్చి ఇప్పటివరకు కూడా తన జనులను కాపాడి, భద్రపరచెను; మన పాపములు మరియు హేయక్రియల మూలముగానే ఆయన మనలను దాస్యములోనికి తెచ్చెను.",
                "21": "ఈ జనులపై రాజుగా చేయబడిన జెనిఫ్‌ తన పితరుల దేశమును స్వాస్థ్యముగా పొందుటకు అత్యాశక్తి గలవాడైయుండెను, కావున రాజైన లేమన్‌తో ఒక సంధిలోనికి ప్రవేశించి, అతని కుయుక్తి మరియు నేర్పరితనము ద్వారా మోసపోయి దేశము యొక్క ఒక భాగమును లేదా లీహై-నీఫై పట్టణమును, షైలోమ్ పట్టణమును, దాని చుట్టూ ఉన్న ప్రదేశములను రాజైన జెనిఫ్‌ అతనికి అప్పగించివేసెననుటకు ఈ దినమున మీరందరు సాక్షులైయున్నారు.",
                "22": "ఈ జనులను దాస్యములోనికి లేదా బానిసత్వములోనికి తెచ్చు ఏకైక ఉద్దేశ్యము నిమిత్తము రాజైన లేమన్ ఇదంతయు చేసెను. మన పంటలైన జొన్న, బార్లీ మరియు ఇంకను మన సమస్త ధాన్యముల యొక్క సగభాగమును, మన మందలు, గుంపుల యొక్క పెరుగుదలలో సగభాగమును లేమనీయుల రాజుకు ఈ సమయమున మనము కప్పము కట్టుచున్నాము; మనమందరము కలిగియున్న లేదా స్వాధీనపరచుకొన్నదాని యొక్క సగభాగమును లేదా మన ప్రాణములను కూడా లేమనీయుల రాజు మన నుండి కోరుచున్నాడు.",
                "23": "ఇప్పుడు ఇది భరించుటకు కష్టమైనది కాదా? మన ఈ శ్రమ గొప్పది కాదా? మనము దుఃఖించుటకు గొప్ప హేతువును కలిగియున్నాము.",
                "24": "అవును, మనము దుఃఖించుటకు గొప్ప హేతువులు కలవని నేను మీతో చెప్పుచున్నాను; ఏలయనగా దుష్టత్వమును బట్టియే మన సహోదరులలో ఎంతోమంది సంహరింపబడియున్నారు, వారి రక్తము వ్యర్థముగా చిందించబడినది.",
                "25": "ఈ జనులు అతిక్రమములోనికి పడియుండని యెడల, మనపై ఈ గొప్ప కీడు వచ్చుటను ప్రభువు అనుమతించి యుండకపోవును. కానీ వారు ఆయన మాటలను ఆలకించలేదు; మరియు రక్తము చిందించునంత ఎక్కువగా వారి మధ్య వివాదములు కలిగెను.",
                "26": "ప్రభువు యొక్క ప్రవక్తను వారు సంహరించిరి; దేవుని చేత ఎన్నుకొనబడిన ఒక మనుష్యుని, ముఖ్యముగా వారి దుష్టత్వములు, హేయక్రియలను గూర్చి వారికి చెప్పి, రాబోవు విషయములనేకము గూర్చి మరియు క్రీస్తు యొక్క రాకడను గూర్చి కూడా ప్రవచించిన వానిని వారు సంహరించియుండిరి.",
                "27": "ఏలయనగా క్రీస్తు దేవుడనియు సమస్తము యొక్క తండ్రియనియు అతడు వారితో చెప్పెను, ఆయన తనపై మనుష్య రూపము ధరించుకొనవలెననియు, అది ఆదియందు సృష్టించబడిన మనుష్యుని రూపమైయుండవలెననియు చెప్పెను; లేదా ఇతర మాటలలో మనుష్యుడు దేవుని స్వరూపమున సృష్టించబడెననియు, దేవుడు నరుల సంతానము మధ్యకు దిగి రావలెననియు, రక్త మాంసములు గల శరీరముతో జన్మించవలెననియు భూముఖముపైన ముందుకు వెళ్ళవలెననియు అతడు చెప్పెను—",
                "28": "ఇప్పుడు అతడు దీనిని చెప్పినందుకు వారతనిని సంహరించిరి; వారిపై దేవుని ఉగ్రతను తెచ్చుకొనునట్లు వారు అనేకమైన వాటిని చేసిరి. కాబట్టి వారు దాస్యమందు ఉన్నారని, కష్టమైన శ్రమలతో మొత్తబడియున్నారని ఆశ్చర్యపడు వారెవరు?",
                "29": "ఏలయనగా ప్రభువు ఈలాగు సెలవిచ్చియున్నాడు: వారి అతిక్రమ దినమందు నేను నా జనులకు సహాయము చేయను; కానీ వారు వర్థిల్లకుండా వారి మార్గమందు అవరోధముంచెదను; వారి క్రియలు వారి యెదుట అడ్డుగోడగా నిలుచును.",
                "30": "మరలా ఆయన ఇట్లనెను: నా జనులు మలినమును విత్తిన యెడల, వారు దాని పొట్టును సుడిగాలి యందు కోతకోయుదురు; దాని ఫలితము విషమగును.",
                "31": "మరలా ఆయన ఇట్లనెను: నా జనులు మలినమును విత్తిన యెడల, వారు తూర్పు గాలిని కోతకోయుదురు; అది తక్షణ వినాశనమును తెచ్చును.",
                "32": "ఇప్పుడు ప్రభువు యొక్క వాగ్దానము నెరవేర్చబడినది మరియు మీరు మొత్తబడి, బాధింపబడియున్నారు.",
                "33": "కానీ మీరు హృదయము యొక్క పూర్ణ సంకల్పముతో ప్రభువు తట్టు తిరిగి ఆయన యందు నమ్మికయుంచి, మనస్సు యొక్క సమస్త శ్రద్ధతో ఆయనను సేవించిన యెడల, ఆయన తన స్వంత చిత్తము మరియు ఇష్ట ప్రకారము మిమ్ములను దాస్యము నుండి విడిపించును."
            },
            "8": {
                "1": "రాజైన లింహై తన జనులతో మాట్లాడుట ముగించిన తరువాత—ఏలయనగా అతడు వారితో అనేక విషయములు మాట్లాడెను, వాటిలో కొద్ది వాటిని మాత్రమే నేను ఈ గ్రంథమందు వ్రాసియున్నాను—అతడు తన జనులకు జరహేమ్ల దేశమందున్న వారి సహోదరులను గూర్చి అన్ని సంగతులు చెప్పెను.",
                "2": "సమూహము యెదుట అమ్మోన్‌ నిలువబడునట్లు అతడు చేసెను మరియు జెనిఫ్‌, దేశమును వదలి వచ్చిన సమయము నుండి అమ్మోన్, దేశము నుండి బయటకు వచ్చిన సమయము వరకు వారి సహోదరులకు జరిగినదానంతటిని వారికి చెప్పునట్లు చేసెను.",
                "3": "రాజైన బెంజమిన్ వారికి బోధించిన ఆ చివరి మాటలను కూడా అతడు వారికి చెప్పెను మరియు అతడు పలికిన మాటలన్నియు వారు గ్రహించగలుగునట్లు వాటిని రాజైన లింహై యొక్క జనులకు వివరించెను.",
                "4": "అతడు ఇదంతయు చేసిన తరువాత రాజైన లింహై సమూహమును పంపివేసెను మరియు ప్రతిఒక్కరు తన స్వంత గృహమునకు వెళ్ళునట్లు చేసెను.",
                "5": "వారు జరహేమ్ల దేశమును వదిలి వచ్చిన సమయము నుండి అతని జనుల వృత్తాంతమును కలిగియున్న పలకలను అమ్మోన్‌ చదువగలుగునట్లు అతని యొద్దకు తెప్పించెను.",
                "6": "ఇప్పుడు అమ్మోన్‌ ఆ వృత్తాంతమును చదివిన వెంటనే అతడు భాషలకు అర్థము చెప్పగలడేమో తెలుసుకొనుటకు రాజు అతడిని విచారించగా, తాను చెప్పలేనని అమ్మోన్‌ అతనికి చెప్పెను.",
                "7": "రాజు అతనితో ఇట్లనెను: నా జనుల శ్రమల నిమిత్తము బాధించబడినవాడనై, జరహేమ్ల దేశమును కనుగొని మమ్ములను దాస్యములో నుండి విడిపించమని మేము మా సహోదరులకు మొరపెట్టుకొనునట్లు నా జనులలో నుండి నలుబది ముగ్గురిని నేను అరణ్యములోనికి పంపితిని.",
                "8": "వారు అనేక దినముల పాటు అరణ్యమందు తప్పిపోయిరి, అయినప్పటికీ వారు శ్రద్ధగానుండిరి మరియు జరహేమ్ల దేశమును కనుగొనలేదు, కాని అనేక జలముల మధ్యనున్న ఒక దేశమందు ప్రయాణించియుండి, మనుష్యుల యొక్కయు అడవి జంతువుల యొక్కయు ఎముకలతో మరియు ప్రతి విధమైన భవనముల యొక్క శిథిలములతో కప్పబడియున్న దేశమును కనుగొనియుండి, ఇశ్రాయేలు యొక్క అన్ని గోత్రములంతగా అధిక సంఖ్యాకులైయున్న జనులతో నిండియున్న దేశమును కనుగొని ఈ దేశమునకు తిరిగివచ్చిరి.",
                "9": "వారు చెప్పిన విషయములు సత్యమనుటకు సాక్ష్యముగా వారు చెక్కడములతో నిండిన ఇరువది నాలుగు పలకలను తెచ్చిరి, అవి మేలిమి బంగారముతో చేయబడియున్నవి.",
                "10": "ఇంకను వారు వక్షస్థల కవచములను తెచ్చిరి, అవి పెద్దగా, పరిపూర్ణముగా ఉండి కంచు మరియు రాగితో చేయబడినవి.",
                "11": "మరియు వారు ఖడ్గములను తెచ్చియుండిరి, వాటి పిడులు విరిగిపోయి వాటి అలుగులు తుప్పు చేత తినివేయబడియుండెను; పలకలపై ఉన్న చెక్కడములకు లేదా భాషకు అర్థము చెప్పగలిగిన వాడెవడును దేశమందు లేకుండెను. కావున, నీవు అనువాదము చేయగలవా? అని నేను నిన్నడిగితిని.",
                "12": "మరలా నేను నీతో చెప్పుచున్నాను: అనువాదము చేయగలవారెవరినైనను నీవెరుగుదువా? ఏలయనగా ఈ వృత్తాంతములు మా భాషలోనికి అనువాదము చేయబడవలెనని నేను కోరుచున్నాను; బహుశా అవి ఈ గ్రంథములు ఎక్కడినుండి వచ్చినవను జ్ఞానమును మరియు నాశనము చేయబడిన జనుల యొక్క శేషమును గూర్చిన జ్ఞానమును ఇవ్వవచ్చును; లేదా నాశనము చేయబడిన ఈ జనులను గూర్చిన జ్ఞానమును అవి మనకు ఇవ్వవచ్చును; వారి నాశనమునకు గల కారణమును నేను తెలుసుకొనగోరుచున్నాను.",
                "13": "అప్పుడు అమ్మోన్‌ అతనితో ఇట్లనెను: ఓ రాజా, గ్రంథములను అనువాదము చేయగలిగిన ఒక మనుష్యుని గూర్చి నేను నీకు నమ్మకముగా చెప్పగలను; ఏలయనగా అతడు అందులోనికి చూచి ప్రాచీన కాలమునకు చెందిన గ్రంథములన్నిటినీ అనువాదము చేయగలునట్లు ఒక సాధనమును కలిగియున్నాడు మరియు అది దేవుని నుండి బహుమానమైయున్నది. అవి అనువాదకారకములని పిలువబడినవి మరియు అతడు ఆజ్ఞాపించబడితే తప్ప ఏ మనుష్యుడూ వాటిలోనికి చూడలేడు, లేని యెడల అతడు చూడకూడని వాటి కొరకు చూచి, నశించును. వాటిలోనికి చూడవలెనని ఆజ్ఞాపించబడు వాడే దీర్ఘదర్శి అని పిలువబడును.",
                "14": "జరహేమ్ల దేశమందున్న జనుల యొక్క రాజు ఈ కార్యములు చేయుటకు ఆజ్ఞాపించబడిన మనుష్యుడు, అతడు దేవుని నుండి ఈ ఉన్నతమైన బహుమానమును పొందియున్నాడు.",
                "15": "అప్పుడు రాజు, దీర్ఘదర్శి ఒక ప్రవక్త కన్నా గొప్పవాడని చెప్పెను.",
                "16": "దీర్ఘదర్శి ఒక బయల్పాటుదారుడు, ప్రవక్త కూడా అయ్యున్నాడని అమ్మోన్‌ చెప్పెను; మరియు దేవుని శక్తిని మించిన గొప్ప బహుమానమేదియు లేదు, దానిని ఏ మనుష్యుడు పొందలేడు; అయినప్పటికీ, దేవుని నుండి ఇవ్వబడిన గొప్పశక్తిని మనుష్యుడు కలిగియుండవచ్చును.",
                "17": "కానీ దీర్ఘదర్శి జరిగిపోయిన విషయములను గూర్చి, రాబోవు విషయములను గూర్చి కూడా తెలుసుకొనగలడు, వారి ద్వారా సమస్త విషయములు బయలుపరచబడును లేదా రహస్యమైన విషయములు విశదము చేయబడును, దాచబడిన విషయములు వెలుగులోనికి వచ్చును, తెలియబడని విషయములు వారి ద్వారా తెలియజేయబడును మరియు మరేవిధముగా తెలియజాలని విషయములు కూడా వారి ద్వారా తెలియజేయబడును.",
                "18": "ఆ విధముగా మనుష్యుడు విశ్వాసము ద్వారా గొప్ప అద్భుతములను చేయునట్లు దేవుడు ఒక సాధనము దయచేసెను; కావున, అతడు తన తోటివారికి గొప్ప ప్రయోజనకారుడగును.",
                "19": "ఇప్పుడు అమ్మోన్‌ ఈ మాటలను చెప్పుట ముగించినప్పుడు రాజు మిక్కిలి సంతోషించి, దేవునికి కృతజ్ఞతలు చెల్లించుచూ ఇట్లనెను: నిస్సందేహముగా ఈ పలకల యందు గొప్ప మర్మమున్నది, ఈ అనువాదకారకములు నరుల సంతానమునకు ఆ మర్మములన్నిటిని బయలుపరచు ఉద్దేశ్యము కొరకు సిద్ధము చేయబడియున్నవి.",
                "20": "ఆహా, ప్రభువు కార్యములు ఎంత అద్భుతమైనవి! ఆయన తన జనులను దీర్ఘకాలము సహించును; నరుల సంతానము యొక్క అవగాహనలు గృడ్డివి మరియు అస్పష్టమైనవి; ఏలయనగా వారు జ్ఞానమును వెదకరు లేదా ఆమె వారిపై పరిపాలన చేయాలని వారు కోరరు.",
                "21": "వారు కాపరి నుండి దూరముగా పరుగెత్తి, చెదిరిపోయి, తరుమబడి, అడవి మృగములచే తినివేయబడు అడవి మంద వలే ఉన్నారు."
            },
            "9": {
                "intro": "జెనిఫ్‌ గ్రంథము—వారు జరహేమ్ల దేశమును వదిలివచ్చిన సమయము నుండి లేమనీయుల చేతులలో నుండి విడిపించబడిన సమయము వరకు గల అతని జనుల వృత్తాంతము.",
                "1": "జెనిఫ్‌ అను నేను, నీఫైయుల యొక్క సమస్త భాషలో బోధింపబడి, నీఫై దేశము లేదా మా పితరుల మొదటి స్వాస్థ్యమైన దేశమును గూర్చిన జ్ఞానము కలిగియుండి, మా సైన్యము లేమనీయుల పైకి వెళ్ళి వారిని నాశనము చేయునట్లు వారి సైన్యములను వేగు చూచుటకు లేమనీయుల మధ్యకు నేను వేగులవానిగా పంపబడియుంటిని—కానీ నేను వారి మధ్య మేలైన దానిని చూచినప్పుడు వారు నాశనము చేయబడరాదని కోరితిని.",
                "2": "కావున, మా పాలకుడు వారితో సంధి చేసుకొనవలెనని కోరుచూ నేను అరణ్యమందు నా సహోదరులతో వాదించితిని; అయితే అతడు క్రూరమైన రక్తపిపాసియైయుండి నేను సంహరింపబడవలెనని ఆజ్ఞాపించెను; కానీ అధిక రక్తపాతము చేత నేను తప్పించబడితిని; ఏలయనగా మా సైన్యములో అధికసంఖ్యాకులు అరణ్యమందు నాశనము చేయబడువరకు తండ్రికి వ్యతిరేకముగా తండ్రి మరియు సహోదరునికి వ్యతిరేకముగా సహోదరుడు పోరాడెను; జరిగిన దానిని మరణించిన వారి భార్యా పిల్లలకు చెప్పుటకు మేము అనగా మాలో మిగిలిన వారు జరహేమ్ల దేశమునకు తిరిగి వెళ్ళితిమి.",
                "3": "ఇంకను మా పితరుల దేశమును స్వాస్థ్యముగా పొందుటకు అత్యాసక్తి గలవాడనై నేను ఆ దేశమును స్వాధీనపరచుకొనుటకు కోరిన వారినందరిని సమకూర్చి, ఆ దేశమునకు వెళ్ళుటకు అరణ్యములోనికి మా ప్రయాణమును తిరిగి ప్రారంభించితిని; కాని మేము కరువు చేత, తీవ్రమైన శ్రమల చేత మొత్తబడితిమి; ఏలయనగా మా దేవుడైన ప్రభువును జ్ఞాపకము చేసుకొనుటకు మేము వెనుకాడితిమి.",
                "4": "అయినప్పటికీ అరణ్యమందు అనేక దినములు తిరుగులాడిన తరువాత, మా సహోదరులు సంహరింపబడిన స్థలమందు మేము మా గుడారములను వేసుకొంటిమి, అది మా పితరుల దేశమునకు సమీపముగానుండెను.",
                "5": "నేను రాజు యొక్క వైఖరి తెలుసుకొనునట్లు మరియు నా జనులతో వెళ్ళి, సమాధానముతో దేశమును స్వాధీనపరచుకొనవచ్చునేమో తెలుసుకొనునట్లు నా మనుష్యులలో నలుగురిని తీసుకొని పట్టణములోనికి రాజు యొద్దకు తిరిగి వెళ్ళితిని.",
                "6": "నేను రాజు యొద్దకు వెళ్ళినప్పుడు లీహై-నీఫై దేశమును, షైలోమ్ దేశమును నేను స్వాధీనపరచుకొనునట్లు అతడు నాతో నిబంధన చేసెను.",
                "7": "అంతేకాక తన జనులు దేశము నుండి బయటకు వెడలిపోవలెనని అతడు ఆజ్ఞాపించెను, అప్పుడు నేను, నా జనులు దానిని స్వాధీనపరచుకొనునట్లు దేశములోనికి వెళ్ళితిమి.",
                "8": "మేము భవనములు నిర్మించుట, పట్టణ ప్రాకారములు, ముఖ్యముగా లీహై-నీఫై పట్టణము మరియు షైలోమ్ పట్టణము యొక్క ప్రాకారములు మరమ్మత్తు చేయుట మొదలుపెట్టితిమి.",
                "9": "మేము భూమిని సాగుచేయుట మొదలుపెట్టితిమి, ముఖ్యముగా అన్నిరకములైన విత్తనములతో అనగా జొన్న, గోధుమ, బార్లీ, నియాసు, షియుముతో, అన్నిరకముల ఫల విత్తనములతో సాగుచేసితిమి; మరియు మేము దేశమందు వృద్ధిపొంది వర్ధిల్లుట మొదలుపెట్టితిమి.",
                "10": "ఇప్పుడు వంచనతో నా జనులను దాస్యములోనికి తెచ్చునట్లు మేము ఆ దేశమును స్వాధీనపరచుకొనుటకు రాజైన లేమన్‌ కుయుక్తితో దానిని మాకు అప్పగించెను.",
                "11": "కావున మేము దేశమందు పన్నెండు సంవత్సరముల పాటు నివసించిన తరువాత, ఏ కారణము చేతనైనను నా జనులు దేశమందు అధిక బలవంతులు అగుదురేమోనని మరియు వారు మమ్ములను జయించి దాస్యములోనికి తేలేకపోవుదురేమోనని రాజైన లేమన్‌ వ్యాకులపడసాగెను.",
                "12": "వారు సోమరులైన, విగ్రహారాధికులైన జనులైయున్నారు; కావున, వారు మా శ్రమను దోచుకొని సుఖభోగాలు అనుభవించునట్లు, మా పొలములలోని మందలతో విందు చేసుకొనునట్లు మమ్ములను దాస్యములోనికి తెచ్చుటకు కోరిరి.",
                "13": "అందువలన వారు నా జనులతో పోరాడవలెనని రాజైన లేమన్‌ తన జనులను పురికొల్పుట ప్రారంభించెను; కావున దేశమందు యుద్ధములు, పోరాటములు మొదలాయెను.",
                "14": "ఏలయనగా నా పరిపాలన యొక్క పదమూడవ సంవత్సరమందు షైలోమ్ దేశమునకు దక్షణమున దూరముగా నున్న నీఫై దేశమందు నా జనులు వారి మందలకు నీళ్ళు పెట్టుచూ, మేతమేపుచూ వారి భూములను సాగు చేసుకొనుచున్నప్పుడు లేమనీయుల యొక్క గొప్ప సైన్యమొకటి వారిపైకి వచ్చి వారిని సంహరించుచు వారి మందలను, వారి పొలముల ధాన్యమును తీసుకోనారంభించెను.",
                "15": "లేమనీయులకు పట్టుబడని వారందరు నీఫై పట్టణములోనికి పారిపోయి రక్షణ కొరకు నన్ను వేడుకొనిరి.",
                "16": "నేను వారిని విల్లులు, బాణములు, ఖడ్గములు, వంపు కత్తులు, గదలు, వడిసెలు మరియు మేము కనిపెట్టగలిగిన అన్ని రకములైన ఆయుధములతో సాయుధులను చేసితిని మరియు నేను, నా జనులు లేమనీయులకు వ్యతిరేకముగా యుద్ధము చేయుటకు వెళ్ళితిమి.",
                "17": "ప్రభువునుండి బలము పొంది మేము లేమనీయులకు వ్యతిరేకముగా యుద్ధము చేయుటకు వెళ్ళితిమి; మా శత్రువుల చేతులలో నుండి మమ్ములను విడిపించవలెనని నేను, నా జనులు ప్రభువుకు బలముగా మొరపెట్టితిమి, ఏలయనగా మా పితురులు విడిపించబడుటను జ్ఞాపకము చేసుకొనుటకు మేము మేల్కొల్పబడితిమి.",
                "18": "దేవుడు మా మొరలను విని, మా ప్రార్థనలకు జవాబిచ్చెను; మేము ఆయన బలమందు ముందుకు వెళ్ళితిమి; మేము లేమనీయులకు వ్యతిరేకముగా వెళ్ళి ఒక పగలు, ఒక రాత్రిలోపు మూడు వేల నలుబది ముగ్గురిని సంహరించితిమి; మా దేశము నుండి బయటకు తరిమివేయువరకు వారిని మేము సంహరించితిమి.",
                "19": "నేను నా స్వహస్తములతో వారి మృతులను పాతిపెట్టుటకు సహాయపడితిని. మా సహోదరులలో రెండు వందల డెబ్బది తొమ్మిది మంది సంహరింపబడినందున గొప్ప దుఃఖముతో మేము విలపించితిమి."
            },
            "10": {
                "1": "మేము మరలా రాజ్యమును స్థాపించుట మొదలుపెట్టితిమి మరియు సమాధానముతో దేశమును మరలా స్వాధీనపరచుకొనుట ఆరంభించితిమి. లేమనీయులు నా జనులకు వ్యతిరేకముగా యుద్ధము చేయుటకు తిరిగి వచ్చు సమయమునకు సిద్ధపాటుగా నా జనుల కొరకు నేను ఆయుధములు కలిగియుండునట్లు సకల విధముల యుద్ధ ఆయుధములు తయారు చేయబడునట్లు నేను చేసితిని.",
                "2": "లేమనీయులు తిరిగి మా మీదికి రహస్యముగా వచ్చి మమ్ములను నాశనము చేయకుండునట్లు దేశము చుట్టూ నేను కావలి వారిని ఉంచితిని; ఆ విధముగా నేను నా జనులను, నా మందలను కావలి కాచితిని మరియు మా శత్రువుల చేతులలో పడకుండా వారిని కాపాడితిని.",
                "3": "మేము మా పితరుల దేశమును అనేక సంవత్సరములపాటు, అనగా ఇరువది రెండు సంవత్సరముల పాటు స్వతంత్రించుకొంటిమి.",
                "4": "పురుషులు నేలను సాగుచేసి అన్ని రకముల ధాన్యములను, అన్నిరకముల ఫలములను పండించునట్లు నేను చేసితిని.",
                "5": "స్త్రీలు నూలు వడికి, శ్రమపడి, సన్నిని నారతో సమస్త విధములైన పని చేసి, మేము మా దిగంబరత్వమును కప్పుకొనునట్లు అన్నిరకముల వస్త్రములను చేయునట్లు నేను చేసితిని; ఆ విధముగా మేము దేశమందు వర్థిల్లితిమి—ఆ విధముగా మేము ఇరువది రెండు సంవత్సరముల పాటు దేశమందు నిరంతర సమాధానము కలిగియుంటిమి.",
                "6": "ఇప్పుడు రాజైన లేమన్‌ మరణించెను, అతని స్థానములో అతని కుమారుడు పరిపాలించుట ప్రారంభించెను. అతడు తన జనులను నా జనులకు వ్యతిరేకముగా తిరుగుబాటు చేయుటకు పురిగొల్పనారంభించెను; అందువలన వారు యుద్ధము కొరకు, నా జనులకు వ్యతిరేకముగా పోరాడుటకు సిద్ధపడుట మొదలుపెట్టిరి.",
                "7": "కానీ నేను వారికి వ్యతిరేకముగా కావలికాయునట్లు, వారు నా జనుల పైకి వచ్చి వారిని నాశనము చేయకుండునట్లు వారి సన్నాహములను కనుగొనుటకు షెమ్లోన్‌ దేశము చుట్టూ నా వేగులను పంపితిని.",
                "8": "వారు షైలోమ్ దేశమునకు ఉత్తరము వైపు అసంఖ్యాకమైన సైన్యముతో వచ్చిరి, వారి పురుషులు విల్లులు, బాణములు, ఖడ్గములు, వంపు కత్తులు, రాళ్ళు మరియు వడిసెలతో సాయుధులైయుండిరి; బోడిగా ఉండునట్లు వారి తలలను క్షౌరము చేసుకొని, వారి నడుముల చుట్టూ ఒక తోలు దట్టీ చుట్టుకొనియుండిరి.",
                "9": "ఇప్పుడు నా జనులలోని స్త్రీలు, పిల్లలు అరణ్యమందు దాచబడునట్లు నేను చేసితిని; ఆయుధములు ధరించగలిగిన నా వృద్ధులందరు, ఆయుధములు ధరించుటకు శక్తిగల నా యౌవనస్థులందరు కూడా లేమనీయులకు వ్యతిరేకముగా యుద్ధము చేయుటకు సమకూడుకొనునట్లు నేను చేసితిని; ప్రతివానిని వాని వయస్సు ప్రకారము వారి వరుసలలో నిలిపితిని.",
                "10": "మేము లేమనీయులకు వ్యతిరేకముగా యుద్ధము చేయుటకు వెళ్ళితిమి; నేను కూడా నా వృద్ధాప్యములో లేమనీయులకు వ్యతిరేకముగా యుద్ధము చేయుటకు వెళ్ళితిని. ప్రభువునుండి బలము పొంది మేము యుద్ధము చేయుటకు వెళ్ళితిమి.",
                "11": "ఇప్పుడు లేమనీయులు ప్రభువును లేదా ప్రభువు యొక్క బలమును గూర్చి ఏమియు ఎరుగరు, కావున వారు తమ స్వంత బలముపై ఆధారపడిరి. అయినను మనుష్యుల బలమును బట్టి వారు బలవంతులైయుండిరి.",
                "12": "వారు క్రూరమైన, భీకరమైన, రక్తపిపాసులైన జనులైయుండి వారి పితరుల ఆచారములందు విశ్వసించిరి, అవేవనగా—వారి పితరుల దోషముల నిమిత్తము వారు యెరూషలేము దేశము నుండి తరిమి వేయబడిరని, అరణ్యమందు వారి సహోదరులు అన్యాయము చేసిరని, సముద్రమును దాటుచుండగా కూడా వారికి అన్యాయము చేసిరని వారు విశ్వసించిరి;",
                "13": "వారు సముద్రమును దాటిన తరువాత వారి ప్రథమ స్వాస్థ్యమైన దేశములోనున్నప్పుడు కూడా అన్యాయము జరిగెనని మరియు ఇదంతయు ప్రభువు ఆజ్ఞలను పాటించుటలో నీఫై అధిక విశ్వాసము కలిగియుండుటను బట్టియేనని, అతడు ప్రభువు చేత అనుగ్రహింపబడెనని, ఏలయనగా ప్రభువు అతని ప్రార్థనలను విని, వాటికి సమాధానమిచ్చెనని, అరణ్యమందు వారి ప్రయాణమును అతడు నడిపించెనని వారు నమ్మిరి.",
                "14": "అతని సహోదరులు ప్రభువు యొక్క వ్యవహారములను గ్రహించనందున అతనితో కోపముగా నుండిరి; వారు జలములపై కూడా అతనితో కోపముగా నుండిరి, ఏలయనగా వారు ప్రభువుకు వ్యతిరేకముగా తమ హృదయములను కఠినపరచుకొనిరి.",
                "15": "మరలా వారు వాగ్దానదేశములోనికి వచ్చి చేరినప్పుడు కూడా వారు అతనితో కోపముగా నుండిరి, ఏలయనగా జనులపై పరిపాలనాధికారమును వారికి చెందకుండా తీసుకొనియున్నాడని చెప్పి, వారు అతడిని చంపుటకు ప్రయత్నించిరి.",
                "16": "ప్రభువు అతనికి ఆజ్ఞాపించినట్లు అతడు అరణ్యములోనికి వెడలిపోవుచు కంచు పలకలపై చెక్కబడియున్న వృత్తాంతములను తనతో తీసుకెళ్ళెనని, వారి నుండి అతడు వాటిని దొంగిలించెనని చెప్పి మరలా వారు అతనితో కోపముగా నుండిరి.",
                "17": "ఆ విధముగా వారు, నీఫైయులను ద్వేషించవలెనని, హత్య చేయవలెనని, దోచుకొనవలెనని, కొల్లగొట్టవలెనని, వారిని నాశనము చేయుటకు తాము చేయగలిగినదంతయు చేయవలెనని వారి సంతానమునకు బోధించిరి; కావున వారు నీఫై సంతానము యెడల నిత్య ద్వేషము కలిగియుండిరి.",
                "18": "ఈ కారణము చేతనే రాజైన లేమన్‌ అతని వంచన, అబద్దపు యుక్తులు, అందమైన హామీల చేత నన్ను మోసగించెను, అందును బట్టి వారు నా జనులను నాశనము చేయునట్లు నేను వారిని ఈ దేశములోనికి తీసుకొని వచ్చితిని; మరియు మేము ఇన్ని సంవత్సరములు ఈ దేశమందు బాధపడితిమి.",
                "19": "ఇప్పుడు జెనిఫ్‌ అను నేను, లేమనీయులను గూర్చి ఈ విషయములన్నియు నా జనులకు చెప్పిన తరువాత, ప్రభువు నందు విశ్వాసముంచి తమ బలముతో యుద్ధమునకు వెళ్ళుటకు వారిని ఉద్రేకపరచితిని; కావున, మేము వారితో ముఖాముఖిగా పోరాడితిమి.",
                "20": "మేము మరలా వారిని మా దేశము నుండి తరిమివేసితిమి; మరియు లెక్కించలేనంతమందిని మేము సంహరించితిమి.",
                "21": "తరువాత మేము మా స్వంత దేశమునకు తిరిగి వచ్చితిమి, మరలా నా జనులు వారి మందలను కాయుట, వారి భూమిని సాగుచేసుకొనుట మొదలుపెట్టిరి.",
                "22": "ఇప్పుడు నేను వృద్ధుడనైనందున నా కుమారులలో ఒకరికి రాజ్యమును అనుగ్రహించితిని; కావున, నేనిక ఏమాత్రము మాట్లాడను. ప్రభువు నా జనులను ఆశీర్వదించుగాక. ఆమేన్‌."
            },
            "11": {
                "1": "ఇప్పుడు జెనిఫ్‌, తన కుమారులలో ఒకడైన నోవాహ్‌కు రాజ్యమును అనుగ్రహించెను; కావున, నోవాహ్ అతని స్థానములో పరిపాలించుట ఆరంభించెను; అతడు తన తండ్రి అడుగుజాడలలో నడువలేదు.",
                "2": "ఏలయనగా అతడు దేవుని ఆజ్ఞలను పాటించలేదు, కాని తన హృదయవాంఛలను బట్టి నడుచుకొనెను. అతడు అనేకమంది భార్యలను, ఉపపత్నులను కలిగియుండెను. తన జనులు పాపము చేయునట్లు, ప్రభువు దృష్టిలో హేయకరమైన దానిని చేయునట్లు అతడు చేసెను. వారు జారత్వములను, సమస్త విధములైన దుష్టత్వములను జరిగించిరి.",
                "3": "వారికి కలిగినదానంతటిలో ఐదవ భాగమును, అనగా వారి బంగారము, వెండి, జిఫ్‌, రాగి, కంచు, ఇనుములో ఐదవ భాగము, వారి క్రొవ్విన మందలలో, వారి సమస్త ధాన్యములో ఐదవ భాగమును అతడు పన్నుగా విధించెను.",
                "4": "ఇదంతయు అతడు తనను, తన భార్యలను, తన ఉపపత్నులను మరియు తన యాజకులను, వారి భార్యలను, వారి ఉపపత్నులను కూడా పోషించుటకు తీసుకొనెను; ఆ విధముగా అతడు రాజ్యము యొక్క వ్యవహారములను మార్చివేసెను.",
                "5": "ఏలయనగా అతడు తన తండ్రి చేత ప్రతిష్ఠించబడిన యాజకులందరినీ తొలగించి, వారి స్థానములో క్రొత్తవారిని, తమ హృదయముల గర్వమందు పైకెత్తబడిన వారిని ప్రతిష్ఠించెను.",
                "6": "ఆలాగున వారు రాజైన నోవాహ్ తన జనులపై విధించిన పన్నుల ద్వారా తమ సోమరితనమందు, విగ్రహారాధనయందు, జారత్వములందు పోషింపబడిరి; ఆ విధముగా పాపమును పోషించుటకు జనులు అధికముగా శ్రమపడిరి.",
                "7": "రాజు మరియు యాజకుల యొక్క వ్యర్థమైన ఇచ్ఛకపు మాటల ద్వారా మోసపోయినందున జనులు కూడా విగ్రహారాధికులైరి; ఏలయనగా వారు జనులతో ఇచ్ఛకపు మాటలు మాట్లాడిరి.",
                "8": "రాజైన నోవాహ్ అనేక సుందరమైన, విశాలమైన భవనములను నిర్మించెను; అతడు వాటిని కలప యొక్క శ్రేష్ఠమైన పనితనముతో, బంగారము, వెండి, ఇనుము, కంచు, జిఫ్‌, రాగి వంటి సకలవిధముల విలువైన వస్తువులతో అలంకరించెను;",
                "9": "అతడు తన కొరకు ఒక విశాలమైన రాజమందిరమును, దాని మధ్యలో ఒక సింహాసనమును కూడా నిర్మించెను, అదంతయు శ్రేష్ఠమైన కలపతో చేయబడి బంగారము, వెండి, విలువైన వస్తువులతో అలంకరించబడెను.",
                "10": "అతని పనివారు దేవాలయము లోపలివైపు శ్రేష్ఠమైన కలప, రాగి మరియు కంచుతో సకలవిధముల శ్రేష్ఠమైన పని చేయునట్లు కూడా అతడు చేసెను.",
                "11": "మిగిలిన ఆసనములన్నిటి కంటె ఎత్తులోనుండి ప్రధాన యాజకుల కొరకు ప్రత్యేకపరచబడిన ఆసనములను అతడు మేలిమి బంగారముతో అలంకరించెను; వారు అతని జనులతో అబద్ధమైన, వ్యర్థమైన మాటలు చెప్పుచుండగా తమ శరీరములను, తమ చేతులను ఆన్చుకొనుటకు వారి యెదుట రొమ్మెత్తు ప్రాకారము కట్టబడునట్లు అతడు చేసెను.",
                "12": "అతడు దేవాలయమునకు సమీపములో ఒక గోపురము నిర్మించెను; ముఖ్యముగా, అతడు దానిపై నిలబడి షైలోమ్ దేశమును, లేమనీయుల చేత స్వాధీనము చేసుకొనబడిన షెమ్లోన్‌ దేశమును మరియు చుట్టూ ఉన్న దేశమంతటిని కూడా పైనుండి చూడగలుగునంత ఎత్తైన గోపురము నిర్మించెను.",
                "13": "అతడు షైలోమ్ దేశమందు అనేక భవనములు నిర్మించబడునట్లు చేసెను; నీఫై సంతానము దేశము నుండి బయటకు పారిపోయిన సమయమున వారి కొరకు ఒక ఆశ్రయ స్థలముగా ఉండిన షైలోమ్ దేశమునకు ఉత్తరమున ఉన్న కొండపైన అతడు ఒక గొప్ప గోపురము నిర్మించబడునట్లు చేసెను; తన జనులపై పన్ను విధించుట ద్వారా సంపాదించిన ధనమును అతడు ఆ విధముగా ఖర్చుచేసెను.",
                "14": "అతడు తన హృదయమును తన సంపదలపై నిలిపెను మరియు తన సమయమును తన భార్యలు, ఉపపత్నులతో విలాసాలలో గడిపెను; అతని యాజకులు కూడా అట్లే తమ సమయమును వేశ్యలతో గడిపిరి.",
                "15": "అతడు దేశము చుట్టూ ద్రాక్షతోటలను నాటించెను; ద్రాక్ష తొట్లను కట్టించి, విస్తారముగా ద్రాక్షారసమును తయారు చేసెను; అందునుబట్టి అతడు మరియు అతని జనులు కూడా త్రాగుబోతులైరి.",
                "16": "ఇప్పుడు లేమనీయులు చిన్న సంఖ్యలో అతని జనులపైకి వచ్చి, వారు పొలములలో తమ మందలను కాచుకొనుచుండగా వారిని సంహరించుట మొదలుపెట్టిరి.",
                "17": "వారిని అడ్డుకొనుటకు రాజైన నోవాహ్ దేశము చుట్టూ భటులను పంపెను; కానీ అతడు తగినంతమందిని పంపనందున లేమనీయులు వారిపైకి వచ్చి, వారిని సంహరించి వారి మందలనేకమును దేశము నుండి బయటకు తరిమివేసిరి; ఆ విధముగా లేమనీయులు వారిని నాశనము చేయుచు వారిపై తమ ద్వేషమును ప్రదర్శించుట మొదలుపెట్టిరి.",
                "18": "రాజైన నోవాహ్ వారికి వ్యతిరేకముగా తన సైన్యములను పంపగా వారు వెనుకకు తరుమబడిరి లేదా కొన్నిసార్లు లేమనీయులను వెనుకకు తరిమిరి; కావున, వారు సంతోషించుచూ దోపుడుసొమ్ముతో తిరిగి వచ్చిరి.",
                "19": "ఇప్పుడు ఈ గొప్ప విజయమును బట్టి వారు తమ హృదయముల గర్వమందు పైకెత్తబడిరి; తమ ఏబదిమంది లేమనీయుల యొక్క వేలమందిని ఎదుర్కొనగలరని చెప్పుచూ వారి స్వంత బలమును గూర్చి వారు గొప్పలు చెప్పుకొనిరి; ఆ విధముగా వారు గొప్పలు చెప్పుకొని రక్తపాతమందు, తమ సహోదరుల రక్తము చిందించుట యందు ఆనందించిరి, ఇది వారి రాజు మరియు యాజకుల యొక్క దుష్టత్వమును బట్టియైయుండెను.",
                "20": "ఇప్పుడు వారి మధ్య అబినడై అను పేరుగల మనుష్యుడొకడు ఉండెను; అతడు వారి మధ్యకు వెళ్ళి, ఇట్లు చెప్పుచూ ప్రవచించుట మొదలుపెట్టెను: ఇదిగో ప్రభువు ఈలాగు సెలవిచ్చుచున్నాడు, నీవు వెళ్ళి—ఈ జనులకు ఆపద, ఏలయనగా వారి హేయక్రియలను, దుష్టత్వములను, జారత్వములను నేను చూచియున్నాను; వారు పశ్చాత్తాపపడని యెడల, వారిని నా ఉగ్రతయందు దర్శించెదనని ప్రభువు సెలవిచ్చుచున్నాడని ఈ జనులతో చెప్పమని ఆయన నన్ను ఆజ్ఞాపించియున్నాడు.",
                "21": "వారు పశ్చాత్తాపపడి, వారి దేవుడైన ప్రభువు తట్టు తిరగని యెడల, నేను వారిని వారి శత్రువుల చేతులలోనికి అప్పగించెదను; వారు దాస్యములోనికి తేబడుదురు; వారి శత్రువుల చేత వారు బాధింపబడుదురు.",
                "22": "అప్పుడు వారు, వారి దేవుడనైన ప్రభువునగు నేను రోషముగల దేవుడనని, నా జనుల దోషములను వారిపైకి రప్పించెదనని తెలుసుకొందురు.",
                "23": "ఈ జనులు పశ్చాత్తాపపడి, వారి దేవుడైన ప్రభువు తట్టు తిరగని యెడల, వారు దాస్యములోనికి తేబడుదురు; సర్వశక్తిమంతుడగు దేవుడైన ప్రభువు తప్ప మరి ఎవడును వారిని విడిపించడు.",
                "24": "వారు నాకు మొరపెట్టినప్పుడు నేను వారి మొరలు వినుటకు ఆలస్యము చేయుదును; వారి శత్రువుల చేత వారు కొట్టబడుటకు అనుమతించెదను.",
                "25": "వారు గోనెను బూడిదెను వేసుకొని పశ్చాత్తాపపడి, వారి దేవుడైన ప్రభువుకు బలముగా మొరపెట్టని యెడల, నేను వారి ప్రార్థనలను వినను లేదా వారి శ్రమల నుండి వారిని విడిపించనని ప్రభువు సెలవిచ్చుచున్నాడు మరియు ఆ విధముగా ఆయన నన్ను ఆజ్ఞాపించియున్నాడు.",
                "26": "ఇప్పుడు అబినడై వారితో ఈ మాటలు పలికినప్పుడు వారు అతనిపై కోపముగానుండి, అతని ప్రాణము తీయుటకు ప్రయత్నించిరి; కానీ ప్రభువు వారి చేతులలో నుండి అతడిని విడిపించెను.",
                "27": "అబినడై జనులతో పలికిన మాటలను రాజైన నోవాహ్ వినినప్పుడు అతడు కూడా కోపముగా నుండి ఇట్లనెను: ఎవరీ అబినడై? అతని ద్వారా నేను, నా జనులు ఏల తీర్పుతీర్చబడవలెను? లేదా నా జనులపై అట్టి గొప్ప ఆపదను తీసుకొనివచ్చు ప్రభువు ఎవరు?",
                "28": "నేనతనిని సంహరించునట్లు అబినడైని ఇక్కడకు తీసుకురమ్మని నేను మిమ్ములను ఆజ్ఞాపించుచున్నాను, ఏలయనగా నా జనులను ఒకరిపై ఒకరిని కోపమునకు పురికొల్పుటకు మరియు నా జనుల మధ్య వివాదములు రేపుటకు అతడు ఈ విషయములను చెప్పియున్నాడు; కావున, నేనతనిని సంహరించెదను.",
                "29": "ఇప్పుడక్కడి జనుల కన్నులు గ్రుడ్డివిగా చేయబడెను; అందువలన వారు అబినడై మాటలకు వ్యతిరేకముగా తమ హృదయములను కఠినపరచుకొనిరి మరియు ఆ సమయము మొదలుకొని వారతనిని పట్టుకొనుటకు ప్రయత్నించిరి. రాజైన నోవాహ్ ప్రభువు వాక్యమునకు వ్యతిరేకముగా తన హృదయమును కఠినపరచుకొని, తన చెడు కార్యముల విషయమై పశ్చాత్తాపపడలేదు."
            },
            "12": {
                "1": "రెండు సంవత్సరముల తరువాత, అతడిని వారు ఎరుగకుండునట్లు అబినడై వారి మధ్యకు మారువేషములో వచ్చి, వారి మధ్య ప్రవచించుట మొదలుపెట్టి ఇట్లు చెప్పెను: ఈ విధముగా చెప్పుచూ ప్రభువు నన్ను ఆజ్ఞాపించెను—అబినడై, వెళ్ళి ఈ నా జనులకు ప్రవచించుము, ఏలయనగా వారు నా మాటలకు వ్యతిరేకముగా తమ హృదయములను కఠినపరచుకొనియున్నారు; వారు తమ దుష్కార్యములను గూర్చి పశ్చాత్తాపపడకయున్నారు; కావున నేను నా ఉగ్రత యందు వారిని దర్శించెదను, భయంకరమైన నా ఉగ్రత యందు వారి దోషములను, హేయక్రియలను వారిపైకి రప్పించెదను.",
                "2": "ఈ తరమునకు ఆపద కలుగును గాక! మరియు ప్రభువు నాతో ఇట్లనెను—నీ చేయి చాపి, ప్రభువు ఇట్లు చెప్పుచున్నాడని ప్రవచించుము: వారి దోషముల నిమిత్తము ఈ తరము దాస్యములోనికి తేబడును, చెంప మీద కొట్టబడును; మనుష్యులచేత తరుమబడి, సంహరించబడును; ఆకాశపు రాబందులు, కుక్కలు మరియు అడవి మృగములు వారి మాంసమును తినివేయును.",
                "3": "రాజైన నోవాహ్ ప్రాణము నిప్పుల కొలిమిలోని వస్త్రము వలే పరిగణించబడును; ఏలయనగా నేనే ప్రభువునని అతడు తెలుసుకొనును.",
                "4": "ఈ నా జనులను కఠినమైన బాధలతో, కరువుతో, తెగుళ్ళతో నేను మొత్తెదను; వారు దినమంతయు బాధతో అరుచునట్లు చేసెదను.",
                "5": "వారి వీపులపై భారములు మోపబడునట్లు నేను చేసెదను; వారు ఒక మూగ గాడిదవలే ముందుకు త్రోలబడుదురు.",
                "6": "నేను వారి మధ్యకు వడగళ్ళను పంపెదను, అవి వారిని కొట్టును; వారు తూర్పుగాలితో కూడా కొట్టబడుదురు; పురుగులు వారి భూములను పీడించి, వారి ధాన్యమును తినివేయును.",
                "7": "వారు గొప్ప తెగులుతో బాధింపబడుదురు—ఇదంతయు వారి దోషములు, హేయక్రియల నిమిత్తము నేను చేయుదును.",
                "8": "వారు పశ్చాత్తాపపడని యెడల, భూముఖముపై నుండి వారిని నేను పూర్తిగా నాశనము చేయుదును; అయినను వారు ఒక గ్రంథమును మిగిల్చెదరు మరియు దేశమును స్వాధీనము చేసుకొను ఇతర జనముల కొరకు నేను దానిని భద్రపరిచెదను; ఈ జనుల హేయక్రియలను ఇతర జనములకు చూపునట్లు దీనిని నేను చేయుదును. మరియు ఈ జనులకు వ్యతిరేకముగా అనేక విషయములను అబినడై ప్రవచించెను.",
                "9": "అప్పుడు వారతనిపై కోపముగా నుండి అతడిని పట్టుకొని కట్టివేసి, రాజు యొద్దకు తీసుకొనిపోయి, రాజుతో ఇట్లనిరి: ఇదిగో నీ జనులను గూర్చి చెడుగా ప్రవచించి, దేవుడు వారిని నాశనము చేయునని చెప్పిన ఆ మనుష్యుని మేము నీ ముందుకు తెచ్చియున్నాము.",
                "10": "అతడు నీ ప్రాణమును గూర్చి కూడా చెడుగా ప్రవచించుచున్నాడు, నీ ప్రాణము నిప్పుల కొలిమిలోని వస్త్రమువలే ఉండునని చెప్పుచున్నాడు.",
                "11": "మరలా నీవు ఒక దంటువలే, అనగా పొలములోని ఎండిన దంటువలే మృగములచే తొక్కివేయబడి, వాటి పాదముల క్రింద అణచివేయబడుదువని అతడు చెప్పుచున్నాడు.",
                "12": "మరియు పూర్తిగా పండినప్పుడు గాలి వీచిన యెడల, భూముఖముపై కొట్టుకొనిపోవు ముండ్లచెట్టు యొక్క పువ్వులవలే నీవు ఉందువని అతడు చెప్పుచున్నాడు. అది ప్రభువే చెప్పియున్నాడని అతడు నాటకమాడుచున్నాడు. నీవు పశ్చాత్తాపపడని యెడల ఇదంతయు నీ పైకి వచ్చుననియు, ఇది నీ దోషముల నిమిత్తమేననియు అతడు చెప్పుచున్నాడు.",
                "13": "ఇప్పుడు ఓ రాజా, మనము దేవునిచే శిక్షింపబడుటకు లేదా ఈ మనుష్యునిచే తీర్పు తీర్చబడుటకు నీవేమి గొప్ప కీడు చేసియున్నావు లేదా నీ జనులేమి గొప్ప పాపములు చేసియున్నారు?",
                "14": "ఓ రాజా, మనము నిర్దోషులము మరియు నీవు ఏ పాపము చేయలేదు; కావున, ఈ మనుష్యుడు నిన్ను గూర్చి అబద్ధమాడియున్నాడు, అతడు వ్యర్థముగా ప్రవచించియున్నాడు.",
                "15": "ఇదిగో మనము బలవంతులము, మనము దాస్యములోనికి రాము లేదా మన శత్రువుల ద్వారా చెరపట్టబడము; నీవు ఈ దేశమందు వర్థిల్లియున్నావు మరియు నీవు వర్ధిల్లుతూ ఉందువు.",
                "16": "ఇదిగో ఆ మనుష్యుడు ఇక్కడ ఉన్నాడు, మేము అతడిని నీ చేతులకు అప్పగించుచున్నాము; అతనిపట్ల నీకు మంచిదని తోచినదానిని నీవు చేయవచ్చును.",
                "17": "అప్పుడు రాజైన నోవాహ్, అబినడై చెరసాలలో వేయబడునట్లు చేసెను; అతడిని ఏమి చేయవలెనో అనుదాని గూర్చి చర్చించుటకు అతడు ఒక సభను ఏర్పాటు చేయునట్లు యాజకులను సమకూడమని ఆజ్ఞాపించెను.",
                "18": "అంతట వారు—మేము అతడిని ప్రశ్నించునట్లు అతడిని ఇక్కడకు రప్పించమని రాజుతో చెప్పిరి; అప్పుడతడు వారి యెదుటకు తేబడవలెనని రాజు ఆజ్ఞాపించెను.",
                "19": "వారతనిని అడ్డగించునట్లు, తద్వారా అతనిపై నేరారోపణ చేయగలుగునట్లు వారతనిని ప్రశ్నించుట మొదలుపెట్టిరి; కానీ అతడు వారికి ధైర్యముగా సమాధానమిచ్చెను, అంతేకాక వారిని ఆశ్చర్యపరచునట్లు వారి ప్రశ్నలన్నింటికి జవాబిచ్చెను; ఏలయనగా అతడు వారి ప్రశ్నలన్నింటిని ఎదుర్కొని, వారి మాటలన్నింటిలో వారిని కలవరపెట్టెను.",
                "20": "వారిలో ఒకడు అతనితో ఈవిధంగా పలికెను: ఇట్లు చెప్పుచూ వ్రాయబడియుండి, మన పితరుల ద్వారా బోధించబడిన మాటలు అనగా—",
                "21": "సువార్త ప్రకటించుచు సమాధానము చాటించుచు సువార్తమానము ప్రకటించుచు రక్షణ సమాచారము ప్రచురించువాని పాదములు, నీ దేవుడు ఏలుచున్నాడని సీయోనుతో చెప్పుచున్న వాని పాదములు పర్వతముల మీద ఎంతో సుందరములైయున్నవి;",
                "22": "నీ కావలివారు పలుకుచున్నారు, కూడుకొని బిగ్గరగా పాడుచున్నారు; ప్రభువు సీయోనును మరలా రప్పించగా వారు కన్నులార చూచుచున్నారు;",
                "23": "యెరూషలేమునందు పాడైయున్న స్థలములారా, ఉత్సహించి ఏకముగా సంగీతగానము చేయుడి, ప్రభువు తన జనులను ఆదరించెను, యెరూషలేమును విమోచించెను;",
                "24": "సమస్త జనముల కన్నుల యెదుట ప్రభువు తన పరిశుద్ధ బాహువును బయలుపరచియున్నాడు, భూదిగంత నివాసులందరు మన దేవుని రక్షణ చూచెదరు అను మాటలకు అర్థమేమి?",
                "25": "ఇప్పుడు అబినడై వారితో ఇట్లనెను:, ఈ జనులకు బోధించుచున్నట్లు ప్రవచనపు ఆత్మను గ్రహించుచున్నట్లు నటించుచున్న మీరు యాజకులా? ఇంకనూ ఈ విషయముల అర్థమును నా నుండి తెలుసుకొనుటకు కోరుచున్నారా?",
                "26": "ప్రభువు మార్గములను వక్రీకరించినందుకు మీకు ఆపద! అని నేను చెప్పుచున్నాను. ఏలయనగా మీరు ఈ విషయములను గ్రహించిన యెడల, మీరు వాటిని బోధించలేదు; కావున, మీరు ప్రభువు మార్గములను చెరిపియున్నారు.",
                "27": "గ్రహించటకు మీరు మీ హృదయములను ఉపయోగించలేదు; కావున, మీరు వివేకముగా ఉండలేదు. మరి మీరు ఈ జనులకు ఏమి బోధించితిరి?",
                "28": "దానికి వారు—మేము మోషే ధర్మశాస్త్రమును బోధించియున్నామని చెప్పిరి.",
                "29": "మరలా అతడు వారితో ఇట్లనెను: మీరు మోషే ధర్మశాస్త్రమును బోధించిన యెడల, దానిని మీరెందుకు పాటించరు? మీ హృదయములను సంపదలపై ఎందుకు నిలిపియున్నారు? మీరెందుకు జారత్వములు జరిగించుచున్నారు మరియు మీ బలమును వేశ్యలతో వెచ్చించుచున్నారు? ఈ జనులు పాపము చేయునట్లు, ఈ జనులకు వ్యతిరేకముగా గొప్ప కీడును ప్రవచించుటకై ప్రభువు నన్ను పంపునట్లు ఎందుకు చేయుచున్నారు?",
                "30": "నేను సత్యము చెప్పుచున్నానని మీరెరుగరా? అవును, నేను సత్యము పలుకుచున్నానని మీరెరుగుదురు; మరియు మీరు దేవుని యెదుట వణకవలెను.",
                "31": "మీరు మోషే ధర్మశాస్త్రమును బోధించుచున్నామని చెప్పియున్నందున మీ దోషముల నిమిత్తము మీరు మొత్తబడుదరు. మోషే ధర్మశాస్త్రమును గూర్చి మీరేమి ఎరుగుదురు? మోషే ధర్మశాస్త్రము ద్వారా రక్షణ కలుగునా? మీరేమందురు?",
                "32": "దానికి వారు—మోషే ధర్మశాస్త్రము ద్వారా రక్షణ కలిగెనని చెప్పుచూ సమాధానమిచ్చిరి.",
                "33": "కానీ, అబినడై వారితో ఇట్లనెను: మీరు దేవుని ఆజ్ఞలను పాటించిన యెడల, ముఖ్యముగా సీనాయి పర్వతముపై ఇట్లు చెప్పుచూ ప్రభువు మోషేకు అప్పగించిన ఈ ఆజ్ఞలను మీరు పాటించిన యెడల మీరు రక్షింపబడుదురని నేనెరుగుదును:",
                "34": "నీ దేవుడనైన ప్రభువును నేనే, నేనే దాసుల గృహమైన ఐగుప్తు దేశములోనుండి నిన్ను వెలుపలికి రప్పించితిని.",
                "35": "నేను తప్ప వేరొక దేవుడు నీకు ఉండకూడదు.",
                "36": "పైన ఆకాశమందేగాని క్రింది భూమియందేగాని యుండు దేని రూపమునయినను విగ్రహమునైనను నీవు చేసుకొనకూడదు.",
                "37": "ఇప్పుడు అబినడై వారితో ఇట్లనెను, మీరు ఇవన్నియు చేసియున్నారా? లేదు, చేసియుండలేదని నేను మీతో చెప్పుచున్నాను. వారు ఈ కార్యములన్నియు చేయవలెనని మీరు ఈ జనులకు బోధించియున్నారా? లేదు, బోధించలేదని నేను మీతో చెప్పుచున్నాను."
            },
            "13": {
                "1": "ఇప్పుడు రాజు ఈ మాటలను వినినప్పుడు, అతడు తన యాజకులతో ఇట్లనెను: ఈ మనుష్యుని తీసుకువెళ్ళి సంహరించుడి; అతనితో మనకే సంబంధము లేదు, ఏలయనగా అతడు పిచ్చివాడు.",
                "2": "అంతట వారు లేచి నిలబడి బలాత్కారముగా అతడిని పట్టుకొనుటకు ప్రయత్నించిరి; కానీ, అతడు వారిని ఎదుర్కొని ఇట్లనెను:",
                "3": "నన్ను తాకవద్దు, మీరు నన్ను పట్టుకొనిన యెడల దేవుడు మిమ్ములను మొత్తును, ఏలయనగా ప్రభువు నన్ను చెప్పమని పంపిన సందేశమును నేను చెప్పలేదు లేదా నేను చెప్పవలెనని మీరు వేడుకొనిన దానిని నేను మీకు చెప్పలేదు; కావున, ఈ సమయమున నేను నాశనము చేయబడుటను దేవుడు అనుమతించడు.",
                "4": "కానీ దేవుడు నన్ను ఆజ్ఞాపించిన ఆజ్ఞలను నేను తప్పక నెరవేర్చవలెను; నేను మీతో సత్యము చెప్పియున్నందున మీరు నాతో కోపముగా ఉన్నారు. నేను దేవుని వాక్యమును పలికియున్నందున నేను పిచ్చివాడనని మీరు నన్ను తీర్పుతీర్చియున్నారు.",
                "5": "ఇప్పుడు అబినడై ఈ మాటలు పలికిన తరువాత, రాజైన నోవాహ్ జనులు అతడిని బలాత్కారముగా పట్టుకొనుటకు ధైర్యము చేయలేదు, ఏలయనగా ప్రభువు ఆత్మ అతనిపై ఉండెను; మరియు ప్రభువుతో మాట్లాడుచుండగా సీనాయి పర్వతముపై మోషేకు జరిగినట్లుగా అతని ముఖము కూడా అధిక ప్రకాశముతో ప్రకాశించెను.",
                "6": "అతడు దేవుని నుండి శక్తి, అధికారములతో పలికెను; అతడు తన మాటలను కొనసాగించుచు ఇట్లు చెప్పెను:",
                "7": "నన్ను సంహరించుటకు మీరు శక్తి కలిగిలేరని మీరు చూచుచున్నారు, కావున నేను నా సందేశమును ముగించెదను. మీ దోషములను గూర్చి నేను మీతో సత్యము చెప్పుచున్నందున అది మీ హృదయములను లోతుగా గాయపరచుచున్నదని నేను చూచుచున్నాను.",
                "8": "నా మాటలు మిమ్ములను అద్భుతముతోను, ఆశ్చర్యముతోను, కోపముతోను నింపుచున్నవి.",
                "9": "కానీ, నేను నా సందేశమును ముగించెదను; నేను రక్షింపబడిన యెడల, నేనెక్కడికి పోవుదునో అనునది ముఖ్యము కాదు.",
                "10": "కానీ ఇంతమట్టుకు మీతో చెప్పుచున్నాను, దీని తర్వాత మీరు నన్ను ఏమి చేయుదురన్నది రాబోవు పరిణామములకు సూచనగా, చిహ్నముగా ఉండును.",
                "11": "ఇప్పుడు నేను మీ కొరకు దేవుని ఆజ్ఞల శేషమును చదివెదను. ఏలయనగా అవి మీ హృదయములలో వ్రాయబడిలేవని, మీ జీవితములలో అధిక భాగము మీరు దుర్నీతిని అధ్యయనము చేసి, బోధించియున్నారని నేను చూచుచున్నాను.",
                "12": "ఇప్పుడు నేను మీతో చెప్పియున్నానని మీరు జ్ఞాపకముంచుకొనుడి: పైన ఆకాశమందేగాని క్రింది భూమియందేగాని భూమిక్రింద నీళ్లయందేగాని యుండు దేని రూపమునయినను విగ్రహమునయినను నీవు చేసుకొనకూడదు.",
                "13": "మరలా, నీవు వాటికి సాగిలపడకూడదు. వాటిని పూజింపకూడదు. ఏలయనగా నీ దేవుడనైన యెహోవానగు నేను రోషముగల దేవుడను; నన్ను ద్వేషించు వారి విషయములో మూడు నాలుగు తరముల వరకు తండ్రుల దోషమును కుమారుల మీదికి రప్పించుచు,",
                "14": "నన్ను ప్రేమించి నా ఆజ్ఞలు గైకొనువారిని వెయ్యితరముల వరకు కరుణించువాడనై యున్నాను.",
                "15": "నీ దేవుడైన యెహోవా నామమును వ్యర్థముగా ఉచ్చరింపకూడదు. యెహోవా తన నామమును వ్యర్థముగా ఉచ్చరింపువానిని నిర్దోషిగా ఎంచడు.",
                "16": "విశ్రాంతిదినమును పరిశుద్ధముగా ఆచరించుటకు జ్ఞాపకముంచుకొనుము.",
                "17": "ఆరు దినములు నీవు కష్టపడి నీ పని అంతయు చేయవలెను.",
                "18": "ఏడవ దినము నీ దేవుడైన యెహోవాకు విశ్రాంతిదినము. దానిలో నీవైనను, నీ కుమారుడైనను, నీ కుమార్తెయైనను, నీ దాసుడైనను, నీ దాసియైనను, నీ పశువైనను, నీ ఇండ్లలోనున్న పరదేశియైనను ఏ పనియు చేయకూడదు.",
                "19": "ఆరు దినములలో యెహోవా ఆకాశమును భూమియు సముద్రమును వాటిలోని సమస్తమును సృజించి యేడవ దినమున విశ్రమించెను; అందుచేత యెహోవా విశ్రాంతిదినమును ఆశీర్వదించి దాని పరిశుద్ధపరచెను.",
                "20": "నీ దేవుడైన యెహోవా నీకనుగ్రహించు దేశములో నీవు దీర్ఘాయుష్మంతుడవగునట్లు నీ తండ్రిని నీ తల్లిని సన్మానించుము.",
                "21": "నీవు నరహత్య చేయకూడదు.",
                "22": "వ్యభిచరింపకూడదు. దొంగిలకూడదు.",
                "23": "నీ పొరుగువాని మీద అబద్ధసాక్ష్యము పలుకకూడదు.",
                "24": "నీ పొరుగువాని ఇల్లు ఆశింపకూడదు. నీ పొరుగువాని భార్యనైనను, అతని దాసునైనను, అతని దాసినైనను, అతని ఎద్దునైనను, అతని గాడిదనైనను, నీ పొరుగువానిదగు దేనినైనను ఆశింపకూడదు.",
                "25": "అబినడై ఈ మాటలు చెప్పుట ముగించిన తరువాత, అతడు వారితో ఇట్లనెను: ఆజ్ఞలను పాటించుటకు వారు ఈ క్రియలన్నియు చేయవలెనని ఈ జనులకు మీరు బోధించియున్నారా?",
                "26": "లేదు, అని నేను చెప్పుచున్నాను; ఏలయనగా మీరు బోధించిన యెడల, నేను వచ్చి ఈ జనులను గూర్చి కీడు ప్రవచించునట్లు ప్రభువు నన్ను పంపియుండేవాడు కాదు.",
                "27": "రక్షణ మోషే ధర్మశాస్త్రము ద్వారా వచ్చునని మీరు చెప్పియున్నారు. ఇంకను మీరు మోషే ధర్మశాస్త్రమును పాటించుట అవసరమే, కానీ మోషే ధర్మశాస్త్రమును పాటించుట ఇక ఏ మాత్రము అవసరము లేని సమయము వచ్చునని నేను మీతో చెప్పుచున్నాను.",
                "28": "అంతేకాక రక్షణ కేవలము ధర్మశాస్త్రము ద్వారానే రాదని నేను మీతో చెప్పుచున్నాను; తన జనుల పాపములు, దోషముల నిమిత్తము దేవుడు తానే చేయబోవు ప్రాయశ్చిత్తము వలన కాని యెడల, మోషే ధర్మశాస్త్రము ఉన్నప్పటికీ వారందరు తప్పక నశించిపోవలెను.",
                "29": "ఇప్పుడు ఇశ్రాయేలు సంతానమునకు ఒక ధర్మశాస్త్రము, అనగా ఒక కఠినమైన ధర్మశాస్త్రము ఇవ్వబడుట అవసరమని నేను మీతో చెప్పుచున్నాను; ఏలయనగా వారు దుష్టత్వము చేయుటకు వేగముగానుండి, వారి దేవుడైన ప్రభువును జ్ఞాపకము చేసుకొనుటకు వెనుకాడు మెడబిరుసు జనులైయున్నారు.",
                "30": "కావున వారికి ఒక ధర్మశాస్త్రము ఇవ్వబడినది, ముఖ్యముగా ఆచరణలు, విధుల యొక్క ధర్మశాస్త్రము, వారిని దేవుని యొక్కయు ఆయన యెడల వారి కర్తవ్యము యొక్కయు జ్ఞాపకమందుంచుటకు ప్రతిదినము వారు ఖచ్చితముగా పాటించవలసిన ఒక ధర్మశాస్త్రము ఇవ్వబడినది.",
                "31": "కానీ, ఈ విషయములన్నియు రాబోవు విషయముల యొక్క సూచనలైయున్నవని నేను మీతో చెప్పుచున్నాను.",
                "32": "ఇప్పుడు వారు ధర్మశాస్త్రమును గ్రహించియున్నారా? లేదు, వారందరు ధర్మశాస్త్రమును గ్రహించలేదని, ఇది వారి హృదయ కాఠిన్యమును బట్టియేనని నేను మీతో చెప్పుచున్నాను; ఏలయనగా దేవుని విమోచన ద్వారా తప్ప ఏ మనుష్యుడు రక్షింపబడలేడని వారు గ్రహించలేదు.",
                "33": "మెస్సీయ వచ్చునని, దేవుడు తన జనులను విమోచించునని మోషే వారికి ప్రవచించలేదా? లోకారంభము నుండి ప్రవచించిన ప్రవక్తలందరు ఈ విషయములను గూర్చి ఎంతో కొంత పలికియుండలేదా?",
                "34": "దేవుడు తానే నరుల సంతానము మధ్యకు దిగి రావలెనని, తనపై మానవరూపము ధరించుకొనవలెనని, భూముఖముపై గొప్పశక్తితో ముందుకు వెళ్ళవలెనని వారు చెప్పియుండలేదా?",
                "35": "ఆయన మృతుల పునరుత్థానమును తేవలెనని మరియు ఆయన హింసించబడవలెనని, బాధింపబడవలెనని కూడా వారు చెప్పియుండలేదా?"
            },
            "14": {
                "1": "ఇంకను యెషయా ఇట్లు చెప్పలేదా: మేము తెలియజేసిన సమాచారము ఎవడు నమ్మెను? ప్రభువు బాహువు ఎవనికి బయలుపరచబడెను?",
                "2": "లేత మొక్కవలెను ఎండిన భూమిలో మొలిచిన మొక్కవలెను అతడు ఆయన యెదుట పెరిగెను; అతనికి సురూపమైనను సొగసైనను లేదు; మనము అతని చూచి, ఆపేక్షించునట్లుగా అతనియందు సురూపము లేదు.",
                "3": "అతడు తృణీకరింపబడినవాడును ఆయెను; మనుష్యుల వలన విసర్జింపబడినవాడును, వ్యసనాక్రాంతుడుగాను, వ్యాధిననుభవించిన వాడుగాను, మనుష్యులు చూడనొల్లనివాడుగాను ఉండెను. అతడు తృణీకరింపబడినవాడు గనుక మనము అతడిని ఎన్నిక చేయకపోతిమి.",
                "4": "నిశ్చయముగా అతడు మన రోగములను భరించెను, మన వ్యసనములను వహించెను; అయినను మొత్తబడినవానిగాను దేవునివలన బాధింపబడిన వానిగాను శ్రమనొందినవానిగాను మనమతనిని ఎంచితిమి.",
                "5": "మన అతిక్రమక్రియలనుబట్టి అతడు గాయపరచబడెను, మన దోషములనుబట్టి నలుగగొట్టబడెను; మన సమాధానార్థమైన శిక్ష అతనిమీద పడెను; అతడు పొందిన దెబ్బలచేత మనకు స్వస్థత కలుగుచున్నది.",
                "6": "మనమందరము గొఱ్ఱెల వలే త్రోవ తప్పిపోతిమి; మనలో ప్రతివాడును తనకిష్టమైన త్రోవకు తొలిగెను; ప్రభువు మన అందరి దోషమును అతనిమీద మోపెను.",
                "7": "అతడు దౌర్జన్యము నొందెను, బాధింపబడినను అతడు నోరు తెరవలేదు; వధకు తేబడు గొఱ్ఱెపిల్లయు బొచ్చు కత్తిరించు వాని యెదుట గొఱ్ఱెయు మౌనముగా ఉండునట్లు అతడు నోరు తెరవలేదు.",
                "8": "అన్యాయపు తీర్పునొందినవాడై అతడు కొనిపోబడెను; అతడు నా జనుల అతిక్రమమును బట్టి మొత్తబడెను గదా. సజీవుల భూమిలో నుండి అతడు కొట్టివేయబడెను; అయినను అతని తరమువారిలో ఈ సంగతి ఆలోచించిన వారెవరు?",
                "9": "అతడు మరణమైనప్పుడు భక్తిహీనులతో అతనికి సమాధి నియమింపబడెను; ధనవంతుని యొద్ద అతడు ఉంచబడెను; నిశ్చయముగా అతడు అన్యాయమేమియు చేయలేదు, అతని నోట ఏ కపటమును లేదు.",
                "10": "అతడిని నలుగగొట్టుటకు ప్రభువుకు ఇష్టమాయెను; ఆయన అతనికి వ్యాధి కలుగజేసెను; ఆయన అతడిని అపరాధపరిహారార్థబలి చేయగా అతడు తన సంతానమును చూచును, అతడు దీర్ఘాయుష్మంతుడగును, ప్రభువు ఉద్దేశ్యము అతని వలన సఫలమగును.",
                "11": "అతడు తనకు కలిగిన వేదనను చూచి తృప్తినొందును; నీతిమంతుడైన నా సేవకుడు జనుల దోషములను భరించి తనకున్న అనుభవజ్ఞానము చేత అనేకులను నిర్దోషులుగా చేయును.",
                "12": "కావున గొప్ప వారితో నేనతనికి పాలుపంచిపెట్టెదను, ఘనులతో కలిసి అతడు కొల్లసొమ్ము విభాగించుకొనును; ఏలయనగా మరణమునొందునట్లు అతడు తన ప్రాణమును ధారపోసెను; అతిక్రమము చేయువారిలో యెంచబడినవాడాయెను; అనేకుల పాపమును భరించుచు తిరుగుబాటు చేసినవారిని గూర్చి విజ్ఞాపనము చేసెను."
            },
            "15": {
                "1": "ఇప్పడు అబినడై వారితో ఇట్లనెను: దేవుడు తానే నరుల సంతానము మధ్యకు దిగివచ్చునని, తన జనులను విమోచించునని మీరు గ్రహించవలెనని నేను కోరుచున్నాను.",
                "2": "ఆయన శరీరమందు నివసించినందున ఆయన దేవుని కుమారుడని పిలువబడును, శరీరమును తండ్రి చిత్తమునకు లోబరచినందున ఆయన తండ్రి మరియు కుమారుడైయున్నాడు—",
                "3": "ఆయన దేవుని శక్తి చేత గర్భమందు దాల్చబడెను గనుక తండ్రి; మరియు శరీరమును బట్టి కుమారుడు; ఆ విధముగా తండ్రి మరియు కుమారుడైయున్నాడు—",
                "4": "వారు ఏకమైయున్నారు, అనగా భూమ్యాకాశముల యొక్క నిత్య తండ్రియైయున్నారు.",
                "5": "ఆ విధముగా శరీరము ఆత్మకు లేదా కుమారుడు తండ్రికి లోబడి, ఏకమైయుండి శోధనను సహించును కానీ శోధనకు లోబడడు; వెక్కిరింపబడుటకు, కొరడాతో కొట్టబడుటకు, బయటకు త్రోసివేయబడుటకు, తన జనుల చేత తృణీకరింపబడుటకు తననుతాను అనుమతించును.",
                "6": "దీనియంతటి తర్వాత నరుల సంతానము మధ్య అనేక గొప్ప అద్భుతములను చేసిన తరువాత, యెషయా చెప్పినట్లు బొచ్చు కత్తిరించు వాని యెదుట గొఱ్ఱె మౌనముగా ఉన్నట్లు అతడు నడిపించబడును, కావున అతడు తన నోరు తెరవలేదు.",
                "7": "ఇంకను అట్లే అతడు నడిపించబడి, శరీరము మరణమునకు లోబడి, కుమారుని చిత్తము తండ్రి చిత్తమందు ఉపసంహరించబడి, సిలువ వేయబడి సంహరించబడును.",
                "8": "ఆ విధముగా మరణముపై జయము పొందినవాడై దేవుడు మరణబంధకములను త్రెంచును; నరుల సంతానము కొరకు విజ్ఞాపనము చేయుటకు కుమారునికి శక్తినిచ్చును—",
                "9": "పరలోకమునకు ఆరోహణుడైన వాడై కనికరము కలిగి, నరుల సంతానము యెడల జాలితో నిండినవాడై వారికిని, న్యాయమునకును మధ్యవర్తియై మరణబంధకములను త్రెంచి, వారి దోషములు, అతిక్రమములు తనపై వేసుకొని వారిని విమోచించి, న్యాయపు అక్కరలను తృప్తిపరచును.",
                "10": "ఇప్పుడు ఆయన సంతానమును ఎవరు వివరింతురు? పాపము కొరకు ఆయన ప్రాణము అర్పణముగా చేయబడియున్నప్పుడు ఆయన తన సంతానమును చూచునని నేను మీతో చెప్పుచున్నాను. ఇప్పుడు మీరేమందురు? ఎవరు ఆయన సంతానమగుదురు?",
                "11": "ఇదిగో నేను మీతో చెప్పుచున్నాను—ప్రవక్తల మాటలు, ముఖ్యముగా ప్రభువు రాకడను గూర్చి ప్రవచించియున్న ఆ ప్రవక్తలందరి మాటలు విన్నవారందరు, వారి మాటలను విని ప్రభువు తన జనులను విమోచించునని విశ్వసించి తమ పాపముల క్షమాపణకై ఆ దినము కొరకు ఎదురు చూచియున్న వారందరు—వారే ఆయన సంతానము లేదా దేవుని రాజ్యము యొక్క వారసులగుదురు.",
                "12": "ఏలయనగా ఆయన ఎవరి పాపములు భరించెనో వారు వీరే; వారి అతిక్రమముల నుండి వారిని విడిపించుటకు వారి కోసమే ఆయన మరణించెను. ఇప్పుడు వారు ఆయన సంతానము కారా?",
                "13": "మరియు ప్రవక్తలు, అతిక్రమములోనికి పడకుండా ప్రవచించుటకు తన నోరు తెరచిన ప్రతివాడు, లోకారంభము నుండి గల పరిశుద్ధ ప్రవక్తలందరూ ఆయన సంతానము కారా? అని నా ఉద్దేశ్యము. వారు ఆయన సంతానమని నేను మీతో చెప్పుచున్నాను.",
                "14": "సమాధానము చాటించుచు సువార్తమానము ప్రకటించుచు రక్షణ సమాచారము ప్రచురించినవారు, నీ దేవుడు ఏలుచున్నాడని సీయోనుతో చెప్పిన వారు వీరే.",
                "15": "వారి పాదములు పర్వతముల మీద ఎంతో సుందరములైయున్నవి.",
                "16": "ఇంకను సమాధానము చాటించుచున్న వారి పాదములు పర్వతముల మీద ఎంతో సుందరములైయున్నవి.",
                "17": "ఇకపైన ఈ సమయము నుండి ముందుకు మరియు నిరంతరము సమాధానము చాటించు వారి పాదములు పర్వతముల మీద ఎంతో సుందరములైయున్నవి.",
                "18": "అంతయు ఇదియే కాదని నేను మీతో చెప్పుచున్నాను. ఏలయనగా సువర్తమానము తెచ్చువాడు సమాధాన స్థాపకుడు, ముఖ్యముగా తన జనులను విమోచించి, వారికి రక్షణను అనుగ్రహించిన ప్రభువు యొక్క పాదములు పర్వతముల మీద ఎంతో సుందరములైయున్నవి;",
                "19": "ఏలయనగా లోకము పునాది వేయబడినప్పటి నుండి సిద్ధము చేయబడి, ఆయన తన జనుల కొరకు చేసిన విమోచనను బట్టి కాని యెడల, సమస్త మానవజాతి నశించియుండవలెనని నేను మీతో చెప్పుచున్నాను.",
                "20": "కానీ మరణబంధకములు త్రెంచబడును, కుమారుడు పరిపాలించును మరియు మృతులపై అధికారము కలిగియుండును; కావున, ఆయన మృతుల పునరుత్థానమును తెచ్చును.",
                "21": "అప్పుడు ఒక పునరుత్థానము, అనగా మొదటి పునరుత్థానము వచ్చును; ఉండియున్నవారు, ఉన్నవారు మరియు క్రీస్తు పునరుత్థానము వరకు కూడా ఉండే వారి యొక్క పునరుత్థానము వచ్చును—ఏలయనగా ఆయన క్రీస్తు అని పిలువబడును.",
                "22": "ఇప్పుడు ప్రవక్తలందరు, వారి మాటలయందు విశ్వాసముంచిన వారందరు లేదా దేవుని ఆజ్ఞలను పాటించిన వారందరి పునరుత్థానము మొదటి పునరుత్థానమందు వచ్చును; కావున, వారు మొదటి పునరుత్థానమగుదురు.",
                "23": "వారిని విమోచించిన దేవునితో నివసించుటకు వారు లేపబడుదురు; ఆ విధముగా మరణబంధకములను త్రెంచిన క్రీస్తు ద్వారా వారు నిత్యజీవము కలిగియున్నారు.",
                "24": "మొదటి పునరుత్థానమందు పాలు కలిగియున్న వారు వీరే; వీరు తమ అజ్ఞానములో క్రీస్తు రాకడకు ముందు మరణించిన వారు, వీరికి రక్షణ ప్రకటించబడలేదు. ఆవిధముగా ప్రభువు వీరి పునఃస్థాపనను తెచ్చును; వారు ప్రభువు చేత విమోచింపబడి మొదటి పునరుత్థానమందు పాలు కలిగియున్నారు లేదా నిత్యజీవము కలిగియున్నారు.",
                "25": "చిన్నపిల్లలు కూడా నిత్యజీవము కలిగియున్నారు.",
                "26": "కానీ చూడుడి, భయపడుడి మరియు దేవుని యెదుట వణకుడి, ఏలయనగా మీరు వణక వలసియున్నది; ఏలయనగా ఆయనకు వ్యతిరేకముగా తిరుగుబాటు చేయువారిని, వారి పాపములలో మరణించువారెవరిని ప్రభువు విమోచించడు; ముఖ్యముగా లోకారంభము నుండి తమ పాపములలో నశించిన వారు, దేవునికి వ్యతిరేకముగా ఇష్టపూర్వకముగా తిరుగుబాటు చేసిన వారు, దేవుని ఆజ్ఞలను ఎరిగియుండి వాటిని పాటించని వారందరు మొదటి పునరుత్థానమందు పాలు కలిగియుండరు.",
                "27": "కావున మీరు వణకనవసరము లేదా? అట్టి వారెవరికీ రక్షణ రాదు; అట్టి వారినెవ్వరినీ ప్రభువు విమోచించియుండలేదు, లేదా అట్టి వారిని ప్రభువు విమోచించలేడు; ఆయన తననుతాను తిరస్కరించలేడు; ఏలయనగా న్యాయము తన హక్కును కలిగియున్నప్పుడు ఆయన దానిని తిరస్కరించలేడు.",
                "28": "ఇప్పుడు ప్రభువు యొక్క రక్షణ ప్రతి జనము, వంశము, భాష మరియు ప్రజలకు ప్రకటించబడు సమయము వచ్చునని నేను మీతో చెప్పుచున్నాను.",
                "29": "ప్రభువా, నీ కావలివారు పలుకుచున్నారు, కూడుకొని బిగ్గరగా పాడుచున్నారు; ప్రభువు సీయోనును మరలా రప్పించగా వారు కన్నులార చూచుచున్నారు.",
                "30": "యెరూషలేమునందు పాడైయున్న స్థలములారా, ఉత్సహించి ఏకముగా సంగీతగానము చేయుడి, ప్రభువు తన జనులను ఆదరించెను, యెరూషలేమును విమోచించెను.",
                "31": "సమస్త జనముల కన్నుల యెదుట ప్రభువు తన పరిశుద్ధ బాహువును బయలుపరచియున్నాడు; భూదిగంత నివాసులందరు మన దేవుని రక్షణ చూచెదరు."
            },
            "16": {
                "1": "ఇప్పుడు అబినడై ఈ మాటలు పలికిన తరువాత తన చేయి ముందుకు చాచి, ఇట్లనెను: ప్రతి జనము, వంశము, భాష మరియు ప్రజలు ముఖాముఖిగా ప్రభువు యొక్క రక్షణను చూచి, ఆయన తీర్పులు న్యాయమైనవని దేవుని యెదుట ఒప్పుకొను సమయము వచ్చును.",
                "2": "అప్పుడు దుర్మార్గులు బయటకు త్రోసివేయబడుదురు, వారు ప్రలాపించుటకు, ఏడ్చుటకు, రోదించుటకు, పండ్లు కొరుకుటకు కారణము కలిగియుందురు; ఇదంతయు వారు ప్రభువు యొక్క స్వరమును ఆలకించకుండుటను బట్టియే; కావున ప్రభువు వారిని విమోచించడు.",
                "3": "ఏలయనగా వారు శరీర సంబంధులు, అపవాది సంబంధులు మరియు అపవాది, అనగా మన మొదటి తల్లిదండ్రులను మోసగించిన ఆ పురాతన సర్పము వారిపై అధికారము కలిగియుండును; అది వారి పతనమునకు కారణమాయెను; సమస్త మానవజాతి శరీర సంబంధులు, కామాతురులు, అపవాది సంబంధులు అగుటకు, మంచి చెడులను తెలుసుకొని వారు తమనుతాము అపవాదికి లోబరచుకొనుటకు అది కారణమాయెను.",
                "4": "ఆ విధముగా సమస్త మానవజాతి తప్పిపోయెను; మరియు తప్పిపోయిన, పతనమైన స్థితి నుండి తన జనులను దేవుడు విమోచించని యెడల, వారు నిరంతరము తప్పిపోయి ఉండేవారు.",
                "5": "కానీ తన స్వంత శరీర సంబంధమైన స్వభావమునందు కొనసాగి, పాపపు మార్గములలో వెళ్ళి, దేవునికి వ్యతిరేకముగా తిరుగుబాటు చేయువాడు తన పతనమైనస్థితిలో నిలిచియుండునని, అపవాది అతనిపై సమస్త అధికారము కలిగియుండునని జ్ఞాపకముంచుకొనుము. కావున అతడు దేవునికి శత్రువైయుండి, అసలు విమోచన చేయబడనట్లే ఉండును; అపవాది కూడా దేవునికి శత్రువైయున్నాడు.",
                "6": "ఇప్పుడు జరుగబోవు సంగతులు ఇంతకు ముందే జరిగిపోయినట్లు నేను మాట్లాడుచున్నాను, క్రీస్తు లోకములోనికి వచ్చియుండని యెడల అసలు విమోచన ఉండేది కాదు.",
                "7": "సమాధికి ఎట్టి విజయము లేకుండునట్లు, మరణమునకు ఎట్టి ముల్లు లేకుండునట్లు క్రీస్తు మృతుల నుండి లేచియుండని యెడల లేదా మరణబంధకములను త్రెంచియుండని యెడల పునరుత్థానము ఉండేది కాదు.",
                "8": "కానీ పునరుత్థానమున్నది మరియు మరణము యొక్క ముల్లు క్రీస్తు నందు మ్రింగి వేయబడినది; కావున సమాధికి విజయము లేదు.",
                "9": "ఆయన లోకమునకు వెలుగును, జీవమునైయున్నాడు; ముఖ్యముగా అంతములేని, ఎన్నడూ చీకటి కాని ఒక వెలుగు మరియు అంతములేని, ఇక ఏ మాత్రము మరణముండని ఒక జీవమైయున్నాడు.",
                "10": "ఈ మర్త్యత్వము అమర్త్యత్వమును ధరించుకొనును, ఈ క్షయత అక్షయతను ధరించుకొనును, మరియు అవి మంచివేగాని చెడ్డవేగాని వారి క్రియలను బట్టి ఆయన ద్వారా తీర్పుతీర్చబడుటకు దేవుని న్యాయస్థానము యెదుట నిలువబడుటకు తేబడును—",
                "11": "అవి మంచివైన యెడల, అంతము లేని జీవము మరియు సంతోషము యొక్క పునరుత్థానమునకు; అవి చెడ్డవైన యెడల, వారిని శిక్షావిధికి లోబరచిన అపవాదికి అప్పగించబడి అంతము లేని శిక్ష యొక్క పునరుత్థానమునకు తేబడుదురు.",
                "12": "వారి శరీర సంబంధమైన చిత్తములు, కోరికలను బట్టి వెళ్ళిన వారై కనికరము యొక్క బాహువులు వారి వైపు చాచబడియుండగా ఎన్నడును వారు ప్రభువు నామమున ప్రార్థన చేయలేదు; కనికరము యొక్క బాహువులు వారి వైపు చాచబడినను వారు దానిని అంగీకరించలేదు; వారు తమ దోషములను బట్టి హెచ్చరింపబడినను వాటి నుండి తొలగిపోలేదు; పశ్చాత్తాపపడుటకు ఆజ్ఞాపించబడినను వారు పశ్చాత్తాపపడలేదు.",
                "13": "ఇప్పుడు మీ పాపములను గూర్చి మీరు వణికి పశ్చాత్తాపపడి, కేవలము క్రీస్తు నందు మరియు ద్వారానే మీరు రక్షింపబడగలరని జ్ఞాపకము చేసుకొనవలెను కదా?",
                "14": "కావున మీరు మోషే ధర్మశాస్త్రమును బోధించిన యెడల, అది రాబోవు విషయములకు చిహ్నమని కూడా బోధించుడి—",
                "15": "నిజముగా నిత్యతండ్రి అయిన ఆ ప్రభువైన క్రీస్తు ద్వారానే విమోచన వచ్చునని వారికి బోధించుడి. ఆమేన్‌."
            },
            "17": {
                "1": "అబినడై ఈ మాటలను ముగించినప్పుడు, అతడిని పట్టుకొని అతడు చంపబడునట్లు చేయవలెనని రాజు యాజకులను ఆజ్ఞాపించెను.",
                "2": "కానీ వారి మధ్య ఆల్మా అను పేరుగల నీఫై వంశస్థుడొకడు ఉండెను, యౌవనుడైన అతడు అబినడై పలికిన మాటలను విశ్వసించెను, ఏలయనగా వారికి వ్యతిరేకముగా అబినడై సాక్ష్యమిచ్చిన దుర్నీతిని గూర్చి అతడు ఎరిగియుండెను; కావున, అబినడైతో కోపముగా ఉండవద్దని, సమాధానముతో పోవుటకు అతడిని అనుమతించమని అతడు రాజును బ్రతిమాలసాగెను.",
                "3": "కానీ రాజు మరింతగా ఆగ్రహించి, ఆల్మా వారి మధ్య నుండి బయటకు త్రోసివేయబడునట్లు చేసెను మరియు అతడిని సంహరించునట్లు తన సేవకులను అతని వెనుక పంపెను.",
                "4": "కానీ అతడు వారి యెదుట నుండి పారిపోయి, వారతనిని కనుగొనకుండునట్లు దాగుకొనెను. అతడు అనేక దినములు పాటు దాగియుండి, అబినడై పలికిన మాటలన్నీ వ్రాసెను.",
                "5": "రాజు, తన భటులు అబినడైని చుట్టుముట్టి అతడిని పట్టుకొనునట్లు చేసెను; మరియు వారతనిని బంధించి, చెరసాలలో వేసిరి.",
                "6": "మూడు దినముల తర్వాత రాజు తన యాజకులతో సంప్రదించి, అతడిని తిరిగి తన ముందుకు రప్పించెను.",
                "7": "మరియు అతనితో ఇట్లనెను: అబినడై, మేము నీకు వ్యతిరేకముగా నేరారోపణ కనుగొనియున్నాము, నీవు మరణమునకు పాత్రుడవు.",
                "8": "ఏలయనగా దేవుడు తానే నరుల సంతానము మధ్యకు దిగిరావలెనని నీవు చెప్పియున్నావు; ఇప్పుడు ఈ కారణమును బట్టి నా గురించి, నా జనులను గురించి నీవు చెడుగా పలికిన మాటలన్నిటినీ వెనుకకు తీసుకుంటే తప్ప నీవు చంపబడుదువు.",
                "9": "అప్పుడు అబినడై అతనితో ఇట్లనెను: ఈ జనులను గూర్చి నేను పలికిన మాటలను నేను వెనుకకు తీసుకోనని నీతో చెప్పుచున్నాను, ఏలయనగా అవి సత్యమైయున్నవి; నిశ్చయముగా వాటిని నీవు తెలుసుకొనునట్లు నన్ను నేను నీ చేతులకప్పగించుకొంటిని.",
                "10": "నేను మరణమునైనను అనుభవించెదను, కానీ నా మాటలను వెనుకకు తీసుకొనను, అవి నీకు వ్యతిరేకముగా ఒక సాక్ష్యమువలే నిలుచును. నీవు నన్ను సంహరించిన యెడల, నీవు నిరపరాధి రక్తమును చిందించెదవు, అంత్యదినమున ఇది కూడా నీకు వ్యతిరేకముగా ఒక సాక్ష్యమువలే నిలుచును.",
                "11": "ఇప్పుడు రాజైన నోవాహ్ అతని మాటలకు భయపడి అతడిని విడుదల చేయబోయెను; ఏలయనగా దేవుని తీర్పులు అతనిపై వచ్చునని అతడు భయపడెను.",
                "12": "కానీ యాజకులు అతనికి వ్యతిరేకముగా తమ స్వరములెత్తి, అతడు రాజును అవమానపరచెనని చెప్పుచూ అతనిపై నేరారోపణ చేసిరి. కావున రాజు అతనికి వ్యతిరేకముగా కోపమందు పురికొల్పబడి, అతడు సంహరింపబడునట్లు అతడిని అప్పగించెను.",
                "13": "అంతట వారతనిని పట్టుకొని బంధించి, అతని చుట్టూ కట్టెల మోపులు పేర్చి మరణించువరకు అతడిని కాల్చిరి.",
                "14": "ఇప్పుడు మంటలు అతడిని దహించుచున్నప్పుడు అతడు బిగ్గరగా వారితో ఇట్లనెను:",
                "15": "ఇదిగో మీరు నాకు చేసినట్లుగానే నేను అనుభవించుచున్న బాధలను అగ్ని చేత మరణమును అనేకులు అనుభవించునట్లు మీ సంతానము చేయును; ఇది వారి దేవుడైన ప్రభువు యొక్క రక్షణ యందు వారి విశ్వాసమును బట్టియే జరుగును.",
                "16": "మీ దోషములను బట్టి మీరు అన్నిరకములైన వ్యాధులతో మొత్తబడుదురు.",
                "17": "మీరు ప్రతి ఒక్కరి చేత మొత్తబడుదురు మరియు భయంకరమైన అడవి మృగముల చేత అడవి మంద తరుమబడునట్లు ముందుకు వెనుకకు తరుమబడి, చెదరగొట్టబడుదురు.",
                "18": "ఆ దినమందు మీరు వేటాడబడుదురు, మీ శత్రువుల ద్వారా పట్టుకొనబడుదరు, అప్పుడు నావలె మీరును అగ్నిచేత మరణవేదనలు అనుభవించెదరు.",
                "19": "ఆ విధముగా తన జనులను నాశనము చేయు వారిపై దేవుడు పగతీర్చుకొనును. ఓ దేవా, నా ఆత్మను చేర్చుకొనుము.",
                "20": "అబినడై ఈ మాటలు చెప్పినప్పుడు, అగ్నిచేత మరణమును అనుభవించినవాడై, తన మాటలు సత్యమని మరణముచేత ముద్రవేసినవాడై, దేవుని ఆజ్ఞలను తిరస్కరించనందున చంపబడినవాడై అతడు ప్రాణము విడిచెను."
            },
            "18": {
                "1": "ఇప్పుడు రాజైన నోవాహ్ సేవకుల యొద్ద నుండి పారిపోయిన ఆల్మా తన పాపములు, దోషములను గూర్చి పశ్చాత్తాపపడి, రహస్యముగా జనుల మధ్యకు వెళ్ళుచు అబినడై మాటలను బోధించసాగెను—",
                "2": "రాబోవు దానిని గూర్చి, మృతుల పునరుత్థానమును గూర్చి, క్రీస్తు యొక్క శక్తి, శ్రమలు, మరణము, ఆయన పునరుత్థానము మరియు పరలోకములోనికి ఆరోహణము ద్వారా తేబడు విమోచనను గూర్చి కూడా బోధించెను.",
                "3": "అతని మాట వినువారందరికి అతడు బోధించెను. రాజుకు తెలియకుండా అతడు వారికి రహస్యముగా బోధించెను. అనేకులు అతని మాటలను విశ్వసించిరి.",
                "4": "అతడిని విశ్వసించిన వారందరు మోర్మన్‌ అని పిలువబడిన ఒక స్థలమునకు వెళ్ళిరి, అది దాని పేరును రాజు నుండి పొందినదై, దేశ సరిహద్దులలో ఉన్నందున సంవత్సరములో అనేకమార్లు అడవి మృగములచే దాడి చేయబడుచుండెను.",
                "5": "ఇప్పుడు మోర్మన్‌ నందు శుద్ధమైన నీటి ఊటయొకటి ఉండెను, ఆల్మా అక్కడికి వెళ్ళి ఆ నీటి సమీపమునున్న చిన్న చెట్లపొదలో పగటి సమయమందు రాజు యొక్క అన్వేషణల నుండి దాగుకొనెను.",
                "6": "అతని యందు విశ్వసించిన వారందరు అతని మాటలు వినుటకు అక్కిడికి వెళ్ళిరి.",
                "7": "అనేక దినముల తరువాత, ఆల్మా మాటలు వినుటకు మోర్మన్‌ స్థలమందు పెద్దసంఖ్యలో జనులు సమకూడిరి. అతని మాట యందు విశ్వసించిన వారందరు అతడిని వినుటకు సమకూడిరి. అతడు వారికి బోధించి, పశ్చాత్తాపమును విమోచనను ప్రభువుయందు విశ్వాసమును వారికి ప్రకటించెను.",
                "8": "అతడు వారితో ఇట్లు చెప్పెను: ఇదిగో మోర్మన్‌ జలములు (ఏలయనగా అవి ఆ విధముగా పిలువబడినవి), ఇప్పుడు మీరు దేవుని సముదాయములోనికి వచ్చుటకు, ఆయన జనులని పిలువబడుటకు కోరిక కలిగియున్నారు మరియు అవి తేలికగునట్లు ఒకరి భారములు ఒకరు భరించుటకు ఇష్టపడుచున్నారు;",
                "9": "దుఃఖించు వారితో దుఃఖపడుటకు, ఆదరణ యొక్క అవసరములో ఉన్నవారిని ఆదరించుటకు మరియు దేవుని ద్వారా విమోచింపబడి, మొదట పునరుత్థానము చెందువారితో లెక్కింపబడి మీరు నిత్యజీవము కలిగియుండునట్లు మరణము వరకు అన్ని సమయములలో, అన్ని విషయములలో, మీరు ఉండు అన్ని స్థలములలో దేవునికి సాక్షులుగా నిలబడుటకు ఇష్టపడుచున్నారు—",
                "10": "ఇప్పుడిది మీ హృదయముల యొక్క కోరిక అయిన యెడల, ఆయన మీపై తన ఆత్మను అధిక విస్తారముగా క్రుమ్మరించునట్లు మీరు ఆయనను సేవించుదురనియు ఆయన ఆజ్ఞలను పాటించుదురనియు ఆయనతో ఒక నిబంధనలోనికి ప్రవేశించియున్నారని ఆయన యెదుట ఒక సాక్షిగా ప్రభువు నామమందు మీరు బాప్తిస్మము పొందకపోవుటకు గల కారణమేమి? అని నేను మిమ్ములను అడుగుచున్నాను.",
                "11": "ఇప్పుడు జనులు ఈ మాటలను వినినప్పుడు, వారు సంతోషముతో చప్పట్లు కొట్టి—మా హృదయముల యొక్క కోరిక ఇదేనని బిగ్గరగా చెప్పిరి.",
                "12": "ఇప్పుడు హీలమ్‌ మొదటి వారిలో ఉండెను గనుక, ఆల్మా అతడిని తీసుకొని వెళ్ళి నీటిలో నిలబడి బిగ్గరగా ఇట్లనెను: ఓ ప్రభువా, హృదయ పరిశుద్ధతతో ఈ కార్యము చేయునట్లు నీ సేవకునిపై నీ ఆత్మను క్రుమ్మరించుము.",
                "13": "అతడు ఈ మాటలు చెప్పినప్పుడు ప్రభువు యొక్క ఆత్మ అతనిపై ఉండెను మరియు అతడు ఇట్లు చెప్పెను: హీలమ్, సర్వశక్తిమంతుడైన దేవుని నుండి నేను అధికారము కలిగియుండి, మర్త్య శరీర విషయమై నీవు మరణించు వరకు ఆయనను సేవించుటకు నీవొక నిబంధనలోనికి ప్రవేశించితివనుటకు సాక్ష్యముగా నీకు బాప్తిస్మమిచ్చుచున్నాను; ప్రభువు యొక్క ఆత్మ నీపై క్రుమ్మరింపబడును గాక; లోకము పునాది వేయబడినప్పటి నుండి ఆయన సిద్ధము చేసిన క్రీస్తు యొక్క విమోచన ద్వారా ఆయన నీకు నిత్యజీవమును అనుగ్రహించును గాక.",
                "14": "ఆల్మా ఈ మాటలు చెప్పిన తరువాత, ఆల్మా మరియు హీలమ్ ఇద్దరు నీటిలో పూర్తిగా మునిగి, ఆత్మతో నింపబడిన వారై, వారు నీటిలో నుండి లేచి సంతోషించుచూ బయటకు వచ్చిరి.",
                "15": "మరలా ఆల్మా మరియొకనిని తీసుకొని రెండవసారి నీటిలోనికి వెళ్ళి మొదటి వాని వలే అతనికి బాప్తిస్మమిచ్చెను, అయితే అతడు మరలా నీటి యందు మునగలేదు.",
                "16": "ఈ విధముగా అతడు మోర్మన్‌ స్థలమునకు వెళ్ళిన ప్రతివానికి బాప్తిస్మమిచ్చెను; వారు మొత్తము రెండు వందల నాలుగు ఆత్మలైయుండి, మోర్మన్‌ జలములలో బాప్తిస్మము పొంది, దేవుని కృపతో నింపబడిరి.",
                "17": "ఆ సమయము నుండి వారు దేవుని సంఘమని లేదా క్రీస్తు సంఘమని పిలువబడిరి. దేవుని శక్తి మరియు అధికారము ద్వారా బాప్తిస్మము పొందిన వారందరు ఆయన సంఘమందు చేర్చబడిరి.",
                "18": "దేవుని యొద్ద నుండి అధికారము గలవాడై ఆల్మా యాజకులను నియమించెను; వారికి ప్రకటించుటకు మరియు దేవుని రాజ్యమునకు సంబంధించిన విషయములను వారికి బోధించుటకు వారిలో ప్రతి ఏబది మందికి ఒక యాజకుడిని అతడు నియమించెను.",
                "19": "అతడు బోధించినవి మరియు పరిశుద్ధ ప్రవక్తల నోటి ద్వారా పలుకబడినవి తప్ప మరేమియు వారు బోధించరాదని అతడు వారినాజ్ఞాపించెను.",
                "20": "పశ్చాత్తాపము మరియు తన జనులను విమోచించు ఆ ప్రభువుపై విశ్వాసము తప్ప మరేదియు వారు బోధించరాదని కూడా అతడు వారినాజ్ఞాపించెను.",
                "21": "ఒకనితో మరొకనికి ఎట్టి వివాదములు ఉండరాదనియు, ఒకే విశ్వాసము, ఒకే బాప్తిస్మము కలిగియుండి ఒకరి యెడల ఒకరు ఐక్యతయందును, ప్రేమయందును తమ హృదయములు ముడివేయబడునట్లు వారు ఏకదృష్టితో ముందుకు చూడవలెననియు అతడు వారిని ఆజ్ఞాపించెను.",
                "22": "ఆ విధముగా బోధించమని అతడు వారిని ఆజ్ఞాపించెను. మరియు ఆ విధముగా వారు దేవుని సంతానమయిరి.",
                "23": "వారు విశ్రాంతిదినమును పరిశుద్ధముగా ఆచరించవలెనని, ప్రతిదినము తమ దేవుడైన ప్రభువుకు కృతజ్ఞతాస్తుతులు చెల్లించవలెనని అతడు వారిని ఆజ్ఞాపించెను.",
                "24": "అతడు నియమించిన యాజకులు తమ పోషణ నిమిత్తము స్వహస్తాలతో పని చేయవలెనని కూడా అతడు వారిని ఆజ్ఞాపించెను.",
                "25": "జనులకు బోధించుటకు, వారి దేవుడైన ప్రభువును ఆరాధించుటకు వారు కలిసి సమకూడునట్లు ప్రతివారము ఒకదినము ప్రత్యేకపరచబడెను, ఇంకను వారి శక్తిమేరకు వీలయినంత తరచుగా వారు సమకూడవలెను.",
                "26": "యాజకులు తమ పోషణ నిమిత్తము జనులపై ఆధారపడకూడదు; కానీ వారు దేవుని నుండి శక్తి మరియు అధికారముతో బోధించునట్లు, దేవుని జ్ఞానము కలిగియుండి, ఆత్మ యందు బలముగా ఎదుగునట్లు వారి శ్రమ నిమిత్తము వారు దేవుని కృపను పొందవలసియున్నారు.",
                "27": "సంఘ జనులలో ప్రతిఒక్కరు తాము కలిగియున్నదానిని బట్టి తమ ఆస్థిని పంచవలెనని ఆల్మా ఆజ్ఞాపించెను; ఒకడు విస్తారముగా కలిగియున్న యెడల విస్తారముగా పంచవలెను, కొద్దిగా కలవాని నుండి కొద్దిగా కోరవలెను మరియు లేనివానికి ఇయ్యవలెను.",
                "28": "ఆవిధముగా వారు తమ ఆస్థిని తమ స్వచిత్తమును బట్టి, దేవుని యెడల మంచి కోరికలను బట్టి అవసరములోనున్న యాజకులకు, అక్కర కలిగిన దిగంబరియైన ప్రతి ఒక్కరికి పంచవలెను.",
                "29": "దేవుని చేత ఆజ్ఞాపించబడిన వాడై అతడు వారితో ఈవిధముగా చెప్పెను; మరియు వారు తమ అక్కరలు, కోరికలను బట్టి ఐహికముగాను, ఆత్మీయముగాను ఒకరితోనొకరు పంచుకొనుచూ దేవుని యెదుట న్యాయముగా నడిచిరి.",
                "30": "ఇప్పుడు ఇదంతయు మోర్మన్‌ నందు, అనగా మోర్మన్‌ జలముల యొద్ద, మోర్మన్‌ జలముల దగ్గరనున్న అడవిలో చేయబడెను; మోర్మన్‌ స్థలము, మోర్మన్‌ జలములు, మోర్మన్‌ అడవి అనునవి తమ విమోచకుని గూర్చి తెలుసుకొనిన వారి కన్నులకు ఎంతో సుందరమైనవి; వారెంతో ధన్యులు, ఏలయనగా వారు నిరంతరము ఆయనను స్తుతించెదరు.",
                "31": "మరియు ఈ సంగతులు రాజుకు తెలియకుండునట్లు దేశ సరిహద్దుల యందు చేయబడెను.",
                "32": "కానీ, జనుల మధ్య ఒక కదలికను కనుగొనిన వాడై వారిని కనిపెట్టుటకు రాజు తన సేవకులను పంపెను. కావున, ప్రభువు వాక్యమును వినుటకు కలిసి సమకూడుచున్న దినమున వారు రాజుచే కనుగొనబడిరి.",
                "33": "ఇప్పుడు ఆల్మా తనకు వ్యతిరేకముగా జనులను పురిగొల్పుచున్నాడని చెప్పి, వారిని నాశనము చేయుటకు రాజు తన సైన్యమును పంపెను.",
                "34": "రాజు సైన్యము యొక్క రాకను గూర్చి ఆల్మాకు, ప్రభువు యొక్క జనులకు తెలియజేయబడెను; కావున, వారు తమ గుడారములను తమ కుటుంబములను తీసుకొని అరణ్యములోనికి వెడలిపోయిరి.",
                "35": "వారు సుమారు నాలుగు వందల యేబది ఆత్మలైయుండిరి."
            },
            "19": {
                "1": "ప్రభువు యొక్క జనుల కొరకు వ్యర్థముగా వెదికి రాజు యొక్క సైన్యములు తిరిగి వచ్చెను.",
                "2": "ఇప్పుడు రాజు యొక్క సైన్యములు తగ్గిపోయి, చిన్నవాయెను మరియు జనులలో మిగిలిన వారి మధ్య ఒక చీలిక మొదలాయెను.",
                "3": "చిన్నభాగము రాజుకు వ్యతిరేకముగా బెదిరింపులు మొదలుపెట్టెను మరియు వారి మధ్య గొప్ప వివాదము మొదలాయెను.",
                "4": "ఇప్పుడు వారి మధ్య గిడియన్‌ అను పేరుగల బలమైన మనుష్యుడొకడు ఉండెను, అతడు రాజుకు శత్రువైయుండెను, కావున అతడు తన ఖడ్గమును దూసి, రాజును సంహరించెదనని కోపమందు ఒట్టు పెట్టుకొనెను.",
                "5": "అతడు రాజుతో పోరాడెను; అతడు తనను ఓడించబోవుచున్నాడని చూచినప్పుడు రాజు పరుగెత్తి పారిపోయి దేవాలయమునకు దగ్గరగా నున్న గోపురముపైకి చేరెను.",
                "6": "గిడియన్‌ రాజు వెంటపడి, అతడిని సంహరించుటకు గోపురముపైకి చేరబోయెను మరియు రాజు షెమ్లోన్‌ దేశము వైపు చుట్టూ చూచినప్పుడు లేమనీయుల సైన్యము దేశ సరిహద్దులలో ఉండుట గమనించెను.",
                "7": "ఇప్పుడు రాజు ఆందోళన చెంది బిగ్గరగా ఇట్లనెను: గిడియన్‌, నన్ను విడిచిపెట్టుము, లేమనీయులు మనపై దండెత్తుతున్నారు, వారు మనలను నాశనము చేయుదురు; వారు నా జనులను నాశనము చేయుదురు.",
                "8": "అయితే రాజు తన ప్రాణమును గూర్చి వ్యాకులపడినంత అధికముగా తన జనులను గూర్చి చింతించలేదు; అయినప్పటికీ గిడియన్‌ అతడిని విడిచిపెట్టెను.",
                "9": "అప్పుడు లేమనీయుల యెదుట నుండి పారిపొమ్మని రాజు జనులను ఆజ్ఞాపించెను, అతడు కూడా వారి ముందు వెళ్ళెను మరియు వారు తమ స్త్రీలు, పిల్లలతోపాటు అరణ్యములోనికి పారిపోయిరి.",
                "10": "లేమనీయులు వారిని తరుముచూ వారిని పట్టుకొని, సంహరించుట మొదలుపెట్టిరి.",
                "11": "ఇప్పుడు పురుషులందరు తమ స్త్రీలను, పిల్లలను వదిలి లేమనీయుల యెదుట నుండి పారిపోవలెనని రాజు వారిని ఆజ్ఞాపించెను.",
                "12": "కానీ వారిని వదిలివేయక, వారితోపాటు నిలిచియుండి నశించిపోవుటకు ఇష్టపడిన వారనేకులు అక్కడ ఉండిరి. మిగిలిన వారు వారి భార్యలను, పిల్లలను వదిలి పారిపోయిరి.",
                "13": "తమ భార్యలతోను, పిల్లలతోను నిలిచినవారు తమ అందమైన కుమార్తెలు వారి ముందు నిలబడి, తమను సంహరించరాదని లేమనీయులను బ్రతిమాలుకొనునట్లు చేసిరి.",
                "14": "అంతట లేమనీయులకు వారిపై కనికరము కలిగెను, ఏలయనగా వారి స్త్రీల సౌందర్యము చేత వారు ముగ్ధులైరి.",
                "15": "కావున లేమనీయులు వారి ప్రాణములను విడిచిపెట్టి, వారిని బందీలుగా నీఫై దేశమునకు తీసుకొనిపోయిరి మరియు రాజైన నోవహును లేమనీయుల చేతులలోనికి వారు అప్పగించుదురనియు వారి ఆస్థిని, వారు కలిగియున్న సమస్తములో సగమును, వారి బంగారము, వెండి మరియు వారి సమస్త వెలగల వస్తువులలో సగభాగమును అప్పగించివేయుదురను షరతులపై వారు దేశమును స్వాధీనపరచుకొనునట్లు వారు అనుగ్రహించిరి, ఆ విధముగా ప్రతి సంవత్సరము లేమనీయుల రాజుకు వారు కప్పము కట్టవలసియుండెను.",
                "16": "ఇప్పుడు బందీలుగా కొనిపోబడిన వారి మధ్య రాజు యొక్క కుమారులలో ఒకడు అక్కడ ఉండెను, అతని పేరు లింహై.",
                "17": "తన తండ్రి నాశనము చేయబడరాదని లింహై కోరియుండెను; అయినప్పటికీ అతడు నీతిమంతుడైయుండి, తన తండ్రి యొక్క దోషములను ఎరిగియుండెను.",
                "18": "ఇప్పుడు రాజు మరియు అతనితోనున్న వారి కొరకు వెదకుటకు గిడియన్‌ అరణ్యములోనికి రహస్యముగా మనుష్యులను పంపెను; వారు అరణ్యమందు రాజును అతని యాజకులను తప్ప మిగిలిన జనులందరిని కలుసుకొనిరి.",
                "19": "ఆ జనులు తమ భార్యలు, పిల్లలు మరియు వారితోనున్నవారు సంహరింపబడిన యెడల, పగతీర్చుకొనుటకు మరియు వారితోపాటు నశించిపోవుటకు నీఫై దేశమునకు తిరిగి వెళ్ళెదమని తమ హృదయముల యందు ఒట్టుపెట్టుకొనిరి.",
                "20": "అయితే వారు తిరిగి వెళ్ళరాదని రాజు వారిని ఆజ్ఞాపించగా, రాజుపై వారి కోపము రగులుకొని అతడు అగ్నిచేత మరణించునట్లు వారు చేసిరి.",
                "21": "వారు యాజకులను కూడా చంపబోయిరి, కానీ వారు పారిపోయిరి.",
                "22": "వారు నీఫై దేశమునకు తిరిగి వెళ్ళబోవుచుండగా గిడియన్‌ మనుష్యులను కలుసుకొనిరి. గిడియన్‌ మనుష్యులు వారి భార్యలకు, పిల్లలకు జరిగినదంతయు వారికి వివరించిరి; మరియు వారికి కలిగియున్న దానంతటిలో సగభాగమును లేమనీయులకు కప్పముగా చెల్లించుట ద్వారా దేశమును వారు స్వాధీనపరచుకొనునట్లు లేమనీయులు వారికి దయచేసిరని చెప్పిరి.",
                "23": "తాము రాజును సంహరించితిమని, అతని యాజకులు దూరముగా అరణ్యములోనికి పారిపోయిరని గిడియన్‌ మనుష్యులతో ఆ జనులు చెప్పిరి.",
                "24": "వారు కూటమి ముగించిన తరువాత వారి భార్యలు, పిల్లలు సంహరింపబడనందుకు సంతోషించుచు నీఫై దేశమునకు తిరిగి వెళ్ళి, వారు రాజుపట్ల చేసిన దానిని గిడియన్‌కు చెప్పిరి.",
                "25": "ఇప్పుడు తన జనులు వారిని సంహరించరని లేమనీయుల రాజు వారికి ప్రమాణము చేసెను.",
                "26": "మరియు రాజు యొక్క కుమారుడైన లింహై, జనుల చేత రాజ్యము అనుగ్రహించబడిన వాడైయుండి, తన జనులు తాము కలిగియున్న దానంతటిలో సగభాగమును కప్పముగా చెల్లించెదరని లేమనీయుల రాజుకు ప్రమాణము చేసెను.",
                "27": "ఇప్పుడు లింహై రాజ్యమును, తన జనుల మధ్య సమాధానమును స్థాపించుట మొదలుపెట్టెను.",
                "28": "లింహై జనులు అరణ్యములోనికి వెడలిపోకుండా వారిని దేశమందు ఉంచగలుగునట్లు లేమనీయుల రాజు దేశము చుట్టూ భటులను కాపలా ఉంచెను; నీఫైయుల నుండి పొందిన కప్పముతో అతడు తన భటులను పోషించెను.",
                "29": "ఇప్పుడు లేమనీయులు వారిని బాధించలేదు లేదా వారిని నాశనము చేయుటకు ప్రయత్నించలేదు గనుక, రాజైన లింహై తన రాజ్యమందు రెండు సంవత్సరముల పాటు నిరంతర సమాధానము కలిగియుండెను."
            },
            "20": {
                "1": "ఇప్పుడు లేమనీయుల కుమార్తెలు పాడుటకు, నాట్యము చేయుటకు, తమను సంతోషపరచుకొనుటకు సమకూడు ఒక స్థలము షెమ్లోన్‌ నందు ఉండెను.",
                "2": "ఒక దినమున వారిలో కొద్దిమంది పాడుటకు, నాట్యము చేయుటకు సమకూడిరి.",
                "3": "ఇప్పుడు రాజైన నోవహు యాజకులు నీఫై పట్టణమునకు తిరిగి వెళ్ళుటకు సిగ్గుపడి, జనులు వారిని సంహరించుదురేమోనని భయపడిరి, కావున వారి భార్యాపిల్లల వద్దకు తిరిగి వెళ్ళుటకు వారు ధైర్యము చేయలేదు.",
                "4": "వారు అరణ్యమందు నిలిచియుండి, లేమనీయుల కుమార్తెలను కనుగొనినవారై, రహస్యముగా వారిని గమనించిరి;",
                "5": "వారిలో కొద్దిమంది మాత్రమే నాట్యము చేయుటకు సమకూడినప్పుడు వారు తమ రహస్య స్థలముల నుండి బయటకు వచ్చి వారిని పట్టుకొని, అరణ్యములోనికి తీసుకొనిపోయిరి; ముఖ్యముగా లేమనీయుల కుమార్తెలలో ఇరువది నలుగురిని వారు అరణ్యములోనికి తీసుకొనిపోయిరి.",
                "6": "తమ కుమార్తెలు కనబడుట లేదని లేమనీయులు కనుగొనినప్పుడు, వారు లింహై జనులపై కోపముగానుండిరి, ఏలయనగా లింహై జనులే దానిని చేసిరని వారు తలంచిరి.",
                "7": "కావున, వారు తమ సైన్యములను పంపిరి; అంతేకాక రాజు కూడా తన జనులకు ముందుగా వెళ్ళెను; లింహై జనులను నాశనము చేయుటకు వారు నీఫై దేశమునకు వెళ్ళిరి.",
                "8": "ఇప్పుడు లింహై గోపురము పైనుండి వారిని చూచి, యుద్ధము కొరకు వారి సిద్ధపాటులన్నియు కనుగొనెను; కావున, అతడు తన జనులను సమకూర్చి పొలములందు, అడవులందు వారి కొరకు రహస్యముగా వేచియుండెను.",
                "9": "లేమనీయులు వారిపైకి వచ్చినప్పుడు లింహై జనులు తాము వేచియున్న స్థలముల నుండి వారిపై దాడిచేసి, వారిని సంహరించసాగిరి.",
                "10": "యుద్ధము మిక్కిలి తీవ్రమాయెను, ఏలయనగా వారు తమ ఎర కొరకు కలబడు సింహముల వలె పోరాడిరి.",
                "11": "లింహై జనులు లేమనీయులను తమ యెదుట నుండి తరిమివేయసాగిరి; అయినను వారు లేమనీయుల సంఖ్యలో సగము కూడా లేరు. కానీ వారు తమ ప్రాణముల కొరకు, తమ భార్యల కొరకు, తమ పిల్లల కొరకు పోరాడిరి; కావున, వారు తమ శక్తినంతటినీ ఉపయోగించి ఘటసర్పముల వలే పోరాడిరి.",
                "12": "వారి మృతుల మధ్య వారు లేమనీయుల రాజును కనుగొనిరి; అతడు గాయపడియుండెను కానీ మరణించలేదు, అతడిని అక్కడే విడిచిపెట్టి అతని జనులు త్వరగా పారిపోయిరి.",
                "13": "లింహై జనులు అతడిని తీసుకువెళ్ళి అతని గాయములకు కట్టుకట్టి, లింహై యెదుటికి తెచ్చి ఇట్లనిరి: ఇదిగో లేమనీయుల రాజు; ఇతడు గాయపడి వారి మృతుల మధ్య పడియుండెను, వారు అతడిని వదిలివేయగా మేము నీ యొద్దకు తెచ్చియున్నాము; మనమిప్పుడు అతడిని సంహరించుదము.",
                "14": "కానీ లింహై వారితో—మీరతనిని సంహరించరాదు; కానీ నేనతనిని చూచునట్లు ఇక్కడకు తీసుకొనిరమ్మనగా, వారతనిని తెచ్చిరి. మరియు లింహై అతనితో ఇట్లనెను: నా జనులకు వ్యతిరేకముగా యుద్ధము చేయవచ్చుటకు మీకు గల కారణమేమి? నేను మీతో చేసిన ప్రమాణమును నా జనులు మీరలేదు; కావున, మీరు నా జనులతో చేసియున్న ప్రమాణమును ఎందుకు మీరవలసివచ్చెను?",
                "15": "అప్పుడు రాజు ఇట్లనెను: నీ జనులు నా జనుల కుమార్తెలను తీసుకొనిపోయిరి, గనుక నేను ప్రమాణమును మీరియున్నాను; అందువలన, కోపముతో నీ జనులకు వ్యతిరేకముగా నా జనులు యుద్ధమునకు వచ్చునట్లు చేసితిని.",
                "16": "ఇప్పుడు లింహై ఈ విషయమును గూర్చి ఏమియు వినియుండలేదు, కావున అతడు ఇట్లనెను: నేను నా జనుల మధ్య వెదికెదను మరియు ఈ కార్యమును చేసిన వాడెవడైనను నశించును. కావున, తన జనుల మధ్య అతడు ఒక అన్వేషణ జరిగించెను.",
                "17": "ఇప్పుడు గిడియన్‌ ఈ విషయములను వినినప్పుడు, రాజు యొక్క సేనాధిపతి అయిన అతడు వెళ్ళి రాజుతో ఇట్లనెను: తాళుము, ఈ జనుల మధ్య వెదుకవద్దు మరియు ఈ క్రియను గూర్చి వారిపై నింద మోపవద్దని మిమ్ములను వేడుకొనుచున్నాను.",
                "18": "ఏలయనగా ఈ జనులు నాశనము చేయగోరిన మీ తండ్రి యొక్క యాజకులు మీకు జ్ఞాపకము లేరా? వారు అరణ్యమందు లేరా? లేమనీయుల కుమారైలను అపహరించినది వారు కాదా?",
                "19": "ఇప్పుడు వారు మన యెడల సమాధానపడునట్లు అతడు తన జనులకు చెప్పునట్లు ఈ విషయములను రాజుకు చెప్పుము; ఏలయనగా మనకు వ్యతిరేకముగా వచ్చుటకు వారు ఇప్పటికే సిద్ధపడుచున్నారు; మనము కొద్దిమందే ఉన్నాము.",
                "20": "వారు అసంఖ్యాక సైన్యములతో వచ్చుచున్నారు; మన గురించి రాజు వారిని సమాధానపరచని యెడల మనము నశించెదము.",
                "21": "ఏలయనగా మనకు వ్యతిరేకముగా ప్రవచించిన అబినడై మాటలు నెరవేరలేదా? ఇదంతయు మనము ప్రభువు యొక్క మాటలను వినకుండుటచేత, మన దోషముల నుండి తొలగకుండుట చేతనే కాదా?",
                "22": "ఇప్పుడు మనము రాజును సమాధానపరచి, అతనితో చేసిన ప్రమాణమును నెరవేర్చుదము; మన ప్రాణములను పోగొట్టుకొనుట కంటే మనము దాస్యములో ఉండుట మంచిది; కావున అధిక రక్తపాతమును అంతము చేయుదము.",
                "23": "ఇప్పుడు లింహై అరణ్యములోనికి పారిపోయిన తన తండ్రి మరియు అతని యాజకులను గూర్చి అన్ని విషయములు రాజుతో చెప్పెను మరియు వారి కుమార్తెల అపహరణను వారిపై ఆరోపించెను.",
                "24": "అంతట రాజు అతని జనుల యెడల సమాధానపడి, వారితో ఇట్లనెను: ఆయుధములు లేకుండా నా జనులను కలుసుకొనుటకు మనము వెళ్ళుదము; నా జనులు నీ జనులను సంహరించరని నేను ప్రమాణపూర్వకముగా ఒట్టు పెట్టుచున్నాను.",
                "25": "అప్పుడు వారు రాజును వెంబడించి, లేమనీయులను కలుసుకొనుటకు ఆయుధములు లేకుండా వెళ్ళిరి. వారు లేమనీయులను కలిసినప్పుడు లేమనీయుల రాజు వారి యెదుట వంగి, లింహై జనుల పక్షమున వారిని బ్రతిమాలెను.",
                "26": "లింహై జనులు ఆయుధములు లేకుండా వచ్చిరని లేమనీయులు చూచినప్పుడు, వారిపై జాలిపడి వారి యెడల సమాధానపడిరి మరియు తమ రాజుతోపాటు శాంతియుతంగా తమ స్వదేశమునకు తిరిగి వెళ్ళిరి."
            },
            "21": {
                "1": "లింహై మరియు అతని జనులు నీఫై పట్టణమునకు తిరిగి వెళ్ళి, దేశమందు మరలా సమాధానముతో నివసించుట మొదలుపెట్టిరి.",
                "2": "అనేకదినముల తర్వాత మరలా నీఫైయులకు వ్యతిరేకముగా లేమనీయులు కోపమందు పురిగొల్పబడి, దేశమును చుట్టుముడుతూ సరిహద్దులలోకి రాసాగిరి.",
                "3": "వారి రాజు లింహైతో చేసిన ప్రమాణమును బట్టి వారిని సంహరించుటకు వారు తెగించలేదు; కానీ వారిని చెంపల మీద కొట్టుచు వారిపై అధికారము చెలాయించిరి; వారి వీపులపై భారములు మోపి, మూగ గాడిదను తరుమునట్లు వారిని తరుముచుండిరి—",
                "4": "ఇదంతయు ప్రభువు యొక్క మాట నెరవేరునట్లు జరిగెను.",
                "5": "ఇప్పుడు నీఫైయుల శ్రమలు గొప్పవైయుండెను మరియు వారు లేమనీయుల నుండి తమను విడిపించుకొనగల మార్గమేదియు లేకుండెను, ఏలయనగా లేమనీయులు వారిని అన్నివైపుల నుండి చుట్టిముట్టిరి.",
                "6": "వారి శ్రమలను బట్టి జనులు రాజుతో సణుగుట మొదలుపెట్టి, వారికి వ్యతిరేకముగా యుద్ధము చేయుటకు కోరిరి. వారు తమ ఫిర్యాదులతో రాజును తీవ్రముగా విసిగించినందున, వారి కోరికల ప్రకారము చేయుటకు అతడు వారిని అనుగ్రహించెను.",
                "7": "వారు మరలా సమకూడి తమ కవచములను ధరించి, తమ దేశము నుండి లేమనీయులను తరిమి వేయుటకు వారికి వ్యతిరేకముగా ముందుకుసాగిరి.",
                "8": "లేమనీయులు వారిని కొట్టి, వెనుకకు తరిమివేసి, వారిలో అనేకులను సంహరించిరి.",
                "9": "ఇప్పుడు లింహై జనుల మధ్య గొప్ప శోకము మరియు విలాపము కలిగెను, విధవరాలు తన భర్త కొరకు, కుమారుడు మరియు కుమార్తె తన తండ్రి కొరకు, సహోదరులు వారి సహోదరుల కొరకు శోకించుచుండెను.",
                "10": "దేశమందున్న అనేకమంది విధవరాండ్రు అనుదినము తీవ్రముగా దుఃఖించిరి, ఏలయనగా లేమనీయులను గూర్చి వారు తీవ్రముగా భయపడిరి.",
                "11": "వారి నిరంతర రోదనలు లింహై జనులలో మిగిలిన వారిని లేమనీయులకు వ్యతిరేకముగా కోపమునకు పురిగొల్పగా, వారు మరలా యుద్ధమునకు వెళ్ళి, అధిక నష్టమును ఎదుర్కొని వెనుకకు తరుమబడిరి.",
                "12": "వారు మరలా మూడవసారి కూడా వెళ్ళి, అదే విధముగా బాధపడిరి; మరియు సంహరింపబడని వారు నీఫై పట్టణమునకు తిరిగి వచ్చిరి.",
                "13": "వారి శత్రువుల కోరికల ప్రకారము వారు దాస్యపు కాడికి తమను లోబరచుకొనుచు, కొట్టబడుటకు తమను అప్పగించుకొనుచు, ముందు వెనుకలకు తరుమబడుచు భారముతో తమనుతాము ధూళివలె తగ్గించుకొనిరి.",
                "14": "వారు మిక్కిలి వినయముతో తమనుతాము తగ్గించుకొని దేవునికి బలముగా మొరపెట్టిరి; వారి శ్రమల నుండి ఆయన వారిని విడిపించునేమోయని దినమంతయు వారు తమ దేవునికి మొరపెట్టిరి.",
                "15": "ఇప్పుడు వారి దోషముల నిమిత్తము ప్రభువు వారి మొర వినుటకు ఆలస్యము చేసెను; అయినప్పటికీ ప్రభువు వారి మొరలను విని, వారి భారములు తేలిక చేయునట్లు లేమనీయుల హృదయములను మృదువుగా చేయసాగెను; కానీ వారిని దాస్యములో నుండి విడిపించుట సరియైనదని ప్రభువు తలంచలేదు.",
                "16": "వారు అంచెలంచెలుగా దేశమందు వర్ధిల్లుట మొదలుపెట్టిరి మరియు ఆకలితో బాధపడకుండునట్లు అధిక విస్తారముగా ధాన్యమును మందలను గుంపులను పెంచుట ప్రారంభించిరి.",
                "17": "ఇప్పుడక్కడ పురుషుల కంటే స్త్రీలు అధిక సంఖ్యలో ఉండిరి; కావున వారు ఆకలితో నశించిపోకుండునట్లు విధవరాండ్రు మరియు వారి పిల్లల పోషణ నిమిత్తము ప్రతి ఒక్కరు పాలుపంచవలెనని రాజైన లింహై ఆజ్ఞాపించెను; వారిలో అధికులు సంహరింపబడినందున వారు ఈలాగు చేసిరి.",
                "18": "లింహై జనులు సాధ్యమైనంతమట్టుకు సమూహముగా కలిసియుండి, వారి ధాన్యమును గొఱ్ఱెలమందలను కాపాడుకొనిరి.",
                "19": "మరియు తాను ఏదో విధముగా లేమనీయులకు పట్టుబడుదునేమోనన్న భయముతో తనతోపాటు భటులను తీసుకొనివెళ్ళనిదే పట్టణ ప్రాకారముల వెలుపల తాను క్షేమమని రాజు కూడా నమ్మలేదు.",
                "20": "అరణ్యములోనికి పారిపోయి లేమనీయుల కుమార్తెలను అపహరించి తమపై అట్టి గొప్ప నాశనము వచ్చునట్లు చేసిన ఆ యాజకులను వారు ఏదో విధముగా పట్టుకొనునట్లు దేశము చుట్టూ తన జనులు కావలికాయునట్లు అతడు చేసెను.",
                "21": "ఆ యాజకులను శిక్షించునట్లు వారిని పట్టుకొనుటకు వారు కోరియుండిరి; వారు రాత్రి యందు నీఫై దేశములోనికి వచ్చి తమ ధాన్యమును, అనేక విలువైన వస్తువులను తీసుకొనిపోయినందున వారి కొరకు రహస్యముగా కనిపెట్టుచుండిరి.",
                "22": "అమ్మోన్‌ మరియు అతని సహోదరులు దేశములోనికి వచ్చునంత వరకు కూడా లేమనీయులు, లింహై జనుల మధ్య ఎట్టి సమస్య లేకుండెను.",
                "23": "రాజు పట్టణ ప్రాకారము వెలుపల తన భటులతో ఉన్నప్పుడు అమ్మోన్‌ మరియు అతని సహోదరులను కనుగొనెను; వారిని నోవహు యొక్క యాజకులని తలంచి వారు పట్టుకొనబడి, బంధించబడి చెరసాలలో వేయబడునట్లు అతడు చేసెను. వారు నోవహు యొక్క యాజకులైయుండిన యెడల, వారు చంపబడునట్లు అతడు చేసియుండేవాడు.",
                "24": "కానీ వారు యాజకులు కారని తన సహోదరులని, జరహేమ్ల దేశము నుండి వచ్చియున్నారని కనుగొనినప్పుడు అతడు మహదానందముతో నింపబడెను.",
                "25": "ఇప్పుడు అమ్మోన్‌ రాకకు పూర్వము రాజైన లింహై జరహేమ్ల దేశమును వెదకుటకు కొద్దిమందిని పంపియుండెను; కానీ వారు దానిని కనుగొనలేక అరణ్యమందు తప్పిపోయిరి.",
                "26": "అయినప్పటికీ జనులు నివాసమున్న ఒక దేశమును, ఎండిన ఎముకలచే కప్పబడియున్న ఒక దేశమును, జనులు నివాసముండి నాశనము చేయబడిన ఒక దేశమును వారు కనుగొనిరి; అది జరహేమ్ల దేశమని తలంచి అమ్మోన్‌ రాకకు కొద్ది దినముల ముందు వారు దేశ సరిహద్దులలోనికి వచ్చి చేరి, నీఫై దేశమునకు తిరిగి వచ్చిరి.",
                "27": "మరియు వారు ఎవరి ఎముకలను కనుగొనియున్నారో ఆ జనుల వృత్తాంతమును వారితోపాటు తెచ్చిరి; అది ముడి లోహపు పలకలపై చెక్కబడియుండెను.",
                "28": "ఇప్పుడు అట్టి చెక్కడములకు అర్థము చెప్పగలుగునట్లు రాజైన మోషైయ దేవుని నుండి ఒక బహుమానమును కలిగియున్నాడని అమ్మోన్‌ ద్వారా తెలుసుకొనినప్పుడు లింహై మరలా సంతోషముతో నింపబడెను మరియు అమ్మోన్‌ కూడా సంతోషించెను.",
                "29": "అయినను వారి సహోదరులలో అనేకులు సంహరింపబడినందున అమ్మోన్‌ మరియు అతని సహోదరులు దుఃఖముతో నింపబడిరి.",
                "30": "రాజైన నోవహు మరియు అతని యాజకులు దేవునికి వ్యతిరేకముగా జనులు అనేక పాపములు, దోషములు చేయునట్లు చేసియుండిరని కూడా బాధపడిరి; అబినడై మరణమును గూర్చి కూడా వారు శోకించిరి; దేవుని బలము, శక్తిచేత మరియు అబినడై ద్వారా పలుకబడిన మాటలపై విశ్వాసము చేత దేవుని సంఘమును ఏర్పాటు చేసిన ఆల్మా మరియు అతనితో వెళ్ళిన జనులు వెడలిపోవుటను గూర్చి కూడా దుఃఖించిరి.",
                "31": "వారు ఎక్కడికి పారిపోయిరో వారెరుగనందున వారు వెడలిపోవుటను గూర్చి దుఃఖించిరి. వారు సంతోషముగా వారితో చేరియుండేవారు, ఏలయనగా దేవుడిని సేవించి ఆయన ఆజ్ఞలను పాటించుటకు వారు ఆయనతో ఒక నిబంధనలోనికి ప్రవేశించియున్నారు.",
                "32": "ఇప్పుడు అమ్మోన్‌ వచ్చినప్పటి నుండి రాజైన లింహై మరియు అతని జనులలో అనేకులు కూడా దేవుడిని సేవించి ఆయన ఆజ్ఞలను పాటించుటకు ఆయనతో ఒక నిబంధనలోనికి ప్రవేశించియున్నారు.",
                "33": "రాజైన లింహై మరియు అతని జనులలో అనేకులు బాప్తిస్మము పొందుటకు కోరిరి; కానీ దేవుని నుండి అధికారము కలిగినవారెవరు దేశమందు లేకుండెను. తాను అయోగ్యుడైన సేవకుడనని తలంచుచూ ఈ కార్యమును చేయుటకు అమ్మోన్‌ నిరాకరించెను.",
                "34": "కావున, ప్రభువు యొక్క ఆత్మ కొరకు కనిపెట్టుచూ వారు ఆ సమయమున తమను ఒక సంఘముగా ఏర్పాటు చేసుకొనలేదు. ఇప్పుడు వారు అరణ్యములోనికి పారిపోయిన ఆల్మా మరియు అతని సహోదరులవలే అగుటకు కోరిరి.",
                "35": "వారి పూర్ణ హృదయములతో దేవుడిని సేవించుటకు వారు సిద్ధముగా ఉన్నారని ఒక సాక్ష్యముగా ప్రమాణముగా వారు బాప్తిస్మము పొందుటకు కోరిక కలిగియుండిరి; అయినప్పటికీ వారు కాలయాపన చేసిరి; మరియు వారి బాప్తిస్మము యొక్క వృత్తాంతము దీని తరువాత ఇవ్వబడును.",
                "36": "ఇప్పుడు అమ్మోన్‌, అతని జనులు మరియు రాజైన లింహై, అతని జనుల యొక్క ఆలోచన అంతయు లేమనీయుల చేతులలో నుండి, దాస్యము నుండి తమను విడిపించుకొనుటకైయుండెను."
            },
            "22": {
                "1": "ఇప్పుడు జనులు తమనుతాము దాస్యము నుండి ఎట్లు విడిపించుకొనవలెనని అమ్మోన్‌ మరియు రాజైన లింహై వారితో కలిసి ఆలోచించసాగిరి; మరియు జనులందరు సమకూడునట్లు వారు చేసిరి; ఆ విషయమును గూర్చి జనుల అభిప్రాయమును పొందునట్లు వారు దీనిని చేసిరి.",
                "2": "వారి స్త్రీలు, పిల్లలు, వారి గుంపులు, మందలు మరియు వారి గుడారములు తీసుకొని అరణ్యములోనికి వెడలిపోవుట తప్ప దాస్యములో నుండి తమను విడుదల చేసుకొనుటకు వారు ఏ మార్గమును కనుగొనలేకపోయిరి; ఏలయనగా లేమనీయులు అధిక సంఖ్యాకులైనందున ఖడ్గము చేత దాస్యము నుండి తమను విడిపించుకోవాలనుకొని వారితో పోరాడుట లింహై జనులకు అసాధ్యము.",
                "3": "ఇప్పుడు గిడియన్‌ వెళ్ళి రాజు ముందు నిలిచి, అతనితో ఇట్లనెను: ఓ రాజా, మనము మన సహోదరులైన లేమనీయులతో పోరాడుచుండినప్పుడు అనేకసార్లు మీరు నా మాటలను ఆలకించియున్నారు.",
                "4": "ఇప్పుడు ఓ రాజా, నేను అప్రయోజకుడనైన సేవకుడనని మీరు అనుకొనని యెడల లేదా ఇంతవరకు నా మాటలను ఏ మాత్రమైనను మీరు ఆలకించియుండి అవి మీకు ఉపయోగపడిన యెడల, ఈ సమయమున కూడా మీరు నా మాటలు ఆలకించవలెనని నేను కోరుచున్నాను, నేను మీ సేవకుడనై యుందును మరియు ఈ జనులను దాస్యము నుండి విడిపించెదను.",
                "5": "అప్పుడతడు మాట్లాడుటకు రాజు అనుగ్రహించెను. మరియు గిడియన్‌ అతనితో ఇట్లనెను:",
                "6": "పట్టణము వెనుక వైపు వెనుక గోడ గుండా ఉన్న మార్గమును చూడుము. లేమనీయులు లేదా లేమనీయుల భటులు రాత్రివేళ మత్తులైయుందురు; కావున వారు రాత్రివేళ అరణ్యములోనికి నడిపించునట్లు తమ మందలను, గుంపులను సమకూర్చుకొనవలెనని ఈ జనులందరి మధ్య మనము ఒక ప్రకటన చేయుదము.",
                "7": "మీ ఆజ్ఞ ప్రకారము నేను వెళ్ళి లేమనీయులకు మద్యము యొక్క చివరి కప్పము చెల్లించెదను మరియు వారు మత్తులైయుందురు; వారు మత్తులై నిద్రలో ఉన్నప్పుడు వారి శిబిరమునకు ఎడమ ప్రక్కగానున్న రహస్యమార్గము ద్వారా మనము వెళ్ళుదము.",
                "8": "ఆ విధముగా మనము మన స్త్రీలు, పిల్లలు, మన గుంపులు మరియు మందలతో అరణ్యములోనికి వెడలిపోవుదము; మనము షైలోమ్ దేశము చుట్టూ ప్రయాణము చేయుదము.",
                "9": "ఇప్పుడు రాజు గిడియన్‌ మాటలను ఆలకించెను.",
                "10": "మరియు రాజైన లింహై, తన జనులు వారి మందలను సమకూర్చునట్లు చేసెను; అతడు లేమనీయులకు మద్యము యొక్క కప్పమును పంపెను; వారికి ఎక్కువ మద్యమును బహుమానముగా కూడా పంపెను; రాజైన లింహై వారికి పంపిన మద్యమును వారు అధికముగా త్రాగిరి.",
                "11": "రాజైన లింహై జనులు తమ గుంపులతో మరియు మందలతో రాత్రివేళ అరణ్యములోనికి వెడలిపోయిరి, వారు అరణ్యములో షైలోమ్ దేశము చుట్టూ వెళ్ళి, అమ్మోన్‌ మరియు అతని సహోదరుల ద్వారా నడిపించబడిన వారై జరహేమ్ల దేశము వైపు తమ మార్గమును మళ్ళించిరి.",
                "12": "వారు మోయగలిగినంత బంగారము, వెండి, విలువైన వస్తువులు మరియు వారి ఆహారసామాగ్రిని కూడా వారితోపాటు అరణ్యములోనికి తీసుకొని వెళ్ళిరి; మరియు వారి ప్రయాణమును కొనసాగించిరి.",
                "13": "అరణ్యమందు అనేక దినములు ఉన్న తరువాత వారు జరహేమ్ల దేశమందు వచ్చి చేరిరి మరియు మోషైయ యొక్క జనులతో చేరి, అతని జనులైరి.",
                "14": "మోషైయ వారిని సంతోషముతో చేర్చుకొనెను; ఇంకను వారి వృత్తాంతములను మరియు లింహై జనుల చేత కనుగొనబడిన వృత్తాంతములను కూడా అతడు అందుకొనెను.",
                "15": "ఇప్పుడు లింహై జనులు రాత్రివేళ దేశము నుండి వెడలిపోయిరని లేమనీయులు కనుగొనినప్పుడు, వారిని వెంబడించుటకు వారు అరణ్యములోనికి ఒక సైన్యమును పంపిరి;",
                "16": "రెండు రోజులు వారిని వెంబడించిన తరువాత వారిక ఏమాత్రము వారి జాడలను కనుగొనలేకపోయిరి; కావున వారు అరణ్యమందు తప్పిపోయిరి."
            },
            "23": {
                "intro": "రాజైన నోవహు యొక్క జనుల ద్వారా అరణ్యములోనికి తరిమి వేయబడిన ఆల్మా మరియు ప్రభువు యొక్క జనుల వృత్తాంతము.",
                "1": "ఇప్పుడు రాజైన నోవహు సైన్యములు వారిపై దాడి చేయునని ప్రభువు చేత హెచ్చరింపబడిన వాడై ఆల్మా దానిని తన జనులకు తెలియజేసెను, కావున వారు తమ మందలను పోగుచేసుకొని వారి ధాన్యమును తీసుకొని రాజైన నోవహు సైన్యములకంటే ముందుగా అరణ్యములోనికి వెడలిపోయిరి.",
                "2": "రాజైన నోవహు జనులు వారిని నాశనము చేయుటకు వారిని వెంబడించి పట్టుకొనకుండా ప్రభువు వారిని బలపరిచెను.",
                "3": "వారు పారిపోయి ఎనిమిది దినముల పాటు అరణ్యములో ప్రయాణించిరి.",
                "4": "ఒక సుందరమైన, సంతోషకరమైన, శుద్ధమైన జలములు గల దేశమునకు వారు వచ్చిరి.",
                "5": "తమ గుడారములను వేసుకొని భూమిని సేద్యపరచుట, భవనములు కట్టుట ప్రారంభించిరి; వారు శ్రమజీవులైయుండి, అధికముగా పనిచేసిరి.",
                "6": "ఇప్పుడు ఆల్మా వారి రాజుగా ఉండవలెనని జనులు కోరిరి, ఏలయనగా అతడు తన జనులకు అత్యంత ప్రియుడైయుండెను.",
                "7": "కానీ అతడు వారితో ఇట్లనెను: ఇదిగో, మనము ఒక రాజును కలిగియుండనవసరము లేదు; ఏలయనగా ప్రభువు ఈలాగు సెలవిచ్చుచున్నాడు: మీరు ఒకనికంటే మరియొకని హెచ్చుగా యెంచరాదు లేదా ఒకడు తననుతాను మరియొకని కంటే గొప్పవానిగా తలంచరాదు; కావున మీరు ఒక రాజును కలిగియుండుట సరికాదని నేను మీతో చెప్పుచున్నాను.",
                "8": "అయినప్పటికీ ఎల్లప్పుడు న్యాయవంతులైన మనుష్యులు మీ రాజులుగా ఉండుట సాధ్యమయిన యెడల, మీరు ఒక రాజును కలిగియుండుట మీకు మంచిదగును.",
                "9": "కానీ రాజైన నోవహు, అతని యాజకుల దుష్టత్వమును జ్ఞాపకము తెచ్చుకొనుము; నాకు నేనే ఉచ్చులో చిక్కుకొనియుండి, ప్రభువు దృష్టిలో హేయకరమైన కార్యములనేకము చేసియున్నాను, అవి నాకు తీవ్రమైన పశ్చాత్తాపమును కలుగజేసెను;",
                "10": "అయినను అధిక శ్రమ తరువాత ప్రభువు నా మొరలను విని, నా ప్రార్థనలకు జవాబిచ్చెను మరియు మీలో అనేకులను ఆయన సత్యము యొక్క జ్ఞానమునకు తెచ్చుటకు ఆయన చేతులలో నన్ను ఒక సాధనముగా చేసెను.",
                "11": "అయినప్పటికీ దీని యందు నేను అతిశయపడను, ఏలయనగా నన్నుగూర్చి అతిశయపడుటకు నేను అయోగ్యుడను.",
                "12": "ఇప్పుడు నేను మీతో చెప్పుచున్నాను, రాజైన నోవహు ద్వారా మీరు వేధించబడి, అతని మరియు అతని యాజకుల దాస్యమందుండి, వారి ద్వారా దుర్నీతిలోనికి తేబడియున్నారు; కావున, మీరు దుర్నీతి యొక్క బంధకములతో బంధించబడియున్నారు.",
                "13": "ఇప్పుడు మీరు ఈ బంధకముల నుండి, రాజైన నోవహు మరియు అతని జనుల చేతులలో నుండి, దుర్నీతి యొక్క బంధకముల నుండి కూడా దేవుని శక్తి ద్వారా విడిపించబడియున్నారు; కావున, మీరు స్వతంత్రులుగా చేయబడిన ఆ స్వాతంత్ర్యమందు మీరు నిలకడగా ఉండవలెనని, మీపై ఒక రాజుగా ఉండుటకు ఏ మనుష్యుని నమ్మవద్దని నేను కోరుచున్నాను.",
                "14": "ఒకడు దైవజనుడైయుండి దేవుని మార్గములందు నడుచుచు ఆయన ఆజ్ఞలను పాటించితే తప్ప, ఎవనిని మీ ఉపదేశకునిగాను లేదా మీ సేవకునిగాను కూడా నమ్మవద్దని కోరుచున్నాను.",
                "15": "ఈ విధముగా ప్రతిమనుష్యుడు తన వలే తన పొరుగువానిని ప్రేమించవలెనని, వారి మధ్య ఏ వివాదము ఉండరాదని ఆల్మా తన జనులకు బోధించెను.",
                "16": "ఇప్పుడు ఆల్మా వారి ప్రధాన యాజకుడు, వారి సంఘము యొక్క స్థాపకుడునైయుండెను.",
                "17": "ఇంకను అతని ద్వారా తప్ప, ఎవడును బోధించుటకు లేదా ఉపదేశించుటకు దేవుని నుండి అధికారము పొందలేదు. కావున వారి యాజకులందరిని, వారి ఉపదేశకులందరిని అతడు ప్రతిష్ఠించెను; వారు నీతిమంతులైతే తప్ప ఎవరును ప్రతిష్ఠింపబడలేదు.",
                "18": "కావున వారు, వారి జనులను కనిపెట్టియుండి నీతి సంబంధమైన విషయములతో వారిని పోషించిరి.",
                "19": "వారు దేశమందు మిక్కిలిగా వర్ధిల్లుట మొదలుపెట్టి, ఆ దేశమును హీలమ్ అని పిలిచిరి.",
                "20": "వారు హీలమ్ దేశమందు వృద్ధిచెంది, మిక్కిలిగా వర్థిల్లిరి; వారు ఒక పట్టణమును నిర్మించి, దానిని హీలమ్ పట్టణమని పిలిచిరి.",
                "21": "అయినప్పటికీ ప్రభువు తన జనులను గద్దించుట సరియని చూచును; ఆయన వారి సహనమును, వారి విశ్వాసమును పరీక్షించును.",
                "22": "అయినను—ఆయన యందు నమ్మికయుంచు వారు అంత్యదినమున పైకెత్తబడుదురు. ఈ జనుల యెడల కూడా అలాగే జరిగెను.",
                "23": "ఏలయనగా వారు దాస్యములోనికి తేబడిరని, వారి దేవుడైన ప్రభువు అనగా అబ్రాహాము, ఇస్సాకు, యాకోబుల దేవుడు తప్ప మరెవరు వారిని విడిపించలేకపోయెనని నేను మీకు చూపెదను.",
                "24": "ఆయన వారిని విడిపించి, తన గొప్ప శక్తిని వారికి చూపెను మరియు వారి సంతోషము గొప్పదైయుండెను.",
                "25": "అయితే వారు హీలమ్ దేశములోని హీలమ్ పట్టణములో ఉన్నప్పుడు చుట్టూ ఉన్న భూమిని సేద్యపరచుచుండగా, ఇదిగో లేమనీయుల సైన్యమొకటి దేశ సరిహద్దులలో ఉండెను.",
                "26": "ఇప్పుడు ఆల్మా యొక్క సహోదరులు తమ పొలముల నుండి పారిపోయి హీలమ్ పట్టణమందు సమకూడిరి; లేమనీయులు అగుపడుటను బట్టి వారు అధికముగా భయపడిరి.",
                "27": "కానీ ఆల్మా వెళ్ళి వారి మధ్య నిలిచి, వారు భయపడక తమ దేవుడైన ప్రభువును జ్ఞాపకము చేసుకొనవలెనని, ఆయన వారిని విడిపించునని వారికి ఉద్భోధించెను.",
                "28": "కావున వారు తమ భయమును అణచుకొని వారిని, వారి భార్యాపిల్లలను విడిచిపెట్టునట్లు ప్రభువు లేమనీయుల హృదయములను మృదువుగా చేయవలెనని ఆయనకు మొరపెట్టనారంభించిరి.",
                "29": "అప్పుడు ప్రభువు లేమనీయుల హృదయములను మృదువుగా చేసెను. ఆల్మా మరియు అతని సహోదరులు వెళ్ళి, తమనుతాము లేమనీయులకు అప్పగించుకొనగా వారు హీలమ్ దేశమును స్వాధీనము చేసుకొనిరి.",
                "30": "ఇప్పుడు రాజైన లింహై యొక్క జనులను వెంబడించిన లేమనీయుల సైన్యములు అనేక దినములపాటు అరణ్యమందు తప్పిపోయియుండెను.",
                "31": "వారు అమ్యులోన్‌ అని పిలువబడిన ఒక స్థలములో రాజైన నోవహు యొక్క ఆ యాజకులను కనుగొనిరి; వారు అమ్యులోన్‌ దేశమును స్వాధీనపరచుకొనుట మొదలుపెట్టి భూమిని సేద్యము చేయనారంభించిరి.",
                "32": "ఆ యాజకుల యొక్క నాయకుని పేరు అమ్యులోన్‌.",
                "33": "ఇప్పుడు అమ్యులోన్‌ లేమనీయులను బ్రతిమాలెను; వారు తమ భర్తలను నాశనము చేయరాదని తమ సహోదరులను బ్రతిమాలుటకు లేమనీయుల కుమార్తెలైన తమ భార్యలను కూడా అతడు పంపెను.",
                "34": "లేమనీయులు అమ్యులోన్‌ మరియు అతని సహోదరులపై జాలిపడి, వారి భార్యలను బట్టి వారిని నాశనము చేయకుండిరి.",
                "35": "అమ్యులోన్‌ మరియు అతని సహోదరులు లేమనీయులతో కలిసిపోయి, నీఫై దేశమును వెదకుచూ అరణ్యమందు ప్రయాణము చేయుచుండగా ఆల్మా మరియు అతని సహోదరుల చేత స్వాధీనపరచుకొనబడిన హీలమ్ దేశమును వారు కనుగొనిరి.",
                "36": "నీఫై దేశమునకు నడిపించు మార్గమును వారికి చూపిన యెడల, వారి ప్రాణములను వారి స్వాతంత్ర్యమును వారికి అనుగ్రహించెదమని లేమనీయులు, ఆల్మా మరియు అతని సహోదరులకు వాగ్దానము చేసిరి.",
                "37": "కానీ నీఫై దేశమునకు నడిపించు మార్గమును ఆల్మా వారికి చూపిన తర్వాత, లేమనీయులు తమ వాగ్దానమును నిలుపుకొనకుండా ఆల్మా మరియు అతని సహోదరులపై హీలమ్ దేశము చుట్టూ కావలివారిని నియమించిరి.",
                "38": "వారిలో మిగిలినవారు నీఫై దేశమునకు వెళ్ళిరి; వారిలో ఒక భాగము హీలమ్ దేశమునకు తిరిగి వచ్చుచూ దేశమందు విడువబడిన కావలివారి భార్యాపిల్లలను వారితోపాటు తీసుకువచ్చిరి.",
                "39": "మరియు హీలమ్ దేశమందున్న అతని జనులపై ఒక రాజుగా, పరిపాలకుడుగా ఉండునట్లు లేమనీయుల రాజు అమ్యులోన్‌కు అనుగ్రహించెను; అయినప్పటికీ లేమనీయుల రాజు యొక్క చిత్తమునకు వ్యతిరేకముగా ఏ కార్యమును చేయుటకు అతనికి అధికారము లేకుండెను."
            },
            "24": {
                "1": "లేమనీయుల రాజు దృష్టిలో అమ్యులోన్‌ అనుగ్రహము సంపాదించెను; కావున అతడు మరియు అతని సహోదరులు తన జనులపై అనగా షెమ్లోన్‌ దేశమందు, షైలోమ్ దేశమందు, అమ్యులోన్‌ దేశమందున్న జనులపై బోధకులుగా నియమించబడునట్లు లేమనీయుల రాజు అనుగ్రహించెను.",
                "2": "ఏలయనగా లేమనీయులు ఈ దేశములన్నిటిని స్వాధీనము చేసుకొనినందున లేమనీయుల రాజు ఈ దేశములన్నిటిపై రాజులను నియమించెను.",
                "3": "ఇప్పుడు అతని తండ్రి పేరును బట్టి లేమనీయుల రాజు పేరు లేమన్‌ అయ్యుండెను; అందువల్ల అతడు రాజైన లేమన్‌ అని పిలువబడెను మరియు అతడు అసంఖ్యాక జనులపై రాజుగా ఉండెను.",
                "4": "అతని జనులచేత స్వాధీనము చేసుకొనబడిన ప్రతి దేశమందు అతడు అమ్యులోన్‌ సహోదరులను బోధకులుగా నియమించెను; ఆ విధముగా నీఫైయుల భాష లేమనీయుల యొక్క సమస్త జనుల మధ్య బోధింపబడుట మొదలాయెను.",
                "5": "వారు ఒకరితోనొకరు స్నేహము గల జనులుగానుండిరి; అయినప్పటికీ వారు దేవుడిని ఎరుగకయుండిరి; అమ్యులోన్‌ యొక్క సహోదరులు వారి దేవుడైన ప్రభువును గూర్చి లేదా మోషే ధర్మశాస్త్రమును గూర్చి వారికి ఏమియు బోధించలేదు లేదా వారు అబినడై మాటలను వారికి బోధించలేదు;",
                "6": "కానీ వారు తమ వృత్తాంతమును భద్రపరచవలెనని, తద్వారా వారు ఒకరికొకరు వ్రాయవచ్చునని వారికి బోధించిరి.",
                "7": "ఆ విధముగా లేమనీయులు ఐశ్వర్యమందు వర్ధిల్లుట మొదలుపెట్టి, ఒకనితోనొకడు వ్యాపారము చేసి గొప్పవారవసాగిరి; లోక జ్ఞానమును బట్టి కపటమైన, తెలివైన జనులైరి; వారి స్వంత సహోదరుల మధ్య తప్ప అంతటా సమస్త విధములైన దుష్టత్వమందు, దోపిడీయందు ఆనందించుచూ నయవంచకులగుట మొదలుపెట్టిరి.",
                "8": "ఇప్పుడు ఆల్మా మరియు అతని సహోదరులపై అమ్యులోన్‌ అధికారము చెలాయించుట మొదలు పెట్టి, అతడిని హింసించుచు తన పిల్లలు, వారి పిల్లలను హింసించునట్లు చేయసాగెను.",
                "9": "ఏలయనగా ఆల్మా, రాజు యొక్క యాజకులలో ఒకడైయుండెనని, అబినడై మాటలను విశ్వసించినది అతడేనని మరియు రాజు యెదుట నుండి తరిమివేయబడెనని అమ్యులోన్‌ ఎరిగియున్నందున అతనిపై కోపముతోనుండెను; రాజైన లేమన్‌కు లోబడియున్నప్పటికీ అతడు వారిపై అధికారము చెలాయించుచూ, పనులు మోపుచూ వారిపై అధికారులను నియమించెను.",
                "10": "వారి శ్రమలు ఎంతో గొప్పవైనందున వారు దేవునికి బలముగా మొరపెట్టనారంభించిరి.",
                "11": "వారు తమ మొరలను ఆపవలెనని అమ్యులోన్‌ వారిని ఆజ్ఞాపించెను; దేవునికి ప్రార్థన చేయుచు కనిపించు వారందరు చంపబడునట్లు వారిని కనిపెట్టుటకు అతడు వారిపై కావలివారిని పెట్టెను.",
                "12": "ఆల్మా మరియు అతని జనులు తమ దేవుడైన ప్రభువుకు తమ స్వరములనెత్తలేదు, కాని ఆయన యెదుట తమ హృదయములను క్రుమ్మరించిరి మరియు వారి హృదయ తలంపులను ఆయన యెరిగియుండెను.",
                "13": "ప్రభువు యొక్క స్వరము వారి శ్రమలయందు వారికి ఇట్లు చెప్పెను: మీ తలలు పైకెత్తి ధైర్యము తెచ్చుకొనుము, ఏలయనగా మీరు నాతో చేసిన నిబంధనను నేనెరుగుదును; నేను నా జనులతో నిబంధన చేయుదును మరియు వారిని దాస్యము నుండి విడిపించెదను.",
                "14": "మీ భుజములపై మోపబడిన భారములను నేను సడలించెదను, అందువలన మీరు దాస్యములో ఉన్నప్పుడు కూడా మీ వీపులపై వాటి భారమును ఎరుగరు; ఇక మీదట మీరు నాకు సాక్షులుగా నిలబడునట్లు, నేను ప్రభువైన దేవుడనని నా జనులను వారి శ్రమలలో దర్శించుదునని మీరు నిశ్చయముగా తెలుసుకొనునట్లు నేను దీనిని చేసెదను.",
                "15": "ఇప్పుడు ఆల్మా మరియు అతని సహోదరులపై మోపబడిన భారములు తేలిక చేయబడెను; వారు తమ భారములను సునాయాసముగా భరించునట్లు ప్రభువు వారిని బలపరిచెను మరియు వారు సంతోషముతోను సహనముతోను ప్రభువు యొక్క చిత్తమంతటికి లోబడిరి.",
                "16": "వారి విశ్వాసము, వారి సహనము ఎంత గొప్పదనగా ప్రభువు యొక్క స్వరము మరలా వారితో ఇట్లు చెప్పెను: ధైర్యము తెచ్చుకొనుము, ఏలయనగా రేపు నేను మిమ్ములను దాస్యము నుండి విడిపించెదను.",
                "17": "ఆయన ఆల్మాతో ఇట్లనెను: నీవు ఈ జనులకు ముందుగా వెళ్ళవలెను, నేను నీతో వెళ్ళుదును మరియు ఈ జనులను దాస్యము నుండి విడిపించెదను.",
                "18": "ఇప్పుడు ఆల్మా మరియు అతని జనులు రాత్రి సమయమున వారి మందలను, వారి ధాన్యమును పోగుచేసిరి; రాత్రి సమయమంతయు వారు తమ మందలను పోగుచేయుచుండిరి.",
                "19": "ఉదయమున ప్రభువు లేమనీయులపై గాఢనిద్రను కలుగజేయగా, వారి అధికారులందరు గాఢనిద్రలో ఉండిరి.",
                "20": "అప్పుడు ఆల్మా మరియు అతని జనులు అరణ్యములోనికి వెడలిపోయిరి; వారు దినమంతయు ప్రయాణము చేసిన తరువాత, ఒక లోయలో తమ గుడారములను వేసుకొనిరి మరియు అరణ్యములో అతడు వారికి దారిచూపినందున ఆ లోయను ఆల్మా అని పిలిచిరి.",
                "21": "ఆల్మా లోయయందు వారు దేవునికి కృతజ్ఞతలు చెల్లించిరి, ఎందుకనగా ఆయన వారిపట్ల కనికరము చూపి, వారి భారములు సడలించి, వారిని దాస్యము నుండి విడిపించెను; ఏలయనగా వారు దాస్యమందుండిరి మరియు వారి దేవుడైన ప్రభువు తప్ప ఎవరును వారిని విడిపించలేకపోయిరి.",
                "22": "వారు దేవునికి కృతజ్ఞతలు చెల్లించిరి, వారి పురుషులందరు, స్త్రీలందరు, మాట్లాడగలుగు పిల్లలందరు తమ స్వరములనెత్తి దేవుడిని స్తుతించిరి.",
                "23": "ఇప్పుడు ప్రభువు ఆల్మాతో ఇట్లనెను: త్వరపడి నీవు, నీ జనులు ఈ దేశము నుండి బయటకు వెళ్ళుడి, ఏలయనగా లేమనీయులు నిద్రలేచి మిమ్ములను తరుముచున్నారు; కావున మీరు ఈ దేశము నుండి బయటకు వెళ్ళుడి, వారు ఈ జనులను వెంబడించుచూ ఇక మీ పైకి రాకుండునట్లు లేమనీయులను నేను ఈ లోయలో ఆపెదను.",
                "24": "అంతట వారు లోయలో నుండి వెడలిపోయి, అరణ్యములోనికి వారి ప్రయాణము కొనసాగించిరి.",
                "25": "వారు పన్నెండు దినములు అరణ్యములో ప్రయాణించిన తరువాత, జరహేమ్ల దేశమందు వచ్చి చేరిరి; వారిని కూడా రాజైన మోషైయ సంతోషముతో చేర్చుకొనెను."
            },
            "25": {
                "1": "ఇప్పుడు రాజైన మోషైయ జనులందరు సమకూడునట్లు చేసెను.",
                "2": "అక్కడ ములెక్ వంశస్థుడైన జరహేమ్ల యొక్క జనులు మరియు అతనితో పాటు అరణ్యములోనికి వచ్చిన వారు ఉన్నంతగా నీఫై సంతానము లేదా నీఫై వంశస్థులైన వారు ఎక్కువమంది లేకుండెను.",
                "3": "మరియు అక్కడ లేమనీయులు ఉన్నంతగా నీఫై యొక్క జనులుగాని జరహేమ్ల యొక్క జనులుగాని లేకుండెను; వారి సంఖ్యలో సగము కూడా వారు లేకుండెను.",
                "4": "ఇప్పుడు నీఫై యొక్క జనులందరు, జరహేమ్ల యొక్క జనులందరు సమావేశమై రెండు సమూహములుగా సమకూడిరి.",
                "5": "అంతట మోషైయ తన జనులకు జెనిఫ్‌ యొక్క వృత్తాంతములను చదివి వినిపించెను మరియు చదువబడునట్లు చేసెను; వారు జరహేమ్ల దేశమును వదిలి వెళ్ళిన సమయము నుండి తిరిగి వచ్చిన సమయము వరకు జెనిఫ్‌ యొక్క జనుల వృత్తాంతములను అతడు చదివి వినిపించెను.",
                "6": "మరియు వారు జరహేమ్ల దేశమును వదిలి వెళ్ళిన సమయము నుండి తిరిగి వచ్చిన సమయము వరకు ఆల్మా, అతని సహోదరులు మరియు వారి శ్రమలన్నిటి వృత్తాంతమును కూడా అతడు చదివి వినిపించెను.",
                "7": "మోషైయ ఆ వృత్తాంతములను చదివి వినిపించిన తరువాత దేశమందు నిలిచియున్న అతని జనులు ఆశ్చర్యముతోను, విస్మయముతోను నింపబడిరి.",
                "8": "ఏలయనగా వారు ఏమి తలంచవలెనో ఎరుగకుండిరి; దాస్యము నుండి విడుదల పొందిన వారిని చూచినప్పుడు వారు మహదానందముతో నింపబడిరి.",
                "9": "లేమనీయుల చేత సంహరించబడిన తమ సహోదరులను గూర్చి తలచినప్పుడు వారు దుఃఖముతో నిండి, బాధతో కన్నీళ్ళు కార్చిరి.",
                "10": "మరలా దేవుని తక్షణపు మంచితనమును, లేమనీయుల చేతులలో నుండి, దాస్యము నుండి ఆల్మాను అతని సహోదరులను విడిపించుటలో ఆయన శక్తిని వారు తలచినప్పుడు వారు తమ స్వరములనెత్తి దేవునికి కృతజ్ఞతాస్తుతులు చెల్లించిరి.",
                "11": "మరలా వారి సహోదరులైన లేమనీయులను గూర్చి, వారి పాపపు మరియు అపవిత్రపు స్థితిని గూర్చి తలచినప్పుడు, వారి ఆత్మల సంక్షేమము కొరకు వారు బాధతో, వేదనతో నింపబడిరి.",
                "12": "ఇప్పుడు లేమనీయుల కుమార్తెలను భార్యలుగా తీసుకున్న అమ్యులోన్‌ మరియు అతని సహోదరుల సంతానము తమ తండ్రుల ప్రవర్తనతో విసిగి, ఇకపై తమ తండ్రుల పేర్లతో పిలువబడుటకు కోరుకొనలేదు, కావున వారు నీఫై సంతానమని పిలువబడునట్లు మరియు నీఫైయులని పిలువబడిన వారి మధ్య లెక్కింపబడునట్లు తమపై నీఫై పేరును తీసుకొనిరి.",
                "13": "జరహేమ్ల యొక్క జనులందరు నీఫైయులతో లెక్కింపబడిరి, ఎందుచేతననగా నీఫై వంశస్థులకు తప్ప ఎవరికిని రాజ్యము అనుగ్రహింపబడియుండలేదు.",
                "14": "ఇప్పుడు మోషైయ తన జనులతో మాట్లాడి, వారికి చదివి వినిపించిన తరువాత, ఆల్మా కూడా జనులతో మాట్లాడవలెనని అతడు కోరెను.",
                "15": "వారు పెద్ద సమూహములుగా కూడి సమావేశమైనప్పుడు ఆల్మా వారితో మాట్లాడెను మరియు జనులకు పశ్చాత్తాపమును ప్రభువుపై విశ్వాసమును బోధించుచు ఒక సమూహము నుండి మరియొక దానికి వెళ్ళెను.",
                "16": "వారిని విడిపించినది ప్రభువేనని వారు జ్ఞాపకముంచుకొనవలెనని లింహై యొక్క జనులకు, అతని సహోదరులకు, దాస్యము నుండి విడిపింపబడిన వారందరికి అతడు ఉద్భోధించెను.",
                "17": "జనులకు ఆల్మా అనేక విషయములు బోధించి, వారితో మాట్లాడుట ముగించిన తరువాత, తాను బాప్తిస్మము పొందవలెనని రాజైన లింహై కోరుకొనెను; అతని జనులందరు కూడా బాప్తిస్మము పొందవలెనని కోరుకొనిరి.",
                "18": "కావున, ఆల్మా నీటిలోనికి వెళ్ళి వారికి బాప్తిస్మమిచ్చెను; తన సహోదరులకు మోర్మన్‌ జలముల యందు ఇచ్చిన ప్రకారము అతడు వారికి బాప్తిస్మమిచ్చెను; అతడు బాప్తిస్మమిచ్చిన వారందరు దేవుని సంఘమునకు చెందిరి; ఇది ఆల్మా యొక్క మాటలపై వారి విశ్వాసమును బట్టియైయుండెను.",
                "19": "ఇప్పుడు జరహేమ్ల దేశమంతటా అతడు సంఘములు స్థాపించునట్లు రాజైన మోషైయ ఆల్మాకు అనుగ్రహించెను; ప్రతి సంఘముపై యాజకులను, బోధకులను నియమించుటకు అతనికి అధికారమిచ్చెను.",
                "20": "ఇప్పుడక్కడ ఒక బోధకుని ద్వారా నిర్వహించబడలేనంతమంది జనులున్నందున లేదా ఒకే సమావేశమందు దేవుని వాక్యమును వారందరు వినలేనందున ఇది చేయబడెను.",
                "21": "కావున సంఘములు అని పిలువబడిన వివిధ సమూహములందు వారు తమనుతాము సమావేశపరచుకొనిరి; ప్రతి సంఘము తమ యాజకులను, తమ బోధకులను కలిగియుండి, ప్రతి యాజకుడు ఆల్మా చేత అతనికి చెప్పబడిన ప్రకారము బోధించెను.",
                "22": "ఆ విధముగా అక్కడ అనేక సంఘములున్నను అవన్నియు ఒకే సంఘము, అనగా దేవుని సంఘముగా ఉండెను; ఏలయనగా సంఘములన్నిటిలో పశ్చాత్తాపము, దేవుని యందు విశ్వాసము తప్ప మరేదియు బోధింపబడలేదు.",
                "23": "ఇప్పుడు జరహేమ్ల దేశమందు ఏడు సంఘములు ఉండెను. క్రీస్తు లేదా దేవుని నామమును తమపై తీసుకొనుటకు కోరిన వారు దేవుని సంఘములందు చేరిరి.",
                "24": "వారు దేవుని జనులని పిలువబడిరి. ప్రభువు తన ఆత్మను వారిపై క్రుమ్మరించగా వారు ఆశీర్వదింపబడి, దేశమందు వర్థిల్లిరి."
            },
            "26": {
                "1": "ఇప్పుడు, రాజైన బెంజమిన్ తన జనులతో మాట్లాడినప్పుడు చిన్న పిల్లలైయుండి ఆయన మాటలను గ్రహించలేకపోయిన యువతరములో అనేకులు అక్కడ ఉండిరి; వారు తమ పితరుల సంప్రదాయములందు విశ్వసించలేదు.",
                "2": "వారు మృతుల పునరుత్థానమును గూర్చి లేదా క్రీస్తు యొక్క రాకడను గూర్చి చెప్పబడిన దానిని విశ్వసించలేదు.",
                "3": "వారి అవిశ్వాసమును బట్టి వారు దేవుని వాక్యమును గ్రహించలేకపోయిరి మరియు వారి హృదయములు కఠినపరచబడినవి.",
                "4": "వారు బాప్తిస్మము పొందకుండిరి లేదా సంఘమునందు చేరకుండిరి. వారి విశ్వాసమును బట్టి వారు ప్రత్యేక జనులుగా ఉండి, వారి శరీరసంబంధమైన పాపపు స్థితియందు ఎప్పటికీ నిలిచియుండిరి; ఏలయనగా వారి దేవుడైన ప్రభువును వారు ప్రార్థించలేదు.",
                "5": "ఇప్పుడు మోషైయ పరిపాలనలో వారు దేవుని పిల్లల సంఖ్యలో సగము కూడా లేరు; కానీ సహోదరుల మధ్య కలతల కారణముగా వారు అధిక సంఖ్యాకులైరి.",
                "6": "సంఘములో ఉన్న అనేకమందిని వారు తమ ముఖస్తుతులతో మోసగించి, అనేక పాపములు చేయునట్లు చేసిరి; కావున, సంఘములో ఉండి పాపము చేసిన వారు సంఘము చేత మందలింపబడుట అవసరమాయెను.",
                "7": "వారు యాజకుల యెదుటకు తేబడి, బోధకుల చేత యాజకులకు అప్పగించబడిరి మరియు యాజకులు వారిని ప్రధాన యాజకుడైన ఆల్మా యెదుటకు తీసుకువచ్చిరి.",
                "8": "ఇప్పుడు రాజైన మోషైయ సంఘముపై అధికారమును ఆల్మాకు ఇచ్చియుండెను.",
                "9": "ఆల్మా వారిని గూర్చి ఎరిగియుండలేదు; కానీ వారికి వ్యతిరేకముగా అనేకమంది సాక్షులుండిరి; వారి దోషములను గూర్చి జనులు విస్తారముగా సాక్ష్యమిచ్చిరి.",
                "10": "సంఘమందు ఇటువంటిదేదియు ఇంతకుముందు జరిగియుండలేదు; కావున ఆల్మా తన ఆత్మలో కలవరపడి, వారు రాజు యెదుటకు తేబడునట్లు చేసెను.",
                "11": "మరియు అతడు రాజుతో ఇట్లనెను: తమ సహోదరుల చేత నేరారోపణ చేయబడిన అనేకమందిని మేము మీ యెదుటకు తీసుకొనివచ్చియున్నాము; వారు వివిధ దోషముల యందు పట్టబడియున్నారు. తమ దోషముల విషయమై వారు పశ్చాత్తాపపడుటలేదు; కావున, వారి నేరములను బట్టి మీరు వారికి తీర్పుతీర్చునట్లు మేము వారిని మీ యెదుటకు తెచ్చియున్నాము.",
                "12": "కానీ రాజైన మోషైయ ఆల్మాతో ఇట్లనెను: ఇదిగో నేను వారికి తీర్పుతీర్చను; కావున, తీర్పుతీర్చబడునట్లు వారిని నీ చేతులకు అప్పగించుచున్నాను.",
                "13": "మరలా ఆల్మా యొక్క ఆత్మ కలవరపడెను; ఈ విషయమును గూర్చి తానేమి చేయవలెనని అతడు ప్రభువు వద్ద విచారించెను, ఏలయనగా దేవుని దృష్టిలో తాను పొరపాటు చేయుదునేమోయని అతడు భయపడెను.",
                "14": "అతడు తన పూర్ణాత్మను దేవునికి క్రుమ్మరించిన తరువాత, ప్రభువు యొక్క స్వరము అతనితో ఇట్లు చెప్పెను:",
                "15": "ఆల్మా నీవు ధన్యుడవు, మోర్మన్‌ జలముల యందు బాప్తిస్మము పొందిన వారందరు ధన్యులు. కేవలము నా సేవకుడైన అబినడై మాటల యందు నీకు గల అధిక విశ్వాసమును బట్టి నీవు ధన్యుడవు.",
                "16": "మరియు కేవలము నీవు వారితో పలికిన మాటల యందు వారి అధిక విశ్వాసమును బట్టి వారు ధన్యులు.",
                "17": "ఈ జనుల మధ్య నీవు ఒక సంఘమును స్థాపించియున్నందున నీవు ధన్యుడవు; వారు స్థిరపరచబడి, నా జనులైయుందురు.",
                "18": "నా నామమును తమపై తీసుకొనుటకు ఇష్టపడుచున్న ఈ జనులు ధన్యులు, ఏలయనగా వారు నా నామమందు పిలువబడుదురు; వారు నా వారు.",
                "19": "మరియు అతిక్రమకారుని గూర్చి నీవు నన్ను విచారించియున్నావు, కావున నీవు ధన్యుడవు.",
                "20": "నీవు నా సేవకుడవు; నీవు నిత్యజీవము కలిగియుందువని నేను నీతో నిబంధన చేయుచున్నాను; నీవు నన్ను సేవించి, నా నామమందు బయలువెళ్ళి నా గొఱ్ఱెలను సమకూర్చవలెను.",
                "21": "నా స్వరమును వినువాడు నా గొఱ్ఱెయైయుండును; అతడిని నీవు సంఘములోకి చేర్చుకొనవలెను మరియు నేను కూడా అతడిని చేర్చుకొనెదను.",
                "22": "ఏలయనగా ఇది నా సంఘము; బాప్తిస్మము పొందు వారందరు పశ్చాత్తాపము నిమిత్తము బాప్తిస్మము పొందెదరు. నీవు చేర్చుకొను వారు నా నామమందు విశ్వసించెదరు; వారిని నేను ధారాళముగా క్షమించెదను.",
                "23": "ఏలయనగా నేనే లోక పాపములను నాపై తీసుకొనుచున్నాను; వారిని సృష్టించినది నేనే; అంతము వరకు విశ్వసించు వానికి నా కుడి పార్శ్వమున స్థలము అనుగ్రహించువాడను నేనే.",
                "24": "ఏలయనగా, నా నామమందు వారు పిలువబడియున్నారు; వారు నన్ను ఎరిగియున్న యెడల సమాధినుండి లేచి వచ్చి, నిత్యము నా కుడి పార్శ్వమున స్థలము కలిగియుందురు.",
                "25": "రెండవ బూర శబ్దము చేయబడినప్పుడు నన్నెన్నడూ ఎరుగని వారు వచ్చి నా యెదుట నిలిచెదరు.",
                "26": "నేనే వారి దేవుడనైన ప్రభువునని, నేనే వారి విమోచకుడనని వారు తెలుసుకొందురు; కానీ వారు విమోచింపబడరు.",
                "27": "అప్పుడు నేను వారిని ఎన్నడూ ఎరుగనని వారితో చెప్పుదును; వారు అపవాదికిని, వాని దూతలకును సిద్ధపరచబడిన నిత్యాగ్నిలోనికి పోవుదురు.",
                "28": "కావున నా స్వరము వినని వానిని నీవు నా సంఘములోనికి చేర్చుకొనరాదు; ఏలయనగా అంత్యదినమున నేనతనిని చేర్చుకోనని నీతో చెప్పుచున్నాను.",
                "29": "కావున వెళ్ళుము, నాకు వ్యతిరేకముగా అతిక్రమము చేయువానిని అతడు చేసియున్న పాపములను బట్టి నీవు తీర్పు తీర్చవలెను; అతడు నీ యెదుట మరియు నా యెదుట తన పాపములను ఒప్పుకొని, యథార్థ హృదయముతో పశ్చాత్తాపపడిన యెడల అతడిని నీవు క్షమించవలెనని, నేను కూడా అతడిని క్షమించెదనని నీతో చెప్పుచున్నాను.",
                "30": "ఎంత తరచుగా నా జనులు పశ్చాత్తాపపడుదురో అంత తరచుగా నాకు వ్యతిరేకముగా వారు చేసిన అతిక్రమములను నేను క్షమించెదను.",
                "31": "మీరు కూడా ఒకరి అతిక్రమములను మరొకరు క్షమించవలెను; ఏలయనగా తన పొరుగువాని అతిక్రమములను క్షమించకుండా తాను పశ్చాత్తాపపడితినని చెప్పువాడు తననుతాను శిక్షావిధికి లోబరచుకొనునని నేను నీతో నిశ్చయముగా చెప్పుచున్నాను.",
                "32": "ఇప్పుడు వెళ్ళుము; తన పాపముల విషయమై పశ్చాత్తాపపడని వాడు నా జనుల మధ్య లెక్కింపబడడని, ఈ సమయము నుండి ఇది పాటించబడునని నేను నీతో చెప్పుచున్నాను.",
                "33": "ఆల్మా ఈ మాటలను వినినప్పుడు, అతడు వాటిని కలిగియుండునట్లు మరియు దేవుని ఆజ్ఞల ప్రకారము సంఘ జనులకు అతడు తీర్పు తీర్చునట్లు వాటిని వ్రాసుకొనెను.",
                "34": "అప్పుడు ఆల్మా వెళ్ళి, దోషముల యందు పట్టుబడిన వారికి ప్రభువు వాక్యము ప్రకారము తీర్పుతీర్చెను.",
                "35": "తమ పాపముల విషయమై పశ్చాత్తాపపడి, వాటిని ఒప్పుకొనిన వారిని అతడు సంఘ జనుల మధ్య లెక్కించెను.",
                "36": "తమ పాపములను ఒప్పుకొనక, తమ దోషముల నిమిత్తము పశ్చాత్తాపపడని వారు సంఘ జనుల మధ్య లెక్కింపబడలేదు మరియు వారి పేర్లు తొలగించబడెను.",
                "37": "ఇప్పుడు ఆల్మా సంఘ వ్యవహారములన్నిటినీ క్రమపరిచెను; వారు మరలా సమాధానము కలిగియుండి, దేవుని యెదుట జాగ్రత్తగా నడుచుకొనుచు, అనేకులను చేర్చుకొనుచు, అనేకులకు బాప్తిస్మమిచ్చుచూ సంఘ వ్యవహారములలో మిక్కిలిగా వర్థిల్లసాగిరి.",
                "38": "ఆల్మా మరియు సంఘమందున్న తోటి సేవకులు పూర్తి శ్రద్ధతో నడుచుకొనుచు, అన్ని విషయములలో దేవుని వాక్యమును బోధించుచు, సమస్త విధములైన బాధలను అనుభవించుచు, దేవుని సంఘమునకు చెందని వారందరి వలన హింసింపబడుచూ ఈ కార్యములన్నియు చేసిరి.",
                "39": "మరియు వారు తమ సహోదరులను మందలించిరి; నిరంతరము ప్రార్థన చేయవలెనని, అన్ని విషయములలో కృతజ్ఞతాస్తుతులు చెల్లించవలెనని దేవుని చేత ఆజ్ఞాపింపబడిన వారై, ప్రతివాడు అతని పాపములు లేదా అతడు చేసియున్న పాపములను బట్టి వారు కూడా దేవుని వాక్యము చేత మందలింపబడిరి."
            },
            "27": {
                "1": "ఇప్పుడు అవిశ్వాసుల మూలముగా సంఘమునకు కలిగిన హింసలు తీవ్రమైనందున సంఘము సణుగుచు ఆ విషయమును గూర్చి తమ నాయకులకు ఫిర్యాదు చేయనారంభించెను; వారు ఆల్మాకు ఫిర్యాదు చేసిరి. ఆల్మా వారి వ్యాజ్యమును రాజైన మోషైయ ముందుంచెను. మోషైయ తన యాజకులను సంప్రదించెను.",
                "2": "ఏ అవిశ్వాసియు దేవుని సంఘమునకు చెందిన వారిలో ఎవరినీ హింసించరాదని రాజైన మోషైయ దేశమంతటా ఒక ప్రకటన పంపెను.",
                "3": "మరియు వారి మధ్య ఎట్టి హింసలు ఉండరాదని, మనుష్యలందరి మధ్య సమానత్వముండవలెనని;",
                "4": "గర్వము లేదా అహంకారము వారి శాంతికి భంగము కలిగించునట్లు వారు చేయనివ్వరాదని, తమ పోషణ కొరకు తమ స్వహస్తములతో పనిచేయుచూ ప్రతి మనుష్యుడు తన పొరుగువానిని తన వలెనే యెంచవలెనని సమస్త సంఘములలో కఠినమైన ఆజ్ఞ ఉండెను.",
                "5": "సమస్త యాజకులు, బోధకులు వ్యాధియందు లేదా అధిక లేమియందు తప్ప, అన్ని సందర్భములలో తమ పోషణ నిమిత్తము తమ స్వహస్తములతో పనిచేయవలెను; మరియు ఈ కార్యములు చేయుట ద్వారా వారు దేవుని కృప యందు వృద్ధి పొందిరి.",
                "6": "దేశమందు మరలా అధిక సమాధానముండుట మొదలాయెను; జనులు అధిక సంఖ్యాకులవసాగిరి, అనగా ఉత్తరమున దక్షిణమున తూర్పున పశ్చిమమున దేశము యొక్క నలుదిక్కుల పెద్ద పట్టణములను, గ్రామములను నిర్మించుచూ భూముఖముపైన విస్తరించసాగిరి.",
                "7": "ప్రభువు వారిని దర్శించి, వర్థిల్లజేసెను మరియు వారు అధికసంఖ్యాకులై, ధనవంతులైరి.",
                "8": "ఇప్పుడు మోషైయ కుమారులు అవిశ్వాసుల మధ్య లెక్కింపబడిరి మరియు ఆల్మా కుమారులలో ఒకడు కూడా వారి మధ్య లెక్కింపబడెను, అతని తండ్రిని బట్టి అతడు ఆల్మా అని పిలువబడెను; అయినప్పటికీ అతడు మిక్కలి దుర్మార్గుడై, విగ్రహారాధికుడాయెను. అతడు వాక్చాతుర్యము గలవాడై, జనులను అధికముగా పొగడుచుండెను; కావున అతడు తన దుర్ణీతుల ప్రకారము చేయునట్లు జనులలో అనేకులను నడిపించెను.",
                "9": "అతడు జనుల హృదయములను గెలుచుకొనుచు, జనుల మధ్య అధిక విభేదములు కలుగజేయుచు, దేవుని శత్రువుకు వారిపై అధికారము చెలాయించుటకు అవకాశమిచ్చుచూ దేవుని సంఘము యొక్క వృద్ధికి గొప్ప ఆటంకమాయెను.",
                "10": "అతడు దేవుని సంఘమును నాశనము చేయుటకు వెళ్ళుచుండగా—ఏలయనగా సంఘమును నాశనము చేయుటకు, దేవుడు లేదా రాజు ఆజ్ఞలకు వ్యతిరేకముగా ప్రభువు యొక్క జనులను దారి తప్పించుటకు కోరుచు అతడు మోషైయ కుమారులతో రహస్యముగా వెళ్ళియుండెను—",
                "11": "మరియు నేను మీతో చెప్పినట్లు వారు దేవునికి వ్యతిరేకముగా తిరుగుబాటు చేయుచూ వెళ్ళుచుండగా, ప్రభువు దూత వారికి ప్రత్యక్షమాయెను; అతడు మేఘములో నుండి వచ్చినట్లుగా దిగివచ్చెను; ఉరుము వలే అతడు మాట్లాడగా వారు నిలిచియున్న భూమిని అది వణుకునట్లు చేసెను;",
                "12": "వారు నేలపై పడి, అతడు వారితో పలికిన మాటలను గ్రహించలేనంతగా దిగ్భ్రాంతి చెందిరి.",
                "13": "అయినను అతడు మరలా బిగ్గరగా ఇట్లనెను: ఆల్మా, లేచి నిలబడుము; దేవుని సంఘమును నీవెందుకు హింసించుచున్నావు? ఏలయనగా ప్రభువు ఈలాగు సెలవిచ్చెను: ఇది నా సంఘము, నేను దానిని స్థిరపరచెదను మరియు నా జనుల అతిక్రమము తప్ప ఏదియు దానిని పడద్రోయజాలదు.",
                "14": "మరలా ఆ దేవదూత ఇట్లనెను: ఇదిగో, ప్రభువు తన జనుల ప్రార్థనలను మరియు తన సేవకుడైన నీ తండ్రి ఆల్మా యొక్క ప్రార్థనలను కూడా వినియున్నాడు; ఏలయనగా నీవు సత్యమును గూర్చి తెలుసుకొనవలెనని నిన్ను గూర్చి అధిక విశ్వాసముతో అతడు ప్రార్థన చేసియున్నాడు; కావున, ఆయన సేవకుల ప్రార్థనలు వారి విశ్వాసమును బట్టి జవాబివ్వబడునను ఉద్దేశ్యము నిమిత్తము దేవుని శక్తి మరియు అధికారము గూర్చి నిన్ను ఒప్పించుటకు నేను వచ్చియున్నాను.",
                "15": "ఇప్పుడు, దేవుని శక్తిని నీవు సందేహించగలవా? ఇదిగో, నా స్వరము భూమిని కంపింపజేయలేదా? నీ యెదుటనున్న నన్ను చూడలేకపోవుచున్నావా? నేను దేవుని నుండి పంపబడితిని.",
                "16": "ఇప్పుడు నేను నీతో చెప్పుచున్నాను: వెళ్ళి, హీలమ్ మరియు నీఫై దేశములందు నీ పితరులు చెరపట్టబడుటను, ఆయన వారి కొరకు చేసిన గొప్ప క్రియలను జ్ఞాపకము చేసుకొనుము; ఏలయనగా వారు దాస్యమందుండగా ఆయన వారిని విడిపించెను; ఆల్మా నేను నీతో చెప్పుచున్నాను, వెళ్ళుము, వారితో చేరుటకు నీవు కోరనప్పటికీ వారి ప్రార్థనలకు జవాబివ్వబడునట్లు సంఘమును నాశనము చేయుటకు ఇక ప్రయత్నించకుము.",
                "17": "ఇవి ఆల్మాతో దేవదూత మాట్లాడిన ఆఖరి మాటలు మరియు అతడు వెడలిపోయెను.",
                "18": "ఇప్పుడు ఆల్మా మరియు అతనితోనున్న వారు తిరిగి నేలపై పడిరి, ఏలయనగా వారి ఆశ్చర్యము అంత గొప్పదైయుండెను; ఏలయనగా వారు తమ కన్నులతో ప్రభువు దూతను చూసియుండిరి; అతని స్వరము ఉరుము వలే ఉండి, భూమిని కంపింపజేసెను; దేవుని శక్తి తప్ప భూమిని కంపింపజేసి, అది ముక్కలగునట్లు దానిని వణికింపజేయ గలిగినదేదియు లేదని వారెరిగియుండిరి.",
                "19": "ఆల్మా మూగవాడై తన నోరు తెరువలేనంతగా దిగ్భ్రాంతి చెందెను; తన చేతులను కదిలించలేనంతగా అతడు బలహీనుడాయెను; కావున అతడు, అతనితో నున్నవారి చేత తీసుకొనిపోబడి, అతని తండ్రి యెదుట పరుండబెట్టబడు వరకు అసహాయుడుగా మోసుకొనిపోబడెను.",
                "20": "మరియు వారికి జరిగినదంతయు వారు అతని తండ్రికి తెలియజేసిరి; అది దేవుని శక్తియని ఎరిగినందున అతని తండ్రి సంతోషించెను.",
                "21": "అతని కుమారునికి, అతనితోనున్న వారికి ప్రభువు చేసిన దానిని చూచునట్లు ఒక సమూహము అక్కడ సమకూడునట్లు అతడు చేసెను.",
                "22": "మరియు యాజకులు కూడా సమావేశమగునట్లు అతడు చేసెను; దేవుని మంచితనమును, మహిమను చూచి తెలుసుకొనుటకు జనుల కన్నులు తెరువబడునట్లు ఆల్మా నోరు తెరచి మాట్లాడగలుగునట్లు, అతని కాళ్ళు చేతులు శక్తిని పొందునట్లు కూడా ప్రభువు చేయవలెనని వారు ఉపవాసము చేయుచు వారి దేవుడైన ప్రభువుకు ప్రార్థన చేయుట మొదలుపెట్టిరి.",
                "23": "రెండు పగళ్ళు మరియు రెండు రాత్రులపాటు వారు ఉపవాసముండి, ప్రార్థన చేసిన తరువాత ఆల్మా కాళ్ళుచేతులు శక్తిని పొందెను; అతడు లేచి నిలబడి వారికి ధైర్యము చెప్పుచూ వారితో మాట్లాడుట మొదలుపెట్టెను:",
                "24": "అతడు ఇట్లు చెప్పెను, నేను నా పాపముల విషయమై పశ్చాత్తాపపడి, ప్రభువు చేత విమోచించబడి, ఆత్మ మూలముగా జన్మించియున్నాను.",
                "25": "మరియు ప్రభువు నాతో ఇట్లు చెప్పెను: సమస్త మానవజాతి అనగా పురుషులు, స్త్రీలు, సమస్త జనములు, వంశములు, భాషలు మరియు ప్రజలు మరలా జన్మించవలెనని ఆశ్చర్యపడవద్దు; దేవుని మూలముగా జన్మించుట అనగా వారి శరీరసంబంధమైన, పతనమైన స్థితి నుండి పరిశుద్ధమైన స్థితికి మారి దేవునిచే విమోచింపబడి ఆయన కుమారులు మరియు కుమార్తెలు కావలెను;",
                "26": "ఆ విధముగా వారు నూతన సృష్టి అగుదురు; వారిట్లు చేయని యెడల వారేవిధముగాను దేవుని రాజ్యమును స్వతంత్రించుకొనలేరు.",
                "27": "ఈ విధముగా జరుగని యెడల వారు త్రోసివేయబడవలెనని మరియు నేను త్రోసివేయబడబోతిని కాబట్టి నేనిది ఎరుగుదునని నేను మీతో చెప్పుచున్నాను.",
                "28": "అయినప్పటికీ అధిక శ్రమ యందు ప్రయాసముతో సాగిపోయి మరణమునకు దగ్గరగునంతగా పశ్చాత్తాపపడిన తరువాత, నిత్యాగ్ని నుండి నన్ను విడిపించుట సరియని ప్రభువు కనికరమందు చూచెను మరియు నేను దేవుని మూలముగా జన్మించియున్నాను.",
                "29": "నా ఆత్మ ఘోర దుష్టత్వమునుండి, దుర్నీతి యొక్క బంధకముల నుండి విమోచింపబడినది. నేను చీకటి అగాధములో ఉంటిని, కానీ ఇప్పుడు నేను దేవుని యొక్క అద్భుతమైన వెలుగును చూచియున్నాను. నా ఆత్మ నిత్య వేదనతో బాధింపబడినది, కానీ నేను విడిపించబడినందున నా ఆత్మ ఇక బాధపడుట లేదు.",
                "30": "నేను నా విమోచకుని తిరస్కరించి, మన పితరుల చేత పలుకబడియున్న దానిని నిరాకరించితిని; కానీ ఆయన వచ్చునని, ఆయన సృష్టించిన ప్రతిప్రాణిని జ్ఞాపకముంచుకొనునని, తననుతాను అందరికీ ప్రత్యక్షపరచుకొనునని వారు ముందుగా చూడవచ్చును.",
                "31": "ప్రతి మోకాలు వంగును, ప్రతి నాలుక ఆయన ముందు ఒప్పుకొనును. అంత్య దినమున ఆయన చేత తీర్పుతీర్చబడుటకు మనుష్యులందరు నిలిచినప్పుడు ఆయనే దేవుడని వారు ఒప్పుకొందురు; అప్పుడు నిత్యశిక్ష అను తీర్పు వారికిచ్చుట న్యాయమేనని లోకములో దేవుడు లేకుండా జీవించువారు ఒప్పుకొందురు; వారు కంపించి వణికి, సమస్తమును శోధించు ఆయన కంటిచూపు క్రింద కృంగిపోవుదురు.",
                "32": "ఇప్పుడు ఈ సమయము నుండి ఆల్మా జనులకు బోధించుట ప్రారంభించెను మరియు దేవదూత వారికి ప్రత్యక్షమైన సమయమున ఆల్మాతో ఉన్నవారు దేశమంతటా ప్రయాణము చేయుచు వారు విని, చూచియున్న విషయములను ప్రజలందరికి ప్రకటించుచు అధిక శ్రమయందు దేవుని వాక్యమును బోధించుచు అవిశ్వాసులైనవారి చేత ఎక్కువగా హింసింపబడుచూ వారిలో అనేకులచేత కొట్టబడుచుండిరి.",
                "33": "కానీ ఇదంతయు జరిగినప్పటికీ, వారి విశ్వాసమును ధృడపరచుచు, దేవుని ఆజ్ఞలు పాటించమని దీర్ఘశాంతముతో అధిక శ్రమతో ఉద్భోధించుచూ వారు సంఘమునకు అధిక ఓదార్పునిచ్చిరి.",
                "34": "వారిలో నలుగురు మోషైయ యొక్క కుమారులు; వారి పేర్లు అమ్మోను, అహరోను, ఓమ్నెర్‌ మరియు హింనై; ఇవి మోషైయ యొక్క కుమారుల పేర్లు.",
                "35": "సంఘమునకు వారు చేసిన కీడును సరిచేయుటకు శ్రద్ధగా ప్రయత్నించుచు తమ పాపములన్నియు ఒప్పుకొనుచు వారు చూచియున్న సమస్త విషయములను ప్రకటించుచు వారి నుండి వినుటకు కోరిన వారందరికి ప్రవచనములను, లేఖనములను వివరించుచు వారు జరహేమ్ల దేశమంతటా మరియు రాజైన మోషైయ పరిపాలన క్రింద ఉన్న జనులందరి మధ్య ప్రయాణించిరి.",
                "36": "ఆ విధముగా అనేకులకు సత్యమును గూర్చి, వారి విమోచకుని గూర్చి తెలియజేయుటలో వారు దేవుని చేతులలో సాధనములుగా ఉండిరి.",
                "37": "వారెంత ధన్యులు! వారు సమాధానమును ప్రకటించిరి, వారు మేలును గూర్చిన సువర్తమానమును ప్రకటించిరి మరియు ప్రభువు పరిపాలించుచున్నాడని వారు జనులకు ప్రకటించిరి."
            },
            "28": {
                "1": "ఇప్పుడు ఈ కార్యములన్నిటినీ చేసిన తరువాత, మోషైయ కుమారులు తమతోపాటు కొద్దిమందిని తీసుకొని తమ తండ్రియైన రాజు యొద్దకు తిరిగి వెళ్ళి, తాము వినియున్న విషయములను వారు బోధించ గలుగునట్లు మరియు తమ సహోదరులైన లేమనీయులకు దేవుని వాక్యమును తెలియజేయునట్లు వారు ఎన్నుకొనిన వారితోపాటు నీఫై దేశమునకు వెళ్ళగలుగునట్లు అతడు వారికి అనుగ్రహించవలెనని కోరిరి—",
                "2": "బహుశా వారు, వారి దేవుడైన ప్రభువును గూర్చి వారికి తెలియజేయవచ్చునని, వారి పితరుల దోషమును గూర్చి వారిని ఒప్పించవచ్చునని, నీఫైయుల యెడల వారి ద్వేషమును తొలగించవచ్చునని, వారు కూడా వారి దేవుడైన ప్రభువు నందు సంతోషించునట్లు, ఒకరితోనొకరు స్నేహముగా ఉండునట్లు చేయవచ్చునని, వారి దేవుడైన ప్రభువు వారికి ఇచ్చియున్న దేశమంతటిలో ఏ వివాదములు ఉండకూడదని వారనుకొనిరి.",
                "3": "ఇప్పుడు ప్రతిప్రాణికి రక్షణ ప్రకటించబడవలెనని వారు కోరిరి, ఏలయనగా ఏ మానవ ఆత్మయు నశించిపోవుటను వారు సహించలేకపోయిరి; అంతేకాక ఏ ఆత్మ అయినా అంతము లేని బాధను అనుభవించవలెనన్న తలంపు కూడా వారిని కంపించునట్లు, వణకునట్లు చేసెను.",
                "4": "ఆ విధముగా ప్రభువు యొక్క ఆత్మ వారిపై పనిచేసెను; ఏలయనగా వారు మిక్కిలి దుష్టులైన పాపులైయుండిరి. ప్రభువు తన అనంతమైన కనికరమందు వారిని విడిచిపెట్టుట సరియని చూచెను; అయినప్పటికీ అధికముగా బాధననుభవించుచు, వారు శాశ్వతముగా కొట్టివేయబడుదురేమోనని భయపడుచు వారు తమ దోషముల నిమిత్తము అధిక మనోవేదనను అనుభవించిరి.",
                "5": "మరియు నీఫై దేశమునకు వెళ్ళునట్లు వారు తమ తండ్రిని అనేక దినములు బ్రతిమాలుకొనిరి.",
                "6": "అప్పుడు వాక్యమును బోధించుటకు లేమనీయుల మధ్యకు తన కుమారులు వెళ్ళుటకు అతడు అనుమతించవలెనా అని రాజైన మోషైయ ప్రభువు వద్ద విచారించెను.",
                "7": "ప్రభువు మోషైయతో ఇట్లనెను: వారిని వెళ్ళనిమ్ము, ఏలయనగా అనేకులు వారి మాటలను విశ్వసించెదరు మరియు వారు నిత్యజీవమును కలిగియుందురు; నీ కుమారులను లేమనీయుల చేతులలో నుండి నేను విడిపించెదను.",
                "8": "అప్పుడు వారు వెళ్ళి, వారి కోరిక ప్రకారము చేయునట్లు మోషైయ అనుగ్రహించెను.",
                "9": "వారు లేమనీయుల మధ్య వాక్యమును బోధించుటకు అరణ్యములో ప్రయాణించుచూ వెళ్ళిరి; వారి వ్యవహారముల యొక్క వృత్తాంతమును నేను ఇక మీదట ఇచ్చెదను.",
                "10": "ఇప్పుడు రాజైన మోషైయ రాజ్యమును అనుగ్రహించుటకు అక్కడ ఎవరును లేకుండెను, ఏలయనగా అతని కుమారులలో ఎవరును రాజ్యమును అంగీకరించకుండెను.",
                "11": "కాబట్టి అతడు కంచు పలకలపై చెక్కబడియున్న వృత్తాంతములను, నీఫై పలకలను, దేవుని ఆజ్ఞల ప్రకారము అతడు భద్రపరచిన అన్ని వస్తువులను తీసుకొని, లింహై యొక్క జనులచే కనుగొనబడి లింహై చేతి ద్వారా అతనికి అప్పగించబడిన బంగారు పలకలపై ఉన్న వృత్తాంతములను అనువాదము చేసి, వ్రాయబడునట్లు చేసెను;",
                "12": "దీనిని అతడు, తన జనుల యొక్క గొప్ప ఆతురుతను బట్టి చేసెను; ఏలయనగా నాశనము చేయబడిన ఆ జనులను గూర్చి తెలుసుకొనుటకు వారు మిక్కిలిగా కోరియుండిరి.",
                "13": "ఇప్పుడతడు ఒక చట్రము యొక్క రెండు అంచులలో జతచేయబడియున్న ఆ రెండు రాళ్ళ ద్వారా వాటిని అనువదించెను.",
                "14": "ఈ వస్తువులు ఆది నుండి సిద్ధము చేయబడి, భాషలకు అర్థము చెప్పు ఉద్దేశ్యము నిమిత్తము తరతరములకు అందించబడినవి;",
                "15": "దేశమును స్వాధీనపరచుకొను ప్రతి ప్రాణికి జనుల దోషములను, హేయకార్యములను ఆయన బయల్పరచునట్లు అవి ప్రభువు యొక్క హస్తము ద్వారా కాపాడబడి, భద్రపరచబడియున్నవి.",
                "16": "మరియు పూర్వకాల పద్ధతిని బట్టి, ఈ వస్తువులను కలిగియున్నవాడు దీర్ఘదర్శియని పిలువబడెను.",
                "17": "ఇప్పుడు మోషైయ ఈ వృత్తాంతముల అనువాదము ముగించినప్పుడు, అది నాశనము చేయబడిన జనుల వృత్తాంతమునిచ్చెను, ఆ వృత్తాంతము వారు నాశనము చేయబడిన సమయము నుండి వెనుకకు వారు గొప్ప గోపురమును కట్టుచున్నప్పుడు ప్రభువు జనుల భాషను తారుమారు చేసినప్పుడు వారు సమస్త భూముఖముపై చెదిరిపోయిన సమయము వరకు మరియు ఆ సమయము నుండి వెనుకకు ఆదాము యొక్క సృష్టి వరకు కూడా కలిగియుండెను.",
                "18": "ఈ వృత్తాంతము మోషైయ జనులు మిక్కిలిగా దుఃఖించునట్లు చేసెను, వారు దుఃఖముతో నిండినప్పటికీ అది వారికి అధిక జ్ఞానమునిచ్చెను మరియు దానియందు వారు ఆనందించిరి.",
                "19": "ఈ వృత్తాంతము ఇకపై వ్రాయబడును; ఏలయనగా ఈ వృత్తాంతము నందు వ్రాయబడిన విషయములను జనులందరు తెలుసుకొనుట అవసరమైయున్నది.",
                "20": "ఇప్పుడు నేను మీతో చెప్పినట్లుగా రాజైన మోషైయ ఈ కార్యములను చేసిన తరువాత, కంచు పలకలను మరియు అతడు భద్రపరచిన సమస్త వస్తువులను తీసుకొని వాటిని ఆల్మా యొక్క కుమారుడైన ఆల్మాకు అప్పగించెను; అన్ని వృత్తాంతములను అనువాదకారకములను అతనికిచ్చి, అతడు వాటిని కాపాడి, భద్రపరచవలెనని మరియు జనుల యొక్క వృత్తాంతమును కూడా వ్రాసి, లీహై యెరూషలేమును వదిలివచ్చిన సమయము నుండి అందించబడుచున్నట్లుగా ఒక తరము నుండి మరియొక తరమునకు వాటిని అందించవలెనని కూడా అతడిని ఆజ్ఞాపించెను."
            },
            "29": {
                "1": "ఇప్పడు మోషైయ దీనిని చేసినప్పుడు ఎవరు వారి రాజైయుండవలెనను దానిని గూర్చి వారి చిత్తమును తెలుసుకొనుటకు కోరి, అతడు దేశమంతటా సమస్త జనుల మధ్య సందేశము పంపెను.",
                "2": "జనుల యొక్క స్వరము ఇట్లు చెప్పెను: మీ కుమారుడైన అహరోను మాకు రాజుగా, పరిపాలకుడుగా కావలెనని మేము కోరుచున్నాము.",
                "3": "అయితే అహరోను నీఫై దేశమునకు వెళ్ళినందున రాజు అతనికి రాజ్యము అనుగ్రహించలేకపోయెను; అహరోను కూడా రాజ్యమును అంగీకరించలేదు; లేదా మోషైయ కుమారులలో ఒక్కరు కూడా రాజ్యభారమును తీసుకొనుటకు ఇష్టపడలేదు.",
                "4": "కావున రాజైన మోషైయ మరలా జనుల మధ్య సందేశమును, అనగా వ్రాతపూర్వక సందేశమును పంపెను మరియు అందులో వ్రాయబడిన మాటలు ఇవే:",
                "5": "ఓ నా జనులారా లేదా నా సహోదరులారా, ఏలయనగా నేను మిమ్ములను అట్లు యెంచుచున్నాను, మీరు యోచించుటకు పిలువబడిన విషయమును మీరు యోచించవలెనని నేను కోరుచున్నాను—ఏలయనగా మీరు ఒక రాజును కలిగియుండవలెనని కోరుచున్నారు.",
                "6": "ఇప్పుడు న్యాయముగా రాజ్యము ఎవనికి చెందునో అతడు తిరస్కరించియున్నాడని, రాజ్యభారమును తీసుకొనడని నేను మీకు ప్రకటించుచున్నాను.",
                "7": "అతని స్థానములో మరియొకనిని నియమించిన యెడల, మీ మధ్య వివాదములు తలెత్తునని నేను భయపడుచున్నాను. అంతెందుకు రాజ్యము ఎవనికి చెందియున్నదో ఆ నా కుమారుడే కోపము తెచ్చుకొని జనులలో ఒక భాగమును తన వైపు తిప్పుకొనునేమో, అది మీ మధ్య యుద్ధములకు వివాదములకు కారణమగునేమో, అధిక రక్తపాతమునకు మరియు ప్రభువు యొక్క మార్గమును చెరుపుటకు కారణమగునేమో, అనేకమంది జనుల ఆత్మలను నాశనము చేయునేమో ఎవరెరుగుదురు.",
                "8": "ఇప్పుడు నేను మీతో చెప్పుచున్నాను, మనము వివేకముతో ఈ విషయములను యోచించుదము, ఏలయనగా నా కుమారుడిని నాశనము చేయుటకు మనకే హక్కు లేదు, లేదా అతనికి బదులుగా నియమింపబడిన వానిని నాశనము చేయుటకు కూడా మనకు ఏ హక్కు ఉండకూడదు.",
                "9": "నా కుమారుడు మరలా తన గర్వము మరియు వ్యర్థమైన విషయముల వైపు తిరిగిన యెడల, తాను చెప్పియున్న సంగతులను అతడు వెనుకకు తీసుకొని, తన హక్కుగా రాజ్యమును కోరుకొనును; అది అతడిని మరియు ఈ జనులను ఎక్కువ పాపము చేయునట్లు చేయును.",
                "10": "ఇప్పుడు మనము వివేకముతో ఈ విషయముల కొరకు ఎదురు చూచెదము మరియు ఈ జనుల యొక్క శాంతి కొరకు చేయవలసిన దానిని చేయుదము.",
                "11": "కావున నా శేష దినములన్నియు నేను మీ రాజునైయుందును; అయినను మన చట్టమును బట్టి ఈ జనులను తీర్పుతీర్చుటకు మనము న్యాయాధిపతులను నియమించుదము; ఈ జనుల వ్యవహారములను మనము క్రొత్తగా ఏర్పాటు చేయుదము, ఏలయనగా దేవుని ఆజ్ఞల ప్రకారము ఈ జనులకు తీర్పు తీర్చు వివేకవంతులను మనము న్యాయాధిపతులుగా నియమించుదము.",
                "12": "ఇప్పుడు మానవుని కంటే ఒకడు దేవుని చేత తీర్పు తీర్చబడుట మేలు, ఏలయనగా దేవుని తీర్పులు ఎల్లప్పుడు న్యాయమైనవి, కానీ మనుష్యుని తీర్పులు ఎల్లప్పుడు న్యాయమైనవి కావు.",
                "13": "కావున దేవుని చట్టములను స్థాపించుచు ఆయన ఆజ్ఞలను బట్టి ఈ జనులకు తీర్పుతీర్చు న్యాయమైన మనుష్యులను మీరు రాజులుగా కలిగియుండుట సాధ్యమైన యెడల మరియు నా తండ్రియైన బెంజమిన్ ఈ జనుల కొరకు చేసినట్లుగా చేయు మనుష్యులను మీరు రాజులుగా కలిగియుండగలిగిన యెడల—నేను మీతో చెప్పుచున్నాను, ఇది ఎల్లప్పుడు సాధ్యమైన యెడల, అప్పుడు మీపై పరిపాలన చేయుటకు మీరు ఎల్లప్పుడు రాజులను కలిగియుండుట కోరదగినదైయుండును.",
                "14": "నేను కూడా యుద్ధములు, వివాదములు, దొంగతనము, దోపిడి, నరహత్య లేదా ఏ విధమైన దుర్నీతి లేకుండునట్లు నాకు గల సమస్త శక్తి సామర్థ్యములతో దేవుని ఆజ్ఞలను మీకు బోధించుటకు, దేశమంతటా సమాధానమును స్థాపించుటకు శ్రమపడియున్నాను.",
                "15": "మన పితరుల ద్వారా మనకు ఇవ్వబడిన చట్టమును బట్టి దోషము చేసిన వానిని అతడు చేసిన నేరము ప్రకారము నేను శిక్షించియున్నాను.",
                "16": "ఇప్పుడు నేను మీతో చెప్పుచున్నాను, మనుష్యులందరు న్యాయవంతులు కానందున, మీపై పరిపాలన చేయుటకు మీరు ఒక రాజును లేదా రాజులను కలిగియుండుట కోరదగినది కాదు.",
                "17": "ఏలయనగా దుష్టుడైనై రాజు అధిక దుర్నీతిని, వినాశనమును జరిగించగలడు.",
                "18": "రాజైన నోవహును, అతని దుష్టత్వము హేయక్రియలను మరియు అతని జనుల దుష్టత్వము హేయక్రియలను కూడా జ్ఞాపకము చేసుకొనుము. వారికి గొప్ప నాశనము కలిగెను మరియు వారి దోషములను బట్టి వారు దాస్యములోనికి తేబడిరి.",
                "19": "సర్వజ్ఞుడైన వారి సృష్టికర్త జోక్యం లేకుండా, యథార్థముగా వారు పశ్చాత్తాపపడని యెడల, వారు అనివార్యముగా ఇప్పటి వరకు దాస్యమందు నిలిచియుండేవారు.",
                "20": "కానీ, ఆయన ఎదుట వారు తమనుతాము తగ్గించుకొనినందున ఆయన వారిని విడిపించెను; వారు ఆయనకు బలముగా మొరపెట్టినందున ఆయన వారిని దాస్యము నుండి విడిపించెను; ఆ విధముగా ప్రభువు తన యందు నమ్మికయుంచు వారి యెడల కనికరముగల తన బాహువును చాపుచూ నరుల సంతానము మధ్య అన్ని విషయములలో తన శక్తితో పనిచేయును.",
                "21": "ఇప్పుడు అధిక వివాదము, అధిక రక్తపాతము ద్వారా తప్ప దుష్టుడైన ఒక రాజును మీరు సింహాసనము నుండి దించలేరని నేను మీతో చెప్పుచున్నాను.",
                "22": "ఏలయనగా అతడు దుర్నీతి యందు స్నేహితులను కలిగియుండి, తన భటులను తన చుట్టూ ఉంచుకొనును; అతనికంటే ముందుగా నీతి యందు పరిపాలన చేసియున్న వారి చట్టములను అతడు ధిక్కరించుచు దేవుని ఆజ్ఞలను తన పాదముల క్రింద త్రొక్కివేయును;",
                "23": "అతడు చట్టములను అనగా తన దుష్టత్వమును తెలుపు చట్టములను చేసి, వాటిని జనుల మధ్యకు పంపును; అతని చట్టములకు లోబడనివాడు నాశనమగునట్లు చేయును; అతనికి వ్యతిరేకముగా తిరుగబడు వారితో యుద్ధము చేయుటకు తన సైన్యములను పంపి, సాధ్యమయిన యెడల అతడు వారిని నాశనము చేయును; ఆ విధముగా అవినీతిపరుడైన రాజు సమస్త నీతి మార్గములను చెరుపును.",
                "24": "అట్టి హేయములు మీపై వచ్చుట సరికాదని నేను మీతో చెప్పుచున్నాను.",
                "25": "కావున, ప్రభువు యొక్క హస్తము ద్వారా మన తండ్రులకు, వారి ద్వారా మీకు ఇవ్వబడియున్న సరియైన చట్టముల ద్వారా మీరు తీర్పు తీర్చబడునట్లు ఈ జనుల స్వరము చేత న్యాయాధిపతులను ఎన్నుకొనుడి.",
                "26": "ఇప్పుడు సరియైన దానికి విరుద్దముగా దేనినైనా జనులు కోరుట అసాధారణము; కానీ, సరికాని దానిని కోరుట జనులలో అల్ప సంఖ్యాకులకు సర్వసాధారణము; కావున, జనుల స్వరము చేత మీ వ్యవహారములు చేయుటను మీరు పాటించుడి, దానిని మీ చట్టముగా చేయుడి.",
                "27": "జనుల స్వరము దుర్నీతిని కోరుకొను సమయము వచ్చిన యెడల, అదియే దేవుని తీర్పులు మీపై వచ్చు సమయము; ఆయన ఇంత వరకు ఈ దేశమును దర్శించియున్నట్లు మిమ్ములను కూడా గొప్ప నాశనముతో దర్శించు సమయమదియే.",
                "28": "మీరు న్యాయాధిపతులను కలిగియుండి మీకు ఇవ్వబడియున్న చట్టమును బట్టి వారు తీర్పుతీర్చని యెడల, వారు ఉన్నత న్యాయాధిపతి ద్వారా తీర్పు తీర్చబడునట్లు మీరు చేయవచ్చును.",
                "29": "మీ ఉన్నత న్యాయాధిపతులు న్యాయముగా తీర్పు తీర్చని యెడల, మీ నిమ్న న్యాయాధిపతులు ఒక చిన్న సంఖ్యలో సమకూడి జనుల స్వరమును బట్టి మీ ఉన్నత న్యాయాధిపతులను తీర్పు తీర్చునట్లు మీరు చేయవలెను.",
                "30": "ప్రభువు యొక్క భయమందు మీరు ఈ కార్యములను చేయవలెనని నేను మిమ్ములను ఆజ్ఞాపించుచున్నాను; ఈ జనులు పాపములను దోషములను జరిగించిన యెడల, వాటికి వారే బాధ్యులగునట్లు ఈ కార్యములను చేయమనియు మీరు ఏ రాజును కలిగియుండరాదనియు నేను మిమ్ములను ఆజ్ఞాపించుచున్నాను.",
                "31": "ఏలయనగా, అనేకమంది జనుల పాపములు వారి రాజుల యొక్క దుర్ణీతుల ద్వారా చేయబడియున్నవని నేను మీతో చెప్పుచున్నాను; కావున, వారి దుర్ణీతులకు వారి రాజులే బాధ్యత వహించవలసియుండును.",
                "32": "ఇప్పుడు ఈ అసమానత్వము ఇక మీదట ఈ దేశమందు, ప్రత్యేకముగా ఈ నా జనుల మధ్య ఉండరాదని నేను కోరుచున్నాను; కానీ, మనము జీవించి దేశమును స్వతంత్రించుకొనుట మంచిదని ప్రభువు చూచునంతమట్టుకు, భూముఖముపై మన సంతతి ఎవరైనా నిలచియున్నంత మట్టుకు కూడా ఈ దేశము ఒక స్వేచ్ఛా దేశముగా ఉండవలెనని, ప్రతి మనుష్యుడు తన హక్కులు, విశేషాధికారాలను అందరి వలే అనుభవించవలెనని నేను కోరుచున్నాను.",
                "33": "ఇంకను రాజైన మోషైయ వారికి అనేక విషయములను వ్రాసెను, ఒక నీతిగల రాజు యొక్క శోధనలు బాధలన్నిటినీ తెలియజేయుచూ, తన జనుల కొరకు ఆత్మ యొక్క ప్రయాసములన్నిటిని మరియు వారి రాజు యెదుట జనుల ఫిర్యాదులన్నిటిని కూడా వారికి వివరించెను.",
                "34": "ఈ విషయములు అట్లుండరాదని, ప్రతి మనుష్యుడు తన వంతు భరించునట్లు జనులందరిపై భారముండవలెనని అతడు వారికి చెప్పెను.",
                "35": "తమపై పరిపాలించుటకు అవినీతిపరుడైన రాజును కలిగియుండుట వలన వారు భరించవలసిన నష్టములన్నిటినీ కూడా అతడు వారికి తెలియజేసెను;",
                "36": "ముఖ్యముగా అతని సమస్త దుర్ణీతులు, హేయక్రియలు, యుద్ధములు, వివాదములను, రక్తపాతము, దొంగతనము, దోపిడీ, జారత్వములు జరిగించుటను, లెక్కింపబడలేనంతగా సమస్త విధములైన దుర్ణీతులను తెలుపుచూ ఈ విషయములు అట్లుండరాదని, అవి దేవుని ఆజ్ఞలకు స్పష్టముగా విరుద్దమైనవని చెప్పెను.",
                "37": "ఇప్పుడు రాజైన మోషైయ ఈ విషయములను జనుల మధ్యకు పంపియున్న తరువాత, వారు అతని మాటల సత్యమును గూర్చి ఒప్పించబడిరి.",
                "38": "కావున, వారు రాజు కొరకు తమ కోరికలను విడిచిపెట్టి దేశమంతటా ప్రతి మనుష్యుడు సమాన అవకాశము కలిగియుండవలెనని మిక్కిలి ఆతృత గలవారైరి; ప్రతి మనుష్యుడు తన పాపముల కొరకు బాధ్యత వహించెదనని తెలియజేసిరి.",
                "39": "కావున వారికి ఇవ్వబడియున్న చట్టమును బట్టి తీర్పు తీర్చుటకు ఎవరు వారికి న్యాయాధిపతులుగా ఉండవలెనను దానిని గూర్చి తమ సమ్మతములను తెలియజేయుటకు దేశమంతటా వారు సమూహములుగా కూడి సమావేశమైరి; వారికి అనుగ్రహింపబడిన స్వాతంత్ర్యమును బట్టి వారు అధికముగా ఆనందించిరి.",
                "40": "ఇప్పుడు మోషైయ యెడల వారి ప్రేమ బలముగా ఎదిగెను; వారు అతడిని ఇతర మనుష్యులందరి కన్నను అధికముగా యెంచిరి; ఏలయనగా స్వలాభమును, ముఖ్యముగా ఆత్మను క్షయము చేయు సంపదను కోరుకొను క్రూర పరిపాలకునిగా వారతనిని చూడలేదు; అతడు వారి నుండి ధనము తీసుకొనలేదు లేదా రక్తపాతమందు ఆనందించలేదు, కానీ దేశమందు శాంతిని స్థాపించెను, తన జనులు సకల విధములైన దాస్యము నుండి విడిపింపబడునట్లు అనుగ్రహించెను; కావున వారతనిని అపరిమితముగా గౌరవించిరి.",
                "41": "ఇప్పుడు వారిపై పరిపాలన చేయుటకు లేదా చట్టమును బట్టి వారికి తీర్పుతీర్చుటకు వారు న్యాయాధిపతులను నియమించిరి; దీనిని వారు దేశమంతటా చేసిరి.",
                "42": "ఆల్మా మొట్ట మొదటి ప్రధాన న్యాయాధిపతిగా నియమింపబడెను; అతడు ప్రధాన యాజకుడు కూడా అయ్యుండెను; అతని తండ్రి ఆ స్థానమును అతనికి అనుగ్రహించి, సంఘ వ్యవహారములన్నిటిపై అతనికి బాధ్యతనిచ్చెను.",
                "43": "ఆల్మా ప్రభువు యొక్క మార్గములందు నడుచుచు, ఆయన ఆజ్ఞలను పాటించుచు న్యాయముగా తీర్పు తీర్చెను; మరియు దేశమందు నిరంతరమైన సమాధానముండెను.",
                "44": "ఆ విధముగా జరహేమ్ల యొక్క దేశమంతటా, నీఫైయులని పిలువబడిన జనులందరి మధ్య న్యాయాధిపతుల పరిపాలన ప్రారంభమాయెను మరియు ఆల్మా మొదటి ప్రధాన న్యాయాధిపతి ఆయెను.",
                "45": "ఇప్పుడు అతని తండ్రి ఎనుబది రెండు సంవత్సరముల వాడై, దేవుని ఆజ్ఞలను నెరవేర్చుటకు జీవించిన వాడై మృతిబొందెను.",
                "46": "మోషైయ కూడా అతని పరిపాలన యొక్క ముప్పది మూడవ సంవత్సరమున అరువది మూడు సంవత్సరముల వాడై మృతిబొందెను; లీహై యెరూషలేమును వదిలివచ్చిన సమయము నుండి మొత్తము ఐదు వందల తొమ్మిది సంవత్సరములు ఆయెను.",
                "47": "ఆ విధముగా నీఫై జనులపై రాజుల పరిపాలన ముగిసెను; వారి సంఘ స్థాపకుడైన ఆల్మా యొక్క దినములు ఆ విధముగా ముగిసెను."
            }
        }
    },
    "alma": {
        "meta": {
            "slug": "alma",
            "name": "ఆల్మా గ్రంథము",
            "chapterWord": "వ అధ్యాయము"
        },
        "chapters": {
            "1": {
                "intro": "నీఫై జనులపై మొదటి ప్రధాన న్యాయాధిపతియు సంఘము యొక్క ప్రధాన యాజకుడునైన ఆల్మా వృత్తాంతము, అతడు ఆల్మా యొక్క కుమారుడు. న్యాయాధిపతుల పరిపాలన మరియు జనుల మధ్య యుద్ధములు, వివాదములను గూర్చిన వృత్తాంతము. మొదటి ప్రధాన న్యాయాధిపతి అయిన ఆల్మా యొక్క గ్రంథము ప్రకారము నీఫైయులు, లేమనీయుల మధ్య యుద్ధమును గూర్చిన వృత్తాంతము కూడా.",
                "1": "ఇప్పుడు నీఫై జనులపై న్యాయాధిపతుల పరిపాలన యొక్క మొదటి సంవత్సరమందు, రాజైన మోషైయ మంచి పోరాటమును పోరాడి, దేవుని యెదుట యథార్థముగా నడుచుకొని అతని స్థానములో పరిపాలించుటకు ఎవ్వరిని విడువక మరణించెను; అయినప్పటికీ అతడు చట్టములను చేసెను మరియు అవి జనుల ద్వారా అంగీకరించబడెను; కావున ఈ సమయము నుండి మొదలుకొని, అతడు చేసిన చట్టములను అనుసరించుటకు వారు బద్ధులైయుండిరి.",
                "2": "న్యాయపీఠమందు ఆల్మా పరిపాలన యొక్క మొదటి సంవత్సరమందు, అతని అధిక శక్తిని బట్టి ప్రఖ్యాతి చెందిన భారీకాయుడొకడు తీర్పు తీర్చబడుటకు అతని యెదుటికి తేబడెను.",
                "3": "సంఘమును వ్యతిరేకిస్తూ, దేవుని వాక్యమని అతడు చెప్పిన దానిని జనుల మధ్య బోధించుచూ, ప్రతి యాజకుడు, బోధకుడు ప్రఖ్యాతిగాంచవలెనని, తమ స్వహస్తములతో వారు పని చేయరాదని, జనుల చేత పోషింపబడవలెనని జనులకు ప్రకటించుచూ అతడు వారి మధ్య సంచరించుచుండెను.",
                "4": "సమస్త మానవజాతి అంత్యదినమున రక్షింపబడునని, వారు భయపడి వణకనవసరము లేదని, వారు తమ తలలు పైకెత్తుకొని ఆనందించవలెనని, ఏలయనగా ప్రభువు మనుష్యులందరినీ సృష్టించెనని, మనుష్యులందరినీ విమోచించెనని, అంతమందు మనుష్యులందరు నిత్యజీవమును పొందుదురని అతడు జనులకు సాక్ష్యమిచ్చెను.",
                "5": "అనేకులు అతని మాటలపై విశ్వసించి, అతడిని పోషించి, అతనికి ధనమిచ్చుట మొదలుపెట్టునంతగా అతడు ఈ విషయములను బోధించెను.",
                "6": "అతడు తన హృదయ గర్వమందు ఎత్తబడి మిక్కిలి వెలగల వస్త్రములు ధరించుట మొదలుపెట్టి, అతని బోధననుసరించి ఒక సంఘమును కూడా స్థాపించనారంభించెను.",
                "7": "అతని వాక్యముపై విశ్వసించిన వారికి బోధించుటకు అతడు వెళ్ళుచుండగా, దేవుని సంఘమునకు చెందిన ఒక మనుష్యుని, అనగా వారి బోధకులలో ఒకరిని అతడు కలుసుకొనెను; అతడు సంఘ జనులను త్రోవతప్పించునట్లు తీక్షణముగా అతనితో వాదించుట మొదలుపెట్టెను; కానీ ఆ మనుష్యుడు దేవుని వాక్యములతో గద్దించుచూ అతడిని ఎదుర్కొనెను.",
                "8": "ఆ మనుష్యుని పేరు గిడియన్‌; లింహై జనులను దాస్యములో నుండి విడిపించుటలో దేవుని హస్తములలో సాధనముగా ఉన్నది అతడే.",
                "9": "ఇప్పుడు గిడియన్‌ దేవుని వాక్యములతో అతడిని ఎదుర్కొనినందున అతడు గిడియన్‌తో కోపముగానుండి, తన ఖడ్గము దూసి అతడిని కొట్టనారంభించెను; గిడియన్‌ మిక్కిలి వృద్ధుడైనందున అతని దెబ్బలను తాళలేక ఖడ్గము చేత కూలెను.",
                "10": "అతడిని సంహరించిన మనుష్యుడు సంఘ జనుల ద్వారా పట్టుకొనబడి, అతడు చేసిన నేరములను బట్టి తీర్పు తీర్చబడుటకు ఆల్మా యెదుటికి తేబడెను.",
                "11": "అతడు ఆల్మా యెదుట నిలబడి, అధిక ధైర్యముతో తన పక్షమున వాదించుకొనెను.",
                "12": "కానీ ఆల్మా అతనితో ఇట్లనెను: ఈ జనుల మధ్య యాజకవంచనలు ప్రవేశపెట్టబడుట ఇది మొదటి పర్యాయము. నీవు యాజకవంచనలను బట్టి మాత్రమే దోషివి కావు, కానీ దానిని ఖడ్గము చేత బలవంతముగా విధించుటకు ప్రయత్నించియున్నావు; యాజకవంచనలు ఈ జనుల మధ్య బలవంతముగా విధించబడిన యెడల, అవి వారిని సంపూర్ణముగా నాశనము చేయును.",
                "13": "ఈ జనుల మధ్య అధిక మేలు చేసిన ఒక నీతిమంతుని రక్తమును నీవు చిందించియున్నావు; మేము నిన్ను విడిచిపెట్టిన యెడల, అతని రక్తము మాపై ప్రతీకారము తీర్చుకొనును.",
                "14": "కావున మా చివరి రాజైన మోషైయ ద్వారా మాకివ్వబడిన చట్టము ప్రకారము, నీకు మరణ శిక్ష విధించబడవలెను; అది ఈ జనుల చేత అంగీకరించబడినందున ఈ జనులు చట్టమునకు లోబడవలెను.",
                "15": "మరియు అతని పేరు నీహోర్‌; వారు అతడిని బంధించి మాంటై కొండ పైకి తీసుకుపోయిరి; తాను జనులకు బోధించినది దేవుని వాక్యమునకు వ్యతిరేకమని ఆకాశమునకు భూమికి మధ్య ఒప్పుకొని, అతడక్కడ అవమానకరమైన మరణమును అనుభవించెను.",
                "16": "అయినప్పటికీ ఇది యాజకవంచనలు దేశమంతటా వ్యాపించుటను అంతము చేయలేదు; ఏలయనగా లోకము యొక్క వ్యర్థమైన వస్తువులను ప్రేమించు వారనేకులు అక్కడ ఉండిరి మరియు వారు అబద్ధ బోధలను బోధించుచుండిరి; దీనిని వారు ఐశ్వర్యము కొరకు, ఘనత కొరకు చేసిరి.",
                "17": "అయినను వారు చట్టమునకు భయపడి, బహిరంగముగా అబద్ధమాడుటకు ధైర్యము చేయలేదు, ఏలయనగా అబద్ధికులు శిక్షింపబడిరి; కావున, వారు తమ నమ్మకమును బట్టి బోధించుచున్నట్లు నటించిరి; ఇప్పుడు వారి నమ్మకమును బట్టి ఎవరినీ శిక్షించుటకు చట్టమునకు అధికారము లేకుండెను.",
                "18": "వారు చట్టమునకు భయపడి దొంగిలించుటకు ధైర్యము చేయలేదు, ఏలయనగా అట్టి వారు శిక్షింపబడిరి; వారు దోచుకొనుటకు లేదా నరహత్య చేయుటకు సాహసించలేదు, ఏలయనగా నరహత్య చేసిన వానికి మరణశిక్ష విధించబడెను.",
                "19": "కానీ దేవుని సంఘమునకు చెందియుండి, క్రీస్తు నామమును తమపై తీసుకొనిన వారిని దేవుని సంఘమునకు చెందని వారు హింసించుట ప్రారంభించిరి.",
                "20": "వారు తమ నేత్రముల యందు గర్వించక ఒకరికొకరు దేవుని వాక్యమును ధనము లేకయే, వెల లేకయే పంచుకొనినందున వారి వినయమును బట్టి వారిని హింసించి, అన్నివిధములైన మాటలతో వారు బాధించిరి.",
                "21": "ఇప్పుడు సంఘమునకు చెందిన ఏ మనుష్యుడూ సంఘమునకు చెందని వారిని హింసించుట మొదలుపెట్టరాదని, వారి మధ్య ఎట్టి హింస ఉండరాదని సంఘ జనుల మధ్య ఖచ్చితమైన న్యాయముండెను.",
                "22": "అయినప్పటికీ గర్విష్ఠులగుచున్న వారనేకులు వారి మధ్య ఉండిరి. వారు తమ విరోధులతో దెబ్బలాడు వరకు, అనగా ఒకరినొకరు తమ పిడికిళ్ళతో కొట్టుకొను వరకు కోపముగా వాదించుట మొదలుపెట్టిరి.",
                "23": "ఆల్మా పరిపాలన యొక్క రెండవ సంవత్సరములో ఈ విధముగానుండి, సంఘమునందు అధిక దుఃఖమునకు, అధిక శోధనకు ఇది కారణమాయెను.",
                "24": "ఏలయనగా అనేకుల హృదయములు కఠినమాయెను, వారు దేవుని జనుల మధ్య ఇక జ్ఞాపకము చేసుకొనబడకుండా వారి పేర్లు తొలగించబడెను మరియు అనేకులు వారి మధ్య నుండి తమకుతాముగా తప్పుకొనిరి.",
                "25": "ఇప్పుడు విశ్వాసమందు నిలకడగా ఉన్న వారికి ఇది గొప్ప శోధనాయెను; అయినప్పటికీ వారు దేవుని ఆజ్ఞలను పాటించుటలో స్థిరముగా కదలకయుండి, వారిపై మోపబడిన హింసను సహనముతో భరించిరి.",
                "26": "జనులకు దేవుని వాక్యమును బోధించుటకు యాజకులు తమ పనిని వదిలివచ్చినప్పుడు, జనులు కూడా దేవుని వాక్యమును వినుటకు తమ పనులను విడిచివెళ్ళిరి. యాజకుడు దేవుని వాక్యమును వారికి బోధించిన తర్వాత, వారందరూ శ్రద్ధగా తమ పనులకు తిరిగివెళ్ళిరి; యాజకుడు తననుతాను వినువారి కంటే హెచ్చుగా భావించలేదు, ఏలయనగా ప్రకటించువాడు వినువాని కంటే గొప్పవాడు కాడు లేదా నేర్చుకొను వానికంటే బోధకుడు గొప్పవాడు కాడు; ఆ విధముగా వారందరూ సమానముగా ఉండి, ప్రతి ఒక్కరు తమ శక్తిని బట్టి పని చేసిరి.",
                "27": "ప్రతి మనుష్యుడు తాను కలిగియున్న దానిని బట్టి బీదవారికి, అవసరతలో ఉన్నవారికి, రోగులకు మరియు బాధితులకు తమ వస్తువుల నుండి ఇచ్చిరి; వారు వెలగల వస్త్రములను ధరించనప్పటికీ వారు శుభ్రముగా, ఆకర్షణీయముగానుండిరి.",
                "28": "ఆ విధముగా వారు సంఘ వ్యవహారములను నిర్వహించిరి మరియు హింసలు కలిగియున్నప్పటికీ మరలా నిరంతరమైన సమాధానము కలిగియుండుట మొదలుపెట్టిరి.",
                "29": "ఇప్పుడు వారు నిలకడగా ఉండుటను బట్టి సంఘ సభ్యులు అధికముగా ధనవంతులగుట మొదలుపెట్టి, వారికి అవసరమైన వస్తువులన్నిటిని సమృద్ధిగా కలిగియుండిరి—అన్నిరకముల మందలు, గుంపులు, క్రొవ్విన దూడలు మరియు ధాన్యము, బంగారము, వెండి, ప్రశస్థమైన వస్తువులు, పట్టు, పేనిన సన్నని నార, సకల విధముల మేలైన వస్త్రములను సమృద్ధిగా కలిగియుండిరి.",
                "30": "ఆ విధముగా తాము వర్థిల్లుచున్న స్థితిలో వారు దిగంబరముగానున్న వారిని, ఆకలిదప్పులతోనున్న వారిని, రోగులను లేదా పోషింపబడని వారిని వెళ్ళగొట్టలేదు; వారు తమ హృదయములను సంపదలపై నిలుపలేదు; కావున వారు వృద్ధులు యౌవనులు, దాసులు స్వతంత్రులు, పురుషులు స్త్రీలు అందరి యెడల సంఘము వెలుపలనేమి, సంఘమందేమి అవసరతలోనున్న వ్యక్తుల విషయములో పక్షపాతము లేకుండా ఉదారముగానుండిరి.",
                "31": "ఆ విధముగా తమ సంఘమునకు చెందని వారి కంటే వారు మిక్కిలి ధనవంతులై వర్థిల్లిరి.",
                "32": "ఏలయనగా వారి సంఘమునకు చెందని వారు మంత్రజాలములందు విగ్రహారాధనయందు సోమరితనమందు వ్యర్థ ప్రేలాపనల యందు అసూయలు జగడములయందు యధేచ్చగానుండి, విలువైన వస్త్రములు ధరించి తమ నేత్రముల యొక్క గర్వమందు హెచ్చించుకొని, హింసించుచు అబద్ధమాడుచు దొంగిలించుచు దోచుకొనుచూ జారత్వములు, నరహత్యలు మరియు సకల విధముల దుష్టత్వమును జరిగించిరి; అయినప్పటికీ సాధ్యమైనంత వరకు చట్టమును అతిక్రమించిన వారందరిపై చట్టము అమలు చేయబడెను.",
                "33": "ఆ విధముగా వారిపై చట్టము అమలు చేయబడుట ద్వారా ప్రతి మనుష్యుడు తాను చేసిన దానిని బట్టి శిక్షననుభవించినందున, వారు నిశ్చలముగానుండి బహిరంగముగా దుష్టక్రియలు చేయుటకు ధైర్యము చేయలేదు; కావున న్యాయాధిపతుల పరిపాలన యొక్క ఐదవ సంవత్సరము వరకు నీఫై జనుల మధ్య అధిక సమాధానముండెను."
            },
            "2": {
                "1": "వారి పరిపాలన యొక్క ఐదవ సంవత్సరము ప్రారంభమందు జనుల మధ్య ఒక వివాదము మొదలాయెను; ఏలయనగా అమ్లిసై అను పేరుగల మోసగాడు, లోకజ్ఞానమును బట్టి తెలివైనవాడు, ఖడ్గము చేత గిడియన్‌ను సంహరించి చట్టప్రకారము మరణశిక్ష పొందిన మనుష్యుని క్రమమునకు చెందిన వాడొకడు అక్కడుండెను—",
                "2": "ఇప్పుడు ఈ అమ్లిసై తన కుయుక్తి చేత అనేకమంది జనులను తనవైపు ఆకర్షించెను; వారు మిక్కిలి శక్తిమంతులగుట మొదలుపెట్టిరి; జనులపై రాజుగా ఉండుటకు వారు అమ్లిసైని నియమించుటకు ప్రయత్నించసాగిరి.",
                "3": "ఇప్పుడిది సంఘ జనులకు, అమ్లిసై బోధనలను బట్టి ఆకర్షింపబడని వారందరికి కూడా భయము కలిగించెను; ఏలయనగా వారి చట్టప్రకారము అట్టి విషయములు జనుల స్వరము చేత నిర్ణయించబడవలెనని వారెరుగుదురు.",
                "4": "కావున జనుల సహకారమును పొందుట అమ్లిసైకు సాధ్యమైన యెడల, దుర్మార్గుడైన అతడు వారికి సంఘములో హక్కులు, అధికారములు లేకుండా చేయును; ఏలయనగా దేవుని సంఘమును నాశనము చేయుట అతని ఉద్దేశ్యమైయుండెను.",
                "5": "మరియు ఒకనితోనొకరు అధిక కలహము, వితండవాదములు కలిగియుండి, ప్రతివాడు తన చిత్తమును బట్టి అమ్లిసై వైపుగాని, వ్యతిరేకముగా గాని ఉండి, దేశమంతటా జనులు వేర్వేరు సమూహములుగా తమనుతాము సమావేశపరచుకొనిరి.",
                "6": "ఆ విధముగా వారు ఆ విషయమును గూర్చి తమ సమ్మతిని తెలియజేయుటకు తమనుతాము సమావేశపరచుకొనిరి మరియు వారి అభిప్రాయములు న్యాయాధిపతుల యెదుట ఉంచబడెను.",
                "7": "జనుల స్వరము అమ్లిసైకి వ్యతిరేకముగా వచ్చినందున, అతడు జనులపై రాజుగా నియమింపబడలేదు.",
                "8": "ఇది అతనికి వ్యతిరేకముగానున్న వారి హృదయములలో అధిక సంతోషమును కలుగజేసెను; కానీ అమ్లిసై అతని పక్షమున ఉన్న వారిని, అతని పక్షమున లేని వారికి వ్యతిరేకముగా కోపమునకు పురిగొల్పెను.",
                "9": "వారందరు కలిసి సమకూడి, తమ రాజుగా ఉండుటకు అమ్లిసైని ప్రతిష్ఠించిరి.",
                "10": "ఇప్పుడు అమ్లిసై వారిపై రాజుగా చేయబడినప్పుడు, వారి సహోదరులకు వ్యతిరేకముగా వారు ఆయుధములు తీసుకొనవలెనని అతడు వారిని ఆజ్ఞాపించెను; వారిని తనకు లోబరచుకొనునట్లు అతడు దీనిని చేసెను.",
                "11": "అమ్లిసై యొక్క జనులు, అమ్లిసై పేరు చేత గుర్తింపబడి, అమ్లిసైయులు అని పిలువబడిరి; మిగిలిన వారు నీఫైయులని లేదా దేవుని జనులని పిలువబడిరి.",
                "12": "కావున నీఫై జనులు అమ్లిసైయుల ఉద్దేశ్యము ఎరిగియుండి, వారిని ఎదుర్కొనుటకు సిద్ధపడిరి; వారు ఖడ్గములు, వంపు కత్తులు, విల్లులు, బాణములు, రాళ్ళు, వడిసెలు మరియు ప్రతి విధమైన యుద్ధ ఆయుధములతో తమనుతాము సాయుధులను చేసుకొనిరి.",
                "13": "ఆ విధముగా వారు దాడిచేయు సమయమున వారు అమ్లిసైయులను ఎదుర్కొనుటకు సిద్ధముగానుండిరి. వారి సంఖ్యలను బట్టి వారిపై అధికారులు, ఉన్నతాధికారులు, ప్రధాన అధికారులు నియమించబడిరి.",
                "14": "అమ్లిసై తన మనుష్యులను అన్నివిధములైన యుద్ధ ఆయుధములతో సాయుధులను చేసెను; వారి సహోదరులకు వ్యతిరేకముగా యుద్ధమునందు నడిపించుటకు తన జనులపై అధిపతులను, నాయకులను కూడా నియమించెను.",
                "15": "అమ్లిసైయులు జరహేమ్ల దేశము ప్రక్కగా పారుచుండిన సీదోను నదికి తూర్పున ఉన్న అమ్నిహు కొండ పైకి వచ్చి, అక్కడ నీఫైయులతో యుద్ధము చేయనారంభించిరి.",
                "16": "ఇప్పుడు ప్రధాన న్యాయాధిపతియైన ఆల్మా, నీఫై జనుల యొక్క పరిపాలకుడైనందున అతడు అమ్లిసైయులకు వ్యతిరేకముగా యుద్ధము చేయుటకు తన జనులతో, ముఖ్యముగా తన అధికారులు మరియు ప్రధాన అధికారులతో కలిసి తన సైన్యములకు ముందు నడిచెను.",
                "17": "వారు అమ్లిసైయులను సీదోనుకు తూర్పున ఉన్న కొండపై సంహరించుట ప్రారంభించిరి. నీఫైయులలో అనేకులు అమ్లిసైయుల యెదుట కూలునంతగా అమ్లిసైయులు, నీఫైయులతో గొప్ప బలముతో పోరాడిరి.",
                "18": "అయినప్పటికీ ప్రభువు నీఫైయులను బలపరచగా, అమ్లిసైయులు వారి యెదుట నుండి పారిపోవునంతగా వారు అమ్లిసైయులను గొప్ప సంహారముతో సంహరించిరి.",
                "19": "నీఫైయులు దినమంతా అమ్లిసైయులను తరుముచూ అధిక సంహారముతో వారిని సంహరించిరి, ఎంతగాననగా అమ్లిసైయులలో పన్నెండు వేల ఐదువందల ముప్పది రెండు ఆత్మలు సంహరింపబడెను మరియు నీఫైయులలో ఆరు వేల ఐదు వందల అరువది రెండు ఆత్మలు సంహరింపబడెను.",
                "20": "ఆల్మా, అమ్లిసైయులను ఇక తరుమలేకపోయినప్పుడు, తన జనులు గిడియన్‌ లోయలో తమ గుడారములు వేసుకొనునట్లు చేసెను, ఆ లోయ నీహోర్‌ ద్వారా ఖడ్గముచేత సంహరించబడిన ఆ గిడియన్‌ను బట్టి పిలువబడెను; ఆ లోయ యందు నీఫైయులు ఆ రాత్రి కొరకు తమ గుడారములు వేసుకొనిరి.",
                "21": "ఆల్మా వారి పన్నాగములను, వారి దురాలోచనలను తెలుసుకొనగలుగునట్లు, అందునుబట్టి వారికి వ్యతిరేకముగా తనను కాచుకొనునట్లు, తన జనులు నాశనము చేయబడకుండా కాపాడుకొనగలుగునట్లు అమ్లిసైయుల శేషమును వెంబడించుటకు వేగులను పంపెను.",
                "22": "ఇప్పుడు అమ్లిసైయుల దండును కనిపెట్టుటకు అతడు పంపిన వారు జెరామ్, అమ్నోర్‌, మాంటై మరియు లింహెర్‌ అని పిలువబడిరి; అమ్లిసైయుల దండును కనిపెట్టుటకు తమ మనుష్యులతో వెళ్ళిన వారు వీరే.",
                "23": "మరుసటి దినమున వారు గొప్ప వేగిరముతో, బహు ఆశ్చర్యముతో, అధిక భయభ్రాంతులై ఇట్లు చెప్పుచూ నీఫైయుల దండులోనికి తిరిగి వచ్చిరి:",
                "24": "ఇదిగో, మేము అమ్లిసైయుల దండును వెంబడించగా మా గొప్ప ఆశ్చర్యమునకు మినోన్‌ దేశమందు జరహేమ్ల దేశము పైన నీఫై దేశము యొక్క దారిలో లేమనీయుల యొక్క గొప్ప సైన్యమును మేము చూచితిమి మరియు అమ్లిసైయులు వారితో చేరిరి.",
                "25": "వారు ఆ దేశమందున్న మన సహోదరులపై పడిరి; వారు, వారి యెదుట తమ మందలతో, తమ భార్యాపిల్లలతో మన పట్టణము వైపుకు పారిపోవుచున్నారు; మనము వేగిరపడని యెడల, వారు మన పట్టణమును స్వాధీనపరచుకొందురు మరియు మన తండ్రులు, మన భార్యాపిల్లలు సంహరింపబడుదురు.",
                "26": "అప్పుడు నీఫై జనులు తమ గుడారములను తీసివేసి, గిడియన్‌ లోయలో నుండి బయటకు తమ పట్టణమైన జరహేమ్ల వైపుకు వెడలిపోయిరి.",
                "27": "వారు సీదోను నదిని దాటుచుండగా సముద్రపు ఇసుక రేణువులంత అధిక సంఖ్యలో ఉన్న లేమనీయులు మరియు అమ్లిసైయులు వారిని నాశనము చేయుటకు వారిపై దాడిచేసిరి.",
                "28": "అయినప్పటికీ ప్రభువు వారిని, వారి శత్రువుల చేతులలో నుండి విడిపించవలెనని ఆయనకు బలముగా ప్రార్థన చేసిన నీఫైయులు ప్రభువు చేత బలపరచబడిరి. కావున, ప్రభువు వారి మొరలను విని వారిని బలపరచగా లేమనీయులు, అమ్లిసైయులు వారి యెదుట కూలిరి.",
                "29": "ఇప్పుడు ఆల్మా, అమ్లిసైతో ముఖాముఖిగా ఖడ్గముతో పోరాడెను; వారు ఒకరితోనొకరు బలముగా పోరాడిరి.",
                "30": "ఆల్మా ఒక దైవజనుడైయుండి, అధిక విశ్వాసముచే ప్రభావితుడై ఇట్లు చెప్పుచూ మొరపెట్టెను: ఓ ప్రభువా! ఈ జనులను రక్షించి, కాపాడుటకు నేను నీ చేతులలో ఒక సాధనముగా ఉండునట్లు కనికరించి నా ప్రాణమును విడిపించుము.",
                "31": "ఆల్మా ఈ మాటలు చెప్పిన తర్వాత అమ్లిసైతో మరలా పోరాడెను; అతడు అమ్లిసైని ఖడ్గముతో సంహరించునంతగా బలపరచబడెను.",
                "32": "అతడు లేమనీయుల రాజుతో కూడా పోరాడెను; కానీ లేమనీయుల రాజు ఆల్మా యెదుట నుండి పారిపోయి, ఆల్మాతో పోరాడుటకు తన భటులను పంపెను.",
                "33": "అయితే ఆల్మా తన భటులతో కలిసి వారిని సంహరించి, వెనుకకు తరుము వరకు లేమనీయుల రాజు యొక్క భటులతో పోరాడెను.",
                "34": "ఆ విధముగా అతని జనులు దాటుటకు చోటు కలిగియుండి, సీదోను నదికి పశ్చిమమున లేమనీయులు మరియు అమ్లిసైయులతో పోరాడునట్లు, సంహరించబడిన లేమనీయుల శరీరములను సీదోను జలములలోనికి విసురుచూ నేలను లేదా వాస్తవమునకు సీదోను నదికి పశ్చిమమునున్న ఒడ్డును అతడు ఖాళీ చేసెను.",
                "35": "వారందరు సీదోను నదిని దాటినప్పుడు, లెక్కింపబడలేనంత అధికసంఖ్యలో ఉన్నప్పటికీ లేమనీయులు మరియు అమ్లిసైయులు వారి యెదుట నుండి పారిపోవుట మొదలుపెట్టిరి.",
                "36": "నీఫైయుల యెదుట వారు దేశ సరిహద్దులకు అవతల దూరముగా పశ్చిమమున ఉత్తరమున ఉన్న అరణ్యము వైపుకు పారిపోయిరి; నీఫైయులు తమ శక్తిమేరకు వారిని తరుముచూ సంహరించిరి.",
                "37": "వారు పశ్చిమమునకు, ఉత్తరమునకు చెదిరిపోయి హెర్మౌంటులు అని పిలువబడిన అరణ్యమును చేరు వరకు ప్రతి వైపు నుండి ఎదుర్కొనబడి, సంహరించబడి, తరిమివేయబడిరి; అది ఆకలిగొన్న అడవి మృగముల చేత నిండియున్న అరణ్య భాగమైయుండెను.",
                "38": "ఇప్పుడు అరణ్యమందు వారి గాయములను బట్టి అనేకులు మరణించిరి, ఆ మృగములు మరియు రాబందుల చేత కూడా తినివేయబడిరి; వారి ఎముకలు కనుగొనబడి, భూమిపై కుప్పగా పోయబడెను."
            },
            "3": {
                "1": "యుద్ధ ఆయుధముల చేత సంహరింపబడని ఆ నీఫైయులు, సంహరింపబడిన వారిని పాతిపెట్టిన తరువాత—ఇప్పుడు అధిక సంఖ్యాకులు సంహరింపబడినందున, వారు లెక్కింపబడలేదు—వారు తమ మృతులను పాతిపెట్టుట ముగించిన తరువాత, వారందరు తమ దేశములకు, తమ గృహములకు, తమ భార్యాపిల్లల యొద్దకు తిరిగి వెళ్ళిరి.",
                "2": "అనేకమంది స్త్రీలు, పిల్లలు, వారి మందలు, గుంపులనేకములు ఖడ్గము చేత సంహరింపబడెను; సైన్యముల చేత త్రొక్కివేయబడినందున వారి పంట పొలములనేకము కూడా నాశనము చేయబడెను.",
                "3": "ఇప్పుడు సీదోను నది ఒడ్డున సంహరింపబడిన లేమనీయులు, అమ్లిసైయులనేకులు సీదోను జలములలోనికి పడవేయబడిరి; వారి ఎముకలు సముద్రపు లోతులలో ఉన్నవి మరియు అవి అనేకమైయున్నవి.",
                "4": "అమ్లిసైయులు, నీఫైయుల నుండి వేరుగా గుర్తింపును కలిగియున్నారు, ఏలయనగా లేమనీయుల సాంప్రదాయమును బట్టి వారు తమ నొసళ్ళయందు ఎరుపు ముద్ర వేసుకొనియున్నారు; అయినప్పటికీ లేమనీయుల వలే వారు తమ తలలను గొరిగించుకొనలేదు.",
                "5": "లేమనీయుల తలలు గొరగబడియుండెను. వారి నడుములకు చుట్టుకున్న చర్మము మరియు చుట్టూ చుట్టుకున్న వారి కవచము, వారి విల్లులు, బాణములు, రాళ్ళు, వడిసెలు మొదలైనవి తప్ప, వారు దిగంబరులుగా ఉండిరి.",
                "6": "వారి పితరులపై ఉంచబడిన గుర్తును బట్టి, లేమనీయుల చర్మములు నల్లగా ఉండెను, అది వారి అతిక్రమము వలన మరియు న్యాయవంతులు, పరిశుద్ధులైన వారి సహోదరులు నీఫై, జేకబ్, జోసెఫ్‌, శామ్‌లకు వ్యతిరేకముగా వారి తిరుగుబాటు వలన వారి మీద ఒక శాపముగా ఉండెను.",
                "7": "వారి సహోదరులు వారిని నాశనము చేయుటకు కోరినందున వారు శపించబడిరి; ప్రభువైన దేవుడు వారి మీద, అనగా లేమన్‌, లెమ్యుయెల్‌ల మీద, ఇష్మాయెల్ కుమారులు, ఇష్మాయేలీయుల స్త్రీల మీద ఒక గుర్తునుంచెను.",
                "8": "వారి సంతానము వారి సహోదరుల సంతానము నుండి ప్రత్యేకపరచబడునట్లు, తద్వారా ప్రభువైన దేవుడు తన జనులను కాపాడగలుగునట్లు మరియు వారు తమను నాశనమునకు నడిపించు లేమనీయుల తప్పుడు ఆచారములందు విశ్వసించి వారితో చేరకుండునట్లు ఇది చేయబడెను.",
                "9": "తమ సంతానమును లేమనీయుల సంతానముతో చేర్చువారు అదే శాపమును తమ సంతానము పైకి తెచ్చెదరు.",
                "10": "కావున, లేమనీయుల చేత త్రోవ తప్పించబడుటకు తనను అనుమతించుకొనువాడు ఆ పేరుతో పిలువబడెను మరియు అతనిపై ఒక గుర్తు ఉంచబడెను.",
                "11": "లేమనీయుల ఆచారమందు విశ్వసించక, యెరూషలేము దేశము నుండి బయటకు తేబడిన ఆ వృత్తాంతములందు మరియు సత్యమైన వారి పితరుల ఆచారములందు విశ్వసించిన వారు, దేవుని ఆజ్ఞల యందు నమ్మికయుంచి, వాటిని గైకొనిన వారు ఆ సమయము నుండి నీఫైయులు లేదా నీఫై జనులని పిలువబడిరి—",
                "12": "తమ జనుల యొక్క, లేమనీయుల యొక్క యథార్థ వృత్తాంతములను భద్రపరచిన వారు వీరే.",
                "13": "ఇప్పుడు మనము అమ్లిసైయుల యొద్దకు తిరిగి వెళ్ళుదము, ఏలయనగా వారిపై కూడా ఒక గుర్తు ఉంచబడెను; వారు తమపై ఒక గుర్తును, అనగా తమ నొసళ్ళ మీద ఒక ఎఱ్ఱటి గుర్తును ఉంచుకొనియున్నారు.",
                "14": "ఆ విధముగా దేవుని వాక్యము నెరవేరెను, ఏలయనగా ఆయన నీఫైకి చెప్పిన మాటలు ఇవే: ఇదిగో, లేమనీయులను నేను శపించియున్నాను, నేను వారి మీద కనికరము కలిగియుండునట్లు వారు తమ దుష్టత్వమును గూర్చి పశ్చాత్తాపపడి నా వైపు తిరుగని యెడల, ఈ సమయము నుండి మొదలుకొని వారు, వారి సంతానము మీ నుండి, మీ సంతానము నుండి శాశ్వతముగా వేరుచేయబడునట్లు నేను వారిపై ఒక గుర్తునుంచెదను.",
                "15": "మరలా, నీ సహోదరులతో తన సంతానమును చేర్చువాడు కూడా శపించబడునట్లు వానిపై నేను ఒక గుర్తును ఉంచెదను.",
                "16": "నీకు, నీ సంతానమునకు వ్యతిరేకముగా యుద్ధము చేయు వానిపై నేను ఒక గుర్తును ఉంచెదను.",
                "17": "నీ నుండి విడిపోవువాడు ఇక నీ సంతానమని పిలువబడడని నేను చెప్పుచున్నాను; ఇప్పటి నుండి మరియు నిరంతరము నిన్ను, నీ సంతానమని పిలువబడిన వారిని నేను ఆశీర్వదించెదను; మరియు నీఫైకి, అతని సంతానమునకు ప్రభువు చేసిన వాగ్దానములివి.",
                "18": "ఇప్పుడు వారు తమ నొసళ్ళ యందు గుర్తును ఉంచుకొనుట ప్రారంభించినప్పుడు, తాము దేవుని వాక్యములను నెరవేర్చుచున్నామని అమ్లిసైయులు ఎరుగరు; అయినప్పటికీ వారు దేవునికి వ్యతిరేకముగా బహిరంగ తిరుగుబాటు చేసిరి; కావున వారిపై శాపము వచ్చుట అవసరమాయెను.",
                "19": "ఇప్పుడు వారు తమపై శాపము తెచ్చుకొన్నారని మీరు చూడవలెనని నేను కోరుచున్నాను; ఆ విధముగానే శపించబడిన ప్రతి మనుష్యుడు తనపైతాను శిక్షావిధిని తెచ్చుకొనును.",
                "20": "ఇప్పుడు జరహేమ్ల దేశమందు లేమనీయులు, అమ్లిసైయులతో యుద్ధము జరిగి ఎంతోకాలము కాకమునుపే మొదటి సైన్యము అమ్లిసైయులను కలుసుకొనిన అదే స్థలమందు లేమనీయుల మరియొక సైన్యము నీఫై జనులపైన వచ్చిపడెను.",
                "21": "వారిని తమ దేశము నుండి బయటకు తరిమివేయుటకు ఒక సైన్యము పంపబడెను.",
                "22": "ఇప్పుడు, గాయము చేత బాధింపబడుచున్నందున ఆల్మా ఈ సమయమున లేమనీయులకు వ్యతిరేకముగా యుద్ధము చేయుటకు వెళ్ళలేదు;",
                "23": "కానీ అతడు, వారికి వ్యతిరేకముగా అసంఖ్యాక సైన్యమును పంపెను; వారు వెళ్ళి లేమనీయులలో అనేకులను సంహరించి, వారి శేషమును తమ దేశ సరిహద్దులలో నుండి బయటకు పారద్రోలిరి.",
                "24": "అప్పుడు వారు తిరిగి వచ్చి దేశమందు సమాధానమును స్థాపించుట ప్రారంభించిరి, కొంతకాలము పాటు తమ శత్రువుల చేత ఇక బాధింపబడకుండిరి.",
                "25": "ఇప్పుడు ఈ విషయములన్నియు, అనగా ఈ యుద్ధములు, వివాదములన్నియు న్యాయాధిపతుల పరిపాలన యొక్క ఐదవ సంవత్సరమందే ప్రారంభమై, అంతమాయెను.",
                "26": "మరియు అవి మంచివేగాని చెడ్డవేగాని, వారి క్రియలను బట్టి వారు తమ ప్రతిఫలమును పొందునట్లు, అది మంచి ఆత్మయేగాని చెడ్డదేగాని, వారు లోబడుటకు ఎన్నుకొనిన ఆ ఆత్మను బట్టి నిత్య సంతోషము లేదా నిత్య దౌర్భాగ్యము పొందుటకు ఒకే సంవత్సరమందు వేలు, పదుల వేల ఆత్మలు నిత్య లోకమునకు పంపబడెను.",
                "27": "ఏలయనగా ప్రతి మనుష్యుడు తాను లోబడుటకు ఎన్నుకొను వాని నుండి జీతము తీసుకొనును, ఇది ప్రవచనాత్మ యొక్క వాక్యముల ప్రకారము జరుగును; కావున, సత్యమును బట్టి దానినట్లు ఉండనిమ్ము. ఆ విధముగా న్యాయాధిపతుల పరిపాలన యొక్క ఐదవ సంవత్సరము ముగిసెను."
            },
            "4": {
                "1": "నీఫై జనులపై న్యాయాధిపతుల పరిపాలన యొక్క ఆరవ సంవత్సరమందు, జరహేమ్ల దేశమందు ఏ వివాదములు, యుద్ధములు లేకుండెను;",
                "2": "కానీ జనులు బాధింపబడిరి, వారి సహోదరులను కోల్పోవుట వలన, వారి మందలు, గుంపులను కోల్పోవుట వలన మరియు లేమనీయుల పాదముల క్రింద త్రొక్కివేయబడి, నాశనము చేయబడిన వారి పంట పొలముల నష్టమును బట్టి అధికముగా బాధింపబడిరి.",
                "3": "ప్రతి ఆత్మ శోకించుటకు కారణము కలిగియుండునంతగా వారు శ్రమపడిరి; వారి దుర్నీతి, హేయక్రియల నిమిత్తము ఇవి వారిపై వచ్చిన దేవుని తీర్పులని వారు విశ్వసించిరి; కావున, వారు తమ కర్తవ్యమును జ్ఞాపకము చేసుకొనుటకు మేల్కొల్పబడిరి.",
                "4": "వారు మరింత సంపూర్ణముగా సంఘమును స్థాపించుట మొదలుపెట్టిరి; అనేకులు సీదోను జలములలో బాప్తిస్మము పొంది, దేవుని సంఘమందు చేర్చబడిరి; అతని తండ్రియైన ఆల్మా ద్వారా సంఘ జనులపై ప్రధాన యాజకునిగా ప్రతిష్ఠించబడిన ఆల్మా చేత వారు బాప్తిస్మము పొందిరి.",
                "5": "న్యాయాధిపతుల పరిపాలన యొక్క ఏడవ సంవత్సరమందు, దేవుని సంఘముతో తమను ఐక్యపరచుకొని, బాప్తిస్మము పొందిన మూడు వేల ఐదు వందల ఆత్మలు అక్కడ ఉండెను. ఆ విధముగా నీఫై జనులపై న్యాయాధిపతుల పరిపాలన యొక్క ఏడవ సంవత్సరము ముగిసెను; ఆ సమయమంతా అక్కడ నిరంతర సమాధానముండెను.",
                "6": "న్యాయాధిపతుల పరిపాలన యొక్క ఎనిమిదవ సంవత్సరమందు, వారి పరిశ్రమ ద్వారా వారు సంపాదించిన అపారమైన సంపదలు, శ్రేష్ఠమైన వారి పట్టు వస్త్రములు, పేనిన సన్నని నారను బట్టి, వారి మందలు, గుంపులనేకమును బట్టి, వారి బంగారము, వెండి, సకల విధములైన ప్రశస్థ వస్తువులను బట్టి సంఘ జనులు గర్వమందు హెచ్చింపబడుట ప్రారంభమాయెను; వీటన్నిటిలో వారు తమ నేత్రముల యొక్క గర్వమందు హెచ్చింపబడిరి, ఏలయనగా వారు మిక్కిలి వెలగల వస్త్రములు ధరించుట మొదలుపెట్టిరి.",
                "7": "ఇప్పుడిది ఆల్మాకు, సంఘముపై బోధకులు, యాజకులు, పెద్దలుగా ఆల్మా ప్రతిష్ఠించిన జనులలో అనేకులకు అధిక బాధ కలిగించెను; తమ జనుల మధ్య మొదలైన దుష్టత్వమును చూచి వారిలో అనేకులు తీవ్రముగా దుఃఖించిరి.",
                "8": "ఏలయనగా సంఘ జనులు తమ నేత్రముల యొక్క గర్వమందు హెచ్చింపబడి, తమ హృదయములను సంపదలపై, లోకము యొక్క వ్యర్థమైన వస్తువులపై ఉంచనారంభించిరని, వారు ఒకరి యెడల మరొకరు ద్వేషముతో నుండి తమ సంతోషము, ఇచ్ఛానుసారము విశ్వసించని వారిని హింసించుట మొదలుపెట్టిరని గొప్ప విచారముతో వారు చూచిరి.",
                "9": "ఆ విధముగా న్యాయాధిపతుల పరిపాలన యొక్క ఎనిమిదవ సంవత్సరమందు సంఘ జనుల మధ్య గొప్ప వివాదములు మొదలాయెను; ముఖ్యముగా అసూయలు, కలహము, మత్సరము, హింసలు మరియు దేవుని సంఘమునకు చెందని వారి గర్వమును మించిన గర్వముండెను.",
                "10": "ఆ విధముగా న్యాయాధిపతుల పరిపాలన యొక్క ఎనిమిదవ సంవత్సరము ముగిసెను; సంఘము యొక్క దుష్టత్వము, సంఘమునకు చెందని వారికి అడ్డుగోడగా నిలిచెను; ఆ విధముగా సంఘము దాని వృద్ధినందు విఫలమవసాగెను.",
                "11": "తొమ్మిదవ సంవత్సరము ప్రారంభములో ఆల్మా సంఘము యొక్క దుష్టత్వమును మరియు సంఘము యొక్క మాదిరి, అవిశ్వాసులను ఒక దానినుండి మరియొక దుష్టక్రియకు నడిపించుట మొదలుపెట్టి జనులను నాశనము చేయుటను చూచెను.",
                "12": "జనుల మధ్య గొప్ప అసమానత్వమును అతడు చూచెను, కొంతమంది గర్వమందు తమను హెచ్చించుకొనుచూ ఇతరులను ద్వేషించుచూ అవసరతలోనున్న వారికి, దిగంబరులకు, ఆకలిదప్పులు గలవారికి, రోగులకు మరియు బాధింపబడియున్న వారికి తమ సహాయమును ఉపసంహరించుచుండిరి.",
                "13": "ఇప్పుడిది జనుల మధ్య గొప్ప విలాపమునకు కారణమాయెను, అయితే ఇతరులు ప్రవచనాత్మను బట్టి రావలసిన క్రీస్తు నిమిత్తము తమనుతాము తగ్గించుకొని, తమ సహాయము అవసరమున్న వారికి సహాయపడుచూ పేదలకు, అవసరతలోనున్న వారికి తాము కలిగియున్న దాని నుండి పంచి ఇచ్చుచూ ఆకలిగొన్న వారికి ఆహారమిచ్చుచూ సమస్త విధములైన బాధలను అనుభవించుచుండిరి.",
                "14": "ఆ దినము కొరకు ఎదురుచూచుచూ, ఆ విధముగా తమ పాప క్షమాపణను నిలుపుకొనుచూ, యేసు క్రీస్తు యొక్క చిత్తము శక్తులను బట్టి, మరణ బంధకముల నుండి ఆయన విడుదలను బట్టి మృతుల పునరుత్థానము మూలముగా గొప్ప సంతోషముతో నింపబడిరి.",
                "15": "ఇప్పుడు ఆల్మా, దేవుని యొక్క వినయముగల అనుచరుల బాధలను, వారిపై అతని జనులలో మిగిలిన వారి చేత క్రుమ్మరించబడిన హింసలను, వారి అసమానత్వమునంతటిని చూచి మిక్కిలి దుఃఖాక్రాంతుడాయెను; అయినప్పటికీ, ప్రభువు యొక్క ఆత్మ అతనికి సహాయపడుట మానలేదు.",
                "16": "అతడు సంఘ పెద్దలలో ఒక వివేకవంతుడిని ఎన్నుకొని జనుల సహకారమును బట్టి అతనికి శక్తినిచ్చెను, తద్వారా ఇవ్వబడిన చట్టములను బట్టి న్యాయము జరిగించుటకు, జనుల దుష్టత్వము నేరములను బట్టి శిక్ష విధించుటకు అతడు శక్తి కలిగియుండును.",
                "17": "ఇప్పుడు, ఆ మనుష్యుని పేరు నెఫిహా మరియు అతడు ప్రధాన న్యాయాధిపతిగా నియమింపబడెను; జనులకు తీర్పు తీర్చుటకు, పరిపాలించుటకు అతడు న్యాయపీఠమందు కూర్చుండెను.",
                "18": "అయితే, సంఘమందు ప్రధాన యాజక స్థానమును ఆల్మా అతనికి అనుగ్రహించలేదు, అతడు ప్రధాన యాజక స్థానమును తన కొరకు నిలుపుకొనెను; కానీ, న్యాయపీఠమును నెఫిహాకు అప్పగించెను.",
                "19": "దేవుని వాక్యమును వారికి బోధించగలుగునట్లు, వారి కర్తవ్యమును జ్ఞాపకము చేసుకొనుటకు వారిని పురిగొల్పునట్లు అతడు తన జనులు లేదా నీఫై జనుల మధ్య వెళ్ళెను మరియు వారికి వ్యతిరేకముగా శుద్ధమైన సాక్ష్యమునిచ్చుట తప్ప వారిని తిరిగి పొందు మార్గమేదియు లేదని చూచి, అతడు దేవుని వాక్యము ద్వారా తన జనుల మధ్యనున్న సమస్త గర్వము, కుటిలత, వివాదములన్నిటిని తీసివేయగలుగునట్లు అతడు దీనిని చేసెను.",
                "20": "ఆ విధముగా నీఫై జనులపై న్యాయాధిపతుల పరిపాలన యొక్క తొమ్మిదవ సంవత్సరము ప్రారంభమందు ఆల్మా న్యాయపీఠమును నెఫిహాకు అప్పగించి, దేవుని పరిశుద్ధ క్రమముననుసరించి తనను పూర్తిగా ప్రధాన యాజకత్వమునకు, బయల్పాటు మరియు ప్రవచనము యొక్క ఆత్మను బట్టి వాక్యమును గూర్చి సాక్ష్యమిచ్చుటకు సమర్పించుకొనెను."
            },
            "5": {
                "intro": "దేవుని పరిశుద్ధ క్రమముననుసరించి ప్రధాన యాజకుడైన ఆల్మా, దేశమంతటా వారి పట్టణములలో పల్లెలలో ఉన్న జనులతో పలికిన మాటలు.",
                "1": "ఇప్పుడు ఆల్మా, మొదట జరహేమ్ల దేశమందు, అక్కడ నుండి దేశమంతటనున్న జనులకు దేవుని వాక్యము ప్రకటించసాగెను.",
                "2": "అతడు వ్రాసిన గ్రంథము ప్రకారము, జరహేమ్ల పట్టణమందు స్థాపించబడిన సంఘమందున్న జనులతో అతడు పలికిన మాటలివి:",
                "3": "ఆల్మా అను నేను దేవుని సంఘముపై ప్రధాన యాజకునిగా ఉండుటకు నా తండ్రి ఆల్మా చేత ప్రతిష్ఠించబడితిని; ఈ క్రియలను చేయుటకు దేవుని నుండి శక్తి మరియు అధికారమును కలిగియున్న ఆయన నీఫై యొక్క సరిహద్దులలో ఉన్న దేశమందు, అనగా మోర్మన్‌ దేశమని పిలువబడిన దేశమందు ఒక సంఘమును స్థాపించుట మొదలుపెట్టి, తన సహోదరులకు మోర్మన్‌ జలములలో బాప్తిస్మమిచ్చెనని నేను మీతో చెప్పుచున్నాను.",
                "4": "రాజైన నోవహు జనుల యొక్క చేతులలో నుండి వారు దేవుని కనికరము మరియు శక్తి చేత విడిపించబడిరని నేను మీతో చెప్పుచున్నాను.",
                "5": "దాని తర్వాత వారు అరణ్యమందు లేమనీయుల ద్వారా దాస్యములోనికి తేబడిరి. వారు దాస్యములో ఉండిరి మరియు ప్రభువు వారిని తన వాక్యపు శక్తి చేత మరలా దాస్యము నుండి విడిపించెనని నేను మీతో చెప్పుచున్నాను; మనము ఈ దేశములోనికి తేబడితిమి. ఇక్కడ మనము ఈ దేశమంతటా దేవుని సంఘమును స్థాపించుట ప్రారంభించితిమి.",
                "6": "ఇప్పుడు నేను మీతో చెప్పుచున్నాను, నా సహోదరులారా, ఈ సంఘమునకు చెందిన మీరు మీ పితరుల చెరను తగినంతగా జ్ఞాపకముంచుకొనియున్నారా? వారి యెడల ఆయన కనికరమును దీర్ఘశాంతమును మీరు తగినంతగా జ్ఞాపకముంచుకొనియున్నారా? ఇంకను వారి ఆత్మలను నరకము నుండి ఆయన విడిపించియున్నాడని మీరు తగినంతగా జ్ఞాపకముంచుకొనియున్నారా?",
                "7": "ఆయన వారి హృదయములను మార్చియున్నాడు; ఆయన వారిని గాఢమైన నిద్ర నుండి మేల్కొలిపియున్నాడు; మరియు వారు దేవుని కొరకు మేలుకొనియున్నారు. వారు అంధకారము మధ్యనుండిరి; అయినప్పటికీ, వారి ఆత్మలు శాశ్వత వాక్యము యొక్క వెలుగు ద్వారా ప్రకాశింపజేయబడినవి; వారు మరణ బంధకములు, నరకపు సంకెళ్ళ చేత చుట్టబడియున్నారు, ఒక శాశ్వత నాశనము వారి కొరకు వేచియున్నది.",
                "8": "ఇప్పుడు నా సహోదరులారా, వారు నాశనము చేయబడిరా? అని నేను మిమ్ములను అడుగుచున్నాను. లేదు, వారు నాశనము చేయబడలేదని నేను మీతో చెప్పుచున్నాను.",
                "9": "మరలా నేను అడుగుచున్నాను, మరణ బంధకములు త్రెంచబడెనా? వారి చుట్టూ చుట్టుకొన్న నరకపు సంకెళ్ళు తొలగించబడెనా? అవును, అవి తొలగించబడెను, వారి ఆత్మలు వృద్ధి పొందెను, వారు విమోచించు ప్రేమను గూర్చి పాడిరని, వారు రక్షింపబడిరని నేను మీతో చెప్పుచున్నాను.",
                "10": "ఇప్పుడు నేను మిమ్ములనడుగుచున్నాను, వారు ఏ షరతులపై రక్షణ పొందిరి? రక్షణ కొరకు నిరీక్షణ కలిగియుండుటకు వారు ఏ హేతువులు కలిగియుండిరి? మరణ బంధకములు మరియు నరకపు సంకెళ్ళ నుండి వారు తొలగించబడుటకు కారణమేమి?",
                "11": "ఇదిగో, నేను మీకు చెప్పగలను—అబినడై నోటి ద్వారా పలుకబడిన మాటల యందు నా తండ్రి ఆల్మా విశ్వసించలేదా? అతడు ఒక పరిశుద్ధ ప్రవక్త కాడా? అతడు దేవుని మాటలను పలుకలేదా, నా తండ్రి ఆల్మా వాటిని విశ్వసించలేదా?",
                "12": "అతని విశ్వాసమును బట్టి, అతని హృదయమందు బలమైన మార్పు జరిగెను. ఇది అంతయూ సత్యమని నేను మీతో చెప్పుచున్నాను.",
                "13": "అతడు మీ పితరులకు వాక్యమును బోధించగా వారి హృదయముల యందు కూడా బలమైన మార్పు కలిగెను; వారు తమనుతాము తగ్గించుకొని, నిజమైన మరియు సజీవుడైన దేవుని యందు తమ విశ్వాసముంచిరి. అంతము వరకు వారు విశ్వాసముతో నుండిరి; కావున, వారు రక్షింపబడిరి.",
                "14": "ఇప్పుడు నా సంఘ సహోదరులారా, నేను మిమ్ములను అడుగుచున్నాను, మీరు దేవునివలన ఆత్మీయముగా జన్మించియున్నారా? మీ రూపముల యందు ఆయన స్వరూపమును పొందియున్నారా? మీ హృదయముల యందు ఈ బలమైన మార్పును అనుభవించియున్నారా?",
                "15": "మిమ్ములను సృష్టించిన ఆయన విమోచన యందు మీరు విశ్వసించుచున్నారా? మీరు విశ్వాసము గల దృష్టితో ఎదురు చూచుచున్నారా? మర్త్య శరీరమందు మీరు చేసియున్న క్రియలను బట్టి తీర్పు తీర్చబడుటకు దేవుని యెదుట నిలుచుటకు ఈ మర్త్య శరీరము అమర్త్యమందు లేపబడుటను మరియు క్షయత, అక్షయత యందు లేపబడుటను చూచుచున్నారా?",
                "16": "నేను మీతో చెప్పుచున్నాను, ఆ దినమున—ఆశీర్వదింపబడినవారలారా, నా యొద్దకు రండి, మీ క్రియలు భూముఖముపై నీతి క్రియలైయుండెనని మీతో చెప్పుచున్న ప్రభువు యొక్క స్వరమును మీరు వినెదరని మీరూహించగలరా?",
                "17": "లేక ఆ దినమున—ప్రభువా, మా క్రియలు భూముఖముపై నీతి క్రియలైయుండెనని ప్రభువుతో చెప్పుచూ మీరు అబద్ధమాడగలరని, అప్పుడాయన మిమ్ములను రక్షించునని మీరూహించుచున్నారా?",
                "18": "లేని యెడల మీ ఆత్మలు, దోషముతో దుఃఖముతో నిండి, మీ సమస్త దోషము యొక్క జ్ఞాపకము కలిగియుండి, మీ సమస్త దుష్టత్వము యొక్క పరిపూర్ణ జ్ఞాపకము కలిగియుండి, మీరు దేవుని ఆజ్ఞలను ఎదిరించియున్నారను జ్ఞాపకము కలిగియుండి, దేవుని న్యాయస్థానము యెదుటకు తేబడుటను మీరూహించగలరా?",
                "19": "నేను మీతో చెప్పుచున్నాను, ఆ దినమున శుద్ధమైన హృదయముతో నిర్దోషమైన చేతులతో దేవుని వైపు మీరు చూడగలరా? మీ రూపములపై దేవుని స్వరూపము చెక్కబడియుండి, మీరు పైకి చూడగలరా?",
                "20": "నేను మీతో చెప్పుచున్నాను, అపవాదికి దాసులగుటకు మిమ్ములను మీరు అప్పగించుకొనియున్నప్పుడు, రక్షింపబడుటను గూర్చి మీరు ఆలోచించగలరా?",
                "21": "మీరు రక్షింపబడలేరని ఆ దినమున మీరు తెలుసుకొందురు; ఏలయనగా అతని వస్త్రములు తెల్లగా శుద్ధిచేయబడని యెడల ఏ మనుష్యుడును రక్షింపబడలేడు; అనగా, తన జనులను వారి పాపముల నుండి విమోచించుటకు వచ్చునని మన పితరుల ద్వారా చెప్పబడిన ఆయన రక్తము ద్వారా సమస్త దోషము నుండి శుభ్రముచేయబడు వరకు అతని వస్త్రములు శుద్ధిచేయబడవలెనని నేను మీతో చెప్పుచున్నాను.",
                "22": "నా సహోదరులారా, ఇప్పుడు నేను మిమ్ములను అడుగుచున్నాను, మీ వస్త్రములు రక్తముతో సమస్త విధమైన మురికితో మలినమైయుండగా, దేవుని న్యాయస్థానము యెదుట మీరు నిలిచిన యెడల మీలో ఎవరైనను ఎట్లు భావించెదరు? ఇవన్నియు మీకు వ్యతిరేకముగా ఏమని సాక్ష్యమిచ్చును?",
                "23": "మీరు నరహంతకులని, సమస్త విధములైన దుష్టత్వములో మీరు దోషులైయున్నారని అవి సాక్ష్యమియ్యవా?",
                "24": "నా సహోదరులారా, అట్టివాడు, వారి వస్త్రములు శుద్ధిచేయబడి మచ్చలేక శుద్ధముగా తెల్లగా ఉన్న ఆ అబ్రాహాము ఇస్సాకు యాకోబులతో మరియు పరిశుద్ధ ప్రవక్తలందరితో కలిసి దేవుని రాజ్యమందు కూర్చొనుటకు స్థానము కలిగియుండగలడని మీరు అనుకొనుచున్నారా?",
                "25": "లేదు, అని నేను మీతో చెప్పుచున్నాను; ఆది నుండి మన సృష్టికర్తను మీరు అబద్ధికునిగా చేసి, లేదా ఆది నుండి ఆయన అబద్ధికుడైయుండెనని తలంచితే తప్ప, అట్టి వారు పరలోక రాజ్యమందు స్థానము కలిగియుండగలరని మీరనుకొనలేరు; కానీ వారు బయటకు త్రోసివేయబడుదురు, ఏలయనగా వారు అపవాది రాజ్యము యొక్క సంతానమైయున్నారు.",
                "26": "ఇప్పుడు నా సహోదరులారా, నేను మీతో చెప్పుచున్నాను, మీరు హృదయము యొక్క మార్పును అనుభవించిన యెడల మరియు విమోచించు ప్రేమ గీతమును పాడవలెనని మీకనిపించిన యెడల, ఇప్పుడు మీరు ఆలాగున భావించగలరా? అని నేను అడుగుచున్నాను.",
                "27": "దేవుని యెదుట మీరు నిరపరాధులుగా నడుచుకున్నారా? ఈ సమయమున మరణించుటకు మీరు పిలువబడిన యెడల, మీరు తగినంత వినయముగా ఉన్నారనియు తన జనులను వారి పాపముల నుండి విమోచించుటకు రాబోవు ఆ క్రీస్తు యొక్క రక్తము ద్వారా మీ వస్త్రములు శుభ్రము చేయబడి తెల్లగా చేయబడినవనియు మీకు మీరు చెప్పుకోగలరా?",
                "28": "మీరు గర్వమును విడిచిపెట్టియున్నారా? మీరు విడిచిపెట్టని యెడల, దేవుడిని కలుసుకొనుటకు మీరు సిద్ధముగా లేరని నేను మీతో చెప్పుచున్నాను. మీరు త్వరగా సిద్ధపడవలెను; ఏలయనగా పరలోకరాజ్యము సమీపించియున్నది మరియు అట్టి వాడు నిత్యజీవము కలిగియుండడు.",
                "29": "ఇదిగో, మీ మధ్య అసూయను విడిచిపెట్టని వాడెవడైనా ఉన్నాడా? అట్టివాడు సిద్ధపడి లేడని నేను మీతో చెప్పుచున్నాను; అతడు త్వరగా సిద్ధపడవలెనని నేను కోరుచున్నాను, ఏలయనగా సమయము ఆసన్నమైనది మరియు సమయము ఎప్పుడు వచ్చునో అతడు ఎరుగడు; అట్టివాడు నిర్దోషిగా కనుగొనబడడు.",
                "30": "మరలా నేను మీతో చెప్పుచున్నాను, తన సహోదరుడిని ఎగతాళి చేయువాడు లేదా అతనిపై హింసలు క్రుమ్మరించువాడు మీ మధ్య ఎవడైనా ఉన్నాడా?",
                "31": "అట్టి వానికి ఆపద, ఏలయనగా అతడు సిద్ధముగా లేడు, మరియు అతడు పశ్చాత్తాపపడు సమయము సమీపించియున్నది, లేని యెడల అతడు రక్షింపబడలేడు.",
                "32": "దుర్నీతిని జరిగించు మీ అందరికి కూడా ఆపద; పశ్చాత్తాపపడుడి, పశ్చాత్తాపపడుడి, ఏలయనగా ప్రభువైన దేవుడు దీనిని పలికెను.",
                "33": "ఇదిగో, మనుష్యులందరిని ఆయన ఆహ్వానించుచున్నాడు, ఏలయనగా కరుణా బాహువులు వారి వైపు చాపబడియున్నవి మరియు పశ్చాత్తాపపడుడి, నేను మిమ్ములను చేర్చుకొందునని ఆయన చెప్పుచున్నాడు.",
                "34": "ఆయన ఈలాగు సెలవిచ్చుచున్నాడు: నా యొద్దకు రండి, మీరు జీవవృక్షము యొక్క ఫలములో పాలుపొందెదరు; మీరు జీవాహారమును, జీవజలములను ఉచితముగా తిని త్రాగెదరు.",
                "35": "నా యొద్దకు రండి మరియు నీతి కార్యములను ఫలించుడి, మీరు నరికి వేయబడి అగ్నిలోనికి పడవేయబడరు.",
                "36": "ఏలయనగా, మంచి ఫలమును ఫలించని వాడు లేదా నీతి కార్యములు చేయని వాడు రోదించి దుఃఖించుటకు హేతువు కలిగియుండు సమయము సమీపించియున్నది.",
                "37": "దుర్నీతిని జరిగించువారలారా, లోకము యొక్క వ్యర్థమైన వస్తువుల యందు గర్వించు మీరు, నీతి మార్గములను ఎరిగియున్నామని చెప్పుకొన్న మీరు, కాపరి లేని గొఱ్ఱెల వలే దారి తప్పిపోయి ఉన్నారు; కాపరి మిమ్ములను పిలిచియున్నాడు, ఇంకను పిలుచుచున్నాడు, కానీ మీరు ఆయన స్వరమును ఆలకించకున్నారు.",
                "38": "ఇదిగో, మంచి కాపరి మిమ్ములను పిలుచుచున్నాడని నేను మీతో చెప్పుచున్నాను; తన స్వనామమైన క్రీస్తు నామమందు ఆయన మిమ్ములను పిలుచుచున్నాడు; మంచి కాపరి యొక్క స్వరమును, పిలువబడియున్న ఆ నామమును మీరు ఆలకించని యెడల, మీరు మంచి కాపరి యొక్క గొఱ్ఱెలు కారు.",
                "39": "ఇప్పుడు మీరు మంచి కాపరి యొక్క గొఱ్ఱెలు కాని యెడల, మీరు ఏ మందకు చెందిన వారు? ఇదిగో, అపవాది మీ కాపరియని, మీరు అతని మందయని నేను మీతో చెప్పుచున్నాను; ఇప్పుడు, ఎవడు దీనిని కాదనగలడు? ఎవడు దీనిని కాదనునో అతడు అబద్ధికుడు మరియు అపవాది యొక్క సంతానమై యున్నాడని నేను మీతో చెప్పుచున్నాను.",
                "40": "ఏలయనగా మంచిదేదైనను దేవుని నుండి మరియు చెడ్డదేదైనను అపవాది నుండి వచ్చునని నేను మీతో చెప్పుచున్నాను.",
                "41": "కావున, ఒక మనుష్యుడు మంచి కార్యములు చేసిన యెడల అతడు మంచి కాపరి యొక్క స్వరమును ఆలకించి, ఆయనను వెంబడించును; కానీ చెడు కార్యములను చేయువాడు అపవాది యొక్క సంతానమగును, ఏలయనగా అతడు వాని స్వరమును ఆలకించి వానిని వెంబడించును.",
                "42": "మరియు దీనిని చేసిన వాడెవడైనను అతని నుండి తన జీతమును పొందవలెను; కావున సమస్త సత్‌క్రియలకు సంబంధించి మరణించిన వాడై, నీతికి సంబంధించిన విషయములలో తన జీతముగా అతడు మరణమును పొందును.",
                "43": "ఇప్పుడు నా సహోదరులారా, మీరు నన్ను వినవలెనని నేను కోరుచున్నాను, నా ఆత్మ యొక్క శక్తితో నేను మాట్లాడుచున్నాను; ఏలయనగా, మీరు పొరపాటు చేయకుండునట్లు నేను మీతో స్పష్టముగా పలికియున్నాను లేదా దేవుని ఆజ్ఞలను బట్టి పలికియున్నాను.",
                "44": "ఏలయనగా క్రీస్తు యేసు నందున్న దేవుని పరిశుద్ధ క్రమమును బట్టి, ఈ విధముగా పలుకుటకు నేను పిలువబడియున్నాను; రాబోవు విషయములకు సంబంధించి మన పితరుల ద్వారా పలుకబడిన వాటిని గూర్చి ఈ జనుల యెదుట నిలబడి సాక్ష్యమిచ్చుటకు నేను ఆజ్ఞాపించబడియున్నాను.",
                "45": "అంతయు ఇదియే కాదు. నాకై నేను ఈ విషయములను ఎరుగుదునని మీరు అనుకొనుట లేదా? ఇదిగో, నేను పలికిన ఈ విషయములు సత్యమని నేను ఎరుగుదునని మీకు సాక్ష్యమిచ్చుచున్నాను. మరియు వాటి యథార్థతను నేనెట్లు ఎరుగుదునని మీరనుకొనుచున్నారు?",
                "46": "ఇదిగో, అవి నాకు దేవుని పరిశుద్ధాత్మ ద్వారా తెలియజేయబడెనని నేను మీకు చెప్పుచున్నాను. నాయంతట నేను ఈ విషయములను తెలుసుకొనవలెనని అనేక దినములు ఉపవాసముండి, ప్రార్థన చేసితిని. అవి సత్యమని ఇప్పుడు నాకై నేను ఎరుగుదును. ఏలయనగా ప్రభువైన దేవుడు వాటిని నాకు పరిశుద్ధాత్మ ద్వారా ప్రత్యక్షపరచెను; ఇది నాలో ఉన్న బయల్పాటు ఆత్మ.",
                "47": "ఇంకను మన పితరుల ద్వారా పలుకబడిన ఆ మాటలు సత్యమైనవని నా యందున్న ప్రవచనాత్మను బట్టి, దేవుని ఆత్మ యొక్క ప్రత్యక్షత ద్వారా కూడా నాకు ఆ విధముగా బయల్పరచబడియున్నదని నేను మీతో చెప్పుచున్నాను.",
                "48": "రాబోవుచున్న దాని విషయమై నేను మీకు చెప్పబోవుచున్నదేదైనను సత్యమైయున్నదని నాకై నేను ఎరుగుదునని; తండ్రి యొక్క అద్వితీయ కుమారుడైన యేసు క్రీస్తు కృపాకనికరములతో సత్యముతో నిండి వచ్చునని నేనెరుగుదునని మీతో చెప్పుచున్నాను. ఇదిగో, లోక పాపములను, అనగా ఆయన నామముపై స్థిరముగా విశ్వసించు ప్రతి మనుష్యుని పాపములను తీసివేయుటకు వచ్చునది ఆయనే.",
                "49": "ఇప్పుడు నేను పిలువబడిన క్రమము ఇదేనని నేను మీతో చెప్పుచున్నాను, నా ప్రియమైన సహోదరులకు, దేశమందు నివసించుచున్న ప్రతి వానికి, వృద్ధులు యౌవనులు, దాసులు స్వతంత్రులు అందరికీ బోధించుటకు, ముసలివారు, మధ్య వయస్కులు, యువతరమునకు కూడా బోధించుటకు, వారు తప్పక పశ్చాత్తాపపడి మరలా జన్మించునట్లు వారికి మొరపెట్టుటకు నేను పిలువబడితినని మీతో చెప్పుచున్నాను.",
                "50": "ఇప్పుడు ఆత్మ ఈలాగు సెలవిచ్చుచున్నాడు: భూదిగంతములలోనున్న మీరందరూ పశ్చాత్తాపపడుడి, ఏలయనగా పరలోకరాజ్యము సమీపించియున్నది; దేవుని కూమారుడు తన మహిమలో తన బలము, ప్రభావము, శక్తి మరియు ఆధిపత్యమందు వచ్చును. నా ప్రియమైన సహోదరులారా, భూలోక రాజు మహిమను చూడమనియు పరలోక రాజు నరుల సంతానమంతటి మధ్య అతి త్వరలో ప్రకాశించుననియు ఆత్మ చెప్పుచున్నాడని నేను మీతో చెప్పుచున్నాను.",
                "51": "ఆత్మ ఇంకా ఒక బలమైన స్వరముతో కేకవేసి నాతో ఇట్లు చెప్పెను: నీవు వెళ్ళి, ఈ జనులతో—పశ్చాత్తాపపడుడి, ఏలయనగా మీరు పశ్చాత్తాపపడని యెడల, మీరు ఏ విధముగాను పరలోక రాజ్యమందు ప్రవేశించలేరని చెప్పుము.",
                "52": "మరలా ఆత్మ ఇట్లు చెప్పుచున్నాడని నేను మీతో చెప్పుచున్నాను: ఇదిగో, గొడ్డలి చెట్టు వేరున ఉంచబడియున్నది; కావున మంచి ఫలము ఫలించని ప్రతి చెట్టు నరికివేయబడి అగ్నిలోనికి, అనగా మండుచున్న అగ్నిలోనికి, ఆరని అగ్నిలోనికి పడవేయబడును. చూడుడి, పరిశుద్ధుడు దానిని పలికి యున్నాడని జ్ఞాపకముంచుకొనుడి.",
                "53": "ఇప్పుడు నా ప్రియమైన సహోదరులారా, నేను మీతో చెప్పుచున్నాను, ఈ మాటలను మీరు భరించగలరా? మీరు ఈ విషయములను ప్రక్కన పెట్టి, పరిశుద్ధుని మీ పాదముల క్రింద త్రొక్కివేయగలరా? మీ హృదయముల గర్వమందు మీరు ఎత్తబడగలరా? విలువైన వస్త్రములు ధరించుట యందు, లోకము యొక్క వ్యర్థమైన వస్తువులపై, మీ సంపదలపై మీ హృదయములుంచుట యందు మీరు ఇంకను కొనసాగుదురా?",
                "54": "మీరు ఒకని కంటే మరియొకడు మేలని అనుకొనుట యందు కొనసాగుదురా? తమనుతాము తగ్గించుకొని పరిశుద్ధాత్మ ద్వారా పరిశుద్ధపరచబడిన వారై, పశ్చాత్తాపమునకు తగిన క్రియలు జరిగించుచు దేవుని యొక్క పరిశుద్ధ క్రమమును బట్టి నడుచుచు ఈ సంఘములోనికి తేబడిన మీ సహోదరులను హింసించుటలో మీరింకను కొనసాగుదురా?",
                "55": "పేదవారికి అవసరతలోనున్న వారికి సహాయము చేయకుండా, మీకు కలిగిన దానిని వారి నుండి ఉపసంహరించుట యందు మీరు కొనసాగుదురా?",
                "56": "చివరిగా, దుష్టత్వమందు కొనసాగు మీరందరూ త్వరగా పశ్చాత్తాపపడని యెడల, నరికివేయబడి అగ్నిలోనికి పడవేయబడుదురని నేను మీతో చెప్పుచున్నాను.",
                "57": "ఇప్పుడు నేను మీతో చెప్పుచున్నాను, మంచి కాపరి యొక్క స్వరమును వెంబడించగోరిన మీరందరూ దుష్టులలో నుండి బయటకు వచ్చి, వేరుగా ఉండి, వారి యొక్క అపవిత్రమైన వస్తువులను ముట్టకుడి; ఇదిగో, దుష్టుల పేర్లు నీతిమంతుల పేర్ల మధ్య లెక్కింపబడకుండునట్లు—దుష్టుల పేర్లు నా జనుల పేర్లతో కలుపబడవని,",
                "58": "నీతిమంతుల పేర్లు జీవ గ్రంథమందు వ్రాయబడునని, వారికి నా కుడి పార్శ్వమున ఒక స్వాస్థ్యమును నేను అనుగ్రహించెదనని చెప్పుచున్న దేవుని వాక్యము నెరవేరునట్లు వారి పేర్లు తొలగించబడును. ఇప్పుడు నా సహోదరులారా, దీనికి విరుద్ధముగా మీరేమి చెప్పుదురు? మీరు దానికి విరుద్ధముగా మాట్లాడిన యెడల ఏమియూ కాదు, ఏలయనగా దేవుని వాక్యము తప్పక నేరవేరవలెనని నేను మీతో చెప్పుచున్నాను.",
                "59": "మీలో అనేక గొఱ్ఱెలు కలిగిన ఏ కాపరియైనను తోడేళ్ళు ప్రవేశించి అతని మందను తినివేయకుండునట్లు వాటిపై కావలికాయకుండునా? ఒక తోడేలు అతని మందలో ప్రవేశించిన యెడల అతడు దానిని బయటకు త్రోలివేయడా? చివరిగా, అతనికి సాధ్యమైన యెడల అతడు దానిని నాశనము చేయును.",
                "60": "ఇప్పుడు మంచి కాపరి మిమ్ములను పిలుచుచున్నాడని నేను మీతో చెప్పుచున్నాను; మీరు ఆయన స్వరమును వినిన యెడల ఆయన మిమ్ములను తన మందలోనికి తెచ్చును మరియు మీరు ఆయన గొఱ్ఱెలైయుందురు; మీరు నాశనము కాకుండునట్లు క్రూరమైన తోడేలును మీ మధ్య ప్రవేశించనీయవలదని ఆయన మిమ్ములను ఆజ్ఞాపించును.",
                "61": "ఇప్పుడు ఆల్మా అను నేను, నేను మీతో పలికిన మాటలను మీరు పాటించవలెనని నన్ను ఆజ్ఞాపించిన ఆయన యొక్క భాషలో మిమ్ములను ఆజ్ఞాపించుచున్నాను.",
                "62": "సంఘమునకు చెందిన మీతో నేను ఆజ్ఞాపూర్వకముగా మాట్లాడెదను మరియు సంఘమునకు చెందని వారితో నేను ఆహ్వానపూర్వకముగా ఇట్లు పలుకుచున్నాను: మీరు కూడా జీవ వృక్ష ఫలమందు పాలుపొందువారగునట్లు రండి మరియు పశ్చాత్తాపము నిమిత్తము బాప్తిస్మము పొందుడి."
            },
            "6": {
                "1": "ఇప్పుడు జరహేమ్ల పట్టణమందు స్థాపించబడిన సంఘ జనులతో ఆల్మా మాట్లాడుట ముగించిన తర్వాత సంఘముపై అధ్యక్షత వహించి, పర్యవేక్షించుటకు దేవుని క్రమము చొప్పున హస్తనిక్షేపణము ద్వారా అతడు యాజకులను, పెద్దలను నియమించెను.",
                "2": "సంఘమునకు చెందని వారు తమ పాపముల విషయమై పశ్చాత్తాపపడినప్పుడు, పశ్చాత్తాపము నిమిత్తము బాప్తిస్మము పొంది సంఘమందు చేర్చుకొనబడిరి.",
                "3": "మరియు సంఘమునకు చెందియుండి తమ దుష్టత్వము నిమిత్తము పశ్చాత్తాపపడక దేవుని యెదుట తమనుతాము తగ్గించుకొనకుండా ఉన్నవారు—అనగా తమ హృదయముల గర్వమందు పైకెత్తబడిన వారని నా ఉద్దేశ్యము—వారు తిరస్కరించబడి, వారి పేర్లు నీతిమంతుల పేర్ల మధ్య లెక్కింపబడకుండునట్లు తొలగించబడెను.",
                "4": "ఆ విధముగా వారు జరహేమ్ల పట్టణమందున్న సంఘము యొక్క క్రమమును స్థాపించుట మొదలుపెట్టిరి.",
                "5": "ఇప్పుడు దేవుని వాక్యము అందరికీ ధారాళముగా ఇవ్వబడెనని, దేవుని వాక్యము వినుటకు తమను సమకూర్చుకొను అవకాశము నుండి ఎవరు నిరోధించబడలేదని మీరు గ్రహించవలెనని నేను కోరుచున్నాను.",
                "6": "అయినప్పటికీ, వారు తరచుగా సమకూడవలెనని, దేవుడిని ఎరుగని వారి ఆత్మల సంక్షేమము నిమిత్తము ఉపవాసము మరియు బలమైన ప్రార్థన యందు చేరవలెనని దేవుని సంతానము ఆజ్ఞాపించబడెను.",
                "7": "ఇప్పుడు ఆల్మా ఈ సూచనలను చేసిన తర్వాత అతడు వారి నుండి, అనగా జరహేమ్ల పట్టణములోనున్న సంఘము నుండి వెడలిపోయి, సీదోను నదికి తూర్పున ఉన్న గిడియన్‌ లోయలోనికి వెళ్ళెను; అక్కడ గిడియన్‌ పేరుతో ఒక పట్టణము కట్టబడియుండెను, అది నీహోర్‌ చేతి ద్వారా ఖడ్గము చేత హతము చేయబడిన గిడియన్‌ పేరుననుసరించి పిలువబడిన లోయనందుండెను.",
                "8": "ఆల్మా వెళ్ళి, తన పితరుల చేత పలుకబడిన వాక్యము యొక్క యథార్థతను గూర్చిన బయల్పాటును బట్టి, అతని యందున్న ప్రవచనాత్మను బట్టి, తన జనులను వారి పాపముల నుండి విమోచించుటకు రావలసియున్న దేవుని కుమారుడైన ఆ యేసు క్రీస్తు యొక్క సాక్ష్యమును బట్టి మరియు అతడు పిలువబడిన ఆ పరిశుద్ధ క్రమమును బట్టి గిడియన్‌ లోయలో స్థాపించబడిన సంఘమునకు దేవుని వాక్యమును ప్రకటించుట మొదలుపెట్టెను. మరియు అది ఆ విధముగా వ్రాయబడెను. ఆమేన్‌."
            },
            "7": {
                "intro": "ఆల్మా యొక్క వృత్తాంతమును బట్టి, గిడియన్‌లోనున్న జనులతో అతడు పలికిన మాటలు.",
                "1": "నా ప్రియమైన సహోదరులారా, నేను పూర్తిగా న్యాయపీఠమునకు అంకితమైయుండి మీ యొద్దకు రాలేనంత అధికమైన పని కలిగియుంటిని; ఇప్పుడు మీ యొద్దకు వచ్చుటకు నేను అనుమతించబడి యున్నందున, నా నోటి మాటల ద్వారా నేను మీతో మాట్లాడుట ఇదే మొదటిసారి అయినందున, నేను స్వయంగా నా భాషలో మీతో మాట్లాడుటకు ప్రయత్నించుచున్నాను.",
                "2": "నా స్థానములో పరిపాలించుటకు న్యాయపీఠము మరియొకనికి ఇవ్వబడని యెడల, ఈ సమయమున కూడా నేను వచ్చియుండకపోవుదును; నేను మీ యొద్దకు రావలెనని అధిక కనికరమందు ప్రభువు అనుగ్రహించెను.",
                "3": "దేవుని యెదుట మిమ్ములను మీరు తగ్గించుకొనియున్నారని, ఆయన కృప కొరకు ప్రార్థించుట యందు కొనసాగియున్నారని, మీరు ఆయన ఎదుట నిర్దోషులుగా ఉన్నారని మరియు జరహేమ్ల యొద్ద ఉన్న మన సహోదరుల వలె ఘోరమైన సందిగ్ధమందు లేరని నేను కనుగొనవలెనని గొప్ప నిరీక్షణతో, అధికమైన కోరికతో వచ్చియున్నాను.",
                "4": "కానీ దేవుని నామము స్తుతినొందునుగాక, ఏలయనగా నేను తెలుసుకొనుటకు, అనగా ఆయన నీతి యందు వారు తిరిగి స్థిరపడియున్నారని తెలుసుకొని అమితానందపడుటకు ఆయన నాకు అనుగ్రహించియున్నాడు.",
                "5": "మరియు నా యందున్న దేవుని ఆత్మను బట్టి, మిమ్ములను గూర్చి కూడా నేను ఆనందము కలిగియుందునని నమ్ముచున్నాను; అయినప్పటికీ మిమ్ములను గూర్చిన నా ఆనందము, జరహేమ్ల యొద్దనున్న సహోదరుల కొరకు నేను అనుభవించినటువంటి అధికమైన శ్రమలు మరియు దుఃఖమును బట్టి రావలెనని నేను కోరను, ఏలయనగా వారిని గూర్చిన నా ఆనందము అధిక శ్రమ మరియు దుఃఖముతో ప్రయాసపడిన తరువాత వచ్చెను.",
                "6": "కానీ, మీ సహోదరులున్నంత అధికమైన అవిశ్వాసపు స్థితిలో మీరు లేరని నేను నమ్ముచున్నాను; మీరు మీ హృదయముల గర్వమందు హెచ్చింపబడలేదని నేను నమ్ముచున్నాను; మీరు మీ హృదయములను సంపదలపై, లోకము యొక్క వ్యర్థమైన వస్తువులపై ఉంచలేదని నేను నమ్ముచున్నాను; మీరు విగ్రహములను ఆరాధించరని, నిజమైన మరియు సజీవుడగు దేవుడిని మీరు ఆరాధించుచున్నారని, రాబోవు మీ పాప క్షమాపణ కొరకు శాశ్వతమైన విశ్వాసముతో మీరు ఎదురు చూచుచున్నారని నేను నమ్ముచున్నాను.",
                "7": "ఏలయనగా, అనేక సంగతులు జరుగవచ్చును; అయితే వాటన్నిటి కంటే అధిక ప్రాముఖ్యత కలిగిన సంగతి ఒకటున్నది—ఇదిగో, విమోచకుడు తన జనుల మధ్యకు వచ్చి జీవించు సమయము ఎంతో దూరములో లేదని నేను మీతో చెప్పుచున్నాను.",
                "8": "తన మర్త్య గుడారమందు నివసించు సమయమున ఆయన మన మధ్యకు వచ్చునని నేను చెప్పుట లేదు; ఏలయనగా, అట్లు జరుగునని ఆత్మ నాతో చెప్పియుండలేదు. ఇప్పుడు ఈ సంగతిని గూర్చి నేనెరుగను; కానీ, ఆయన వాక్యము ప్రకారమైన అన్ని క్రియలను చేయుటకు ప్రభువైన దేవుడు శక్తిని కలిగియున్నాడని మాత్రము నేనెరుగుదును.",
                "9": "కానీ ఆత్మ నాతో, ఈ జనులకు ప్రకటించుము అని చెప్పుచూ ఇంత మట్టుకు చెప్పెను—మీరు పశ్చాత్తాపపడుడి, ప్రభువు యొక్క మార్గమును సిద్ధపరచుడి, తిన్నని ఆయన త్రోవలలో నడువుడి; ఏలయనగా, పరలోకరాజ్యము సమీపించియున్నది మరియు దేవుని కుమారుడు భూముఖము పైకి వచ్చును.",
                "10": "ఆయన మన పితరుల దేశమైన యెరూషలేమునందు మరియకు జన్మించును, ఆమె ఒక కన్యకయై, అమూల్యమైన ఎన్నుకొనబడిన పాత్రయై, పరిశుద్ధాత్మ శక్తి చేత కమ్ముకొనబడి, గర్భము ధరించి ఒక కుమారుడిని, అనగా దేవుని కుమారుడిని కనును.",
                "11": "ఆయన ప్రతి విధమైన బాధలు, శ్రమలు మరియు శోధనలు అనుభవించుచూ ముందుకు సాగును; తన జనుల బాధలను, రోగములను ఆయన తనపై తీసుకొనునని చెప్పిన వాక్యము నెరవేరుటకు ఇది జరుగును.",
                "12": "తన జనులను బంధించు మరణ బంధకములను తొలగించునట్లు ఆయన మరణమును తనపై తీసుకొనును; మరియు శరీరమును బట్టి ఆయన ప్రేగులు కనికరముతో నిండునట్లు, వారి బలహీనతలను బట్టి తన జనులను ఎట్లు ఆదరించవలెనో శరీరమును బట్టి ఆయన ఎరుగునట్లు, ఆయన వారి బలహీనతలను తనపై తీసుకొనును.",
                "13": "ఇప్పుడు ఆత్మ అన్ని విషయములను ఎరుగును; అయినప్పటికీ, తన జనుల పాపములను ఆయన తనపై తీసుకొనునట్లు, ఆయన విడుదల యొక్క శక్తిని బట్టి వారి అతిక్రమములను ఆయన తొలగించునట్లు దేవుని కుమారుడు శరీరమును బట్టి శ్రమపడును; మరియు నాయందున్న సాక్ష్యము ఇదియే.",
                "14": "మీరు పశ్చాత్తాపపడి, క్రొత్తగా జన్మించవలెనని ఇప్పుడు నేను మీతో చెప్పుచున్నాను; ఏలయనగా మీరు క్రొత్తగా జన్మించనియెడల, పరలోకరాజ్యమును వారసత్వముగా పొందలేరని ఆత్మ చెప్పుచున్నాడు; కావున మీ పాపముల నుండి శుద్ధిచేయబడునట్లు లోక పాపములను తీసివేయువాడు, సమస్త దుర్నీతి నుండి రక్షించి శుద్ధి చేయుటకు బలవంతుడునగు ఆ దేవుని యొక్క గొఱ్ఱెపిల్ల యందు మీరు విశ్వాసము కలిగియుండునట్లు రండి మరియు పశ్చాత్తాపము నిమిత్తము బాప్తిస్మము పొందుడి.",
                "15": "నేను మీతో చెప్పునదేమనగా, రండి భయపడకుడి, మిమ్ములను సులువుగా చిక్కులు పెట్టి నాశనమునకు నడిపించు ప్రతి పాపమును విడిచిపెట్టుడి; వచ్చి, ముందుకు వెళ్ళి, మీ పాపముల విషయమై పశ్చాత్తాపపడి ఆయన ఆజ్ఞలను గైకొనెదమని ఆయనతో ఒక నిబంధనలోనికి ప్రవేశించుటకు మీరు ఇష్టపడుచున్నారని మీ దేవునికి చూపుచూ బాప్తిస్మపు జలములలోనికి వెళ్ళుట ద్వారా ఈ దినమున ఆయనకు సాక్ష్యమివ్వుడి.",
                "16": "దీనిని చేసి, ఆ సమయము నుండి దేవుని ఆజ్ఞలను గైకొను వ్యక్తి నిత్యజీవము కలిగియుండునని నాలోనున్న పరిశుద్ధాత్మ సాక్ష్యమును బట్టి, నేను అతనితో చెప్పియున్నానని అతడు జ్ఞాపకముంచుకొనును.",
                "17": "ఇప్పుడు నా ప్రియమైన సహోదరులారా, మీరు ఈ విషయములను నమ్ముచున్నారా? ఇదిగో నేను మీతో చెప్పుచున్నాను, మీరు వాటిని నమ్ముచున్నారని నేనెరుగుదును; మీరు వాటిని నమ్ముచున్నారని నా యందున్న ఆత్మ యొక్క ప్రత్యక్షత ద్వారా నేనెరుగుదును. ఇప్పుడు దానిని గూర్చి, అనగా నేను పలికియున్న విషయములను గూర్చి మీ విశ్వాసము బలమైనదైనందున, నా ఆనందము గొప్పదాయెను.",
                "18": "ఏలయనగా మీరు మీ సహోదరుల వలే సందిగ్ధ స్థితిలో ఉండరాదని నేను అధిక వాంఛ కలిగియుంటినని, నేను మీతో మొదటి నుండి చెప్పియున్నట్లుగానే నా వాంఛలు తృప్తిపరచబడినవని కూడా నేను కనుగొనియున్నాను.",
                "19": "మీరు నీతి మార్గములలో ఉన్నారని, దేవుని రాజ్యమునకు నడిపించు త్రోవలో ఉన్నారని, మీరు ఆయన త్రోవలను సరాళము చేయుచున్నారని నేను చూచుచున్నాను.",
                "20": "ఆయన వంకర త్రోవలలో నడువజాలడని, ఆయన చెప్పిన దాని నుండి తొలగడని, ఆయన కుడి నుండి ఎడమకు, లేదా సరియైన దాని నుండి తప్పైనదానికి కొంచెమైనను మరలడని ఆయన వాక్యము యొక్క సాక్ష్యము ద్వారా మీకు తెలియజేయబడియున్నదని నేను చూచుచున్నాను; కాబట్టి, ఆయన మార్గము ఒక నిత్య వలయమైయున్నది.",
                "21": "ఆయన అపవిత్రమైన ఆలయములలో నివసించడు; మలినమైనది లేదా అపవిత్రమైనది ఏదైనను దేవుని రాజ్యమందు స్వీకరించబడదు; కావున, మలినముగా ఉన్నవాడు అతని మలినతలో నిలిచియుండు సమయము వచ్చునని, అది అంత్యదినమున జరుగునని నేను మీతో చెప్పుచున్నాను.",
                "22": "ఇప్పుడు నా ప్రియమైన సహోదరులారా, దేవుని యెడల మీ కర్తవ్యము పట్ల సున్నితముగా ఉండుటకు నేను మిమ్ములను మేల్కొలుపునట్లు, మీరు ఆయన యెదుట నిర్దోషులుగా నడుచునట్లు, మీరు స్వీకరించబడిన విధానము ప్రకారము దేవుని యొక్క పరిశుద్ధ క్రమమును బట్టి మీరు నడుచునట్లు నేను మీకు ఈ విషయములను చెప్పితిని.",
                "23": "ఇప్పుడు మీరు వినయ విధేయతలు కలిగి, మృదువుగానుండి, సులువుగా లోబడునట్లుండవలెనని, సహనము మరియు దీర్ఘశాంతముతో నిండి సమస్త విషయములలో మితముగానుండి, అన్ని సమయములలో దేవుని ఆజ్ఞలు గైకొనుట యందు శ్రద్ధగా ఉండవలెనని, ఆత్మీయముగా భౌతికముగా మీకవసరమైన వాటికొరకు అడుగుచూ మీరు పొందువాటన్నిటి కొరకు దేవునికి ఎల్లప్పుడు కృతజ్ఞతలు చెల్లించవలెనని నేను కోరుచున్నాను.",
                "24": "మీరు విశ్వాసము, నిరీక్షణ మరియు దాతృత్వము కలిగియుండునట్లు చూచుకొనుడి; అప్పుడు, మీరు ఎల్లప్పుడు సత్‌క్రియల యందు వర్ధిల్లుదురు.",
                "25": "అబ్రాహాము, ఇస్సాకు, యాకోబులు మరియు లోకారంభము నుండి ఉన్న పరిశుద్ధ ప్రవక్తల వస్త్రములు మచ్చలేక ఉన్నట్లే మీ వస్త్రములు మచ్చలేకయుండి, ఇకమీదట ఎన్నటికీ వెలుపలికి పోకుండా పరలోక రాజ్యమందు వారితో కూర్చొనుటకు మీరు తేబడునట్లు ప్రభువు మిమ్ములను ఆశీర్వదించును గాక మరియు మీ వస్త్రములను మచ్చలేకయుంచును గాక.",
                "26": "ఇప్పుడు నా ప్రియమైన సహోదరులారా, నాలో సాక్ష్యమిచ్చు ఆత్మను బట్టి నేను మీతో ఈ మాటలను పలికియున్నాను; నా మాట పట్ల మీరు చూపిన అత్యంత శ్రద్ధ మరియు లక్ష్యమును బట్టి నా ఆత్మ అధికముగా ఆనందించుచున్నది.",
                "27": "ఇప్పుడు ఈ సమయము నుండి మొదలుకొని నిరంతరము మీ విశ్వాసము మరియు సత్‌క్రియలను బట్టి మీపై, మీ గృహములు, దేశములపై, మీ గుంపులు, మందలు, మీరు కలిగియున్న వాటన్నిటిపై, మీ స్త్రీలు, పిల్లలపై దేవుని సమాధానము నిలుచునుగాక. మరియు నేను ఆ విధముగా పలికితిని. ఆమేన్‌."
            },
            "8": {
                "1": "ఇప్పుడు, వ్రాయబడలేని అనేక విషయములను గిడియన్‌ యొక్క జనులకు బోధించిన తరువాత, ఇంతకుముందు జరహేమ్ల దేశమందు అతడు చేసినట్లుగా సంఘము యొక్క క్రమమును స్థాపించి గిడియన్‌ దేశము నుండి ఆల్మా తిరిగి వచ్చెను; అతడు చేసిన పనుల నుండి విశ్రాంతి పొందుటకు జరహేమ్లలోనున్న తన ఇంటికి తిరిగి వచ్చెను.",
                "2": "ఆ విధముగా నీఫై జనులపై న్యాయాధిపతుల పరిపాలన యొక్క తొమ్మిదవ సంవత్సరము ముగిసెను.",
                "3": "నీఫై జనులపై న్యాయాధిపతుల పరిపాలన యొక్క పదవ సంవత్సరము ప్రారంభమందు ఆల్మా అక్కడ నుండి వెడలిపోయి, సీదోను నదికి పశ్చిమమున గల అరణ్యము యొక్క సరిహద్దుల గుండా పశ్చిమమున ఉన్న మీలెక్ దేశములోనికి తన ప్రయాణము సాగించెను.",
                "4": "అతడు పిలువబడిన ఆ దేవుని పరిశుద్ధ క్రమమును బట్టి, మీలెక్ దేశమునందున్న జనులకు బోధించుట ప్రారంభించెను; మీలెక్ దేశమంతటనున్న జనులకు అతడు బోధించనారంభించెను.",
                "5": "అరణ్యము వైపున ఉన్న దేశము యొక్క సమస్త సరిహద్దుల నుండి జనులు అతని యొద్దకు వచ్చిరి. దేశమందంతటా వారు బాప్తిస్మము పొందిరి;",
                "6": "కావున, మీలెక్ నందు తన పనిని ముగించుకొని అతడు అక్కడ నుండి వెడలిపోయి, మీలెక్ దేశమునకు ఉత్తర దిశగా మూడు దినములు ప్రయాణము చేసి అమ్మోనైహా అని పిలువబడిన పట్టణమునకు వచ్చెను.",
                "7": "ఇప్పుడు నీఫై జనులకు వారి దేశములను, పట్టణములను, పల్లెలను, అంతేకాక వారి యొక్క చిన్న పల్లెలన్నిటినీ మొదట వాటిని స్వాధీనపరచుకొనిన వాని పేరును బట్టి పిలుచుట ఆనవాయితీగా ఉండెను మరియు అమ్మోనైహా దేశము కూడా ఆ విధముగా పిలువబడెను.",
                "8": "ఆల్మా, అమ్మోనైహా పట్టణమునకు వచ్చినప్పుడు అతడు వారికి దేవుని వాక్యమును బోధించనారంభించెను.",
                "9": "ఇప్పుడు, అమ్మోనైహా పట్టణము యొక్క జనుల హృదయములపై సాతాను గొప్ప పట్టు కలిగియుండెను; కావున, వారు ఆల్మా మాటలను ఆలకించకుండిరి.",
                "10": "అయినప్పటికీ పట్టణమందున్న జనులపై ఆయన తన ఆత్మను క్రుమ్మరించవలెనని, పశ్చాత్తాపము నిమిత్తము అతడు వారికి బాప్తిస్మమిచ్చునట్లు కూడా ఆయన అనుగ్రహించవలెనని బలమైన ప్రార్థన యందు దేవునితో పెనుగులాడుచూ ఆత్మ యందు ఆల్మా అధికముగా శ్రమపడెను.",
                "11": "అయినప్పటికీ, అతనితో ఇట్లు చెప్పుచూ వారు తమ హృదయములను కఠినపరచుకొనిరి: ఇదిగో, నీవు ఆల్మాయని మేమెరుగుదుము; మీ ఆచారములను బట్టి, దేశము యొక్క అనేక భాగముల యందు నీవు స్థాపించియున్న సంఘముపై నీవు ప్రధాన యాజకుడవని మేమెరుగుదుము; మేము మీ సంఘమునకు చెందము మరియు అట్టి మూర్ఖమైన ఆచారముల యందు మేము విశ్వసించము.",
                "12": "మేము మీ సంఘమునకు చెందినవారము కానందున, నీవు మాపై ఎట్టి అధికారమును కలిగిలేవని మేమెరుగుదుము; నీవు న్యాయపీఠమును నెఫిహాకు అప్పగించినందున నీవు మాపై ప్రధాన న్యాయాధిపతివి కావు.",
                "13": "ఇప్పుడు జనులు ఇలా చెప్పి, అతని మాటలన్నిటికి ఎదురునిలిచి, అతడిని ఎగతాళి చేసి, అతనిపై ఉమ్మివేసి, వారి పట్టణము నుండి అతడు బయటకు గెంటి వేయబడునట్లు చేసినప్పుడు, అతడు అక్కడ నుండి వెడలిపోయి అహరోను అని పిలువబడిన పట్టణము వైపు ప్రయాణించెను.",
                "14": "అమ్మోనైహా పట్టణమందున్న జనుల దుష్టత్వమును బట్టి బాధతో కృంగిన వాడై అధిక శ్రమ, మనోవేదనల వలన ప్రయాసపడుచూ అతడు ప్రయాణము చేయుచున్నప్పుడు, ఆల్మా బాధతో ఆ విధముగా కృంగిపోవుచుండగా, ప్రభువు యొక్క దేవదూత అతనికి కనిపించి ఇట్లనెను:",
                "15": "ఆల్మా నీవు ధన్యుడవు; కావున నీ తల పైకెత్తి ఆనందించుము, ఏలయనగా ఆనందించుటకు నీవు గొప్ప హేతువు కలిగియున్నావు; ఏలయనగా దేవుని నుండి నీ మొదటి సందేశము పొందినప్పటి నుండి ఆయన ఆజ్ఞలను పాటించుటలో నీవు విశ్వాసముగా ఉన్నావు. ఇదిగో, దానిని నీకు ప్రకటించిన వాడను నేనే.",
                "16": "నీవు అమ్మోనైహా పట్టణమునకు తిరిగి వెళ్ళవలెనని, ఆ పట్టణపు జనులకు తిరిగి బోధించవలెనని నిన్ను ఆజ్ఞాపించుటకు నేను పంపబడితిని; కావున వారికి బోధించుము. వారు పశ్చాత్తాపపడని యెడల ప్రభువైన దేవుడు వారిని నాశనము చేయునని వారితో చెప్పుము.",
                "17": "ఏలయనగా ఈ సమయమున వారు నీ జనుల స్వాతంత్ర్యమును నాశనము చేయుటకు యోచన చేయుచున్నారు (ఏలయనగా ప్రభువు ఈలాగు సెలవిచ్చుచున్నాడు), అది ఆయన తన జనులకు ఇచ్చిన నియమములు, తీర్పులు మరియు ఆజ్ఞలకు వ్యతిరేకమైయున్నది.",
                "18": "ఇప్పుడు, ప్రభువు యొక్క దేవదూత నుండి ఆల్మా తన సందేశమును పొందిన తరువాత, అతడు వేగముగా అమ్మోనైహా దేశమునకు తిరిగి వెళ్ళెను. అతడు ఆ పట్టణమునకు గల మరొక మార్గము, అనగా అమ్మోనైహా పట్టణమునకు దక్షణమున ఉన్న మార్గము ద్వారా ప్రవేశించెను.",
                "19": "పట్టణములో ప్రవేశించినప్పుడు అతడు ఆకలిగొని, ఒక మనుష్యునితో ఇట్లనెను: దేవుని యొక్క దీన సేవకునికి తినుటకు నీవేదైనా ఇచ్చెదవా?",
                "20": "అప్పుడు ఆ మనుష్యుడు అతనితో ఇట్లనెను: నేను ఒక నీఫైయుడను, నీవు దేవుని యొక్క పరిశుద్ధ ప్రవక్తవని నేనెరుగుదును, ఏలయనగా నీవు ఆదరించవలెనని దర్శనమందు దేవదూత ఎవరిని గూర్చి నాకు చెప్పెనో ఆ మనుష్యుడవు నీవే. కావున, నాతో పాటు నా ఇంటికి రమ్ము, నా ఆహారములో నుండి నేను నీకు పాలుపంచెదను; నీవు నాకు మరియు నా ఇంటికి ఒక ఆశీర్వాదముగా ఉండెదవని నేనెరుగుదును.",
                "21": "మరియు ఆ మనుష్యుడు అతడిని తన ఇంటిలో చేర్చుకొనెను; ఆ మనుష్యుడు అమ్యులెక్ అని పిలువబడెను; అతడు, రొట్టె మరియు మాంసము తెచ్చి ఆల్మా ముందు పెట్టెను.",
                "22": "ఆల్మా రొట్టెను తిని తృప్తి పొంది, అమ్యులెక్‌ను, అతని ఇంటివారిని ఆశీర్వదించి, దేవునికి కృతజ్ఞతాస్తుతులు చెల్లించెను.",
                "23": "అతడు తిని, తృప్తి పొందిన తరువాత అమ్యులెక్‌తో ఇట్లనెను: నేను ఆల్మాను, దేశమందంతటా ఉన్న దేవుని యొక్క సంఘముపై ప్రధాన యాజకుడను.",
                "24": "బయల్పాటును, ప్రవచనాత్మను బట్టి, ఈ జనులందరి మధ్య దేవుని వాక్యమును బోధించుటకు నేను పిలువబడియున్నాను; నేను ఈ దేశమందు ఉండగా వారు నన్ను చేర్చుకొనలేదు, వారు నన్ను బయటకు త్రోసివేసిరి మరియు నేను ఎన్నడూ ఈ దేశము వైపు రారాదని వెళ్ళిపోబోవుచుంటిని.",
                "25": "కానీ, నేను తిరిగి రావలెనని, ఈ జనులకు ప్రవచించవలెనని, వారి దోషముల నిమిత్తము వారికి వ్యతిరేకముగా సాక్ష్యమియ్యవలెనని ఆజ్ఞాపించబడితిని.",
                "26": "ఇప్పుడు అమ్యులెక్, నీవు నాకు ఆహారమిచ్చి నన్ను చేర్చుకొంటివి; కావున, నీవు ధన్యుడవు; ఏలయనగా, నేను అనేక దినములు ఉపవాసముంటిని గనుక నేను ఆకలిగొనియుంటిని.",
                "27": "మరియు జనులకు బోధించుట ప్రారంభించుటకు ముందు ఆల్మా అనేక దినములు అమ్యులెక్‌తో నివసించెను.",
                "28": "జనులు తమ దోషముల యందు అధికముగా విస్తరించిరి.",
                "29": "దేవుని వాక్కు ఆల్మాకు ప్రత్యక్షమై ఈలాగు సెలవిచ్చెను: వెళ్ళుము; నా సేవకుడైన అమ్యులెక్‌తో పాటు వెళ్ళి, జనులకు ఈలాగు ప్రవచించుము—మీరు పశ్చాత్తాపపడుడి, ఏలయనగా మీరు పశ్చాత్తాపపడని యెడల, నేను నా కోపముతో ఈ జనులను దర్శించెదనని, నా తీవ్రమైన కోపమునుండి నేను మరలిపోనని ప్రభువు సెలవిచ్చుచున్నాడు.",
                "30": "ఇప్పుడు జనులకు దేవుని వాక్యములను ప్రకటించుటకు ఆల్మా, అమ్యులెక్‌లు వారి మధ్యకు వెళ్ళిరి మరియు వారు పరిశుద్ధాత్మతో నింపబడిరి.",
                "31": "వారు చెరసాలలో బంధింపబడలేనంతగా వారికి శక్తి ఇవ్వబడెను; అంతేకాక, ఎవరైనా వారిని సంహరించుట అసాధ్యమైయుండెను; అయినప్పటికీ వారు బంధింపబడి, చెరసాలలో వేయబడు వరకు తమ శక్తిని వారు ఉపయోగించలేదు. ఇప్పుడు వారి యందు ప్రభువు తన శక్తిని చూపగలుగునట్లు ఇది చేయబడెను.",
                "32": "వారు వెళ్ళి, ప్రభువు వారికి ఇచ్చిన ఆత్మ మరియు శక్తిని బట్టి జనులకు బోధించుట, ప్రవచించుట మొదలుపెట్టిరి."
            },
            "9": {
                "intro": "అమ్మోనైహా దేశమందున్న జనులకు ప్రకటించబడిన ఆల్మా యొక్క మాటలు మరియు అమ్యులెక్ యొక్క మాటలు. ఆల్మా యొక్క గ్రంథము ప్రకారము, వారు చెరసాలలో వేయబడిరి మరియు వారియందున్న దేవుని యొక్క అద్భుత శక్తి ద్వారా విడిపించబడిరి.",
                "1": "మరలా ఆల్మా అను నేను, అమ్యులెక్‌ను తీసుకొనివెళ్ళి ఈ జనులకు లేదా అమ్మోనైహా పట్టణమందున్న జనులకు తిరిగి బోధించవలెనని దేవుని చేత ఆజ్ఞాపించబడియుండి వారికి బోధించుట ప్రారంభించగా, వారు నాతో వాదించుట మొదలుపెట్టి ఇట్లనిరి:",
                "2": "నీవెవరు? భూమి గతించిపోవలెనని అతడు మాకు బోధించినప్పటికీ మేము ఒక మనుష్యుని సాక్ష్యమును నమ్ముదుమని నీవనుకొనుచున్నావా?",
                "3": "ఇప్పుడు, వారు పలికియున్న మాటలను వారు గ్రహించలేదు; ఏలయనగా భూమి గతించునని వారు ఎరిగియుండలేదు.",
                "4": "వారింకను ఇట్లు చెప్పిరి: ఈ గొప్ప పట్టణము ఒక్క దినమందే నాశనమగునని నీవు ప్రవచించినను మేము నీ మాటలను నమ్మము.",
                "5": "ఇప్పుడు దేవుడు అట్టి అద్భుతకార్యములను చేయగలడని వారు ఎరిగియుండలేదు, ఏలయనగా వారు కఠిన హృదయులు, మెడబిరుసు జనులైయుండిరి.",
                "6": "మరియు వారు ఇట్లనిరి: ఈ జనులకు అట్టి గొప్ప ఆశ్చర్యకరమైన విషయముల యథార్థతను ప్రకటించుటకు వారి మధ్య ఒక్క మనుష్యుని కంటే ఎక్కువ అధికారులను పంపని దేవుడెవరు?",
                "7": "ఇప్పుడు వారు నన్ను పట్టుకొనుటకు ముందుకు వచ్చిరి; కానీ, పట్టుకొనలేదు. నేను వారికి ప్రకటించుటకు ధైర్యముతో నిలబడితిని, అనగా వారికి ఇట్లు చెప్పుచూ నేను ధైర్యముగా సాక్ష్యమిచ్చితిని:",
                "8": "ఓ, దుష్టులైన మూర్ఖతరము వారలారా, మీ పితరుల ఆచారమును మీరెట్లు మరచిపోతిరి; ఎంత త్వరగా మీరు దేవుని ఆజ్ఞలను మరచిపోతిరి.",
                "9": "మన పితరుడైన లీహై దేవుని హస్తము ద్వారా యెరూషలేము నుండి బయటకు తీసుకొనిరాబడెనని మీకు జ్ఞాపకము లేదా? వారందరు అరణ్యమందు ఆయన ద్వారా నడిపించబడిరని మీకు జ్ఞాపకము లేదా?",
                "10": "అనేకమార్లు ఆయన మన పితరులను వారి శత్రువుల చేతులలో నుండి విడిపించెనని, వారి స్వంత సహోదరుల చేతులలో నాశనము కాకుండా వారిని కాపాడెనని మీరు ఇంత త్వరగా మరిచిపోతిరా?",
                "11": "ఆయన మన పట్ల తన సాటిలేని శక్తిని, కనికరమును, దీర్ఘశాంతమును చూపని యెడల మనము ఈ సమయమునకు ఎంతోకాలము ముందుగానే భూముఖము నుండి తప్పనిసరిగా కొట్టివేయబడి ఉండేవారము, బహుశా ఒక అంతము లేని దౌర్భాగ్యమునకు దుఃఖమునకు అప్పగించబడి ఉండేవారము.",
                "12": "పశ్చాత్తాపపడవలెనని ఆయన మిమ్ములను ఆజ్ఞాపించుచున్నాడని ఇప్పుడు నేను మీతో చెప్పుచున్నాను; మీరు పశ్చాత్తాపపడని యెడల మీరేవిధముగాను దేవుని రాజ్యమును స్వతంత్రించుకొనలేరు. కానీ, అంతయు ఇదియే కాదు—పశ్చాత్తాపపడమని ఆయన మిమ్ములను ఆజ్ఞాపించియున్నాడు, లేని యెడల ఆయన మిమ్ములను భూముఖము పైనుండి పూర్తిగా నాశనము చేయును; ఆయన తన కోపమందు మిమ్ములను దర్శించును మరియు తన తీవ్రమైన కోపము నుండి ఆయన మరలిపోడు.",
                "13": "ఇదిగో, మీరు నా ఆజ్ఞలను పాటించియున్నంత కాలము మీరు దేశమందు వర్ధిల్లుదురని చెప్పుచూ ఆయన లీహైతో పలికిన మాటలు మీకు జ్ఞాపకము లేవా? మరియు మీరు నా ఆజ్ఞలను పాటించకుండా ఉన్నంత కాలము ప్రభువు యొక్క సన్నిధి నుండి మీరు కొట్టివేయబడుదురని కూడా చెప్పబడెను.",
                "14": "ఇప్పుడు లేమనీయులు దేవుని ఆజ్ఞలను పాటించకుండా ఉన్నంత కాలము వారు ప్రభువు యొక్క సన్నిధి నుండి కొట్టివేయబడియున్నారని మీరు జ్ఞాపకము చేసుకొనవలెనని నేను కోరుచున్నాను. ఈ విషయములో ప్రభువు యొక్క వాక్యము ఋజువైనదని మనము ఇప్పుడు చూచుచున్నాము. దేశమందు వారి అతిక్రమముల ఆరంభము నుండి లేమనీయులు ఆయన సన్నిధి నుండి కొట్టివేయబడియున్నారు.",
                "15": "అయినప్పటికీ నేను మీతో చెప్పుచున్నాను, మీరు మీ పాపములలో నిలిచియున్న యెడల తీర్పు దినమున మీ గతి కంటె వారి గతి సహింపదగినదైయుండును. మీరు పశ్చాత్తాపపడని యెడల ఈ జీవితమందు మీ గతి కంటే వారి గతి ఎక్కువ సహింపదగినదైయుండును.",
                "16": "ఏలయనగా లేమనీయులకు అనేక వాగ్దానములు ఇవ్వబడినవి; వారి పితరుల ఆచారముల కారణముగా వారు తమ అజ్ఞానపు స్థితి యందు నిలిచియుండిరి; కావున ప్రభువు వారి పట్ల కనికరము చూపి, దేశమందు వారి ఉనికిని పొడిగించును.",
                "17": "ఏదో ఒకనాడు ఆయన వాక్యమందు విశ్వసించి, వారి పితరుల తప్పుడు ఆచారములను వారు తెలుసుకొనునట్లు చేయబడుదురు మరియు వారిలో అనేకులు రక్షింపబడుదురు; ఏలయనగా ఆయన నామమున ప్రార్థించు వారందరికి ప్రభువు కనికరము చూపును.",
                "18": "కానీ ఇదిగో, నేను మీతో చెప్పుచున్నాను, మీరు మీ దుష్టత్వమందు కొనసాగిన యెడల దేశమందు మీ దినములు పొడిగించబడవు, ఏలయనగా లేమనీయులు మీ పైకి పంపబడుదురు; మీరు పశ్చాత్తాపపడని యెడల, మీరు ఎరుగని సమయమందు వారు వచ్చెదరు మరియు మీరు పూర్తి నాశనముతో దర్శింపబడుదురు; అది ప్రభువు యొక్క తీవ్రమైన కోపమును బట్టియైయుండును.",
                "19": "ఏలయనగా ఆయన జనులను నాశనము చేయునట్లు మీరు మీ దోషముల యందు జీవించుటకు ఆయన మిమ్ములను అనుమతించడని నేను మీతో చెప్పుచున్నాను; అధిక వెలుగును కలిగియుండి, తమ దేవుడైన ప్రభువు చేత అధిక జ్ఞానము ఇవ్వబడిన తరువాత వారు పాపములలో, అతిక్రమములలో పడుట సాధ్యమైతే, నీఫై జనులని పిలువబడిన ఆ జనులందరినీ లేమనీయులు నాశనము చేయునట్లు ఆయన అనుమతించును.",
                "20": "ప్రభువు చేత అంత అధిక అనుగ్రహము పొందిన జనులైయుండి; ప్రతి జనము, వంశము, భాష, లేదా ప్రజల కంటే అధిక అనుగ్రహము పొంది; వారి కోరికలు, విశ్వాసము మరియు ప్రార్థనలను బట్టి భూత భవిష్యత్‌ వర్తమానకాల విషయములు వారికి తెలియజేయబడిన తరువాత;",
                "21": "దేవుని ఆత్మ చేత దర్శించబడి; దేవదూతలతో మాట్లాడి, ప్రభువు యొక్క స్వరమును ఆలకించి; ప్రవచనాత్మను, బయల్పాటు ఆత్మను, ఇంకను అనేక బహుమానములు అనగా భాషలతో మాట్లాడు బహుమానము, బోధించు బహుమానము, పరిశుద్ధాత్మ వరము మరియు అనువాద బహుమానములను కలిగియుండిన తరువాత;",
                "22": "ప్రభువు యొక్క హస్తము ద్వారా దేవుని చేత యెరూషలేము దేశము నుండి విడిపించబడి; కరువు, రోగము మరియు సమస్త విధములైన వ్యాధుల నుండి కాపాడబడి; వారు నాశనము చేయబడకుండునట్లు యుద్ధమందు బలవంతులుగా వృద్ధిచెంది; పలుమార్లు దాస్యము నుండి బయటకు తేబడి ఇప్పటి వరకు భద్రపరచబడి, కాపాడబడియుండి; సకల విధములైన వస్తువుల యందు వారు ఐశ్వర్యవంతులగు వరకు వర్థిల్లజేయబడిన తరువాత—",
                "23": "ఇప్పుడు, ప్రభువు యొక్క హస్తము నుండి ఎంతో ఎక్కువ ఆశీర్వాదములు పొందిన ఈ జనులు వారు కలిగియున్న వెలుగు మరియు జ్ఞానమునకు వ్యతిరేకముగా అతిక్రమము చేసిన యెడల, నేను మీతో చెప్పుచున్నాను, ఒకవేళ వారు అతిక్రమములో పడిన యెడల, వారి గతి కంటే లేమనీయులు గతి ఎక్కువ సహింపదగినదైయుండును.",
                "24": "ఏలయనగా ప్రభువు యొక్క వాగ్దానములు లేమనీయులకు ఇవ్వబడినవి, కానీ మీరు అతిక్రమము చేసిన యెడల, అవి మీకు వర్తించవు; మీరు ఆయనకు వ్యతిరేకముగా తిరుగుబాటు చేసిన యెడల, మీరు భూముఖము పైనుండి పూర్తిగా నాశనము చేయబడుదురని ప్రభువు స్పష్టముగా వాగ్దానము చేసి, ఖచ్చితముగా నిర్ణయించియుండలేదా?",
                "25": "ఇప్పుడు మీరు నాశనము కారాదను హేతువు నిమిత్తము, వారు వెళ్ళి—మీరు పశ్చాత్తాపపడుడి, ఏలయనగా పరలోకరాజ్యము సమీపించియున్నదని చెప్పుచూ ఈ జనులకు బిగ్గరగా కేకవేసి చెప్పవలెనని వారికి ప్రకటించుచూ తన జనులలో అనేకులను దర్శించుటకు ప్రభువు తన దేవదూతను పంపెను;",
                "26": "ఇప్పటి నుండి కొద్దికాలమునకు దేవుని కుమారుడు తన మహిమలో వచ్చును; ఆయన మహిమ తండ్రి యొక్క అద్వితీయునిగా పుట్టిన వాని మహిమవలెనుండును, ఆయన కృపాసత్య సంపూర్ణుడై, న్యాయము, సహనము, కనికరము, దీర్ఘశాంతముతో నిండియుండి తన జనుల మొరలను వినుటకు, వారి ప్రార్థనలకు జవాబిచ్చుటకు వేగముగా ఉండును.",
                "27": "ఆయన నామమందు విశ్వాసము ద్వారా పశ్చాత్తాపము నిమిత్తము బాప్తిస్మము పొందువారిని విమోచించుటకు ఆయన వచ్చును.",
                "28": "కావున ప్రభువు మార్గమును మీరు సిద్ధపరచుడి, ఏలయనగా వారు చేసిన దానిని బట్టి, మనుష్యులందరు వారి క్రియల యొక్క ప్రతిఫలమును పొందు సమయము సమీపించియున్నది—వారు నీతిమంతులైన యెడల యేసు క్రీస్తు యొక్క శక్తి మరియు విడుదలను బట్టి, వారి ఆత్మల యొక్క రక్షణను వారు పొందెదరు; వారు దుష్టులైన యెడల అపవాది యొక్క శక్తి మరియు చెరను బట్టి, వారి ఆత్మల యొక్క నాశనమును వారు పొందెదరు.",
                "29": "ఇప్పుడు జనులకు బిగ్గరగా ప్రకటించు దేవదూత స్వరము ఇదియే.",
                "30": "నా ప్రియమైన సహోదరులారా, ఏలయనగా మీరు నా సహోదరులు, మీరు ప్రియులైయుండవలెను మరియు మీ హృదయములు దేవుని వాక్యమునకు వ్యతిరేకముగా పూర్తిగా కఠినపరచబడినవని చూచి, మీరు తప్పిపోయిన మరియు దిగజారిన జనులని చూచి పశ్చాత్తాపమునకు తగిన క్రియలను మీరు జరిగించవలెను.",
                "31": "ఇప్పుడు, ఆల్మా అను నేను ఈ మాటలను పలికినప్పుడు జనులు నాతో కోపముగా నుండిరి, ఏలయనగా వారు కఠిన హృదయులని, మెడబిరుసు జనులని నేను వారితో చెప్పితిని.",
                "32": "వారు తప్పిపోయిన మరియు దిగజారిన జనులని వారితో చెప్పినందుకు కూడా వారు నాతో కోపముగా నుండి, చెరసాలలో వేయునట్లు నన్ను పట్టుకొనుటకు ప్రయత్నించిరి.",
                "33": "కానీ, ఆ సమయమున వారు నన్ను పట్టుకొని చెరసాలలో వేయుటకు ప్రభువు వారిని అనుమతించ లేదు.",
                "34": "ఇప్పుడు అమ్యులెక్ వెళ్ళి వారి ముందు నిలిచి, వారికి బోధించుట ప్రారంభించెను. అమ్యులెక్ యొక్క మాటలన్నియు వ్రాయబడలేదు, అయినప్పటికీ అతని మాటలలో కొంతభాగము ఈ గ్రంథమందు వ్రాయబడెను."
            },
            "10": {
                "1": "ఇప్పుడు అమ్మోనైహా దేశమందున్న జనులకు అమ్యులెక్ బోధించిన మాటలివి:",
                "2": "నా పేరు అమ్యులెక్; నేను అమినది వంశస్థుడైన ఇష్మాయెలు కుమారుడైన గిద్దొనా యొక్క కుమారుడను; దేవాలయపు గోడపై దేవుని చేతి వ్రేలి ద్వారా వ్రాయబడిన వ్రాతకు అర్థము చెప్పినది ఆ అమినదియే.",
                "3": "మరియు అమినది, తన సహోదరుల చేత ఐగుప్తులోనికి అమ్మివేయబడిన యోసేపు కుమారుడైన మనష్షే వంశస్థుడును యెరూషలేము దేశము నుండి బయటకు వచ్చిన వాడునైన లీహై కుమారుడైన నీఫై యొక్క వంశస్థుడు.",
                "4": "నన్ను ఎరిగిన వారందరి మధ్య నేను కూడా తక్కువ ప్రఖ్యాతి గలవాడనేమి కాను; నేను అనేకమంది బంధువులను, స్నేహితులను కలిగియున్నాను మరియు నా శ్రమ ద్వారా నేను ఎన్నో సంపదలను ఆర్జించియున్నాను.",
                "5": "ఇవన్నీ ఉన్నప్పటికీ ప్రభువు యొక్క మార్గములు, ఆయన మర్మములు మరియు అద్భుతశక్తిని గూర్చి ఎక్కువగా నేనెన్నడూ ఎరిగియుండలేదు. నేను ఈ విషయములను గూర్చి ఎక్కువగా ఎరిగియుండలేదంటిని; కానీ నేను పొరపాటు చేయుచున్నాను, ఏలయనగా ఈ జనుల జీవితములను కాపాడుటలో ఆయన మర్మములనేకమును, ఆయన అద్భుతశక్తిని నేను చూచియుంటిని.",
                "6": "అయినను నేను నా హృదయమును కఠినపరచుకొంటిని, అనేక పర్యాయములు పిలువబడినప్పటికీ నేను వినకుంటిని; కావున నేను ఈ విషయములను గూర్చి ఎరిగియున్నను, నేను ఎరుగనట్లే; అందువలన, న్యాయాధిపతుల పరిపాలన యొక్క పదవ సంవత్సరమందు ఈ ఏడవ నెల యొక్క నాలుగవ దినము వరకు నా హృదయము యొక్క దుష్టత్వమందు దేవునికి వ్యతిరేకముగా నేను తిరుగుబాటు చేయుచుంటిని.",
                "7": "నేను చాలా దగ్గర బంధువునొకరిని చూచుటకు వెళ్ళుచుండగా, ప్రభువు యొక్క దేవదూత నాకు కనబడి ఇట్లు చెప్పెను: అమ్యులెక్, నీ ఇంటికి తిరిగి వెళ్ళుము, ఏలయనగా నీవు ప్రభువు యొక్క ప్రవక్తకు ఆహారమియ్యవలెను; అతడు దేవుని చేత ఎన్నుకొనబడిన పరిశుద్ధుడు; ఈ జనుల పాపములను బట్టి అతడు అనేక దినములు ఉపవాసముండి ఆకలిగొనియున్నాడు, నీవు అతడిని నీ ఇంటిలో చేర్చుకొని భోజనము పెట్టవలెను; అతడు నిన్ను, నీ ఇంటివారిని ఆశీర్వదించును మరియు ప్రభువు యొక్క ఆశీర్వాదము నీపై, నీ ఇంటివారిపై నిలుచును.",
                "8": "అప్పుడు నేను దేవదూత స్వరమునకు లోబడి నా ఇంటి వైపు తిరిగి వెళ్ళితిని. నేను అక్కడకు వెళ్ళుచుండగా, నీ ఇంటిలో చేర్చుకొందువని దేవదూత నాకు చెప్పిన ఆ మనుష్యుని నేను కనుగొంటిని. ఇదిగో దేవుని విషయములను గూర్చి మీతో మాట్లాడుచున్న ఇతడే ఆ మనుష్యుడు.",
                "9": "అతడు పరిశుద్ధుడని దేవదూత నాతో చెప్పెను; అందువలన అతడు పరిశుద్ధుడని నేనెరుగుదును. ఏలయనగా అది దేవుని యొక్క దేవదూత ద్వారా చెప్పబడెను.",
                "10": "అతడు సాక్ష్యమిచ్చిన విషయములు సత్యమని నేనెరుగుదును; ఏలయనగా, ప్రభువు జీవముతోడు ఈ విషయములను నాకు విశదపరచుటకు ఆయన తన దేవదూతను పంపియున్నాడు; ఈ ఆల్మా నా ఇంట నివసించినప్పుడు ఆయన దీనిని చేసియున్నాడని నేను మీతో చెప్పుచున్నాను.",
                "11": "ఇదిగో, అతడు నా ఇంటివారిని ఆశీర్వదించెను. అతడు నన్ను, నా స్త్రీలను, నా పిల్లలను మరియు నా తండ్రిని, నా బంధువులను ఆశీర్వదించెను; ముఖ్యముగా నా బంధువులందరినీ అతడు ఆశీర్వదించెను మరియు అతడు పలికిన మాటలను బట్టి ప్రభువు యొక్క ఆశీర్వాదము మాపై నిలిచెను.",
                "12": "ఇప్పుడు అమ్యులెక్ ఈ మాటలను పలికినప్పుడు, జనులపై మోపబడిన నేరారోపణల గూర్చి మరియు రాబోవు విషయములను గూర్చి వారియందున్న ప్రవచనాత్మను బట్టి సాక్ష్యమిచ్చిన వారు అక్కడ ఒకరికంటే ఎక్కువ ఉండుట చూచినపుడు జనులు ఆశ్చర్యపడసాగిరి.",
                "13": "అయినను తమ కపటపు తంత్రములతో వారి మాటలలో తప్పులెంచవలెనని, వారికి వ్యతిరేకముగా సాక్ష్యము కనుగొనవలెనని, చట్టప్రకారము తీర్పుతీర్చబడునట్లు వారిని న్యాయాధిపతులకు అప్పగించవలెనని, వారు నేరము చేసినట్లుగా చూపబడుట లేదా సాక్ష్యమివ్వబడుట ద్వారా వారు సంహరింపబడవలెనని లేదా చెరసాలలో వేయబడవలెనని కోరి, వారిని ప్రశ్నించదలచిన వారు అక్కడ కొందరుండిరి.",
                "14": "వారిని నాశనము చేయుటకు కోరిన ఆ మనుష్యులు న్యాయవాదులైయుండిరి. వారు, న్యాయవిచారణ సమయమందు లేదా న్యాయాధిపతుల యెదుట జనుల నేరముల విచారణ సమయమందు న్యాయము జరిగించుటకు జనుల చేత జీతమునకు పెట్టుకొనబడినవారు లేదా నియమించబడిన వారు.",
                "15": "ఇప్పుడు ఈ న్యాయవాదులు జనుల నేర్పరితనము, కుయుక్తులను ఎరిగియుండిరి; ఇది, వారి వృత్తి యందు వారు నిపుణులైయుండునట్లు చేయుటకైయుండెను.",
                "16": "మరియు అతడు తన మాటలను తానే వ్యతిరేకించునట్లు లేదా అతడు చెప్పబోవుదానితో ఏకీభవించకుండునట్లు చేయుటకు వారు అమ్యులెక్‌ను ప్రశ్నించుట ప్రారంభించిరి.",
                "17": "ఇప్పుడు అమ్యులెక్ వారి ఉద్దేశ్యములను తెలుసుకొనగలడని వారు ఎరుగకయుండిరి. కానీ వారు అతడిని ప్రశ్నించుట ప్రారంభించగా, అతడు వారి ఆలోచనలను గ్రహించి వారితో ఇట్లనెను: ఓ, దుష్టులైన మూర్ఖతరము వారలారా, న్యాయవాదులు మరియు వేషధారులైన మీరు, అపవాది కొరకు పునాదులు వేయుచున్నారు; మీరు దేవుని పరిశుద్ధులను పట్టుకొనుటకు ఉచ్చులు, వలలు పన్నుతున్నారు.",
                "18": "నీతిమంతుల మార్గములను చెరుపుటకు, ఈ జనులను పూర్తిగా నాశనము చేయునట్లు దేవుని ఉగ్రతను మీపై తెచ్చుకొనుటకు మీరు ప్రణాళికలు వేయుచున్నారు.",
                "19": "మన చివరి రాజైన మోషైయ రాజ్యమును అనుగ్రహించుటకు ఎవరూ లేని వాడైయుండి, దానిని అప్పగించుటకు సిద్ధపడి, ఈ జనులు తాము ఎన్నుకొనినవారి చేత పరిపాలించబడునట్లు చేసినప్పుడు బాగుగా చెప్పెను—ఈ జనులు దుర్నీతిని ఎన్నుకొను సమయము వచ్చిన యెడల, అనగా ఈ జనులు అతిక్రమములో పడు సమయము వచ్చిన యెడల వారు నాశనమగుటకు సిద్ధపడుదురని అతడు బాగుగా చెప్పెను.",
                "20": "ఇప్పుడు నేను మీతో చెప్పుచున్నాను, ప్రభువు మీ దోషములను బట్టి బాగుగా తీర్పుతీర్చియున్నాడు; మీరు పశ్చాత్తాపపడుడి, పశ్చాత్తాపపడుడి, ఏలయనగా పరలోకరాజ్యము సమీపించియున్నదని తన దేవదూతల స్వరము ద్వారా ఆయన ఈ జనులకు బాగుగా ఎలుగెత్తి చెప్పియున్నాడు.",
                "21": "న్యాయము, ధర్మములతో నేను నా జనుల మధ్యకు వచ్చెదనని తన దేవదూతల స్వరము ద్వారా ఆయన బాగుగా ఎలుగెత్తి చెప్పియున్నాడు.",
                "22": "మరియు నేను మీతో చెప్పుచున్నాను, దేశమందు ఇప్పుడున్న నీతిమంతులు ప్రార్థించని యెడల మీరిప్పుడు కూడా పూర్తి నాశనముతో దర్శింపబడియుండేవారు; అయినప్పటికీ అది నోవహు దినములందున్న జనులకు జరిగినట్లు జలప్రళయము వలన కాకుండును, కానీ కరువు, తెగుళ్ళు మరియు ఖడ్గము వలన జరుగును.",
                "23": "కానీ నీతిమంతుల ప్రార్థనల వలన మీరు కాపాడబడియున్నారు; కావున మీరిప్పుడు నీతిమంతులను మీ మధ్యనుండి బయటకు త్రోసివేసిన యెడల, ప్రభువు శిక్షించక విడువడు; ఆయన తన తీవ్రమైన కోపమందు మీకు వ్యతిరేకముగా వచ్చును. అప్పుడు మీరు కరువు, తెగుళ్ళు మరియు ఖడ్గము చేత మొత్తబడుదురు; మీరు పశ్చాత్తాపపడని యెడల ఆ సమయము త్వరలో సమీపించనున్నది.",
                "24": "ఇప్పుడు జనులు అమ్యులెక్ పట్ల మరింత కోపముగా నుండి, ఎలుగెత్తి ఇట్లనిరి: ఈ మనుష్యుడు న్యాయమైన మన చట్టములకు, మనము ఎన్నుకొనిన తెలివైన మన న్యాయవాదులకు వ్యతిరేకముగా దూషించుచున్నాడు.",
                "25": "కానీ అమ్యులెక్ తన చేతిని ముందుకు చాపి, బలముగా ఎలుగెత్తి వారితో ఇట్లు చెప్పెను: ఓ, దుష్టులైన మూర్ఖతరము వారలారా, మీ హృదయములపై సాతాను అంత గొప్ప పట్టును ఎందుకు కలిగియున్నాడు? పలుకబడిన మాటలను వాటి సత్యమును బట్టి మీరు గ్రహించకుండా మీ కన్నులకు గ్రుడ్డితనము కలుగజేయుటకు అతడు మీపై అధికారము కలిగియుండునట్లు మీరెందుకు అతనికి మిమ్ములను లోబరచుకొనుచున్నారు?",
                "26": "నేను మీ చట్టమునకు వ్యతిరేకముగా సాక్ష్యమిచ్చియుంటినా? మీరు గ్రహించకున్నారు; నేను మీ చట్టమునకు వ్యతిరేకముగా మాట్లాడియున్నానని మీరు చెప్పుచున్నారు; కానీ నేను ఆ విధముగా మాట్లాడియుండలేదు, బదులుగా మీ శిక్షావిధి నిమిత్తము నేను మీ చట్టము యొక్క పక్షమున మాట్లాడియున్నాను.",
                "27": "ఇప్పుడు, ఈ జనుల నాశనము యొక్క పునాది మీ న్యాయవాదులు మరియు మీ న్యాయాధిపతుల అవినీతి ద్వారా వేయబడుచున్నదని నేను మీతో చెప్పుచున్నాను.",
                "28": "అమ్యులెక్ ఈ మాటలను పలికినప్పుడు, జనులు అతనికి వ్యతిరేకముగా ఎలుగెత్తి ఇట్లనిరి: ఈ మనుష్యుడు అపవాది యొక్క సంతానమని ఇప్పుడు మనమెరుగుదుము, అతడు మనతో అబద్ధమాడియున్నాడు; ఏలయనగా అతడు మన చట్టమునకు వ్యతిరేకముగా మాట్లాడియున్నాడు. ఇప్పుడు దానికి వ్యతిరేకముగా మాట్లాడలేదని చెప్పుచున్నాడు.",
                "29": "మరలా అతడు మన న్యాయవాదులకు, న్యాయాధిపతులకు వ్యతిరేకముగా దూషించియున్నాడు.",
                "30": "మరియు అతనికి వ్యతిరేకముగా ఈ విషయములను వారు జ్ఞాపకముంచుకొనవలెనని న్యాయవాదులు వారి హృదయములలో ఆలోచన కలిగించిరి.",
                "31": "వారి మధ్య జీజ్రొమ్ అను పేరుగల వాడొకడు ఉండెను. అతడు వారి మధ్య గల మిక్కిలి నేర్పరులలో ఒకడైయుండి, జనుల మధ్య అధిక వ్యాపారము కలిగియుండి అమ్యులెక్ మరియు ఆల్మాలపై నేరారోపణ చేయుటకు అందరికన్న ముందుండెను.",
                "32": "ఇప్పుడు, లాభము సంపాదించుటయే ఈ న్యాయవాదుల ఉద్దేశ్యమైయున్నది; వారి పనిని బట్టి వారు లాభము పొందిరి."
            },
            "11": {
                "1": "ఇప్పుడు చట్టమందు న్యాయాధిపతిగా ఉన్న ప్రతి మనుష్యుడు లేదా న్యాయాధిపతులుగా నియమించబడిన వారు తీర్పు తీర్చబడుటకు తమ యెదుటకు తేబడిన వారికి తీర్పుతీర్చుటకు పనిచేసిన సమయమును బట్టి జీతము తీసుకొనవలెనని మోషైయ యొక్క చట్టమందు ఉండెను.",
                "2": "ఒక మనుష్యుడు మరియొకనికి రుణపడియుండి, తాను రుణపడియున్న దానిని చెల్లించకున్న యెడల అతనికి వ్యతిరేకముగా న్యాయాధిపతికి ఫిర్యాదు చేయబడెను; న్యాయాధిపతి తన అధికారమును ఉపయోగించి ఆ మనుష్యుని తన యెదుటకు తెచ్చుటకు అధికారులను పంపును; అతడు చట్టప్రకారము మరియు అతనికి వ్యతిరేకముగా తేబడిన సాక్ష్యములను బట్టి ఆ మనుష్యునికి తీర్పుతీర్చును. ఆవిధముగా ఆ మనుష్యుడు తాను రుణపడియున్న దానిని చెల్లించుటకు లేదా తాను కలిగియున్నవాటిని వదులుకొనుటకు లేదా ఒక దొంగగా, దోపిడీదారునిగా జనుల మధ్య నుండి బయటకు త్రోసివేయబడుటకు బలవంతము చేయబడెను.",
                "3": "మరియు న్యాయాధిపతి తన సమయమును బట్టి తన జీతముగా—ఒక దినము కొరకు ఒక బంగారపు సెనైన్‌ లేదా బంగారపు సెనైన్‌తో సమానమైన ఒక వెండి సెనమ్‌ను పొందెను. ఇది వారికివ్వబడిన చట్టమును బట్టియైయుండెను.",
                "4": "ఇప్పుడు ఇవి వాటి విలువను బట్టి వారి బంగారము యొక్కయు వెండి యొక్కయు వేర్వేరు నాణెముల పేర్లయ్యుండెను. ఆ పేర్లు నీఫైయుల చేత ఇవ్వబడెను, ఏలయనగా వారు యెరూషలేము వద్దనున్న యూదుల పద్ధతిని బట్టి లెక్కించలేదు లేదా యూదుల పద్ధతిని బట్టి వారు కొలవలేదు; కానీ రాజైన మోషైయ ద్వారా నియమించబడిన న్యాయాధిపతుల పరిపాలన వరకు ప్రతి తరములోనున్న జనుల మనస్సులు మరియు పరిస్థితులను బట్టి వారి లెక్కలను, కొలతలను వారు మార్చిరి.",
                "5": "ఇప్పుడు ఆ లెక్క ఇట్లుండెను—బంగారము యొక్క ఒక సెనైన్‌, బంగారము యొక్క ఒక సియోన్‌, బంగారము యొక్క ఒక షుమ్ మరియు బంగారము యొక్క ఒక లిమ్నా.",
                "6": "వెండి యొక్క ఒక సెనమ్, వెండి యొక్క ఒక అమ్నోర్‌, వెండి యొక్క ఒక ఎజ్రొమ్ మరియు వెండి యొక్క ఒక ఓంటై.",
                "7": "వెండి యొక్క ఒక సెనమ్, బంగారము యొక్క ఒక సెనైన్‌నకు, బార్లీ యొక్క ఒక కొలతకు మరియు ప్రతి విధమైన ధాన్యము యొక్క ఒక కొలతకు సమానము.",
                "8": "ఇప్పుడు బంగారము యొక్క ఒక సియోన్‌, ఒక సెనైన్‌ విలువకు రెట్టింపైయుండెను.",
                "9": "బంగారము యొక్క ఒక షుమ్, ఒక సియోన్‌ విలువకు రెట్టింపైయుండెను.",
                "10": "బంగారము యొక్క ఒక లిమ్నా, వాటన్నిటి విలువ అయ్యుండెను.",
                "11": "వెండి యొక్క ఒక అమ్నోర్‌, రెండు సెనమ్‌లంత గొప్పది.",
                "12": "వెండి యొక్క ఒక ఎజ్రొమ్, నాలుగు సెనమ్‌లంత గొప్పది.",
                "13": "ఒక ఓంటై వాటన్నిటియంత గొప్పది.",
                "14": "ఇప్పుడు వారి లెక్క యొక్క తక్కువ అంకెల విలువ ఇది—",
                "15": "ఒక షిబ్లోన్‌ ఒక సెనమ్‌లో సగము; కావున ఒక షిబ్లోన్‌ బార్లీ యొక్క ఒక కొలతలో సగమునకు సమానము.",
                "16": "ఒక షిబ్లమ్ ఒక షిబ్లోన్‌లో సగమైయుండెను.",
                "17": "ఒక లియా ఒక షిబ్లమ్‌లో సగమైయుండెను.",
                "18": "ఇప్పుడు వారి లెక్క ప్రకారము ఇది వారి యొక్క అంకె.",
                "19": "బంగారము యొక్క ఒక ఆంటియోన్‌ మూడు షిబ్లోన్‌లకు సమానము.",
                "20": "ఇప్పుడిది లాభము సంపాదించు ఏకైక ఉద్దేశ్యము నిమిత్తమైయుండెను, ఏలయనగా వారి పనిని బట్టి వారు తమ జీతములను తీసుకొనిరి, కావున వారు ఎక్కువ పని కలిగియుండునట్లు, తమ యెదుటకు తేబడిన వ్యాజ్యములను బట్టి ధనము సంపాదించునట్లు వారు జనులను అల్లర్లకు, అన్నివిధములైన అలజడులకు, దుష్టత్వమునకు పురిగొల్పిరి; అందువలన, వారు జనులను ఆల్మా, అమ్యులెక్‌లకు వ్యతిరేకముగా పురిగొల్పిరి.",
                "21": "మరియు ఈ జీజ్రొమ్, అమ్యులెక్‌ను ఈ విధంగా ప్రశ్నించనారంభించెను: నేను నిన్ను అడుగబోవు కొన్ని ప్రశ్నలకు నీవు సమాధానమిచ్చెదవా? ఇప్పుడు మంచిదైన దానిని నాశనము చేయునట్లు జీజ్రొమ్ అపవాది యొక్క కుయుక్తులన్నిటి యందు నిపుణుడైయుండెను; కావున అతడు అమ్యులెక్‌తో ఇట్లనెను: నేను నిన్ను అడుగు ప్రశ్నలకు నీవు సమాధానమిచ్చెదవా?",
                "22": "అప్పుడు అమ్యులెక్ అతనితో ఇట్లనెను: నాలోఉన్న ప్రభువు యొక్క ఆత్మను బట్టియైన యెడల చెప్పెదను; ఏలయనగా ప్రభువు యొక్క ఆత్మకు వ్యతిరేకమైనదేది నేను చెప్పను. అప్పుడు జీజ్రొమ్ అతనితో—ఇదిగో, ఇక్కడ వెండి యొక్క ఆరు ఓంటైలు ఉన్నవి, నీవు సర్వోన్నతుడైన దేవుని ఉనికిని తిరస్కరించిన యెడల వీటన్నిటినీ నేను నీకు ఇచ్చెదననెను.",
                "23": "అంతట అమ్యులెక్ ఇట్లనెను: ఓ నరకపు సంతానమా, నీవు నన్నెందుకు శోధించెదవు? అట్టి శోధనలలో వేటికి నీతిమంతులు లొంగరని నీవెరుగవా?",
                "24": "దేవుడు లేడని నీవు నమ్ముచున్నావా? లేదు, అని నేను నీతో చెప్పుచున్నాను, దేవుడున్నాడని నీవు ఎరుగుదువు, కాని ఆయన కంటే ధనమును నీవు ఎక్కువగా ప్రేమించుచున్నావు.",
                "25": "ఇప్పుడు నీవు, దేవుని యెదుట నాతో అబద్ధమాడియున్నావు. ఇదిగో, గొప్ప విలువ కలిగిన ఈ ఆరు ఓంటైలను నేను నీకు ఇచ్చెదనని నీవు నాతో చెప్పియున్నావు—కానీ వాటిని నాకివ్వకుండా ఉంచుకొనవలెనని నీ మనస్సులో ఉన్నది; కేవలము నన్ను నాశనము చేయుటకు నీవు హేతువు కలిగి ఉండునట్లు, నేను నిజమైన మరియు సజీవుడైన దేవుడిని తిరస్కరించవలెను అనునది నీ కోరిక అయ్యున్నది. ఇప్పుడు, ఈ గొప్ప చెడు నిమిత్తము నీవు నీ ప్రతిఫలమును పొందెదవు.",
                "26": "మరియు జీజ్రొమ్ అతనితో—నిజమైన మరియు సజీవుడైన దేవుడున్నాడని నీవు చెప్పుచున్నావా? అనెను.",
                "27": "అవును, నిజమైన మరియు సజీవుడైన ఒక దేవుడున్నాడు అని అమ్యులెక్ చెప్పెను.",
                "28": "ఇప్పుడు జీజ్రొమ్—ఒకరి కంటే ఎక్కువమంది దేవుళ్ళు ఉన్నారా? అనెను.",
                "29": "లేదు, అని అతడు సమాధానమిచ్చెను.",
                "30": "జీజ్రొమ్ తిరిగి అతనితో—ఈ విషయములను నీవెట్లు ఎరుగుదువు? అనెను.",
                "31": "ఒక దేవదూత వాటిని నాకు తెలియజేసెనని అతడు చెప్పెను.",
                "32": "మరలా జీజ్రొమ్—రాబోయేదెవరు? దేవుని కుమారుడా? అనెను.",
                "33": "అవునని అతడు, అతనితో చెప్పెను.",
                "34": "ఆయన తన జనులను వారి పాపములలో రక్షించునా? అని జీజ్రొమ్ అడిగెను. అమ్యులెక్ సమాధానమిస్తూ అతనితో ఇట్లనెను: ఆయన రక్షించడని నేను నీతో చెప్పుచున్నాను, ఏలయనగా ఆయన వాక్యమును తిరస్కరించుట ఆయనకు అసాధ్యము.",
                "35": "ఇప్పుడు జీజ్రొమ్ జనులతో ఇట్లు చెప్పెను: ఈ విషయములను మీరు జ్ఞాపకముంచుకొనునట్లు చూచుకొనుడి; ఏలయనగా ఒక్కడే దేవుడున్నాడని అతడు చెప్పెను; అయినను దేవుని కుమారుడు వచ్చునని, కానీ—ఇతనికేదో దేవుడిని ఆజ్ఞాపించుటకు అధికారమున్నట్లు—ఆయన తన జనులను రక్షించడని చెప్పుచున్నాడు.",
                "36": "ఇప్పుడు అమ్యులెక్ తిరిగి అతనితో ఇట్లనెను: ఇదిగో, నీవు అబద్ధమాడియున్నావు, ఏలయనగా ఆయన తన జనులను వారి పాపములలో రక్షించడని నేను చెప్పినందున దేవుడిని ఆజ్ఞాపించుటకు అధికారము కలిగియున్నట్లుగా నేను మాట్లాడితినని నీవు చెప్పుచున్నావు.",
                "37": "నేను మరలా నీతో చెప్పుచున్నాను, ఆయన వారి పాపములలో వారిని రక్షించలేడు; ఏలయనగా ఆయన వాక్యమును నేను తిరస్కరించలేను, అపవిత్రమైనదేదియు పరలోకరాజ్యమును స్వతంత్రించుకొనలేదని ఆయన చెప్పియున్నాడు; కావున, మీరు పరలోకరాజ్యమును స్వంతంత్రించుకొనని యెడల మీరెట్లు రక్షింపబడగలరు? అందువలన మీరు మీ పాపములలో రక్షింపబడలేరు.",
                "38": "ఇప్పుడు జీజ్రొమ్ తిరిగి అతనితో—దేవుని కుమారుడు నిత్యుడైన తండ్రియేనా? అనడిగెను.",
                "39": "మరియు అమ్యులెక్ అతనితో ఇట్లనెను—ఆయన భూమ్యాకాశముల యొక్క, వాటియందున్న సమస్త వస్తువుల యొక్క నిత్య తండ్రి; ఆయనే ఆదియు అంతము, మొదటివాడును కడపటివాడును.",
                "40": "తన జనులను విమోచించుటకు ఆయన లోకములోనికి వచ్చును; ఆయన నామమందు విశ్వసించు వారి అతిక్రమములను తనపై తీసుకొనును; నిత్యజీవము కలిగియుండు వారు వీరే మరియు రక్షణ మరెవరికీ రాదు.",
                "41": "కావున దుష్టుల నుండి మరణ బంధకములు తొలగించబడుట తప్ప, వారు ఎట్టి విమోచన చేయబడనట్లే నిలిచియుందురు; ఏలయనగా, అందరు మృతులలో నుండి లేచి దేవుని యెదుట నిలిచి తమ క్రియలను బట్టి తీర్పుతీర్చబడు దినము వచ్చును.",
                "42": "ఇప్పుడు భౌతిక మరణమని పిలువబడిన ఒక మరణమున్నది; ఈ భౌతిక మరణము నుండి అందరు లేపబడునట్లు క్రీస్తు యొక్క మరణము ఈ భౌతిక మరణము యొక్క బంధకములను తొలగించును.",
                "43": "ఆత్మ మరియు శరీరము దాని పరిపూర్ణ రూపమందు తిరిగి ఐక్యమగును; అవయవము మరియు కీళ్ళు రెండును మనము ఈ సమయమున ఉన్నట్లుగానే దాని సరియైన ఆకారమునకు పునఃస్థాపించబడును; మనము ఇప్పుడు ఎరిగియున్నట్లే మన సమస్త దోషము యొక్క స్పష్టమైన జ్ఞాపకము కలిగియుండి దేవుని యెదుట నిలుచుటకు తేబడుదుము.",
                "44": "ఇప్పుడు ఈ పునఃస్థాపన వృద్ధులు యౌవనులు, దాసులు స్వతంత్రులు, స్త్రీ పురుషులు, దుష్టులు నీతిమంతులు అందరికి వచ్చును; వారి తల వెంట్రుకలలో ఒకటియైనను నశించదు; ప్రతీది ఇప్పుడున్నట్లుగా లేదా శరీరమందున్నట్లుగా దాని పరిపూర్ణ ఆకారమునకు పునఃస్థాపించబడును, మరియు అవి మంచివేగాని చెడ్డవేగాని వారి క్రియలను బట్టి తీర్పుతీర్చబడుటకు కుమారుడైన క్రీస్తు, తండ్రియైన దేవుడు మరియు పరిశుద్ధాత్మ యొక్క న్యాయస్థానము యెదుటకు అనగా ఏకైక నిత్యదేవుని యెదుట నిందారోపణ చేయబడుటకు వారు తేబడుదురు.",
                "45": "ఇప్పుడు నేను మర్త్య శరీరము యొక్క మరణమును గూర్చి, మర్త్య శరీరము యొక్క పునరుత్థానమును గూర్చి మీతో చెప్పియున్నాను. ఇక వారేమాత్రము మరణించకుండునట్లు ఈ మర్త్య శరీరము అమర్త్యత్వమునకు, అనగా మరణము నుండి—మొదటి మరణము నుండి కూడా జీవమునకు లేపబడునని నేను మీతో చెప్పుచున్నాను; వారి ఆత్మలు మరెన్నడూ విభజించబడనట్లు వారి శరీరములతో ఏకమగును; ఆ విధముగా వారిక క్షయతను చూడకుండునట్లు మొత్తము ఆత్మీయముగా మరియు అమర్త్యముగా అగును.",
                "46": "ఇప్పుడు అమ్యులెక్ ఈ మాటలను ముగించినప్పుడు జనులు తిరిగి ఆశ్చర్యపడసాగిరి మరియు జీజ్రొమ్ కూడా వణకనారంభించెను. ఆ విధముగా అమ్యులెక్ మాటలు ముగిసెను లేదా నేను వ్రాసియున్నదంతయు ఇదియే."
            },
            "12": {
                "1": "ఇప్పుడు అమ్యులెక్ మాటలు జీజ్రొమ్‌ను మాట్లాడకుండా చేసెనని, అమ్యులెక్‌ను నాశనము చేయుటకు అతని అబద్ధము, మోసములందు అమ్యులెక్ అతడిని పట్టుకొనెనని ఆల్మా చూచెను మరియు తన దోషమునెరిగి అతడు వణుకుట మొదలుపెట్టెనని చూచి అతనితో మాట్లాడుటకు, అమ్యులెక్ మాటలను స్థిరపరచుటకు, అమ్యులెక్ చెప్పిన వాటిని మించి అనేక విషయములను లేదా అనేక లేఖనములను వివరించుటకు ఆల్మా నోరు తెరిచి మాట్లాడనారంభించెను.",
                "2": "ఆల్మా, జీజ్రొమ్ తో పలికిన మాటలను చుట్టూ ఉన్న జనులు వినిరి; గొప్ప జనసమూహము ఉన్నందున అతడు ఈ విధముగా మాట్లాడెను:",
                "3": "జీజ్రొమ్, నీవిప్పుడు నీ అబద్ధము, కుయుక్తులందు పట్టుకొనబడియున్నావని చూచుచున్నావు, ఏలయనగా నీవు మనుష్యులతో మాత్రమే కాక దేవునితో కూడా అబద్ధమాడియున్నావు; ఇదిగో, ఆయన నీ తలంపులన్నిటినీ ఎరిగియున్నాడు మరియు నీ తలంపులు ఆయన ఆత్మ ద్వారా మాకు తెలియజేయబడినవని నీవు చూచుచున్నావు.",
                "4": "నీవు అబద్ధమాడి వారిని మాకు వ్యతిరేకముగా పురిగొల్పుటకు, మమ్ములను దూషించి బయటకు త్రోసివేయునట్లు ఈ జనులను మోసగించుటకు నీ ప్రణాళిక, అపవాది యొక్క కపటమును బట్టి మిక్కిలి కపటమైన ప్రణాళికైయున్నదని మేము ఎరిగియున్నామని నీవు చూచుచున్నావు.",
                "5": "ఇది నీ శత్రువు యొక్క ప్రణాళికయైయున్నది మరియు అతడు నీలో తన శక్తిని ఉపయోగించియున్నాడు. ఇప్పుడు నేను నీతో చెప్పుచున్నది అందరితో చెప్పుచున్నానని నీవు జ్ఞాపకముంచుకొనవలెనని నేను కోరుచున్నాను.",
                "6": "అతని చెర యొక్క శక్తిని బట్టి అతడు తన సంకెళ్ళతో మిమ్ములను చుట్టివేయునట్లు, శాశ్వత నాశనమునకు మీకు సంకెళ్ళు వేయునట్లు, మిమ్ములను తన ఆధీనములోకి తెచ్చుకొనుట్లు ఈ జనులను పట్టుకొనుటకు ఇది అపవాది వేసిన ఉచ్చు అని నేను మీ అందరితో చెప్పుచున్నాను.",
                "7": "ఇప్పుడు ఆల్మా ఈ మాటలను పలికినప్పుడు జీజ్రొమ్ అత్యధికముగా వణుకుట మొదలుపెట్టెను, ఏలయనగా అతడు దేవుని శక్తిని గూర్చి మరి ఎక్కువగా ఒప్పించబడెను; ఆల్మా, అమ్యులెక్‌లు అతడిని గూర్చి ఎరిగియున్నారని కూడా అతడు ఒప్పించబడెను, అతని హృదయ తలంపులను ఉద్దేశ్యములను వారు ఎరిగియున్నారని అతడు నమ్మెను; ఏలయనగా ప్రవచనాత్మను బట్టి వారు ఈ విషయములను ఎరుగునట్లు వారికి శక్తి అనుగ్రహించబడెను.",
                "8": "మరియు జీజ్రొమ్ దేవుని రాజ్యమును గూర్చి ఎక్కువగా తెలుసుకొనునట్లు వారి నుండి శ్రద్ధగా అడిగి తెలుసుకొనుట ప్రారంభించెను. అతడు ఆల్మాతో ఇట్లనెను: నీతిమంతులు మరియు దుష్టులు అందరు మృతులలో నుండి లేచెదరని, వారి క్రియలను బట్టి తీర్పుతీర్చబడుటకు దేవుని యెదుట నిలుచుటకు తేబడుదురని మృతుల పునరుత్థానమును గూర్చి అమ్యులెక్ చెప్పిన దానికి అర్థమేమి?",
                "9": "ఇప్పుడు ఆల్మా ఈ విషయములను అతనికి వివరించుట మొదలుపెట్టి ఇట్లు చెప్పెను: దేవుని మర్మములు తెలుసుకొనుటకు అనేకులకు అనుగ్రహించబడినది; అయినప్పటికీ, వారు ఆయన పట్ల చూపిన శ్రద్ధను లక్ష్యమును బట్టి నరుల సంతానమునకు ఆయన అనుగ్రహించిన ఆయన వాక్య భాగమును మాత్రమే వారు తెలియజేయవలెనను ఖచ్చితమైన ఆజ్ఞానుసారము అవి ఇవ్వబడినవి.",
                "10": "కావున తన హృదయమును కఠినపరచుకొను వాడు వాక్యము యొక్క తక్కువ భాగమును పొందును; తన హృదయమును కఠినపరచుకొనని వానికి దేవుని మర్మములు పూర్తిగా తెలుసుకొను వరకు వాక్యము యొక్క అధిక భాగము ఇవ్వబడును.",
                "11": "మరియు తమ హృదయములను కఠినపరచుకొను వారికి ఆయన మర్మములను గూర్చి వారు ఏమియు ఎరుగకయుండునంత తక్కువగా వాక్యము ఇవ్వబడును; అప్పుడు వారు అపవాది చేత చెరపట్టబడి, అతని చిత్తము ద్వారా నాశనమునకు నడిపించబడుదురు. ఇప్పుడు, నరకపు సంకెళ్ళనగా అర్థమిదే.",
                "12": "మరణము, మర్త్యత్వము నుండి అమర్త్యమైన స్థితికి లేపబడుట మరియు మన క్రియలను బట్టి తీర్పుతీర్చబడుటకు దేవుని న్యాయపీఠము ఎదుటికి తేబడుటను గూర్చి అమ్యులెక్ స్పష్టముగా మాట్లాడియున్నాడు.",
                "13": "అయినప్పటికీ మన హృదయములు కఠినపరచబడియున్న యెడల, అనగా వాక్యము మనలో కనబడకుండా పోవునంతగా మన హృదయములను దానికి వ్యతిరేకముగా కఠినపరచుకొనిన యెడల మన స్థితి భయంకరమగును, ఏలయనగా అప్పుడు మనము శిక్షింపబడుదుము.",
                "14": "మన మాటలు మనలను ఖండించును, మన సమస్త క్రియలు మనలను ఖండించును; మనము మచ్చలేనివారిగా కనుగొనబడము; మన తలంపులు కూడా మనలను ఖండించును; ఈ భయంకరమైన స్థితిలో మనము మన దేవుని వైపు చూచుటకు ధైర్యము చేయలేము; మీరు మా మీద పడి ఆయన సన్నిధి నుండి మమ్ములను మరుగుచేయమని బండలను, పర్వతములను మనము ఆజ్ఞాపించగలిగిన యెడల మనము సంతోషించెదము.",
                "15": "కానీ ఇది జరుగదు; మనము ముందుకు వచ్చి ఆయన మహిమయందు, ఆయన శక్తియందు, ఆయన బలము, ప్రభావము, ఆధిపత్యమందు ఆయన యెదుట నిలువవలెను మరియు ఆయన తీర్పులన్నియు న్యాయమైనవని, తన క్రియలన్నిటి యందు ఆయన నీతిమంతుడని, నరుల సంతానము యెడల ఆయన కనికరము కలిగియున్నాడని, ఆయన నామముపై విశ్వసించి పశ్చాత్తాపమునకు తగిన ఫలమును ఫలించు ప్రతి మనుష్యుని రక్షించుటకు ఆయన సమస్త శక్తి కలిగియున్నాడని ఒప్పుకొనుట దుష్టులకు నిత్య అవమానమును కలిగించును.",
                "16": "ఇదిగో అప్పుడొక మరణము అనగా రెండవ మరణము వచ్చునని నేను మీతో చెప్పుచున్నాను, అది ఆత్మీయ మరణము; అప్పుడు భౌతిక మరణమును బట్టి, తన పాపములందు మరణించువాడు ఆత్మీయముగా కూడా మరణించు సమయమది; అనగా, నీతికి సంబధించినంత వరకు అతడు మరణించును.",
                "17": "వారి వేదనలు అగ్ని, గంధకములు గల గుండము వలే ఉండు సమయమది, దాని జ్వాల నిరంతరము ఆరోహణమగుచుండును; మరియు తన చిత్తమును బట్టి వారిని లోబరచుకొనిన సాతాను యొక్క శక్తిని, చెరను బట్టి వారు ఒక నిత్య నాశనమునకు సంకెళ్ళలో బంధించబడు సమయమది.",
                "18": "అప్పుడు వారు ఏ విమోచన చేయబడనట్లే ఉందురని నేను మీతో చెప్పుచున్నాను; ఏలయనగా వారు దేవుని న్యాయమును బట్టి విమోచింపబడలేరు; క్షయత లేకపోవుటను బట్టి వారిక మరణించలేరు.",
                "19": "ఇప్పుడు ఆల్మా ఈ మాటలను చెప్పుట ముగించినప్పుడు జనులు మిక్కిలి ఆశ్చర్యపడసాగిరి;",
                "20": "కానీ, ముఖ్యాధికారి అయిన ఆంత్యోనా అను వాడొకడు వారి మధ్య నుండెను; అతడు ముందుకు వచ్చి అతనితో ఇట్లనెను: ఆత్మ ఎన్నడూ మరణించకుండునట్లు మనుష్యుడు మృతులలోనుండి లేచి, మర్త్యమైన దాని నుండి అమర్త్యమైన స్థితికి మారవలెనని నీవు చెప్పినదేమిటి?",
                "21": "మన మొదటి తల్లిదండ్రులు అక్కడ ప్రవేశించి జీవ వృక్షఫలమును తిని నిత్యము జీవించకుండా ఏదేను వనమునకు తూర్పున దేవుడు కెరూబులను, మండుచున్న ఖడ్గమును ఉంచియున్నాడని చెప్పిన లేఖనము యొక్క అర్థమేమి? మరియు ఆ విధముగా వారు నిత్యము జీవించుటకు ఎట్టి అవకాశము లేదని మనము చూచుచున్నాము.",
                "22": "ఇప్పుడు ఆల్మా అతనితో ఇట్లనెను: నేను వివరించబోవు విషయము ఇదియే. దేవుని వాక్యమును బట్టి, నిషేధింపబడిన ఫలమును తినుట ద్వారా ఆదాము పతనమాయెనని మనము చూచుచున్నాము; ఆ విధముగా అతని పతనము ద్వారా సమస్త మానవజాతి తప్పిపోయిన, పతనమైన జనులైరని మనము చూచుచున్నాము.",
                "23": "ఇప్పుడు నేను మీతో చెప్పుచున్నాను, ఆ సమయమున జీవ వృక్షఫలమును తినుట ఆదామునకు సాధ్యమైయుండిన యెడల మరణము ఉండేది కాదు. మరియు దేవుడిని ఒక అబద్ధకునిగా చేయుచూ వాక్యము నిరర్థకమైయుండేది, ఏలయనగా నీవు తినిన యెడల నిశ్చయముగా నీవు చనిపోయెదవని ఆయన చెప్పెను.",
                "24": "మానవజాతికి మరణము వచ్చునని, ముఖ్యముగా అమ్యులెక్ చేత చెప్పబడిన భౌతిక మరణము వచ్చునని మనము చూచుచున్నాము; అయినప్పటికీ పశ్చాత్తాపపడునట్లు మనుష్యునికి ఒక సమయము అనుగ్రహించబడెను; కావున, ఈ జీవితము ఒక పరిశీలనా స్థితి ఆయెను; దేవుడిని కలుసుకొనుటకు సిద్ధపడు సమయమాయెను; మృతుల పునరుత్థానము తర్వాత వచ్చునని మా ద్వారా చెప్పబడిన ఆ అంతము లేని స్థితి కొరకు సిద్ధపడు సమయమాయెను.",
                "25": "ఇప్పుడు, లోకము పునాది వేయబడినప్పటి నుండి సిద్ధము చేయబడిన విమోచన ప్రణాళిక లేని యెడల మృతుల పునరుత్థానము ఉండేది కాదు; కానీ చెప్పబడిన ఆ మృతుల పునరుత్థానమును తెచ్చు ఒక విమోచన ప్రణాళిక చేయబడినది.",
                "26": "మన మొదటి తల్లిదండ్రులు వెళ్ళి జీవవృక్ష ఫలమును తినుట సాధ్యమైన యెడల, సిద్ధపాటు స్థితి ఏదియూ లేకుండా వారు నిత్యము దౌర్భాగ్యులైయుండేవారు; ఆ విధముగా విమోచన ప్రణాళిక వ్యర్థమైయుండేది మరియు దేవుని వాక్యము ఫలితము లేకుండా నిరర్థకమైయుండేది.",
                "27": "కానీ, అది అట్లు లేదు; వారు తప్పక మరణించవలెనని మనుష్యులకు నియమించబడినది; మరణము తర్వాత వారు తీర్పునకు—అంతమని మేము చెప్పిన ఆ తీర్పునకు తప్పక రావలెను.",
                "28": "ఈ సంగతులు మనుష్యులకు జరుగవలెనని దేవుడు నియమించిన తరువాత, ఆయన వారికి నియమించిన సంగతులను గూర్చి మనుష్యుడు తెలుసుకొనుట అవసరమైయుండెనని ఆయన చూచెను;",
                "29": "కావున, వారితో మాట్లాడుటకు ఆయన దేవదూతలను పంపెను, వారు ఆయన మహిమను మనుష్యులు చూచునట్లు చేసిరి.",
                "30": "ఆ సమయము నుండి వారు ఆయన నామమున ప్రార్థన చేయుట మొదలుపెట్టిరి; కావున దేవుడు మనుష్యులతో మాట్లాడెను మరియు లోకము పునాది వేయబడినప్పటి నుండి సిద్ధము చేయబడిన విమోచన ప్రణాళికను వారికి తెలియజేసెను; వారి విశ్వాసము, పశ్చాత్తాపము, పరిశుద్ధ క్రియలను బట్టి ఆయన దీనిని వారికి తెలియజేసెను.",
                "31": "అందువల్ల భౌతికమైన విషయములను గూర్చిన మొదటి ఆజ్ఞలను ముందుగా వారు అతిక్రమించి, దేవుళ్ళ వలే అయి మంచి చెడులు ఎరిగి, నిర్వహించుకొను స్థితిలో ఉండి, చెడు చేయుటకేగాని లేదా మంచి చేయుటకేగాని వారి చిత్తములు, కోరికలను బట్టి తమనుతాము నిర్వహించుకొను స్థితి యందు ఉంచబడియుండగా, ఆయన మనుష్యులకు ఆజ్ఞలు ఇచ్చెను.",
                "32": "కావున వారు చెడు చేయరాదని, దానికి శిక్ష రెండవ మరణమని, నీతికి సంబంధించినంత వరకు అది ఒక శాశ్వత మరణమైయున్నదని వారికి విమోచన ప్రణాళికను తెలియజేసిన తరువాత దేవుడు వారికి ఆజ్ఞలనిచ్చెను; ఏలయనగా దేవుని యొక్క సర్వోత్తమమైన మంచితనమును బట్టి న్యాయము యొక్క క్రియలు నాశనము చేయబడవు, గనుక అట్టివారి మీద విమోచన ప్రణాళిక ఎట్టి అధికారమును కలిగియుండలేదు.",
                "33": "కానీ దేవుడు తన కుమారుని నామమందు మనుష్యులను పిలిచి (ఇది సిద్ధము చేయబడిన విమోచన ప్రణాళిక అయ్యుండి) ఇట్లు చెప్పెను: మీరు పశ్చాత్తాపపడి, మీ హృదయములను కఠిన పరచుకొనని యెడల, నేను నా అద్వితీయ కుమారుని ద్వారా మీపై కనికరము కలిగియుందును;",
                "34": "కావున పశ్చాత్తాపపడి తన హృదయమును కఠినపరచుకొనని వాడు నా అద్వితీయ కుమారుని ద్వారా తన పాప క్షమాపణ నిమిత్తము నా కనికరము కొరకు హక్కు కలిగియుండును; మరియు వీరు నా విశ్రాంతిలోనికి ప్రవేశించెదరు.",
                "35": "తన హృదయమును కఠినపరచుకొని, దుర్నీతిని జరిగించువాడు నా విశ్రాంతిలోనికి ప్రవేశించడని నా ఉగ్రతలో నేను ఒట్టు పెట్టుకొనుచున్నాను.",
                "36": "ఇప్పుడు నా సహోదరులారా, మీరు మీ హృదయములను కఠినపరచుకొనిన యెడల మీరు ప్రభువు యొక్క విశ్రాంతిలోనికి ప్రవేశించరని నేను మీతో చెప్పుచున్నాను; కావున మీ దుర్నీతి ఆయనను కోపమునకు పురిగొల్పును, దానిని బట్టి మొదటిసారి కోపమునకు పురిగొల్పబడినప్పుడు, అనగా ఆయన వాక్యమును బట్టి మీ ఆత్మల యొక్క శాశ్వత నాశనమునకు మొదటిసారి వలే చివరిసారి కోపమునకు పురిగొల్పబడినప్పుడు, ఆయన వాక్యమును బట్టి మొదటి మరణము వలె చివరి మరణమునకు ఆయన తన ఉగ్రతను మీ పైకి పంపును.",
                "37": "ఇప్పుడు నా సహోదరులారా, ఈ విషయములు సత్యమైనవని మనము ఎరుగుదుము గనుక ఆయన మనకిచ్చిన ఆయన యొక్క ఈ రెండవ ఆజ్ఞల యందు ఆయన ఉగ్రతను మనపై దింపుటకు మన దేవుడైన ప్రభువును కోపమునకు పురిగొల్పకుండునట్లు మనము పశ్చాత్తాపపడి, మన హృదయములను కఠినపరచుకొనకుండా ఆయన వాక్యమును బట్టి సిద్ధము చేయబడిన దేవుని విశ్రాంతిలోనికి ప్రవేశించెదము."
            },
            "13": {
                "1": "మరలా నా సహోదరులారా, ప్రభువైన దేవుడు తన సంతానమునకు ఈ ఆజ్ఞలు ఇచ్చినప్పటి సమయమును మీరు జ్ఞాపకము చేసుకొనవలెనని నేను కోరుచున్నాను; ఈ విషయములను బోధించుటకు ప్రభువైన దేవుడు, ఆయన కుమారుని యొక్క క్రమమును అనుసరించి తన పరిశుద్ధ క్రమము చొప్పున యాజకులను నియమించెనని మీరు జ్ఞాపకము చేసుకొనవలెనని నేను కోరుచున్నాను.",
                "2": "ఆయన కుమారుని యొక్క క్రమమును బట్టి ఆ యాజకులు నియమించబడియున్నారు, అందునుబట్టి విమోచన నిమిత్తము ఏ విధముగా ఆయన కుమారుని కొరకు ఎదురు చూడవలెనో జనులు తెలుసుకొందురు.",
                "3": "వారు నియమింపబడిన విధానమిది—వారి అధిక విశ్వాసమును సత్‌క్రియలను బట్టి, దేవుని యొక్క భవిష్యత్‌ జ్ఞానమును బట్టి, లోకము పునాది వేయబడినప్పటి నుండి వారు పిలువబడి, సిద్ధపరచబడియున్నారు; ముందుగా మంచి లేదా చెడును ఎన్నుకొనుటకు విడువబడియున్నారు; కావున వారు మంచిని ఎన్నుకొని, అత్యధిక విశ్వాసమును అభ్యసించి, ఒక పరిశుద్ధ పిలుపుతో, అనగా అట్టివారి కొరకు సిద్ధపరచబడిన విమోచన ప్రకారము సిద్ధము చేయబడిన ఆ పరిశుద్ధ పిలుపుతో పిలువబడియున్నారు.",
                "4": "ఆ విధముగా వారి విశ్వాసమును బట్టి వారు ఈ పరిశుద్ధ పిలుపునకు పిలువబడియున్నారు, ఇతరులు వారి హృదయ కాఠిన్యము మరియు వారి మనస్సుల అంధత్వమును బట్టి దేవుని ఆత్మను తిరస్కరించిరి, అట్లు తిరస్కరించని యెడల, వారి సహోదరుల వలే వారు కూడా గొప్ప విశేషాధికారము కలిగియుండేవారు.",
                "5": "లేక క్లుప్తముగా, మొదట వారు తమ సహోదరులతో సమానముగానుండిరి; ఆ విధముగా సిద్ధము చేయబడియున్న ఆ అద్వితీయ కుమారుని ప్రాయశ్చిత్తమందు మరియు ద్వారా, తమ హృదయములను కఠినపరచుకొనని వారి కొరకు లోకము పునాది వేయబడినప్పటి నుండి ఈ పరిశుద్ధ పిలుపు సిద్ధము చేయబడినది.",
                "6": "నరుల సంతానము ఆయన విశ్రాంతిలోనికి ప్రవేశించునట్లు వారికి ఆయన ఆజ్ఞలను బోధించుటకు ఈ పరిశుద్ధ పిలుపు ద్వారా ఆ విధముగా పిలువబడిరి మరియు దేవుని పరిశుద్ధ క్రమమును బట్టి ప్రధాన యాజకత్వమునకు నియమించబడిరి—",
                "7": "ఈ ప్రధాన యాజకత్వము ఆయన కుమారుని యొక్క క్రమమును బట్టియుండెను, ఆ క్రమము లోకము పునాది వేయబడినప్పటి నుండి ఉండెను; లేదా ఇతర మాటలలో, సమస్త విషయములను గూర్చిన ఆయన భవిష్యత్‌ జ్ఞానమును బట్టి నిత్యత్వము నుండి నిత్యత్వము వరకు సిద్ధపరచబడి, జీవితకాలమునకు ఆదియైనను జీవమునకు అంతమైనను లేకయుండెను—",
                "8": "ఇప్పుడు వారు ఈ విధముగా నియమించబడియున్నారు—ఒక పరిశుద్ధ పిలుపుతో పిలువబడి, ఒక పరిశుద్ధ విధిచే నియమించబడి, పరిశుద్ధ క్రమమును బట్టి ప్రధాన యాజకత్వమును వారిపై తీసుకొనిరి. ఆ పిలుపు, విధి మరియు ప్రధాన యాజకత్వము ఆది మరియు అంతము లేకయుండెను—",
                "9": "ఆ విధముగా వారు జీవితకాలమునకు ఆదియైనను జీవమునకు అంతమైనను లేకయుండి, కృపాసత్యసంపూర్ణుడై న్యాయముతో నిండియున్న తండ్రి యొక్క అద్వితీయ కుమారుని క్రమమును బట్టి శాశ్వతముగా ప్రధాన యాజకులైయుండిరి. అది ఆలాగునైయున్నది. ఆమేన్‌.",
                "10": "ఇప్పుడు పరిశుద్ధ క్రమము లేదా ప్రధాన యాజకత్వమును గూర్చి నేను చెప్పినట్లు నియమించబడి, దేవుని యొక్క ప్రధాన యాజకులైన వారు అనేకులుండిరి; అది వారి యొక్క అధిక విశ్వాసము, పశ్చాత్తాపము మరియు దేవుని యెదుట వారి నీతిని బట్టి, నశించిపోవుట కంటె పశ్చాత్తాపపడి నీతిని జరిగించుటకు వారు కోరుకొనుటను బట్టి ఉండెను;",
                "11": "కావున, వారు ఈ పరిశుద్ధ క్రమమును బట్టి పిలువబడి పరిశుద్ధపరచబడిరి, వారి వస్త్రములు గొఱ్ఱెపిల్ల యొక్క రక్తము ద్వారా తెల్లగా శుద్ధిచేయబడినవి.",
                "12": "ఇప్పుడు వారు, పరిశుద్ధాత్మ ద్వారా పరిశుద్ధపరచబడి, వారి వస్త్రములు తెల్లగా చేయబడి, దేవుని యెదుట శుద్ధముగా మచ్చలేకయుండిన తరువాత పాపము వైపు అసహ్యముతో తప్ప చూడలేరు; శుద్ధిచేయబడి వారి దేవుడైన ప్రభువు యొక్క విశ్రాంతిలోనికి ప్రవేశించిన వారు అక్కడ అనేకులు, అత్యధిక సంఖ్యాకులుండిరి.",
                "13": "ఇప్పుడు నా సహోదరులారా, మీరు కూడా ఆ విశ్రాంతిలో ప్రవేశించునట్లు దేవుని యెదుట మిమ్ములను మీరు తగ్గించుకొనవలెనని, పశ్చాత్తాపమునకు తగిన ఫలమును ఫలింపవలెనని నేను కోరుచున్నాను.",
                "14": "నేను చెప్పిన ఇదే క్రమమును బట్టి ఒక ప్రధాన యాజకుడైయుండి, శాశ్వతముగా తనపై ప్రధాన యాజకత్వమును తీసుకొన్న మెల్కీసెదెకు దినములందున్న జనులవలె కూడా మిమ్ములను మీరు తగ్గించుకొనుడి.",
                "15": "అబ్రాహాము దశమ భాగములు చెల్లించినది ఈ మెల్కీసెదెకునకే; ముఖ్యముగా, మన పితరుడైన అబ్రాహాము కూడా తాను కలిగియున్న దానంతటిలో పదియవ భాగమును దశమ భాగముగా చెల్లించెను.",
                "16": "ఇప్పుడిది ఆయన క్రమమునకు ఒక గుర్తు అయ్యుండగా లేదా ఆయన క్రమమైయుండగా, దీని ద్వారా జనులు దేవుని కుమారుని కొరకు ఎదురు చూచునట్లు ఈ విధులు ఈవిధముగా ఇవ్వబడెను మరియు ఇది వారి పాపక్షమాపణ నిమిత్తము వారు ఆయన కొరకు ఎదురుచూచుటకు, అందునుబట్టి వారు ప్రభువు యొక్క విశ్రాంతిలోనికి ప్రవేశించుటకైయుండెను.",
                "17": "ఈ మెల్కీసెదెకు, షాలేము దేశపు రాజైయుండెను; అతని జనులు దుర్నీతియందు, హేయక్రియలయందు బలముగా వృద్ధిచెందిరి; వారందరు త్రోవ తప్పిపోయిరి; వారు సకలవిధమైన దుష్టత్వముతో నిండియుండిరి.",
                "18": "కానీ బలమైన విశ్వాసమును అభ్యసించి, దేవుని పరిశుద్ధ క్రమమును బట్టి ప్రధాన యాజకత్వపు స్థానమును పొందిన మెల్కీసెదెకు, తన జనులకు పశ్చాత్తాపమును బోధించెను. వారు పశ్చాత్తాపపడిరి మరియు మెల్కీసెదెకు తన దినములలో దేశమందు సమాధానమును స్థాపించెను; కావున అతడు సమాధానకర్త అని పిలువబడెను, అతడు షాలేము యొక్క రాజైయుండి తన తండ్రి క్రింద పరిపాలించెను.",
                "19": "అతని ముందు మరియు తరువాత కూడా అనేకులు ఉండిరి, కానీ ఎవరును అతని కంటే గొప్పవారు కారు; కావున అతడిని గూర్చి వారు ప్రత్యేకముగా ఉదహరించిరి.",
                "20": "ఇప్పుడు నేను విషయమును వివరముగా చెప్పనవసరములేదు, నేను చెప్పినది చాలును. ఇదిగో లేఖనములు మీ ముందున్నవి; మీరు వాటిని వక్రీకరించిన యెడల, అది మీ నాశనమునకై యుండును.",
                "21": "ఆల్మా వారికి ఈ మాటలను చెప్పినప్పుడు, అతడు తన చేతిని వారివైపు చాపి బలమైన స్వరముతో ఎలుగెత్తి ఇట్లు చెప్పెను: పశ్చాత్తాపపడుటకు సమయమిదే. ఏలయనగా రక్షణ దినము సమీపించుచున్నది;",
                "22": "మరియు ప్రభువు యొక్క స్వరము దేవదూతల నోటి ద్వారా సమస్త జనములకు దానిని తెలియజేసెను; అనగా, మహా సంతోషకరమైన సువర్తమానములను వారు కలిగియుండునట్లు దానిని తెలియజేసెను; ఈ సువర్తమానములను ఆయన తన జనులందరికి, అనగా భూముఖముపై నలువైపులా చెదిరియున్న వారికి ప్రకటించెను; అందువలన అవి మన యొద్దకు వచ్చినవి.",
                "23": "మనము గ్రహించునట్లు, పొరపడకుండునట్లు అవి మనకు స్పష్టమైన మాటలలో తెలియజేయబడినవి; ఇది, పరదేశములో మనము దేశదిమ్మరులమైయుండుటను బట్టియైయుండెను; కావున మనము ఆవిధముగా అధిక అనుగ్రహము పొందియున్నాము, ఏలయనగా మన ద్రాక్షతోట యొక్క అన్ని భాగములలో ఈ సువర్తమానములు మనకు తెలియజేయబడినవి.",
                "24": "ఇదిగో, ఈ సమయమున మన దేశమందు అనేకులకు దేవదూతలు దానిని తెలియజేయుచున్నారు; ఇది, ఆయన తన మహిమలో వచ్చు సమయమున ఆయన వాక్యమును అంగీకరించుటకు నరుల సంతానము యొక్క హృదయములను సిద్ధపరచు ఉద్దేశ్యము నిమిత్తమైయున్నది.",
                "25": "ఇప్పుడు ఆయన రాకడను గూర్చి దేవదూతల నోటి ద్వారా మనకు తెలియజేయబడిన సంతోషకరమైన వార్తలను వినుటకు మాత్రమే మనము వేచియున్నాము; ఏలయనగా సమయము ఎంత త్వరగా వచ్చునో మనమెరుగము. అది నా దినమున రావలెనని దేవుడిని కోరుచున్నాను; కానీ అది త్వరగానైనా లేదా ఆలస్యముగానైనా రానిమ్ము, దానియందు నేను ఆనందించెదను.",
                "26": "మన పితరులలో ఉన్న ప్రవచనాత్మను బట్టి, వారు ఆయనను గూర్చి చెప్పిన దానిని బట్టి వారి మాటలు నెరవేరునట్లు ఆయన రాకడ సమయమున దేవదూతల నోటి ద్వారా అది నీతిమంతులకు పరిశుద్ధులకు తెలియజేయబడును.",
                "27": "ఇప్పుడు నా సహోదరులారా, మీరు నా మాటలను ఆలకించవలెనని, మీ పాపములను విడిచి పెట్టవలెనని, మీ పశ్చాత్తాప దినమును వాయిదా వేయరాదని వేదనాభరితమైన ఆతురతతో నా హృదయపు లోతులలో నుండి నేను కోరుచున్నాను.",
                "28": "మీరు సహించగలిగిన దానికంటే అధికముగా మీరు శోధింపబడకుండునట్లు దేవుని ఎదుట మిమ్ములను మీరు తగ్గించుకొని ఆయన పరిశుద్ధ నామమున ప్రార్థనచేసి, మెలకువగా ఉండి నిరంతరము ప్రార్థించుదురని మరియు ఆ విధముగా వినయముగలిగి సాత్వీకులుగా, లోబడువారిగా, సహనము గలవారిగా, ప్రేమతో నిండి సమస్త దీర్ఘశాంతము గలవారగునట్లు పరిశుద్ధాత్మ ద్వారా నడిపించబడవలెనని;",
                "29": "మీరు అంత్యదినమున పైకి లేపబడి ఆయన విశ్రాంతిలోనికి ప్రవేశించునట్లు ప్రభువు నందు విశ్వాసము కలిగియుండి, మీరు నిత్యజీవము పొందుదురను నిరీక్షణ కలిగియుండి మీ హృదయముల యందు ఎల్లప్పుడు దేవుని ప్రేమను కలిగియుండవలెనని కోరుచున్నాను.",
                "30": "ఆయన ఉగ్రతను మీపై తెచ్చుకొనకుండునట్లు, మీరు నరకపు సంకెళ్ళ చేత బంధించబడకుండనట్లు, రెండవ మరణమును అనుభవించకుండునట్లు ప్రభువు మీకు పశ్చాత్తాపమును అనుగ్రహించుగాక.",
                "31": "ఇంకను ఆల్మా ఈ గ్రంథమందు వ్రాయబడని అనేక మాటలను జనులతో పలికెను."
            },
            "14": {
                "1": "అతడు జనులతో మాట్లాడుట ముగించిన తరువాత, వారిలో అనేకులు అతని మాటలపై విశ్వసించి, పశ్చాత్తాపపడి, లేఖనములను వెదకనారంభించిరి.",
                "2": "కానీ వారిలో అధిక సంఖ్యాకులు ఆల్మా, అమ్యులెక్‌లను నాశనము చేయవలెనని కోరిరి; ఏలయనగా జీజ్రొమ్‌తో అతడు స్పష్టముగా మాట్లాడుటను బట్టి వారు ఆల్మాతో కోపముగానుండిరి; అమ్యులెక్ వారితో అబద్ధమాడెనని, వారి చట్టము, న్యాయవాదులు మరియు న్యాయాధిపతులకు వ్యతిరేకముగా అతడు దూషించెనని కూడా వారు చెప్పిరి.",
                "3": "వారు ఆల్మా, అమ్యులెక్‌లతో కోపముగానుండిరి; వారి దుష్టత్వమును గూర్చి అంత స్పష్టముగా సాక్ష్యమిచ్చినందున వారిని రహస్యముగా చంపుటకు కోరిరి.",
                "4": "కానీ, వారట్లు చేయలేదు; వారిని పట్టుకొని బలమైన త్రాళ్ళతో కట్టివేసి, దేశము యొక్క ప్రధాన న్యాయాధిపతి యెదుటికి తీసుకువెళ్ళిరి.",
                "5": "మరియు జనులు వెళ్ళి వారికి వ్యతిరేకముగా సాక్ష్యమిచ్చిరి—చట్టమునకు, దేశము యొక్క న్యాయవాదులకు, న్యాయాధిపతులకు మరియు దేశమందున్న జనులందరికి వ్యతిరేకముగా వారు దూషించిరని సాక్ష్యమిచ్చిరి; దేవుడు ఒక్కడేనని, ఆయన తన కుమారుడిని జనుల మధ్యకు పంపునని, కానీ ఆయన వారిని రక్షించడని కూడా సాక్ష్యమిచ్చిరి; జనులు ఆల్మా, అమ్యులెక్‌లకు వ్యతిరేకముగా అటువంటి అనేక విషయములను గూర్చి సాక్ష్యమిచ్చిరి. ఇప్పుడిది దేశము యొక్క ప్రధాన న్యాయాధిపతి యెదుట చేయబడెను.",
                "6": "మరియు చెప్పబడిన మాటలకు జీజ్రొమ్ ఆశ్చర్యపడెను; తన అబద్ధపు మాటల చేత జనుల మనస్సులకు అతడు కలుగజేసిన అంధత్వమును గూర్చి అతడు ఎరిగియుండెను; అతని ఆత్మ అతని దోషము యొక్క జ్ఞానమును బట్టి వేదన చెందుట మొదలుపెట్టెను; అతడు నరకపు బాధల చేత చుట్టబడసాగెను.",
                "7": "అప్పుడతడు జనులకు కేక వేయుచు—ఇదిగో, నేను దోషినైయున్నాను, ఈ మనుష్యులు దేవుని యెదుట మచ్చలేకయున్నారని చెప్పనారంభించెను. ఆ సమయము నుండి అతడు వారి కొరకు బ్రతిమాలుట ప్రారంభించెను; కానీ వారతనిని దూషించి, నీవు కూడా దయ్యము పట్టియున్నావా? అనుచూ అతనిపై ఉమ్మివేసి, వారి మధ్య నుండి అతడిని మరియు ఆల్మా, అమ్యులెక్‌ల చేత చెప్పబడిన మాటలందు విశ్వసించిన వారందరినీ కూడా బయటకు త్రోసివేసిరి; వారిని బయటకు త్రోసివేసి, వారిపై రాళ్ళు విసురుటకు మనుష్యులను పంపిరి.",
                "8": "వారి భార్యా పిల్లలను మరియు దేవుని వాక్యమందు విశ్వసించిన లేదా విశ్వసించుటకు బోధింపబడిన వారందరిని తెచ్చి అగ్నిలో పడవేయునట్లు వారు చేసిరి; పరిశుద్ధ లేఖనములను కలిగియున్న వారి గ్రంథములు అగ్ని చేత దహించబడి నాశనము చేయబడవలెనని వాటిని కూడా తెచ్చి అగ్నిలో పడవేసిరి.",
                "9": "వారు ఆల్మా, అమ్యులెక్‌లను పట్టుకొని, అగ్ని చేత దహించివేయబడిన వారి నాశనమును చూచునట్లు ఆ హతసాక్షుల స్థలమునకు వారిని తీసుకొనిపోయిరి.",
                "10": "అగ్ని చేత దహించబడుచున్న స్త్రీలు, పిల్లల యొక్క వేదనలను అమ్యులెక్ చూచినప్పుడు అతడు కూడా వేదన చెంది, ఆల్మాతో ఇట్లనెను: ఈ భయంకరమైన దృశ్యమును మనమెట్లు చూడగలము? మన చేతులను చాపి, మనలో ఉన్న దేవుని శక్తిని ఉపయోగించి వారిని జ్వాలల నుండి రక్షించెదము.",
                "11": "కానీ ఆల్మా అతనితో ఇట్లు చెప్పెను: నా చేతిని చాపరాదని ఆత్మ నన్ను ఆపుచున్నది; ఏలయనగా ప్రభువు వారిని మహిమలో తన యొద్దకు చేర్చుకొనును; ఆయన తన ఉగ్రత యందు వారిపై చేయు తీర్పులు న్యాయమైనవై యుండునట్లు వారి హృదయ కాఠిన్యమును బట్టి, వారీ కార్యము చేయునట్లు లేదా జనులు వారికి ఈ కార్యమును చేయునట్లు ఆయన అనుమతించును; అంత్యదినమున నిర్దోషుల రక్తము వారికి వ్యతిరేకముగా ఒక సాక్ష్యముగా నిలిచి, బలముగా మొరపెట్టును.",
                "12": "ఇప్పుడు అమ్యులెక్, ఆల్మాతో—బహుశా వారు మనలను కూడా కాల్చివేయుదురేమో అనెను.",
                "13": "మరియు ఆల్మా—ప్రభువు యొక్క చిత్తమును బట్టి జరుగనిమ్ము. కానీ, మన పని ముగియలేదు; కావున వారు మనలను కాల్చరని చెప్పెను.",
                "14": "ఇప్పుడు, అగ్నిలో వేయబడిన వారి శరీరములు మరియు వారితో వేయబడినట్టి గ్రంథములు దహించబడిన తరువాత దేశము యొక్క ప్రధాన న్యాయాధిపతి వచ్చి బంధించబడియున్న ఆల్మా, అమ్యులెక్‌ల ముందు నిలబడెను; అతడు తన చేతితో వారి చెంపలపై కొట్టి, వారితో ఇట్లనెను: జరిగిన దానిని చూచిన తర్వాత కూడా, ఈ జనులు అగ్ని గంధకములు గల గుండములో వేయబడునట్లు మీరు వారికి మరలా బోధించెదరా?",
                "15": "అగ్నిలో వేయబడిన వారిని రక్షించుటకు మీకు శక్తిలేదని మీరు చూచుచున్నారు; వారు మీ విశ్వాసమునకు చెందిన వారైనందున దేవుడు కూడా వారిని రక్షించియుండలేదు. ఇప్పుడు మిమ్ములను గూర్చి మీరేమందురు? అని అడుగుచూ న్యాయాధిపతి మరలా వారి చెంపల మీద కొట్టెను.",
                "16": "ఇప్పుడు ఈ న్యాయాధిపతి గిడియన్‌ను సంహరించిన నీహోర్‌ యొక్క క్రమమునకు విశ్వాసమునకు చెందినవాడైయుండెను.",
                "17": "ఆల్మా, అమ్యులెక్‌లు అతనికేమియు బదులు చెప్పలేదు; అతడు వారిని మరలా కొట్టి, చెరసాలలో వేయమని అధికారులకు అప్పగించెను.",
                "18": "వారు మూడు దినములపాటు చెరసాలలో ఉంచబడినప్పుడు నీహోర్‌ యొక్క విశ్వాసమునుకు చెందినవారైన న్యాయవాదులు, న్యాయాధిపతులు, యాజకులు మరియు బోధకులనేకులు వచ్చిరి; వారిని చూచుటకు వారు చెరసాలలోకి వచ్చి, పలురకాలుగా వారిని ప్రశ్నించిరి; కానీ, వారు ఏమియు బదులు చెప్పలేదు.",
                "19": "న్యాయాధిపతి వారి యెదుట నిలిచి—ఈ జనుల మాటలకు మీరెందుకు బదులు చెప్పుటలేదు? మిమ్ములను జ్వాలలకు అప్పగించుటకు నేను శక్తి కలిగియున్నానని మీరెరుగరా? అనెను. మరియు వారు మాట్లాడవలెనని అతడు ఆజ్ఞాపించెను; కానీ, వారు ఏమియు బదులు చెప్పలేదు.",
                "20": "వారు బయలుదేరి తమ త్రోవలలో వెళ్ళిపోయిరి, కాని మరసటి దినమున తిరిగి వచ్చిరి; న్యాయాధిపతి కూడా మరలా వారి చెంపల మీద కొట్టెను. అనేకులు వచ్చి, మీరు మరలా ఈ జనులకు తీర్పు తీర్చుటకు నిలిచెదరా? మా చట్టమును నిందించెదరా? మీకంత గొప్ప శక్తి ఉన్న యెడల మిమ్ములను మీరెందుకు విడిపించుకొనలేదు? అని అనుచూ వారిని కొట్టిరి.",
                "21": "వారి మీద తమ పండ్లు కొరుకుచూ, ఉమ్మి వేయుచు—మేము ఖండించబడినప్పుడు ఎట్లు కనబడుదుము? అనుచూ అనేక మాటలను వారితో పలికిరి.",
                "22": "అటువంటి అనేక మాటలను, అనగా అన్ని రకముల మాటలను వారితో పలికిరి; ఆవిధముగా వారు అనేక దినములు వారిని ఎగతాళి చేసిరి. వారు ఆకలిగొనునట్లు వారికి ఆహారమును, వారు దప్పికగొనునట్లు వారికి నీటిని ఇవ్వకయుండిరి; వారు దిగంబరులుగా ఉండునట్లు వారి నుండి వారి వస్త్రములను కూడా తీసుకొనిరి; ఆ విధముగా వారు బలమైన త్రాళ్ళతో కట్టబడి, చెరసాలలో బంధింపబడిరి.",
                "23": "వారు అనేక దినములు ఆ విధముగా బాధపడిన తరువాత (అది నీఫై జనులపై న్యాయాధిపతుల పరిపాలన యొక్క పదియవ సంవత్సరము యొక్క పదియవ నెలలోని పండ్రెండవ దినమైయుండెను), అమ్మోనైహా దేశము యొక్క ప్రధాన న్యాయాధిపతి మరియు వారి బోధకులు, న్యాయవాదులనేకులు ఆల్మా, అమ్యులెక్‌లు త్రాళ్ళతో బంధింపబడియున్న ఆ చెరసాల లోనికి వెళ్ళిరి.",
                "24": "ప్రధాన న్యాయాధిపతి వారి ముందు నిలిచి మరలా వారిని కొట్టి, వారితో ఇట్లనెను: మీరు దేవుని శక్తిని కలిగియున్న యెడల ఈ బంధకముల నుండి మిమ్ములను మీరు విడిపించుకొనుడి, అప్పుడు మీ మాటల ప్రకారము ప్రభువు ఈ జనులను నాశనము చేయునని మేము విశ్వసించెదము.",
                "25": "మరియు వారందరు వెళ్ళి, చివరివాని వరకు అవే మాటలను చెప్పుచూ వారిని కొట్టిరి; చివరివాడు వారితో మాట్లాడినప్పుడు దేవుని శక్తి ఆల్మా, అమ్యులెక్‌లపై నిలువగా వారు లేచి, తమ కాళ్ళపై నిలబడిరి.",
                "26": "అప్పుడు ఆల్మా ఎలుగెత్తి—ఓ ప్రభువా, ఎంత కాలము మేము ఈ గొప్ప శ్రమలను అనుభవించవలెను? ఓ ప్రభువా, క్రీస్తునందున్న మా విశ్వాసమును బట్టి మేము విడుదలగునంతగా మాకు శక్తి నిమ్మనెను. అంతట బంధింపబడిన ఆ త్రాళ్ళను వారు తెంచుకొనిరి; జనులు దీనిని చూచినపుడు పారిపోవుట మొదలుపెట్టిరి, ఏలయనగా నాశనమును గూర్చిన భయము వారి మీదికి వచ్చియుండెను.",
                "27": "వారి భయము ఎంత గొప్పదనగా వారు నేలపై పడి, చెరసాల యొక్క వెలుపలి ద్వారమును కూడా చేరలేకపోయిరి; భూమి బలముగా కంపించి, చెరసాల గోడలు రెండుగా చీలిపోయెను, కావున వారు నేలపై పడిరి; గోడలు కూలుటను బట్టి ఆల్మా, అమ్యులెక్‌లను కొట్టిన ప్రధాన న్యాయాధిపతి, న్యాయవాదులు, యాజకులు మరియు బోధకులు సంహరింపబడిరి.",
                "28": "ఆల్మా, అమ్యులెక్‌లు గాయపడకుండా చెరసాలలో నుండి బయటకు వచ్చిరి; ఏలయనగా క్రీస్తునందున్న వారి విశ్వాసమును బట్టి, ప్రభువు వారికి శక్తిననుగ్రహించెను. వారు చెరసాల నుండి తిన్నగా బయటకు వచ్చిరి; వారి బంధకముల నుండి విడిపించబడిరి; చెరసాల నేల కూలి, ఆల్మా అమ్యులెక్‌లు తప్ప, గోడల లోపలనున్న ప్రతి ఒక్కరు సంహరింపబడిరి; మరియు వారు తిన్నగా పట్టణములోకి వచ్చిరి.",
                "29": "ఇప్పుడు జనులు గొప్ప శబ్దము వినియుండి, దానికి కారణము తెలుసుకొనుటకు సమూహములుగా కలిసి పరుగెత్తుకు వచ్చిరి; ఆల్మా, అమ్యులెక్‌లు చెరసాలలో నుండి బయటకు వచ్చుటను, దాని గోడలు నేల కూలియుండుటను చూచినపుడు వారు మిక్కిలి భయభ్రాంతులై, రెండు సింహముల యెదుట నుండి ఒక మేక తన పిల్లలతో పారిపోవునట్లుగా ఆల్మా, అమ్యులెక్‌ల యెదుట నుండి పారిపోయిరి; ఆ విధముగా వారు ఆల్మా, అమ్యులెక్‌ల సముఖము నుండి పారిపోయిరి."
            },
            "15": {
                "1": "ఆల్మా, అమ్యులెక్‌లు ఆ పట్టణము నుండి బయటకు వెడలిపోవలెనని ఆజ్ఞాపించబడిరి; వారు వెడలిపోయి, సైడమ్ దేశములోనికి వచ్చిరి; అక్కడ, ఆల్మా మాటలయందు విశ్వసించినందుకు బయటకు త్రోసివేయబడి, రాళ్ళతో కొట్టబడి, అమ్మోనైహా దేశము నుండి బయటకు వెడలిపోయిన జనులందరినీ వారు కనుగొనిరి.",
                "2": "వారి భార్యాపిల్లలకు జరిగినదానంతటిని మరియు తమను గూర్చి, తమ విడుదల యొక్క శక్తిని గూర్చి కూడా వారికి తెలియజేసిరి.",
                "3": "మరియు జీజ్రొమ్ తీవ్రమైన జ్వరముతో సైడమ్ వద్ద పడియుండెను, అది అతని దుష్టత్వమును బట్టి, అతని మనస్సు పడిన గొప్ప శ్రమల వలన కలిగెను, ఏలయనగా ఆల్మా, అమ్యులెక్‌లు ఇక లేరని అతడు తలచెను; తన దుర్నీతి వలన వారు సంహరింపబడిరని అతడు తలచెను. ఈ ఘోర పాపము మరియు అతని ఇతర పాపములు ఎట్టి విడుదల లేకుండా మిక్కిలి తీవ్రమగు వరకు అతని మనస్సును వేధించెను; కావున అతడు తీవ్ర జ్వరముతో కాలిపోసాగెను.",
                "4": "ఇప్పుడు ఆల్మా, అమ్యులెక్‌లు సైడమ్ దేశమందు ఉన్నారని వినినప్పుడు, అతని హృదయము ధైర్యము తెచ్చుకోసాగెను; వారు అతని యొద్దకు రావలెనని కోరుచూ, అతడు వెంటనే వారికి ఒక సందేశమును పంపెను.",
                "5": "అతడు వారికి పంపిన సందేశమునకు లోబడి వారు వెంటనే వెళ్ళిరి; వారు జీజ్రొమ్ ఇంటిలోనికి వెళ్ళిరి; మంచముపై ఒక రోగిగా, తీవ్రమైన జ్వరముతో అతడు చాలా బలహీనముగా ఉన్నట్లు వారు కనుగొనిరి; అతని దోషముల కారణముగా అతని మనస్సు కూడా అధికముగా బాధింపబడెను; వారిని చూచినపుడు అతడు తన చేతిని చాపి, అతడిని స్వస్థపరచవలెనని వారిని కోరెను.",
                "6": "ఆల్మా అతని చేతిని పట్టుకొని—రక్షణ నిమిత్తము క్రీస్తు యొక్క శక్తి యందు నీవు నమ్ముచున్నావా? అనెను.",
                "7": "అతడు సమాధానమిస్తూ—అవును, నీవు బోధించిన మాటలన్నిటినీ నేను నమ్ముచున్నాను అనెను.",
                "8": "నీవు క్రీస్తు యొక్క విమోచన యందు విశ్వాసముంచిన యెడల స్వస్థపడగలవని ఆల్మా చెప్పెను.",
                "9": "మరియు అతడు—నీ మాటలను బట్టి నేను విశ్వసించుచున్నానని చెప్పెను.",
                "10": "అప్పుడు ఆల్మా ప్రభువుకు ఎలుగెత్తి—మా దేవుడవైన ఓ ప్రభువా, ఈ మనుష్యునిపై కనికరము చూపుము, క్రీస్తు యందున్న అతని విశ్వాసమును బట్టి అతడిని స్వస్థపరచుము అని చెప్పెను.",
                "11": "ఆల్మా ఈ మాటలను చెప్పినప్పుడు, జీజ్రొమ్ తన కాళ్ళపై నిలబడి నడవనారంభించెను; ఇది జనులందరిని గొప్ప ఆశ్చర్యమునకు గురిచేసెను; ఈ సమాచారము సైడమ్ యొక్క దేశమంతటా వ్యాపించెను.",
                "12": "ఆల్మా, జీజ్రొమ్‌కు ప్రభువు నామమున బాప్తిస్మమిచ్చెను; ఆ సమయము నుండి అతడు జనులకు బోధించుట ప్రారంభించెను.",
                "13": "ఆల్మా, సైడమ్ దేశమందు ఒక సంఘమును స్థాపించి, బాప్తిస్మము పొందగోరిన వారందరికి బాప్తిస్మమిచ్చుటకు దేశమందు యాజకులను, బోధకులను ప్రతిష్ఠించెను.",
                "14": "వారు అనేకమంది ఉండిరి; ఏలయనగా సైడమ్ చుట్టూ ఉన్న ప్రాంతమంతటి నుండి వారు గుంపులుగా వచ్చి, బాప్తిస్మము పొందిరి.",
                "15": "కానీ అమ్మోనైహా దేశములో ఉన్న జనులు ఇంకను కఠిన హృదయులుగా, మెడబిరుసు జనులుగా నిలిచియుంటిరి; ఆల్మా, అమ్యులెక్‌ల శక్తియంతయు అపవాదిదని చెప్పుచూ వారు తమ పాపముల విషయమై పశ్చాత్తాపపడలేదు; ఏలయనగా వారు నీహోర్‌ యొక్క విశ్వాసమునకు చెందినవారు, వారి పాపములను గూర్చి పశ్చాత్తాపపడుట యందు వారు విశ్వసించలేదు.",
                "16": "ఆల్మా మరియు అమ్యులెక్—అమ్యులెక్ తన బంగారమును వెండిని అమ్మోనైహా దేశమందున్నట్టి తన ప్రశస్థ వస్తువులన్నిటిని దేవుని వాక్యము నిమిత్తము వదిలివేసిన వాడై ఒకప్పటి తన స్నేహితులు, తన తండ్రి మరియు తన బంధువుల చేత కూడా తిరస్కరించబడెను;",
                "17": "కావున ఆల్మా, సైడమ్ వద్ద ఒక సంఘమును స్థాపించిన తరువాత ఒక గొప్ప నియంత్రణను చూచియుండి, జనులు తమ హృదయముల యొక్క గర్వము విషయములో నియంత్రణ చేయబడిరని, దేవుని యెదుట తమనుతాము తగ్గించుకొనుట మొదలుపెట్టిరని, సాతాను నుండి, మరణము నుండి మరియు నాశనము నుండి విడిపించబడునట్లు నిరంతరము మెలకువగానుండి ప్రార్థించుచూ బలిపీఠము యెదుట దేవుడిని ఆరాధించుటకు పరిశుద్ధాలయముల వద్ద సమకూడుట మొదలుపెట్టిరని చూచెను—",
                "18": "ఇప్పుడు నేను చెప్పినట్లు, ఆల్మా ఈ విషయములన్నిటినీ చూచిన తరువాత అతడు అమ్యులెక్‌ను తీసుకొని జరహేమ్ల దేశమునకు వచ్చెను; అతడిని తన ఇంటికి తీసుకొనివెళ్ళి, అతని శ్రమల యందు అతనికి పరిచర్య చేసి ప్రభువు నందు అతడిని బలపరిచెను.",
                "19": "ఆ విధముగా నీఫై జనులపై న్యాయాధిపతుల పరిపాలన యొక్క పదియవ సంవత్సరము ముగిసెను."
            },
            "16": {
                "1": "నీఫై జనులపై న్యాయాధిపతుల పరిపాలన యొక్క పదకొండవ సంవత్సరమందు, రెండవ నెల యొక్క అయిదవ దినమున—కొన్ని సంవత్సరముల వరకు అనగా పదకొండవ సంవత్సరము నందు రెండవ నెల అయిదవ దినము వరకు కూడా అక్కడ ఎట్టి యుద్ధములు, వివాదములు లేకుండా జరహేమ్ల దేశమందు అధిక సమాధానమున్న తరువాత, దేశమందంతటా ఒక యుద్ధఘోష వినబడెను.",
                "2": "ఏలయనగా లేమనీయుల సైన్యములు అరణ్యము వైపు నుండి దేశ సరిహద్దులలోనికి అమ్మోనైహా పట్టణములోనికి వచ్చి, జనులను సంహరించుచు పట్టణమును నాశనము చేయుట మొదలుపెట్టెను.",
                "3": "ఇప్పుడు నీఫైయులు దేశము నుండి వారిని బయటకు తరిమివేయుటకు తగినంత సైన్యమును సమకూర్చక ముందే వారు అమ్మోనైహా పట్టణమందున్న జనులను మరియు నోవహు సరిహద్దుల చుట్టూ కొందరిని నాశనము చేసి, ఇతరులను అరణ్యములోనికి బందీలుగా తీసుకొనిపోయిరి.",
                "4": "అయితే అరణ్యములోనికి బందీలుగా తీసుకొనిపోబడిన వారిని తిరిగి పొందవలెనని నీఫైయులు కోరిరి.",
                "5": "కావున నీఫైయుల సైన్యములపై ప్రధాన అధికారిగా నియమింపబడిన వాడు, (అతని పేరు జోరమ్ మరియు అతనికి లీహై, ఆహా అను ఇద్దరు కుమారులుండిరి)—ఇప్పుడు జోరమ్ మరియు అతని ఇద్దరు కుమారులు, ఆల్మా సంఘముపై ప్రధాన యాజకుడైయున్నాడని ఎరిగి, అతడు ప్రవచనాత్మను కలిగియున్నాడని వినియున్నందున వారు అతని యొద్దకు వెళ్ళి, లేమనీయుల చేత బందీలుగా కొనిపోబడిన తమ సహోదరులను అన్వేషించుటలో తాము అరణ్యములో ఎటు వెళ్ళవలెనని ప్రభువు కోరుచున్నాడో తెలుసుకొనుటకు అతడిని విచారించిరి.",
                "6": "ఆ విషయమును గూర్చి ఆల్మా ప్రభువు యొద్ద విచారించి, తిరిగివచ్చి వారితో ఇట్లనెను: ఇదిగో, దక్షిణ అరణ్యమందు మాంటై దేశ సరిహద్దులకు అవతల దూరముగా లేమనీయులు సీదోను నదిని దాటుదురు. సీదోను నదికి తూర్పున మీరు వారిని కలుసుకొందురు, అక్కడ లేమనీయుల చేత బందీలుగా కొనిపోబడిన మీ సహోదరులను ప్రభువు మీకు అప్పగించును.",
                "7": "అప్పుడు జోరమ్ మరియు అతని కుమారులు తమ సైన్యములతో సీదోను నదిని దాటి, సీదోను నదికి తూర్పు వైపున ఉన్న దక్షిణ అరణ్యములోనికి మాంటై యొక్క సరిహద్దుల అవతలకు దూరముగా నడిచివెళ్ళిరి.",
                "8": "వారు లేమనీయుల సైన్యముల పైకి రాగా, లేమనీయులు చెదరగొట్టబడి అరణ్యములోనికి తరుమబడిరి; లేమనీయుల చేత బందీలుగా కొనిపోబడిన తమ సహోదరులను వారు తీసుకొనిరి, అయితే బందీలుగా కొనిపోబడిన వారిలో ఏ ఒక్క ఆత్మయు నశించియుండలేదు. మరియు వారు తమ స్వంత దేశములను స్వాధీనపరచుకొనుటకు తమ సహోదరుల ద్వారా తీసుకొనిరాబడిరి.",
                "9": "ఆ విధముగా న్యాయాధిపతుల యొక్క పదకొండవ సంవత్సరము ముగిసెను, లేమనీయులు దేశము నుండి బయటకు తరిమివేయబడిరి మరియు అమ్మోనైహా జనులు నాశనము చేయబడిరి; అంతేకాకుండా, అమ్మోనిహయుల యొక్క జీవముగల ప్రతి ఆత్మ మరియు దాని గొప్పతనమును బట్టి దేవుడు నాశనము చేయలేడని వారు చెప్పిన వారి గొప్ప పట్టణము కూడా నాశనము చేయబడెను.",
                "10": "కానీ ఇదిగో, అది ఒక్క దినమందే నిర్మానుష్యముగా విడువబడెను; అక్కడ శవములు కుక్కలచేత, అరణ్యమందలి అడవి మృగముల చేత ఆరగించబడెను.",
                "11": "అయినప్పటికీ అనేక దినముల తరువాత వారి మృతదేహములు భూముఖముపై కుప్పగా పోయబడి, ఒక పలుచని ఆచ్ఛాదనముచేత కప్పబడెను. అనేక సంవత్సరముల పాటు అమ్మోనైహా దేశమును స్వాధీనపరచుకొనుటకు జనులు దాని లోనికి వెళ్ళలేనంతగా అక్కడ దుర్వాసన వ్యాపించెను. అది నీహోర్‌ల నిర్జనమని పిలువబడెను; ఏలయనగా సంహరింపబడిన వారు నీహోర్‌ యొక్క విశ్వాసమునకు చెందినవారు; మరియు వారి దేశములు నిర్మానుష్యముగా మిగిలెను.",
                "12": "నీఫై జనులపై న్యాయాధిపతుల పరిపాలన యొక్క పదునాలుగవ సంవత్సరము వరకు లేమనీయులు, నీఫైయులకు వ్యతిరేకముగా యుద్ధము చేయుటకు తిరిగి రాలేదు. ఆ విధముగా మూడు సంవత్సరముల పాటు నీఫై జనులు దేశమంతటా నిరంతర సమాధానమును కలిగియుండిరి.",
                "13": "ఆల్మా, అమ్యులెక్‌లు యూదుల పద్ధతిని బట్టి కట్టబడిన వారి దేవాలయములందు, వారి పరిశుద్ధాలయములందు, వారి సమాజమందిరములందు జనులకు పశ్చాత్తాపమును బోధించుచూ ముందుకు సాగిరి.",
                "14": "వ్యక్తులపట్ల ఎట్టి పక్షపాతము లేకుండా, వారి మాటలను ఆలకించిన వారందరికీ వారు నిరంతరము దేవుని వాక్యమును బోధించిరి.",
                "15": "ఆ విధముగా దేశమంతటా వాక్యమును బోధించుటకు ఆల్మా, అమ్యులెక్‌లు మరియు ఆ పనికి ఎన్నుకొనబడిన వారనేకులు ముందుకు సాగిరి. సంఘ స్థాపన దేశమందంతటా, చుట్టూనున్న సమస్త ప్రాంతములలో, నీఫైయుల యొక్క సమస్త జనుల మధ్య బహుగా విస్తరించెను.",
                "16": "వారి మధ్య ఎట్టి అసమానత్వము లేకుండెను; ఆయన రాకడ సమయమున వారి మధ్య బోధింపబడవలసిన వాక్యమును అంగీకరించుటకు నరుల సంతానము యొక్క మనస్సులను లేదా వారి హృదయములను సిద్ధపరచుటకు—",
                "17": "వారు వాక్యమునకు వ్యతిరేకముగా కఠినపరచబడరాదని, వారు అవిశ్వాసులుగా ఉండి నాశనము కారాదని, బదులుగా నిజమైన ద్రాక్షావల్లికి కొమ్మ అంటు కట్టబడినట్లు వాక్యమును వారు సంతోషముతో అంగీకరించవలెనని, వారి దేవుడైన ప్రభువు యొక్క విశ్రాంతిలోనికి వారు ప్రవేశించవలెనని దేశమంతటిపై ప్రభువు తన ఆత్మను క్రుమ్మరించెను.",
                "18": "ఇప్పుడు జనుల మధ్యకు వెళ్ళిన ఆ యాజకులు సమస్త అబద్ధములు, మోసములు, అసూయలు, జగడములు, ద్వేషములు, దూషణలు, దొంగతనము, దోపిడీ, కొల్లగొట్టుట, నరహత్య, వ్యభిచారము జరిగించుట మరియు సమస్త విధములైన కామాతురతకు వ్యతిరేకముగా బోధించి, ఈ క్రియలు ఇట్లుండరాదని చెప్పుచూ—",
                "19": "త్వరలో రాబోవు సంగతులను, అనగా దేవుని కుమారుని రాకడ, ఆయన శ్రమలు, మరణము మరియు మృతుల పునరుత్థానమును ప్రకటించిరి.",
                "20": "జనులలో అనేకులు, దేవుని కుమారుడు రాబోవు స్థలమును గూర్చి ప్రశ్నించిరి; ఆయన తన పునరుత్థానము తరువాత వారికి కనిపించునని వారు బోధింపబడిరి; దీనిని జనులు గొప్ప సంతోషముతో, ఆనందముతో ఆలకించిరి.",
                "21": "ఇప్పుడు దేశమందంతటా సంఘము స్థాపించబడిన తరువాత—అపవాదిపై విజయము పొంది, దేవుని వాక్యము దాని పవిత్రతలో దేశమంతటా బోధింపబడియుండి, జనులపై ప్రభువు తన ఆశీర్వాదములు క్రుమ్మరించుచుండగా—నీఫై జనులపై న్యాయాధిపతుల పరిపాలన యొక్క పదునాలుగవ సంవత్సరము ముగిసెను."
            },
            "17": {
                "intro": "దేవుని వాక్యము నిమిత్తము రాజ్యమునకు సంబంధించిన వారి హక్కులను తిరస్కరించి, లేమనీయులకు బోధించుటకు నీఫై దేశమునకు వెళ్ళిన మోషైయ కుమారుల వృత్తాంతము; వారి శ్రమలు మరియు విడుదల—ఆల్మా యొక్క గ్రంథము ప్రకారమైయున్నది.",
                "1": "ఇప్పుడు ఆల్మా, మాంటై దేశమునకు దూరముగా గిడియన్‌ దేశము నుండి దక్షిణము వైపు ప్రయాణము చేయుచుండగా, జరహేమ్ల దేశము వైపు ప్రయాణము చేయుచున్న మోషైయ కుమారులను కలుసుకొని అతడు ఆశ్యర్యమునకు గురయ్యెను.",
                "2": "దేవదూత మొదట అతనికి కనబడిన సమయమున మోషైయ యొక్క ఈ కుమారులు ఆల్మాతో నుండిరి; కావున, తన సహోదరులను చూచినందుకు ఆల్మా అత్యధికముగా సంతోషించెను; వారు ఇంకను ప్రభువు నందు అతని సహోదరులుగా ఉన్నారనునది అతని సంతోషమును రెట్టింపు చేసెను; వారు సత్యమును గూర్చిన జ్ఞానమందు బలముగా ఎదిగిరి; ఏలయనగా వారు బాగా తెలివిగలవారైయుండి, దేవుని వాక్యమును తెలుసుకొనునట్లు లేఖనములను శ్రద్ధగా వెదికిరి.",
                "3": "కానీ, అంతయు ఇదియే కాదు; వారు అధికముగా ప్రార్థించి, ఉపవాసముండిరి; కావున వారు ప్రవచనాత్మను, బయల్పాటు ఆత్మను కలిగియుండి, వారు బోధించినప్పుడు దేవుని శక్తి మరియు అధికారముతో బోధించిరి.",
                "4": "అనేకులు సత్యమును గూర్చి తెలుసుకొనునట్లు చేయుటలో అధిక విజయము కలిగియుండి, వారు పదునాలుగు సంవత్సరముల పాటు లేమనీయులకు దేవుని వాక్యమును బోధించుచుండిరి; వారి మాటల శక్తి ద్వారా అనేకులు ఆయన నామమున ప్రార్థన చేయుటకు, ఆయన యెదుట తమ పాపములు ఒప్పుకొనుటకు దేవుని బలిపీఠము యెదుటకు తేబడిరి.",
                "5": "ఇప్పుడు వారి ప్రయాణములలో వారికి కలిగిన పరిస్థితులు ఇవి, ఏలయనగా వారు అనేక శ్రమలు అనుభవించిరి; ఆకలి, దాహము, అలసట మరియు ఆత్మ యందు అధికశ్రమ వంటి వాటిచేత వారు శరీరమందును మనస్సునందును అధికముగా బాధననుభవించిరి.",
                "6": "ఇప్పుడు వారి యొక్క ప్రయాణములివి: న్యాయాధిపతుల యొక్క మొదటి సంవత్సరములో తమ తండ్రియైన మోషైయ వద్ద సెలవు తీసుకొని, జనుల కోరిక ప్రకారము వారి తండ్రి వారికి అనుగ్రహించుటకు కోరిన రాజ్యమును వారు తిరస్కరించిరి;",
                "7": "అయినప్పటికీ వారు తమ ఖడ్గములు, బల్లెములు, విల్లులు, బాణములు మరియు వడిసెలను తీసుకొని జరహేమ్ల దేశము నుండి బయటకు వెడలిపోయిరి; అరణ్యములో ఉన్నప్పుడు తమ కొరకు ఆహారము సంపాదించుకొనునట్లు వారు దీనిని చేసిరి.",
                "8": "ఆ విధముగా లేమనీయులకు దేవుని వాక్యమును బోధించుటకు నీఫై దేశమునకు వెళ్ళుటకు తాము ఎన్నుకొనిన వారితోపాటు వారు అరణ్యములోనికి వెడలిపోయిరి.",
                "9": "అరణ్యమందు అనేక దినములు వారు ప్రయాణము చేసిరి, అధికముగా ఉపవాసముండిరి మరియు సాధ్యమైన యెడల వారి సహోదరులైన లేమనీయులకు సత్యమును గూర్చి, నీచమైన వారి పితరుల ఆచారములను గూర్చి తెలియజేయుటకు దేవుని హస్తములలో వారు ఒక సాధనముగా ఉండునట్లు, వారితో వెళ్ళుటకు మరియు వారితో నిలిచియుండుటకు ఆయన ఆత్మ యొక్క ఒక భాగమును ప్రభువు వారికి అనుగ్రహించవలెనని అధికముగా ప్రార్థించిరి.",
                "10": "అప్పుడు ప్రభువు వారిని తన ఆత్మతో దర్శించి, ఓదార్పు పొందుమనగా వారు ఓదార్పు పొందిరి.",
                "11": "మరలా ప్రభువు వారితో ఇట్లనెను: మీ సహోదరులైన లేమనీయుల మధ్యకు వెళ్ళి నా వాక్యమును స్థాపించుడి; అయినను నా యందు మంచి మాదిరిని వారికి చూపునట్లు మీరు దీర్ఘశాంతమందు, శ్రమల యందు సహనము కలిగియుండవలెను మరియు నేను అనేక ఆత్మల యొక్క రక్షణ కొరకు మిమ్ములను నా చేతులలో ఒక సాధనముగా చేయుదును.",
                "12": "అంతట దేవుని వాక్యమును ప్రకటించుటకు లేమనీయుల యొద్దకు వెళ్ళుటకు మోషైయ కుమారులు మరియు వారితోనున్న వారి హృదయములు ధైర్యము తెచ్చుకొనెను.",
                "13": "లేమనీయుల దేశము యొక్క సరిహద్దులలోనికి వారు వచ్చి చేరినప్పుడు, వారు తమను విభజించుకొని, కోతకోసిన తరువాత తిరిగి కలుసుకొనవలెనని, ప్రభువు నందు విశ్వసించుచు ఒకని నుండి మరియొకడు విడిపోయిరి; ఏలయనగా వారు చేయనారంభించిన పని గొప్పదని తలంచిరి.",
                "14": "నిశ్చయముగా అది గొప్పదైయుండెను, ఏలయనగా ఆటవికులు, కఠినాత్ములు, క్రూరులైన జనులకు దేవుని వాక్యమును బోధించుటకు వారు పూనుకొనిరి; వారు నీఫైయులను హత్యచేయుట యందు, వారిని దోచుకొని కొల్లగొట్టుట యందు ఆనందించు జనులైయుండిరి; వారి హృదయములు సంపదలపై లేదా వెండి బంగారములు, ప్రశస్థమైన రాళ్ళపై ఉంచబడినవి; అయినను వాటి కొరకు తమ చేతులతో పని చేయనవసరము లేకుండా హత్య చేయుట, కొల్లగొట్టుట ద్వారా ఈ వస్తువులను సంపాదించవలెనని వారు కోరిరి.",
                "15": "ఆ విధముగా వారు చాలా సోమరులైయుండిరి, వారిలో అనేకులు విగ్రహములను ఆరాధించిరి, వారి తండ్రుల ఆచారములను బట్టి దేవుని శాపము వారి మీదికి వచ్చెను; అయినప్పటికీ పశ్చాత్తాపము యొక్క షరతులపై ప్రభువు యొక్క వాగ్దానములు వారికి ఇవ్వబడెను.",
                "16": "కావున, బహుశా వారు వారిని పశ్చాత్తాపపడునట్లు, విమోచన ప్రణాళికను ఎరుగునట్లు చేయగలరేమో అనునది మోషైయ కుమారులు ఆ పనికి పూనుకొనుటకు కారణమైయున్నది.",
                "17": "అందువలన వారు ఒకరి నుండి ఒకరు వేరుపడి, అతనికి ఇవ్వబడిన దేవుని వాక్యము మరియు శక్తిని బట్టి ప్రతి ఒక్కరు ఒంటరిగా వారి మధ్యకు వెళ్ళిరి.",
                "18": "ఇప్పుడు అమ్మోన్‌ వారి మధ్య ముఖ్యుడైయుండెను లేదా వారికి పరిచర్య చేసెను, వారి యొక్క వేర్వేరు స్థానములను బట్టి వారిని ఆశీర్వదించి, వారికి దేవుని వాక్యమును బోధించిన తరువాత లేదా అతడు వెడలిపోవుటకు ముందు వారికి పరిచర్యచేసిన తరువాత అతడు వారి యొద్ద నుండి వెడలిపోయెను; ఆ విధముగా వారు దేశమందంతటా పలు ప్రయాణములు చేసిరి.",
                "19": "అమ్మోన్‌, ఇష్మాయెల్ దేశమునకు వెళ్ళెను, ఆ దేశము ఇష్మాయెల్ కుమారుల పేరుతో పిలువబడెను, వారు కూడా లేమనీయులైయుండిరి.",
                "20": "అమ్మోన్‌, ఇష్మాయెల్ దేశమందు ప్రవేశించగా, వారి చేజిక్కిన నీఫైయులందరినీ బంధించి, వారిని రాజు వద్దకు తీసుకొనిపోవుట వారి ఆచారమైనందున లేమనీయులు అతడిని పట్టుకొని బంధించిరి; ఆ విధముగా అతని చిత్తము మరియు సంతోషమును బట్టి వారిని సంహరించుటకు, ఖైదీగా ఉంచుటకు, చెరసాలలో వేయుటకు లేదా వారిని అతని దేశము నుండి బయటకు గెంటి వేయుటకు రాజు ఇష్టానికి అది వదిలివేయబడెను.",
                "21": "ఆ విధముగా అమ్మోన్‌, ఇష్మాయెల్ దేశపు రాజు యెదుటకు తీసుకొనిపోబడెను; అతని పేరు లమోనై; అతడు, ఇష్మాయెల్ వంశస్థుడైయుండెను.",
                "22": "లేమనీయుల మధ్య లేదా అతని జనుల మధ్య దేశమందు నివసించుట అతని కోరికైయున్నదా అని రాజు అమ్మోన్‌ను ప్రశ్నించెను.",
                "23": "అమ్మోన్‌ అతనితో—అవును, నేను కొంతకాలము పాటు ఈ జనుల మధ్య నివసించుటకు కోరుచున్నాను, బహశా నేను మరణించు దినమువరకు అనెను.",
                "24": "అప్పుడు అమ్మోన్‌ యెడల రాజైన లమోనై అధికముగా సంతోషించి, అతని బంధకములు విడిపించబడునట్లు చేసెను; మరియు అమ్మోన్‌ అతని కుమార్తెలలో ఒకరిని భార్యగా చేసుకొనవలెనని అతడు కోరెను.",
                "25": "కానీ అమ్మోన్‌ అతనితో—లేదు, నేను నీ సేవకునిగా ఉండెదననెను. కావున, అమ్మోన్‌ రాజైన లమోనైకి సేవకుడయ్యెను. మరియు లేమనీయుల ఆచారమును బట్టి లమోనై యొక్క మందలను కాయుటకు అతడు ఇతర సేవకుల మధ్య నియమించబడెను.",
                "26": "మూడు దినములు రాజు సేవలో ఉన్న తరువాత, అతడు లేమనీయ సేవకులతోపాటు వారి మందలను సీబస్ యొక్క జలమని పిలువబడిన జలముల యొద్దకు తీసుకొని వెళ్ళుచుండెను; తమ మందలు నీటిని త్రాగునట్లు లేమనీయులందరు వాటిని అక్కడికి తీసుకొని పోవుదురు—",
                "27": "కావున, అమ్మోన్‌ మరియు రాజు యొక్క సేవకులు తమ మందలను ఆ నీటి యొద్దకు తోలుకొనిపోవుచుండగా, నీటి కొరకు తమ మందలతో వచ్చిన లేమనీయుల సమూహమొకటి అక్కడ నిలబడి అమ్మోన్‌ మరియు రాజు సేవకుల యొక్క మందలను చెదరగొట్టిరి, అవి పలుదారులలో పారిపోవునంతగా వాటిని చెదరగొట్టిరి.",
                "28": "ఇప్పుడు రాజు యొక్క సేవకులు ఇట్లనుచూ సణుగుట మొదలుపెట్టిరి: ఈ మనుష్యుల దుష్టత్వమును బట్టి, మన సహోదరుల మందలు చెదరగొట్టబడినందున వారికి చేసియున్నట్లుగానే ఇప్పుడు మనలను కూడా రాజు సంహరించును. ఇదిగో, మన మందలు ఇప్పటికే చెదరగొట్టబడినవని చెప్పుచూ వారు అధికముగా దుఃఖించసాగిరి.",
                "29": "సంహరింపబడుదుమన్న భయమును బట్టి వారు దుఃఖించిరి. ఇప్పుడు అమ్మోన్‌ దీనిని చూచినప్పుడు, అతని హృదయము సంతోషముతో ఉప్పొంగెను; ఏలయనగా అతడు ఇట్లనుకొనెను: నా మాటల యందు విశ్వసించుటకు వారిని నడిపించునట్లు, నా తోటి సేవకుల హృదయములను నేను గెలుచునట్లు రాజుకు ఈ మందలను తిరిగి ఇచ్చుటలో నా శక్తిని లేదా నా యందున్న శక్తిని నా తోటి సేవకులకు నేను చూపెదను.",
                "30": "ఇప్పుడు తన సహోదరులని అతడు తలంచిన వారి శ్రమలను చూచినప్పుడు అమ్మోన్‌ యొక్క తలంపులివి.",
                "31": "మరియు అతడు వారితో తీయగా మాట్లాడుతూ ఇట్లు చెప్పెను: నా సహోదరులారా, ధైర్యముగానుండుడి, మనము మందలను వెదకుటకు వెళ్ళి, వాటిని సమకూర్చి, నీటి యొద్దకు తిరిగి తెచ్చెదము; ఆ విధముగా మనము రాజు కొరకు మందలను భద్రపరచెదము, అప్పుడతడు మనలను సంహరించడు.",
                "32": "అంతట వారు మందలను వెదకుచూ అమ్మోన్‌ వెనుక వెళ్ళిరి, వారు అతి వేగముతో ముందుకు వెళ్ళి, రాజు యొక్క మందల ముందుకు చేరి, నీటి యొద్దకు వాటిని తిరిగి సమకూర్చిరి.",
                "33": "మరలా వారి మందలను చెదరగొట్టుటకు ఆ మనుష్యులు అక్కడుండిరి; కానీ అమ్మోన్‌ తన సహోదరులతో ఇట్లు చెప్పెను: మందలు పారిపోకుండునట్లు వాటి చుట్టూ నిలబడుడి; నేను వెళ్ళి మన మందలను చెదరగొట్టుచున్న ఈ మనుష్యులతో పోరాడెదను.",
                "34": "కావున వారు అమ్మోన్‌ ఆజ్ఞాపించినట్లు చేసిరి, అప్పుడతడు వెళ్ళి, సీబస్ జలముల వద్ద నిలిచియున్న వారితో పోరాడుటకు నిలిచెను; వారు బహుసంఖ్యాకులై యుండిరి.",
                "35": "కావున వారు అమ్మోన్‌కు భయపడలేదు, వారి ఇష్టానుసారము తమలో ఒకడు అతడిని సంహరించగలడని వారు తలంచిరి, ఏలయనగా ఆయన కుమారులను వారి శత్రవుల చేతులలో నుండి విడిపించెదనని ప్రభువు మోషైయకు వాగ్దానము చేసియున్నాడని వారెరుగరు, లేదా ప్రభువును గూర్చి వారేమియు ఎరుగరు; కావున వారు, తమ సహోదరుల నాశనమందు ఆనందించిరి; ఈ కారణముచేతనే వారు రాజు యొక్క మందలను చెదరగొట్టుటకు నిలిచిరి.",
                "36": "కానీ అమ్మోన్‌ వెళ్ళి, తన వడిసెలతో వారి పైకి రాళ్ళు విసురుట ప్రారంభించెను; గొప్ప బలముతో అతడు వారిపై వడిసెలతో రాళ్ళు విసిరెను; ఆ విధముగా అతడు వారిలో కొంతమందిని సంహరించగా అతని శక్తిని చూచి వారు ఆశ్చర్యపడసాగిరి; అయినను సంహరింపబడిన వారి సహోదరుల నిమిత్తము వారు కోపముగానుండి, అతడిని పడద్రోయవలెనని నిశ్చయించుకొనిరి; కావున అతడిని తమ రాళ్ళతో కొట్టలేకపోయిరని చూచి, వారు గధలతో అతడిని సంహరించుటకు వచ్చిరి.",
                "37": "కానీ, అమ్మోన్‌ను కొట్టుటకు తన గధను ఎత్తిన ప్రతి మనుష్యుని చేతిని అతడు తన ఖడ్గముతో నరికివేసెను; ఏలయనగా అతడు వారి చేతులను తన ఖడ్గపు అంచుతో కొట్టుచు వారి దెబ్బలను తట్టుకొనుచుండెను, అంతట వారు ఆశ్చర్యపడి అతని యెదుట పారిపోసాగిరి; మరియు వారు అధిక సంఖ్యాకులైనప్పటికీ అతడు తన బాహుబలము చేత వారు పారిపోవునట్లు చేసెను.",
                "38": "ఇప్పుడు వారిలో ఆరుగురు వడిసెల ద్వారా కూలిరి, కానీ అతడు తన ఖడ్గముతో వారి నాయకుడిని తప్ప మరి ఎవరిని సంహరించలేదు; అతనికి వ్యతిరేకముగా ఎత్తబడిన వారందరి చేతులను అతడు నరికివేసెను మరియు వారనేకులైయుండిరి.",
                "39": "అతడు వారిని దూరముగా తరిమివేసి తిరిగి వచ్చినప్పుడు వారు తమ మందలకు నీరు పెట్టి, వాటిని రాజు యొక్క పచ్చిక బయళ్ళకు తీసుకొనిపోయిరి; తరువాత అమ్మోన్‌ను సంహరింపజూచి అతని ఖడ్గము చేత నరికివేయబడిన వారి చేతులను మోయుచూ వారు రాజు యొద్దకు వెళ్ళిరి; వారు చేసిన క్రియలకు సాక్ష్యముగా అవి రాజు యొద్దకు తీసుకుపోబడెను."
            },
            "18": {
                "1": "రాజైన లమోనై, తన సేవకులు ముందుకువచ్చి వారు చూచిన విషయములన్నిటి గూర్చి అందరిముందు సాక్ష్యమిచ్చునట్లు చేసెను.",
                "2": "వారు చూచిన విషయములన్నిటి గూర్చి వారందరు సాక్ష్యమిచ్చినప్పుడు, తన మందలను భద్రపరచుట యందు అమ్మోన్‌ యొక్క విశ్వాస్యతను, అతడిని సంహరించవలెనని కోరిన వారికి వ్యతిరేకముగా పోరాడుట యందు అతని గొప్ప శక్తిని గూర్చి తెలుసుకొని అతడు అధికముగా ఆశ్చర్యపడి, ఇట్లనెను: నిశ్చయముగా ఇతడు ఒక మనుష్యుని కంటే గొప్పవాడు. వారి హత్యలను బట్టి ఈ జనులపై అట్టి గొప్ప శిక్షలను పంపు గొప్ప ఆత్మ ఇతడే కాడా?",
                "3": "అప్పుడు వారు రాజుకు సమాధానమిచ్చి ఇట్లనిరి: అతడు గొప్ప ఆత్మయో లేదా ఒక మనుష్యుడో మేమెరుగము; కానీ, అతడు రాజు యొక్క శత్రువుల చేత సంహరింపబడలేడని మట్టుకు మేమెరుగుదుము; లేదా అతడు మాతో ఉన్నప్పుడు, అతని నేర్పరితనమును గొప్పశక్తిని బట్టి రాజు యొక్క మందలను వారు చెదరగొట్టలేరు; కావున అతడు రాజుకు స్నేహితుడైయున్నాడని మేమెరుగుదుము. ఇప్పుడు ఓ రాజా, ఒక మనుష్యుడు అట్టి గొప్ప శక్తి కలిగియున్నాడని మేము విశ్వసించము, ఏలయనగా అతడు సంహరింపబడలేడని మేమెరుగుదుము.",
                "4": "రాజు ఈ మాటలను వినినప్పుడు అతడు వారితో ఇట్లనెను: అతడు గొప్ప ఆత్మ అయ్యున్నాడని ఇప్పుడు నేనెరుగుదును; మీ సహోదరుల వలె మిమ్ములను నేను సంహరించకుండునట్లు మీ ప్రాణములను కాపాడుటకు ఈ సమయమున అతడు వచ్చియున్నాడు. మన పితరులు చెప్పిన ఆ గొప్ప ఆత్మ ఇదియే.",
                "5": "ఇప్పుడు ఒక గొప్ప ఆత్మ కలదు అనునది లమోనై తన తండ్రి నుండి పొందిన సంప్రదాయము. ఆ గొప్ప ఆత్మ యందు వారు విశ్వసించినప్పటికీ, వారు ఏమి చేసినను సరియని వారు తలంచిరి; అయినను తన సేవకులను సంహరించుటలో తాను తప్పు చేసియున్నానేమోయని లమోనై అధికముగా భయపడసాగెను;",
                "6": "ఏలయనగా వారి మందలను నీటి యొద్ద చెదరగొట్టిన వారి సహోదరుల కారణముగా వారిలో అనేకులను అతడు సంహరించియుండెను; ఆ విధముగా వారి మందలు చెదరగొట్టబడుటను బట్టి, వారు సంహరించబడిరి.",
                "7": "ఇప్పుడు, చెదరగొట్టబడిన మందలను తమ దేశమునకు తరిమివేయునట్లు జనుల మందలను చెదరగొట్టుటకు సీబస్ జలముల వద్ద కాచుకొనియుండుట ఈ లేమనీయులకు ఒక అలవాటుగా ఉండెను, దోచుకొనుటకు ఇది వారి పథకమైయుండెను.",
                "8": "అప్పుడు రాజైన లమోనై—అట్టి గొప్ప శక్తి కలిగియున్న ఈ మనుష్యుడు ఎక్కడున్నాడు? అని తన సేవకులను ప్రశ్నించెను.",
                "9": "వారతనితో ఇట్లు చెప్పిరి: ఇదిగో, అతడు నీ గుఱ్ఱములకు మేత వేయుచున్నాడు. వారి మందలకు నీరు పెట్టు సమయమునకు ముందు వారు అతని గుఱ్ఱములను, రథములను సిద్ధము చేయవలెనని, అతడిని నీఫై దేశమునకు తీసుకువెళ్ళవలెనని రాజు తన సేవకులను ఆజ్ఞాపించియుండెను; ఏలయనగా దేశమంతటిపై రాజైన లమోనై యొక్క తండ్రి చేత నీఫై దేశమందు గొప్ప విందు ఏర్పాటు చేయబడెను.",
                "10": "ఇప్పుడు అమ్మోన్‌ తన గుఱ్ఱములను, రథములను సిద్ధపరచుచున్నాడని రాజైన లమోనై వినినప్పుడు, అమ్మోన్‌ యొక్క విశ్వాస్యతను బట్టి అతడు మిక్కిలి ఆశ్చర్యపడి ఇట్లనెను: నిశ్చయముగా ఈ మనుష్యుని వలె, నా సేవకులందరి మధ్య ఇంత విశ్వాసము గల సేవకుడు లేడు; ఏలయనగా నా ఆజ్ఞలన్నిటినీ నేరవేర్చుటను అతడు జ్ఞాపకముంచుకొనుచున్నాడు.",
                "11": "నిశ్చయముగా ఇతడే ఆ గొప్ప ఆత్మయని ఇప్పుడు నేనెరుగుదును; అతడు నా యొద్దకు రావలెనని నేను కోరుచున్నాను, కానీ నేను ధైర్యము చేయలేను.",
                "12": "ఇప్పుడు అమ్మోన్‌, రాజు మరియు అతని సేవకుల కొరకు గుఱ్ఱములను రథములను సిద్ధము చేసిన తర్వాత రాజు యొద్దకు వెళ్ళెను; రాజు ముఖములో మార్పును గమనించి, అతడు రాజు సన్నిధి నుండి తిరిగి వెళ్ళనైయుండెను.",
                "13": "అంతట రాజు యొక్క సేవకులలో ఒకడు అతడిని రబ్బానా అనెను, అనగా వారి రాజులు శక్తిమంతులని తలంచుటను బట్టి శక్తి గల లేదా గొప్పరాజా అని దాని అర్థము; ఆ విధముగా అతడు—రబ్బానా, రాజు నిన్ను ఆగమని కోరుచున్నాడని అతనితో చెప్పెను.",
                "14": "కావున అమ్మోన్‌ రాజు వైపు తిరిగి అతనితో—ఓ రాజా, నీ కొరకు నేను ఏమి చేయవలెనని కోరుచున్నావు? అనెను. వారి సమయమును బట్టి ఒక గంట సేపు రాజు అతనికి సమాధానమియ్యలేదు, ఏలయనగా అతనికి ఏమి చెప్పవలెనో అతడు ఎరుగకయుండెను.",
                "15": "అమ్మోన్‌ మరలా అతనితో—నా నుండి నీవేమి కోరుచున్నావు? అనెను. కానీ రాజు అతనికి సమాధానమియ్యలేదు.",
                "16": "అమ్మోన్‌ దేవుని ఆత్మతో నింపబడినందున అతడు రాజు యొక్క తలంపులను గ్రహించగలిగెను; మరియు అతడు, అతనితో—నీ సేవకులను, నీ మందలను కాపాడుటకు వారి సహోదరులలో ఏడుగురిని వడిసెలతోను ఖడ్గముతోను సంహరించి, ఇతరుల చేతులను నరికివేసి నీ సేవకులను, నీ మందలను కాపాడియున్నానని నీవు వినియుంటివి; అదే నీ ఆశ్చర్యమునకు కారణమా? అనెను.",
                "17": "ఇందులో అంతగా ఆశ్చర్యపడుటకు ఏమున్నది? అని నేనడుగుచున్నాను. ఇదిగో, నేను ఒక మనుష్యుడను మరియు నీ సేవకుడను; కావున సరియైనదేదైనను నీవు కోరిన యెడల, నేను దానిని చేయుదును.",
                "18": "ఇప్పుడు రాజు ఈ మాటలను వినినప్పుడు అతడు మరలా ఆశ్చర్యపడెను, ఏలయనగా అమ్మోన్‌ అతని తలంపులను వివేచించగలడని అతడు చూచెను; అయినప్పటికీ, రాజైన లమోనై నోరు తెరచి అతనితో—నీవెవరవు? సమస్త విషయములను ఎరిగిన ఆ గొప్ప ఆత్మవు నీవేనా? అనెను.",
                "19": "నేను కాదు, అని అమ్మోన్‌ అతనికి సమాధానమిచ్చెను.",
                "20": "మరియు రాజు ఇట్లనెను: నా హృదయ తలంపులను నీవెట్లు ఎరుగుదువు? నీవు ధైర్యముగా మాట్లాడవచ్చును, ఈ విషయములను గూర్చి నాకు చెప్పుము; నా మందలను చెదరగొట్టిన నా సహోదరులను ఏ శక్తి ద్వారా నీవు సంహరించి, వారి చేతులను నరికివేసియున్నావో కూడా నాకు చెప్పుము.",
                "21": "ఇప్పుడు ఈ విషయములను గూర్చి నీవు నాకు చెప్పిన యెడల, నీవేమి కోరినను నేను నీకు ఇచ్చెదను; అవసరమైన యెడల నా సైన్యములతో నేను నిన్ను కావలి కాచెదను; కానీ వారందరి కంటే నీవు అధిక శక్తిమంతుడవని నేనెరుగుదును; అయినప్పటికీ, నా నుండి నీవేమి కోరినను దానిని నీకు ఇచ్చెదను.",
                "22": "ఇప్పుడు అమ్మోన్‌ తెలివైన వాడైనప్పటికీ, నిష్కపటుడైయుండి లమోనైతో ఇట్లనెను: నేను ఏ శక్తి ద్వారా ఈ క్రియలను చేయుచున్నానో నీకు చెప్పిన యెడల, నీవు నా మాటలను ఆలకించెదవా? నీ నుండి నేను కోరుచున్నది ఇదియే.",
                "23": "అంతట రాజు అతనికి సమాధానమిస్తూ—నీ మాటలన్నిటినీ నేను విశ్వసించెదననెను. ఆ విధముగా అతడు యుక్తి చేత పట్టుకొనబడెను.",
                "24": "అప్పుడు అమ్మోన్‌ అతనితో ధైర్యముగా మాట్లాడనారంభించి ఇట్లనెను: దేవుడున్నాడని నీవు నమ్ముచున్నావా?",
                "25": "దాని అర్థమేమిటో నేనెరుగను, అని అతడు సమాధానమిచ్చెను.",
                "26": "అప్పుడు అమ్మోన్‌—ఒక గొప్ప ఆత్మ ఉన్నదని నీవు నమ్ముచున్నావా? అనెను.",
                "27": "అవును, అని అతడు చెప్పెను.",
                "28": "మరియు అమ్మోన్‌—ఇదియే దేవుడని చెప్పెను. అమ్మోన్‌ మరలా అతనితో—దేవుడైయున్న ఈ గొప్ప ఆత్మ పరలోకమందు భూమియందు ఉన్న సమస్త వస్తువులను సృష్టించెనని నీవు నమ్ముచున్నావా? అనెను.",
                "29": "అవును, భూమియందు ఉన్న వాటన్నిటినీ అతడు సృష్టించెనని నేను నమ్ముచున్నాను; కానీ పరలోకములను నేను ఎరుగను అని అతడు చెప్పెను.",
                "30": "దేవుడు, ఆయన పరిశుద్ధ దేవదూతలు నివసించు స్థలమే పరలోకమని అమ్మోన్‌ అతనితో చెప్పెను.",
                "31": "అది భూమికి పైన ఉన్నదా? అని రాజైన లమోనై అడిగెను.",
                "32": "అవును, ఆయన పైనుండి నరుల సంతానమంతటిని చూచును; వారి హృదయ తలంపులను, ఉద్దేశ్యములన్నిటినీ ఆయన ఎరుగును; ఏలయనగా ఆదినుండి వారందరు ఆయన చేత సృష్టించబడిరని అమ్మోన్‌ చెప్పెను.",
                "33": "నీవు పలికిన ఈ విషయములన్నిటినీ నేను నమ్ముచున్నాను. నీవు దేవుని చేత పంపబడితివా? అని రాజైన లమోనై అడిగెను.",
                "34": "అప్పుడు అమ్మోన్‌ అతనితో ఇట్లనెను: నేను ఒక మనుష్యుడను; ఆదియందు మనుష్యుడు దేవుని స్వరూపమందు సృజించబడెను, న్యాయమైన మరియు సత్యమైన దానిని గూర్చి వారు తెలుసుకొనునట్లు, ఈ జనులకు ఈ విషయములను బోధించుటకు పరిశుద్ధాత్మ ద్వారా నేను పిలువబడియున్నాను.",
                "35": "ఆ ఆత్మ యొక్క ఒక భాగము నాలో నివసించుచున్నది, దేవుని యందున్న నా విశ్వాసమును కోరికలను బట్టి, అది నాకు జ్ఞానమును శక్తిని ఇచ్చుచున్నది.",
                "36": "ఇప్పుడు అమ్మోన్‌ ఈ మాటలను చెప్పినప్పుడు అతడు లోకము యొక్క సృష్టి మరియు ఆదాము యొక్క సృష్టి వద్ద మొదలుపెట్టి, మనుష్యుని పతనమును గూర్చి సమస్త విషయములను అతనికి వివరించి, వారి తండ్రియైన లీహై యెరూషలేమును వదిలివచ్చిన సమయము వరకు ప్రవక్తల ద్వారా పలుకబడిన జనుల యొక్క గ్రంథములను, పరిశుద్ధ లేఖనములను అతని యెదుట ఉంచెను.",
                "37": "మరియు అరణ్యమందు వారి పితరుల ప్రయాణములు, ఆకలి దప్పులతో వారి బాధలు, వేదనలు మొదలైనవాటన్నిటినీ అతడు వారికి (అనగా రాజు మరియు అతని సేవకులకు) వివరించెను.",
                "38": "లేమన్‌, లెముయెల్ మరియు ఇష్మాయెల్ కుమారుల యొక్క తిరుగుబాటులను గూర్చి అతడు వారికి వివరించెను, ముఖ్యముగా వారి తిరుగుబాటులన్నిటి గూర్చి అతడు వారికి చెప్పెను; లీహై యెరూషలేమును వదిలివచ్చిన సమయము నుండి ప్రస్తుతము వరకు గల గ్రంథములు, లేఖనములన్నిటినీ అతడు వారికి వివరించెను.",
                "39": "కానీ అంతయు ఇదియే కాదు; ఏలయనగా లోకము పునాది వేయబడినప్పటి నుండి సిద్ధపరచబడిన విమోచన ప్రణాళికను అతడు వారికి వివరించెను; క్రీస్తు యొక్క రాకడను, ప్రభువు యొక్క క్రియలన్నిటిని గూర్చి అతడు వారికి తెలియజేసెను.",
                "40": "అతడు ఈ విషయములన్నిటినీ చెప్పి వాటిని రాజుకు వివరించిన తరువాత, రాజు అతని మాటలన్నిటినీ విశ్వసించెను.",
                "41": "అతడు ప్రభువుకు మొరపెట్టనారంభించి ఇట్లనెను: ఓ ప్రభువా, నీఫై జనులపై నీవు కలిగియున్న విస్తారమైన కనికరమును బట్టి నాపై, నా జనులపై కనికరము చూపుము.",
                "42": "అతడు దీనిని చెప్పినప్పుడు, మరణించిన వాని వలే నేలపై పడెను.",
                "43": "అప్పుడు అతని సేవకులు అతడిని అతని భార్య వద్దకు తీసుకొనిపోయి మంచముపై పరుండబెట్టిరి; రెండు పగళ్ళు మరియు రెండు రాత్రులు అతడు మరణించిన వాని వలే పడియుండెను; అతడిని కోల్పోయినందుకు గొప్పగా విలపించుచూ లేమనీయుల ఆచారమును బట్టి అతని భార్య, కుమారులు మరియు కుమార్తెలు అతడిని గూర్చి సంతాపపడిరి."
            },
            "19": {
                "1": "రెండు పగళ్ళు మరియు రెండు రాత్రుల తరువాత వారు అతని శరీరమును తీసుకొని, తమ మృతులను పాతిపెట్టుటకు తయారుచేసిన ఒక సమాధిలో ఉంచబోయిరి.",
                "2": "ఇప్పుడు రాణి, అమ్మోన్‌ కీర్తిని వినియున్నందున అతడు తన వద్దకు రావలెనని కబురు పంపెను.",
                "3": "అమ్మోన్‌ తనకు ఆజ్ఞాపించబడినట్లు చేసెను మరియు రాణి యొద్దకు వెళ్ళి, తానేమి చేయవలెనని ఆమె కోరుచున్నదో తెలుసుకొనగోరెను.",
                "4": "ఆమె అతనితో ఇట్లు చెప్పెను: నీవు ఒక పరిశుద్ధ దేవుని ప్రవక్తవని, ఆయన నామమందు అనేక గొప్ప కార్యములు చేయుటకు శక్తి కలిగియున్నావని నా భర్త యొక్క సేవకులు నాకు తెలియజేసియున్నారు;",
                "5": "ఇది నిజమైన యెడల నీవు లోనికి వెళ్ళి, నా భర్తను చూడవలెనని నేను కోరుచున్నాను, ఏలయనగా అతడు రెండు పగళ్ళు మరియు రెండు రాత్రుల పాటు అతని మంచము మీద పడియున్నాడు; అతడు చనిపోలేదని కొందరు చెప్పుచున్నారు, కానీ ఇతరులు అతడు చనిపోయాడని, వాసనకొట్టుచున్నాడని, అతడు సమాధిలో ఉంచబడవలెనని చెప్పుచున్నారు; కాని, నాకైతే అతడు వాసనకొట్టుట లేదు.",
                "6": "ఇప్పుడు అమ్మోన్‌ కోరినది ఇదియే, ఏలయనగా రాజైన లమోనై దేవుని శక్తిచేత లోబరచుకొనబడెనని అతడు ఎరిగియుండెను; అవిశ్వాసము యొక్క అంధకారపు తెర అతని మనస్సు నుండి తీసివేయబడుచున్నదని, దేవుని మహిమ యొక్క వెలుగు అనగా ఆయన మంచితనము యొక్క అద్భుతమైన వెలుగు, అతని మనస్సును వెలిగించిన ఆ వెలుగు—అంధకారపు మేఘమును చెదరగొట్టి, నిత్యజీవపు వెలుగు అతని ఆత్మను వెలిగించునంతగా అతని ఆత్మ యందు సంతోషమును నింపెనని, ఇది అతని భౌతిక శరీరమును జయించెనని, అతడు దేవునియందు కొనిపోబడెనని అతడు ఎరిగియుండెను.",
                "7": "కావున, రాణి అతని నుండి కోరినదే అతని కోరిక అయ్యుండెను. అందువలన రాణి అతడిని కోరియున్న ప్రకారము, అతడు రాజును చూచుటకు లోనికి వెళ్ళెను; అతడు రాజును చూచెను మరియు అతడు మరణించలేదని ఎరిగియుండెను.",
                "8": "రాణితో అతడిట్లు చెప్పెను: అతడు మరణించలేదు, కానీ అతడు దేవునియందు విశ్రమించుచున్నాడు, ఉదయమున అతడు తిరిగి లేచును; కావున, అతడిని సమాధి చేయకుము.",
                "9": "మరియు అమ్మోన్‌ ఆమెతో—నీవు దీనిని నమ్ముచున్నావా? అనెను. అందుకామె అతనితో—నీ మాట, మా సేవకుల మాట తప్ప నేను ఏ సాక్ష్యమును కలిగిలేను; అయినప్పటికీ నీవు చెప్పిన ప్రకారమే జరుగునని నేను నమ్ముచున్నాను అనెను.",
                "10": "అప్పుడు అమ్మోన్‌ ఆమెతో—అధికమైన నీ విశ్వాసమును బట్టి నీవు ధన్యురాలవు; ఓ స్త్రీ, నేను నీతో చెప్పుచున్నాను, నీఫై జనులందరి మధ్య ఇట్టి గొప్ప విశ్వాసము ఎక్కడను లేదు అనెను.",
                "11": "ఆ సమయము నుండి అతడు లేచునని అమ్మోన్‌ నియమించిన ఉదయకాల సమయము వరకు ఆమె తన భర్త మంచము ప్రక్కన కనిపెట్టుకొనియుండెను.",
                "12": "మరియు అమ్మోన్‌ మాటల ప్రకారము అతడు లేచెను; అతడు లేవగానే తన చేతిని ఆ స్త్రీ వైపు ముందుకు చాపి ఇట్లనెను: దేవుని నామము స్తుతినొందునుగాక మరియు నీవు ధన్యురాలవు.",
                "13": "ఏలయనగా నీవు జీవించుచున్నంత నిశ్చయముగా నేను నా విమోచకుని చూచియున్నాను; ఆయన ఒక స్త్రీకి జన్మించి, ఆయన నామమందు విశ్వసించు సమస్త మానవజాతిని విమోచించును. ఇప్పుడతడు ఈ మాటలు చెప్పినప్పుడు అతని హృదయము ఉప్పొంగెను, అతడు సంతోషముతో మరలా పడిపోయెను; రాణి కూడా ఆత్మ చేత వశపరచుకొనబడి పడిపోయెను.",
                "14": "ఇప్పుడు వారి దుర్ణీతులు, ఆచారములను బట్టి, నీఫైయుల మధ్య లేదా దేవుని జనులందరి మధ్య అంత అధికమైన దుఃఖమునకు కారణమైయుండిన లేమనీయుల మీద తన ప్రార్థనల ప్రకారము ప్రభువు యొక్క ఆత్మ క్రుమ్మరింపబడుట చూచి అమ్మోన్‌ తన మోకాళ్ళపై నిలిచి, తన సహోదరుల కొరకు ఆయన చేసిన దాని నిమిత్తము దేవునికి ప్రార్థన మరియు కృతజ్ఞతాస్తుతులయందు తన ఆత్మను క్రుమ్మరించుట మొదలుపెట్టెను; అతడు కూడా సంతోషముతో వశము తప్పెను; ఆ విధముగా వారు ముగ్గురు నేలపై పడిరి.",
                "15": "ఇప్పుడు వారు పడిపోయిరని చూచినప్పుడు, ప్రభువును గూర్చి వారికి భయము కలిగినందున రాజు యొక్క సేవకులు కూడా దేవునికి మొరపెట్టసాగిరి, ఏలయనగా రాజు యెదుట నిలబడి అమ్మోన్‌ యొక్క గొప్ప శక్తిని గూర్చి సాక్ష్యమిచ్చినది వీరే.",
                "16": "మరియు లేమనీయ స్త్రీలలో ఒకతెతప్ప వారందరు నేలపై పడువరకు కూడా వారు తమ శక్తితో ప్రభువు యొక్క నామమున ప్రార్థించిరి. ఆమె పేరు ఏబిష్‌. తన తండ్రి యొక్క అసాధారణమైన దర్శనమును బట్టి, అనేక సంవత్సరముల ముందు ఆమె ప్రభువుకు పరివర్తన చెందియుండెను.",
                "17": "ఆ విధముగా ప్రభువుకు పరివర్తన చెందియుండి, ఎన్నడును దానిని తెలియజేయకయుండి, లమోనై యొక్క సేవకులందరు నేలపై పడియున్నారని, ఆమె యజమానురాలైన రాణి, రాజు మరియు అమ్మోన్‌ నేలపై సాష్టాంగపడియున్నారని చూచినప్పుడు, అది దేవుని శక్తియని ఆమె ఎరిగియుండెను; వారి మధ్య జరిగిన దానిని జనులకు తెలియజేయుట ద్వారా, వారు ఈ దృశ్యమును చూచుట ద్వారా, దేవుని శక్తి యందు వారు విశ్వసించునట్లు చేయుటకు ఇదే అవకాశమని ఆమె తలంచెను, కావున జనులకు దానిని తెలియజేయుచూ ఆమె ఇంటింటికి పరుగెత్తెను.",
                "18": "అంతట వారు రాజు యొక్క ఇంట కూడుకొనుట ప్రారంభించిరి. మరియు అక్కడకు ఒక సమూహము వచ్చి, నేలపై సాష్టాంగపడిన రాజు, రాణి మరియు వారి సేవకులు చనిపోయినట్లు అక్కడ పడియుండుటను చూచి ఆశ్చర్యపోయిరి. వారు నీఫైయుడైన అమ్మోన్‌ను కూడా చూచిరి.",
                "19": "ఇప్పుడు ఒక నీఫైయుడు దేశమందు ఉండునట్లు అనుమతించినందున వారిపైన లేదా రాజు మరియు అతని ఇంటిపైన ఈ గొప్పకీడు వచ్చెనని చెప్పుచూ వారిలో కొందరు జనులు తమలోతాము సణుగుట మొదలుపెట్టిరి.",
                "20": "కానీ ఇతరులు ఇట్లు చెప్పుచూ వారిని గద్దించిరి: రాజు ఈ కీడును తన ఇంటిపైకి తెచ్చియున్నాడు, ఏలయనగా సీబస్ జలముల యొద్ద తమ మందలు చెదరగొట్టబడినందున అతడు తన సేవకులను సంహరించెను.",
                "21": "మరియు సీబస్ జలముల వద్ద నిలబడి రాజుకు చెందిన మందలను చెదరగొట్టిన ఆ మనుష్యుల ద్వారా కూడా వారు గద్దింపబడిరి, ఏలయనగా రాజు యొక్క మందలను కాపాడుటకై సీబస్ జలముల వద్ద అతడు సంహరించిన తమ సహోదరుల సంఖ్యను బట్టి, వారు అమ్మోన్‌తో కోపముగానుండిరి.",
                "22": "ఇప్పుడు, తన సహోదరుడు అమ్మోన్‌ యొక్క ఖడ్గము చేత సంహరింపబడియుండిన కారణముగా వారిలో ఒకడు అమ్మోన్‌పట్ల మిక్కిలి కోపముగానుండి, అతడిని సంహరించుటకు తన ఖడ్గము దూసెను; అమ్మోన్‌ను చంపుటకు తన ఖడ్గమును ఎత్తగా, అతడు చచ్చిపడెను.",
                "23": "అయితే అమ్మోన్‌ సంహరింపబడలేదని మనము చూచుచున్నాము, ఏలయనగా ప్రభువు అతని తండ్రి మోషైయతో—నేను అతడిని బ్రతికింతును మరియు నీ విశ్వాసమును బట్టి అది అతనికి జరుగునని చెప్పియుండెను—కావున మోషైయ అతడిని ప్రభువుకు అప్పగించెను.",
                "24": "ఇప్పుడు అమ్మోన్‌ను సంహరించుటకు ఖడ్గమును ఎత్తిన ఆ మనుష్యుడు చచ్చిపడెనని సమూహము చూచినపుడు, వారందరికి భయము కలిగెను; అతడిని లేదా అక్కడ పడియున్న వారిలో ఎవరినీ తమ చేతులతో తాకుటకు వారు ధైర్యము చేయలేదు; ఈ గొప్పశక్తికి కారణమేమైయుండును లేదా ఈ విషయములన్నిటి అర్థము ఏమిటని వారిలో వారు ఆశ్చర్యపడసాగిరి.",
                "25": "అమ్మోన్‌ ఒక గొప్ప ఆత్మయని చెప్పిన వారనేకులు వారి మధ్య ఉండిరి, ఇతరులు అతడు ఒక గొప్ప ఆత్మ చేత పంపబడెనని చెప్పిరి.",
                "26": "కానీ అతడు వారిని హింసించుటకు నీఫైయుల వద్ద నుండి పంపబడిన రాక్షసుడని చెప్పుచూ ఇతరులు వారందరినీ గద్దించిరి.",
                "27": "మరియు వారి దోషములను బట్టి వారిని బాధించుటకు గొప్ప ఆత్మ ద్వారా అమ్మోన్‌ పంపబడెనని, అది నీఫైయులను ఎల్లప్పుడు కనిపెట్టుకొనియుండి, తమ చేతులలోనుండి ఎల్లప్పుడు వారిని విడిపించిన గొప్ప ఆత్మయని చెప్పిన వారు అక్కడ కొందరు ఉండిరి; వారి సహోదరులైన లేమనీయులలో ఎక్కువ మందిని నాశనము చేసినది ఈ గొప్ప ఆత్మయేనని వారు చెప్పిరి.",
                "28": "ఆ విధముగా వారి మధ్య వివాదము మిక్కిలి తీవ్రమవసాగెను. వారు ఆ విధముగా వాదించుకొనుచుండగా, సమూహము సమకూడునట్లు చేసిన ఆ సేవకురాలు వచ్చెను మరియు సమూహము మధ్య ఉన్న వివాదమును చూచినపుడు, ఆమె కన్నీళ్ళు వచ్చునంతగా దుఃఖించెను.",
                "29": "ఆమె వెళ్ళి, బహుశా నేలపై నుండి రాణిని లేపవచ్చునేమోయని ఆమెను చేతితో పట్టుకొనెను; ఆమె చేతిని తాకిన వెంటనే ఆమె లేచి తన కాళ్ళపై నిలబడి, బిగ్గరగా ఇట్లు చెప్పెను: భయంకరమైన నరకము నుండి నన్ను రక్షించిన, ధన్యుడవైన ఓ యేసూ! ధన్యుడవైన ఓ దేవా! ఈ జనులపై కనికరము చూపుము.",
                "30": "ఆమె ఇట్లు చెప్పినప్పుడు తన చేతులను జతచేసి సంతోషముతో నిండి, అర్థము కాని అనేక మాటలను పలికెను; దీనిని చేసిన తరువాత, ఆమె రాజైన లమోనైని చేతితో పట్టుకొనెను మరియు అతడు లేచి తన కాళ్ళపై నిలబడెను.",
                "31": "తన జనుల మధ్య వివాదమును చూచిన వెంటనే, అతడు ముందుకు వెళ్ళి వారిని గద్దించుచూ అమ్మోన్‌ నోటి నుండి అతడు వినిన మాటలను వారికి బోధించుట మొదలుపెట్టెను; అతని మాటలను వినిన వారందరు విశ్వసించి, ప్రభువుకు పరివర్తన చెందిరి.",
                "32": "కానీ అతని మాటలను వినని వారనేకులు వారిలో ఉండిరి; కావున వారి దారిన వారు వెళ్ళిరి.",
                "33": "అమ్మోన్‌ లేచినప్పుడు అతడు కూడా వారికి పరిచర్య చేసెను మరియు లమోనై సేవకులందరు కూడా పరిచర్య చేసిరి; అదే సంగతిని, అనగా వారి హృదయములు పరివర్తన చెందినవని, కీడు చేయుటకు వారికిక ఎట్టి కోరిక లేదని వారందరు జనులకు ప్రకటించిరి.",
                "34": "వారు దేవదూతలను చూచియున్నారని, వారితో మాట్లాడియున్నారని అనేకులు జనులకు ప్రకటించిరి; ఆ విధముగా వారు దేవునికి, ఆయన నీతికి సంబంధించిన విషయములను వారికి చెప్పిరి.",
                "35": "వారి మాటలయందు విశ్వసించిన వారు అక్కడ అనేకులుండిరి; విశ్వసించిన వారందరు బాప్తిస్మము పొందిరి; వారు నీతిమంతులైన జనులైరి మరియు వారి మధ్య ఒక సంఘమును స్థాపించిరి.",
                "36": "ఆ విధముగా లేమనీయుల మధ్య దేవుని కార్యము ప్రారంభమాయెను; ఆ విధముగా ప్రభువు తన ఆత్మను వారిపై క్రుమ్మరించుట మొదలుపెట్టెను; మరియు పశ్చాత్తాపపడి, ఆయన నామమందు విశ్వాసించు జనులందరికీ ఆయన బాహువు చాపబడియున్నదని మనము చూచుచున్నాము."
            },
            "20": {
                "1": "వారు దేశమందు ఒక సంఘమును స్థాపించిన తరువాత, తన తండ్రికి అతడిని చూపగలుగునట్లు అతడు తనతో నీఫై దేశమునకు రావలెనని రాజైన లమోనై, అమ్మోన్‌ను కోరెను.",
                "2": "మరియు ప్రభువు యొక్క స్వరము అమ్మోన్‌తో ఇట్లు చెప్పెను: నీవు నీఫై దేశమునకు వెళ్ళరాదు, ఏలయనగా రాజు నీ ప్రాణమును కోరును; బదులుగా నీవు మిద్దొనై దేశమునకు వెళ్ళవలెను; ఏలయనగా నీ సహోదరుడు అహరోను, ములొకి మరియు ఆమ్మా చెరసాలలో ఉన్నారు.",
                "3": "అమ్మోన్‌ దీనిని వినినప్పుడు అతడు లమోనైతో ఇట్లనెను: ఇదిగో, నా సహోదరుడు మరియు సహోదరులు మిద్దొనైయందు చెరసాలలో ఉన్నారు, నేను వారిని విడిపించుటకు వెళ్ళెదను.",
                "4": "ఇప్పుడు లమోనై అమ్మోన్‌తో ఇట్లనెను: ప్రభువు యొక్క బలమందు నీవు అన్ని కార్యములను చేయగలవని నేనెరుగుదును. కానీ, నేను నీతో మిద్దొనై దేశమునకు వచ్చెదను; ఏలయనగా మిద్దొనై దేశపు రాజు నాకు స్నేహితుడు, అతని పేరు అంతియొమ్నో; కావున, ఆ దేశపు రాజును పొగుడునట్లు నేను మిద్దొనై దేశమునకు వచ్చెదను మరియు అతడు నీ సహోదరులను చెరసాలనుండి విడుదలచేయును. అయితే, నీ సహోదరులు చెరసాలలో ఉన్నారని నీతో ఎవరు చెప్పిరి? అని లమోనై అతడిని అడిగెను.",
                "5": "అప్పుడు అమ్మోన్‌ అతనితో ఇట్లు చెప్పెను: దేవుడు తప్ప మరి ఎవరును నాకు చెప్పియుండలేదు మరియు ఆయన నాతో—వెళ్ళి నీ సహోదరులను విడిపించుము, ఏలయనగా వారు మిద్దొనై దేశమందు చెరసాలలో ఉన్నారని చెప్పెను.",
                "6": "లమోనై దీనిని వినినప్పుడు, అతని సేవకులు అతని గుర్రములను, రథములను సిద్ధము చేయునట్లు చేసెను.",
                "7": "అతడు, అమ్మోన్‌తో ఇట్లు చెప్పెను: రమ్ము, నేను నీతో మిద్దొనై దేశమునకు వచ్చెదను; అక్కడ నీ సహోదరులను చెరసాలలో నుండి విడుదల చేయమని నేను రాజును బ్రతిమాలుకొనెదను.",
                "8": "అంతట అమ్మోన్‌ మరియు లమోనై ప్రయాణము చేయుచుండగా, దేశమంతటిపై రాజైన లమోనై తండ్రిని వారు కలుసుకొనిరి.",
                "9": "మరియు లమోనై తండ్రి అతనితో ఇట్లనెను: నేను నా కుమారులకు, నా జనులకు విందు చేసిన ఆ గొప్పదినమున నీవెందుకు ఆ విందుకు రాలేదు?",
                "10": "అబద్ధికుని సంతానములో ఒకడైన ఈ నీఫైయునితో నీవెక్కడికి వెళ్ళుచున్నావు? అని కూడా అనెను.",
                "11": "అప్పుడు, అతడిని నొప్పించుటకు భయపడి తానెక్కడకు వెళ్ళుచున్నదీ లమోనై అతనికి తెలియజేసెను.",
                "12": "అతని తండ్రి సిద్ధపరచిన విందుకు వెళ్ళకుండా తన స్వంత రాజ్యములోనే అతడు నిలిచియుండుటకు గల కారణమును కూడా అతనికి చెప్పెను.",
                "13": "లమోనై అతనికి ఈ విషయములన్నిటినీ చెప్పినప్పుడు, అతని తండ్రి కోపముతో ఇట్లనుచూ అతడిని కలవరపెట్టెను: లమోనై, ఒక అబద్ధికుని కుమారులైన ఈ నీఫైయులను నీవు విడిపించబోవుచున్నావు. అతడు మన తండ్రులను దోచుకొనెను; ఇప్పుడు అతని సంతానము కూడా తమ మోసము, అబద్ధముల చేత మనలను మోసగించి, తిరిగి మన ఆస్థిని మననుండి దోచుకొనుటకు మన మధ్యకు వచ్చియున్నారు.",
                "14": "ఇప్పుడు అతడు అమ్మోన్‌ను తన ఖడ్గముతో సంహరించవలెనని లమోనై తండ్రి అతడిని ఆజ్ఞాపించెను. అతడు మిద్దొనై దేశమునకు వెళ్ళరాదని, తనతోపాటు ఇష్మాయెల్ దేశమునకు తిరిగి వెళ్ళవలెనని కూడా అతడు ఆజ్ఞాపించెను.",
                "15": "కానీ లమోనై అతనితో ఇట్లనెను: నేను అమ్మోన్‌ను సంహరించను లేదా ఇష్మాయెల్ దేశమునకు తిరిగిరాను, కానీ అమ్మోన్‌ యొక్క సహోదరులను విడిపించుటకు నేను మిద్దొనై దేశమునకు వెళ్ళెదను, ఏలయనగా వారు న్యాయవంతులని, నిజమైన దేవుని యొక్క పరిశుద్ధ ప్రవక్తలని నేనెరుగుదును.",
                "16": "అతని తండ్రి ఈ మాటలు వినినప్పుడు అతనిపట్ల కోపము తెచ్చుకొని, అతడిని నేలకూల్చునట్లు తన ఖడ్గము దూసెను.",
                "17": "కానీ అమ్మోన్‌ ముందుకు వచ్చి అతనితో ఇట్లనెను: ఇదిగో, నీవు నీ కుమారుడిని సంహరించరాదు; అయినప్పటికీ నీ కంటే అతడు మరణించుట మేలు, ఏలయనగా అతడు తన పాపముల విషయమై పశ్చాత్తాపపడియున్నాడు; కానీ నీవు ఈ సమయమున నీ కోపమందు మరణించిన యెడల నీ ఆత్మ రక్షింపబడలేదు.",
                "18": "మరలా, నీవు ఈ పనిని మానుకొనవలెను; ఏలయనగా నీవు నీ కుమారుడిని సంహరించిన యెడల, నిర్దోషియైన అతని రక్తము నీపై ప్రతీకారము తీర్చుకొనుటకు తన దేవుడైన ప్రభువుకు నేలనుండి మొరపెట్టును; అప్పుడు బహుశా నీవు నీ ఆత్మను కోల్పోదువు.",
                "19": "ఇప్పుడు అమ్మోన్‌ అతనితో ఈ మాటలను చెప్పినప్పుడు, అతడిట్లు సమాధానమిచ్చెను: నేను నా కుమారుడిని సంహరించిన యెడల, నేను నిర్దోషి రక్తమును చిందించెదనని నేనెరుగుదును, ఏలయనగా అతడిని నాశనము చేయగోరినది నీవే.",
                "20": "మరియు అతడు, అమ్మోన్‌ను సంహరించుటకు తన చేయి చాపెను. కానీ అమ్మోన్‌ అతని దెబ్బలను కాచుకొని, అతడు తన చేతిని ఉపయోగించలేకపోవునట్లు దానిపై కొట్టెను.",
                "21": "అమ్మోన్‌ అతడిని సంహరించగలడని చూచినపుడు, తన ప్రాణమును విడిచిపెట్టవలెనని రాజు అమ్మోన్‌ను బ్రతిమాలసాగెను.",
                "22": "కానీ అమ్మోన్‌ తన ఖడ్గమును ఎత్తి, అతనితో ఇట్లనెను: ఇదిగో, నా సహోదరులు చెరసాల నుండి విడుదల చేయబడుటకు నీవు అనుగ్రహించని యెడల, నేను నిన్ను సంహరించెదను.",
                "23": "ఇప్పుడు తన ప్రాణమును పోగొట్టుకొందునేమోనని భయపడుచూ రాజు ఇట్లనెను: నీవు నన్ను విడిచిపెట్టిన యెడల, నీవు దేనిని అడిగినను, సగము రాజ్యమైనను నేను నీకు అనుగ్రహించెదను.",
                "24": "ఇప్పుడు తన కోరికను బట్టి వృద్ధుడైన రాజును తాను ప్రభావితం చేసినట్లు అమ్మోన్‌ చూచినప్పుడు, అతనితో ఇట్లనెను: నా సహోదరులు చెరసాలలో నుండి విడుదల చేయబడుటకు, లమోనై తన రాజ్యమును నిలుపుకొనుటకు మరియు నీవు అతనితో అయిష్టముగా ఉండకుండా అతడు తలంచిన ఏ కార్యమందైనను అతని ఇష్టప్రకారము అతడు చేయుటకు అనుగ్రహించిన యెడల నేను నిన్ను విడిచిపెట్టెదను; లేని యెడల, నేను నిన్ను నేలకూల్చెదను.",
                "25": "ఇప్పుడు అమ్మోన్‌ ఈ మాటలను చెప్పినప్పుడు, తన ప్రాణము నిమిత్తము రాజు సంతోషించసాగెను.",
                "26": "అతడిని నాశనము చేయుటకు అమ్మోన్‌ ఎట్టి కోరిక కలిగిలేడని, తన కుమారుడైన లమోనై యెడల గొప్ప ప్రేమ కలిగియున్నాడని చూచినప్పుడు, అతడు అధికముగా ఆశ్చర్యపడి ఇట్లనెను: నేను నీ సహోదరులను విడుదల చేయవలెనని, నా కుమారుడు లమోనై తన రాజ్యమును నిలుపుకొనుటకు అనుమతించవలెనని నీవు కోరినందున, ఇదిగో ఈ సమయము నుండి ఎప్పటికీ నా కుమారుడు తన రాజ్యమును నిలుపుకొనవచ్చునని నేను నీకు అనుగ్రహించెదను; ఇక మీదట నేను అతడిని పరిపాలించను—",
                "27": "మరియు నీ సహోదరులు చెరసాలలో నుండి విడుదల చేయబడునట్లు కూడా నేను నీకు అనుగ్రహించెదను; నీవు, నీ సహోదరులు నా యొద్దకు నా రాజ్యములోనికి రావచ్చును; నిన్ను చూచుటకు నేను అధికముగా కోరెదను. ఏలయనగా అతడు పలికియున్న మాటలకు మరియు తన కుమారుడైన లమోనై చేత పలుకబడిన మాటలకు అధికముగా ఆశ్చర్యపడి, రాజు వాటిని తెలుసుకొనగోరెను.",
                "28": "ఇప్పుడు అమ్మోన్‌ మరియు లమోనై మిద్దొనై దేశము వైపు తమ ప్రయాణము సాగించిరి. లమోనై ఆ దేశపు రాజు అనుగ్రహమును పొందినందువలన, అమ్మోన్‌ యొక్క సహోదరులు చెరసాల నుండి విడుదల చేయబడిరి.",
                "29": "అమ్మోన్‌ వారిని కలిసినప్పుడు అతడు మిక్కిలి దుఃఖాక్రాంతుడాయెను, ఏలయనగా వారు దిగంబరులుగానుండి, బలమైన త్రాళ్ళతో కట్టబడుట చేత వారి చర్మములు అధికముగా కమిలియుండెను. వారు ఆకలిదప్పులు, అన్నిరకములైన బాధలను అనుభవించియుండిరి; అయినప్పటికీ, వారి శ్రమలన్నిటిలో వారు సహనముగా నుండిరి.",
                "30": "దురదృష్టవశాత్తు వారు అధిక కఠినాత్ములు, అధిక మెడబిరుసు జనుల చేతులలో పడిరి; కావున వారి మాటలను వారు ఆలకించకుండిరి, వారిని బయటకు త్రోసివేసి, కొట్టి, గృహము నుండి గృహమునకు, స్థలము నుండి స్థలమునకు, మిద్దొనై దేశమునకు చేరువరకు వారిని తరిమిరి; అక్కడ వారు పట్టుకొనబడి, చెరసాలలో వేయబడి, బలమైన త్రాళ్ళతో కట్టబడి, అనేక దినముల పాటు చెరసాలలో ఉంచబడిరి; తరువాత లమోనై మరియు అమ్మోన్‌ చేత విడిపించబడిరి."
            },
            "21": {
                "intro": "లేమనీయులకు అహరోను, ములొకి మరియు వారి సహోదరుల బోధన యొక్క వృత్తాంతము.",
                "1": "ఇప్పుడు అమ్మోన్‌ మరియు అతని సహోదరులు లేమనీయుల దేశ సరిహద్దుల యందు తమను వేరుపరచుకొనినప్పుడు, వారి పితరుల జన్మస్థలమును బట్టి లేమనీయుల చేత యెరూషలేమని పిలువబడిన దేశము వైపు అహరోను ప్రయాణించెను; అది మోర్మన్‌ యొక్క సరిహద్దులను కలుపుచూ దూరముగా ఉండెను.",
                "2": "లేమనీయులు, అమలేకీయులు మరియు అమ్యులోన్‌ యొక్క జనులు యెరూషలేము అని పిలువబడిన ఒక గొప్ప పట్టణమును నిర్మించిరి.",
                "3": "లేమనీయులు తగినంత కఠినాత్ములు, కానీ అమలేకీయులు మరియు అమ్యులోనీయులు ఇంకా కఠినమైన వారు; కావున వారు, లేమనీయులు తమ దుష్టత్వమందు, హేయక్రియలయందు బలముగా వృద్ధిచెందునట్లు, తమ హృదయములను కఠినపరచుకొనునట్లు చేసిరి.",
                "4": "ఇప్పుడు అహరోను యెరూషలేము పట్టణమునకు వచ్చి, మొదట అమలేకీయులకు బోధించసాగెను. అతడు వారి సమాజమందిరములలో వారికి బోధించనారంభించెను. ఏలయనగా వారు నీహోర్‌ల క్రమము చొప్పున సమాజమందిరములను నిర్మించిరి; అమలేకీయులు మరియు అమ్యులోనీయులలో అనేకులు నీహోర్‌ల క్రమమునకు చెందినవారు.",
                "5": "కావున, జనులకు బోధించుటకు అహరోను వారి సమాజమందిరములలో ఒకదాని లోనికి ప్రవేశించి వారితో మాట్లాడుచుండగా, అక్కడ ఒక అమలేకీయుడు లేచి అతనితో వాదించుట మొదలుపెట్టి ఇట్లనెను: నీవు సాక్ష్యమిచ్చినదేమిటి? నీవు ఒక దేవదూతను చూచితివా? దేవదూతలు మాకెందుకు ప్రత్యక్షము కారు? ఇదిగో ఈ జనులు నీ జనులంత మంచివారు కారా?",
                "6": "మేము పశ్చాత్తాపపడని యెడల మేము నశించెదమని కూడా నీవు చెప్పుచున్నావు. మా హృదయ తలంపులను, ఉద్దేశ్యములను నీవెట్లు ఎరుగుదువు? మేము పశ్చాత్తాపపడవలసిన అవసరమున్నదని నీవెట్లు ఎరుగుదువు? మేము నీతిమంతులము కాదని నీవెట్లు ఎరుగుదువు? ఇదిగో, మేము పరిశుద్ధాలయములను కట్టియున్నాము మరియు దేవుని ఆరాధించుటకు మమ్ములను మేము సమావేశపరచుకొనుచున్నాము. మనుష్యులందరినీ దేవుడు రక్షించునని మేము కూడా నమ్ముచున్నాము.",
                "7": "ఇప్పుడు అహరోను అతనితో—మానవజాతిని వారి పాపముల నుండి విమోచించుటకు దేవుని కుమారుడు వచ్చునని నీవు నమ్ముచున్నావా? అనెను.",
                "8": "ఆ మనుష్యుడు అతనితో ఇట్లనెను: అట్టి సంగతేదీ నీవు ఎరుగుదువని మేము నమ్ముటలేదు. ఈ మూర్ఖపు సంప్రదాయములందు మేము విశ్వసించము. రాబోవు విషయములను నీవు ఎరుగుదువని మేము నమ్ముటలేదు లేదా రాబోవు దానిని గూర్చి వారు చెప్పిన విషయములను నీ పితరులు మరియు మా పితరులు కూడా ఎరుగుదురని మేము నమ్ముటలేదు.",
                "9": "ఇప్పుడు క్రీస్తు యొక్క రాకడను గూర్చి, మృతుల పునరుత్థానమును గూర్చి చెప్పుచూ క్రీస్తు యొక్క మరణము, శ్రమలు, ఆయన రక్తము యొక్క ప్రాయశ్చిత్తము ద్వారా తప్ప మానవజాతికి ఎట్టి విమోచన ఉండబోదని అహరోను వారికి లేఖనములు చూపనారంభించెను.",
                "10": "అతడు ఈ విషయములను వారికి వివరించుట మొదలుపెట్టగా వారతనిపట్ల కోపముగానుండి, అతడిని ఎగతాళి చేయసాగిరి; అతడు మాట్లాడిన మాటలను వారు వినకుండిరి.",
                "11": "కావున వారు తన మాటలను ఆలకించరని అతడు చూచినపుడు, వారి సమాజమందిరము నుండి బయటకు వెడలిపోయి అతడు అని-అంతి అని పిలువబడిన ఒక గ్రామమునకు వచ్చెను; అక్కడ అతడు ములొకి, ఆమ్మా మరియు అతని సహోదరులు వారికి వాక్యమును బోధించుటను కనుగొనెను; మరియు వారు అనేకులతో వాక్యమును గూర్చి వాదించిరి.",
                "12": "జనులు తమ హృదయములను కఠినపరచుకొందురని చూచి, వారు అక్కడనుండి వెడలిపోయి మిద్దొనై దేశమునకు వచ్చిరి. వారు అనేకులకు వాక్యమును బోధించిరి మరియు వారు బోధించిన మాటలను కొద్దిమంది విశ్వసించిరి.",
                "13": "అయినప్పటికీ అహరోను మరియు అతని సహోదరులలో కొందరు పట్టుకొనబడి చెరసాలలో వేయబడిరి, మిగిలిన వారు మిద్దొనై దేశము నుండి బయటకు చుట్టూ ఉన్న ప్రాంతములకు పారిపోయిరి.",
                "14": "చెరసాలలో వేయబడిన వారు అనేక బాధలను అనుభవించిరి, వారు లమోనై మరియు అమ్మోన్‌ చేత విడిపించబడి, ఆహారమివ్వబడి, వస్త్రము ధరింపజేయబడిరి.",
                "15": "వారు మరలా వాక్యమును ప్రకటించుటకు వెళ్ళిరి, ఆ విధముగా మొదటిసారి చెరసాల నుండి వారు విడిపించబడిరి; ఆలాగున వారు శ్రమపడిరి.",
                "16": "వారు అమలేకీయుల యొక్క ప్రతి సమాజమందిరములో, లేదా వారు ప్రవేశించుటకు అనుమతించబడిన లేమనీయుల యొక్క ప్రతి కూడికలో దేవుని వాక్యము బోధించుచూ ప్రభువు యొక్క ఆత్మ చేత వారెక్కడికి నడిపించబడిరో అక్కడకు వెళ్ళిరి.",
                "17": "వారు అనేకులకు సత్యమును గూర్చి తెలియజేయగలుగునట్లు ప్రభువు వారిని ఆశీర్వదించసాగెను; ముఖ్యముగా వారు, వారి పాపములను గూర్చి మరియు వారి పితరుల దురాచారములను గూర్చి అనేకులను ఒప్పించిరి.",
                "18": "ఇప్పుడు అమ్మోన్‌ మరియు లమోనై మిద్దొనై దేశము నుండి వారి స్వాస్థ్యమెన ఇష్మాయెల్ దేశమునకు తిరిగి వచ్చిరి.",
                "19": "అమ్మోన్‌ తనకు సేవచేయుటకు లేదా తన సేవకునిగా ఉండుటకు రాజైన లమోనై ఒప్పుకొనలేదు.",
                "20": "కానీ ఇష్మాయెల్ దేశమందు సమాజమందిరములు కట్టబడునట్లు చేసి, అతడు తన జనులు లేదా తన పరిపాలన క్రింద ఉన్న జనులు తమను సమావేశపరచుకొనునట్లు చేసెను.",
                "21": "అతడు వారిని గూర్చి ఆనందించి, వారికి అనేక విషయములను బోధించెను. వారు అతని క్రింద ఉన్న జనులని, వారు ఒక స్వతంత్ర జనులని, రాజైన తన తండ్రి యొక్క నిరంకుశపాలన నుండి వారు స్వతంత్రులని అతడు వారికి ప్రకటించెను; ఏలయనగా ఇష్మాయెల్ దేశమందు, చుట్టూ ఉన్న దేశమంతటి యందు ఉన్న జనులపై అతడు పరిపాలించునట్లు అతని తండ్రి అనుగ్రహించెను.",
                "22": "అది రాజైన లమోనై యొక్క పరిపాలనలో ఉన్న దేశమందైన యెడల, వారే స్థలములో ఉన్నను వారి కోరికలను బట్టి వారి దేవుడైన ప్రభువును ఆరాధించుటకు వారు స్వతంత్రులని అతడు వారికి ప్రకటించెను.",
                "23": "మరియు అమ్మోన్‌, రాజైన లమోనై యొక్క జనులకు బోధించెను; నీతికి సంబంధించిన అన్ని విషయములను గూర్చి అతడు వారికి బోధించెను. ప్రతిదినము సమస్త శ్రద్ధతో అతడు వారికి ఉద్భోధించెను; వారు అతని వాక్యమును లక్ష్యపెట్టిరి మరియు దేవుని ఆజ్ఞలను పాటించుటలో ఆసక్తి కలిగియుండిరి."
            },
            "22": {
                "1": "ఆ విధముగా అమ్మోన్‌, లమోనై యొక్క జనులకు నిరంతరము బోధించుచుండగా, మనము అహరోను మరియు అతని సహోదరుల వృత్తాంతమునకు తిరిగి వచ్చెదము; ఏలయనగా అతడు మిద్దోనై దేశము నుండి వెడలిపోయిన తరువాత, అతడు ఆత్మ చేత నీఫై దేశమునకు, ఇష్మాయెల్ యొక్క దేశము తప్ప మిగిలిన దేశమంతటిపై రాజైన వాని ఇంటికి నడిపించబడెను; ఆ రాజు లమోనై యొక్క తండ్రియైయుండెను.",
                "2": "మరియు అతడు, అతని యొద్దకు రాజ భవనములోనికి తన సహోదరులతో వెళ్ళి, రాజు యెదుట వంగి నమస్కరించి, అతనితో ఇట్లనెను: ఓ రాజా, నీవు చెరసాల నుండి విడుదల చేసిన మేము అమ్మోన్‌ యొక్క సహోదరులము.",
                "3": "ఇప్పుడు ఓ రాజా, నీవు మా ప్రాణములను విడిచిపెట్టిన యెడల మేము నీ సేవకులుగా ఉండెదము. మరియు రాజు వారితో ఇట్లనెను: లెమ్ము, నేను మీ ప్రాణములను మీకనుగ్రహించుచున్నాను, మీరు నా సేవకులుగా ఉండుటకు నేను అనుమతించను; కానీ, మీరు నాకు పరిచర్య చేయవలెనని నేను నొక్కి చెప్పుచున్నాను; ఏలయనగా మీ సహోదరుడైన అమ్మోన్‌ మాటల యొక్క ఔదార్యము మరియు గొప్పతనమును బట్టి, నేను మనస్సునందు కొంత కలత చెందియున్నాను; అతడు మిద్దొనై నుండి మీతో రాకపోవడానికి కారణమును తెలుసుకోవాలని నేను కోరుచున్నాను.",
                "4": "అప్పుడు అహరోను, రాజుతో ఇట్లనెను: ప్రభువు యొక్క ఆత్మ అతడిని మరొక మార్గమున పిలిచెను; అతడు లమోనై యొక్క జనులకు బోధించుటకు ఇష్మాయెల్ దేశమునకు వెళ్ళెను.",
                "5": "అంతట రాజు వారితో—ప్రభువు యొక్క ఆత్మను గూర్చి మీరు చెప్పినదేమిటి? ఈ సంగతియే నన్ను కలవరపెట్టుచున్నది అనెను.",
                "6": "ఇంకను—మీరు పశ్చాత్తాపపడిన యెడల మీరు రక్షింపబడుదురు; మరియు మీరు పశ్చాత్తాపపడని యెడల, మీరు అంత్యదినమున కొట్టివేయబడుదురు—అని అమ్మోన్‌ చెప్పినదేమిటి? అనెను.",
                "7": "అహరోను అతనికి సమాధానమిచ్చి, దేవుడున్నాడని నీవు నమ్ముచున్నావా? అనెను. అంతట రాజు ఇట్లనెను: ఒక దేవుడున్నాడని అమలేకీయులు చెప్పుచున్నారని నేను ఎరుగుదును మరియు ఆయనను ఆరాధించుటకు వారు తమను సమకూడుకొనునట్లు పరిశుద్ధాలయములు నిర్మించవలెనని నేను వారికి అనుగ్రహించియున్నాను. ఇప్పుడు ఒక దేవుడున్నాడని నీవు చెప్పిన యెడల, నేను నమ్మెదను.",
                "8": "అహరోను దీనిని వినినప్పుడు, అతని హృదయము ఆనందించసాగెను మరియు అతడు—ఓ రాజా, నీవు జీవించుచున్నంత నిశ్చయముగా ఒక దేవుడున్నాడు అనెను.",
                "9": "యెరూషలేము దేశము నుండి మన పితరులను బయటకు తెచ్చిన ఆ గొప్ప ఆత్మయేనా దేవుడు? అని రాజు అడిగెను.",
                "10": "అహరోను అతనితో ఇట్లు చెప్పెను: అవును, ఆయనే ఆ గొప్ప ఆత్మ, ఆయన పరలోకమందును భూమియందును సమస్తము సృష్టించెను. దీనిని నీవు నమ్మెదవా?",
                "11": "మరియు అతడు ఇట్లు చెప్పెను: అవును, గొప్ప ఆత్మ సమస్తమును సృష్టించెనని నేను నమ్ముచున్నాను, ఈ సంగతులన్నిటి గూర్చి మీరు నాకు చెప్పవలెనని నేను కోరుచున్నాను, నేను మీ మాటలను నమ్మెదను.",
                "12": "రాజు అతని మాటలను నమ్మునని అహరోను చూచినప్పుడు, అతడు—దేవుడు మనుష్యుని తన స్వరూపమందు సృష్టించెనని, దేవుడు అతనికి ఆజ్ఞలు ఇచ్చెనని మరియు అతిక్రమమును బట్టి మనుష్యుడు పతనమయ్యెనని రాజు కొరకు లేఖనములు చదువుచూ ఆదాము యొక్క సృష్టి నుండి చెప్పనారంభించెను.",
                "13": "మనుష్యుని పతనమును, వారి శరీర సంబంధమైన స్థితిని, మరియు ఆయన నామమందు విశ్వసించు వారందరికి క్రీస్తు ద్వారా లోకము పునాది వేయబడినప్పటి నుండి సిద్ధపరచబడిన విమోచన ప్రణాళికను కూడా అతని ముందుంచుచూ అహరోను ఆదాము యొక్క సృష్టి నుండి లేఖనములను అతనికి వివరించెను.",
                "14": "మనుష్యుడు పతనమైనందున అతడు తనకుతానుగా ఏ యోగ్యతను సంపాదించుకొనలేడు; కానీ విశ్వాసము, పశ్చాత్తాపము ద్వారా క్రీస్తు యొక్క శ్రమలు మరియు మరణము వారి పాపముల కొరకు ప్రాయశ్చిత్తము చేయుట మొదలయినవి; ఆయన మరణ బంధకములను త్రెంచునని, సమాధి ఇక ఏ విజయమును కలిగిలేదని మరియు మహిమ యొక్క నిరీక్షణలలో మరణపుముల్లు హరించివేయబడవలెనని ఈ సంగతులన్నిటినీ అహరోను రాజుకు వివరించెను.",
                "15": "అహరోను ఈ సంగతులను అతనికి వివరించిన తరువాత రాజు అతనితో—నీవు చెప్పిన ఈ నిత్యజీవమును పొందుటకు నేనేమి చేయవలెను? నేను దేవుని ద్వారా జన్మించుటకు, ఈ దుష్టాత్మ నా రొమ్ము నుండి పెకిలించబడి ఆనందముతో నింపబడునట్లు ఆయన ఆత్మను స్వీకరించుటకు, అంత్యదినమున నేను కొట్టివేయబడకుండుటకు నేనేమి చేయవలెను? అనెను. ఇదిగో, నేను కలిగియున్న దానంతటినీ ఇచ్చివేసెదను, అంతేకాక ఈ గొప్ప సంతోషమును పొందుటకు నేను నా రాజ్యమును వదిలివేసెదనని అతడు చెప్పెను.",
                "16": "కానీ అహరోను అతనితో ఇట్లనెను: నీవు ఈ విషయమును కోరి దేవుని యెదుట వంగి నమస్కరించిన యెడల, నీ పాపములన్నిటి విషయమై నీవు పశ్చాత్తాపపడి దేవుని యెదుట వంగి నమస్కరించి, నీవు పొందుదువని నమ్ముచూ విశ్వాసముతో ఆయన నామమున ప్రార్థన చేసిన యెడల, అప్పుడు నీవు కోరిన నిరీక్షణను నీవు పొందెదవు.",
                "17": "అహరోను ఈ మాటలను చెప్పినప్పుడు రాజు, ప్రభువు యెదుట తన మోకాళ్ళపై వంగి నమస్కరించెను; అంతేకాక అతడు నేలపై సాష్టాంగపడి, బిగ్గరగా ఇట్లనెను:",
                "18": "ఓ దేవా, ఒక దేవుడున్నాడని అహరోను నాతో చెప్పియున్నాడు; ఒక దేవుడున్న యెడల మరియు నీవే దేవుడవైన యెడల, నిన్ను నీవు నాకు తెలియపరచుకొనవా? నేను మృతుల నుండి లేపబడునట్లు మరియు అంత్యదినమున రక్షింపబడునట్లు నిన్ను తెలుసుకొనుటకు నా పాపములన్నిటినీ నేను వదిలివేసెదను. ఇప్పుడు రాజు ఈ మాటలను పలికినప్పుడు అతడు మరణించిన వానివలే పడిపోయెను.",
                "19": "అతని సేవకులు పరుగెత్తి, రాజుకు జరిగినదంతయు రాణికి చెప్పిరి. ఆమె రాజు వద్దకు లోనికి వచ్చి, అతడు చనిపోయినట్లు పడియుండుటను మరియు అతడు పడిపోవుటకు కారణమైనట్లుగా అహరోను, అతని సహోదరులు నిలబడియుండుటను చూచినప్పుడు ఆమె వారిపై ఆగ్రహించి, వారిని పట్టుకొని సంహరించవలెనని తన సేవకులు లేదా రాజు యొక్క సేవకులను ఆజ్ఞాపించెను.",
                "20": "ఇప్పుడు రాజు పడిపోవుటకు గల కారణమును సేవకులు చూచియుండినందున, వారు అహరోను మరియు అతని సహోదరులను పట్టుకొనుటకు ధైర్యము చేయలేదు; వారు ఇట్లనుచూ రాణిని అర్థించిరి: ఇదిగో వారిలో ఒకడు మా అందరికంటే బలవంతుడైయుండగా, ఈ మనుష్యులను మేము సంహరించవలెనని నీవెందుకు ఆజ్ఞాపించుచున్నావు? మేము వారి యెదుట కూలెదము.",
                "21": "ఇప్పుడు సేవకుల యొక్క భయమును చూచినప్పుడు, రాణి కూడా తనపై కీడు వచ్చునేమోయని మిక్కిలి భయపడసాగెను. వారు వెళ్ళి అహరోను, అతని సహోదరులను సంహరించుటకు జనులను పిలువవలెనని ఆమె తన సేవకులను ఆజ్ఞాపించెను.",
                "22": "అహరోను, రాణి యొక్క పట్టుదలను గ్రహించినప్పుడు, జనుల యొక్క హృదయ కాఠిన్యమును ఎరిగినవాడై, అక్కడ ఒక సమూహము సమకూడి వారి మధ్య గొప్ప వివాదము, గందరగోళము ఉండునేమోనని భయపడెను; కావున అతడు తన చేయి చాపి రాజును నేలపై నుండి లేపి, అతనితో నిలబడమని చెప్పగా అతడు తన శక్తిని పొంది లేచి నిలబడెను.",
                "23": "ఇప్పుడిది రాణి మరియు అనేకమంది సేవకుల సమక్షమున చేయబడెను. వారు దానిని చూచినప్పుడు మిక్కిలి ఆశ్చర్యముతో భయపడనారంభించిరి. రాజు లేచి నిలబడి, వారికి పరిచర్య చేయుట మొదలుపెట్టెను. తన ఇంటి వారందరు ప్రభువుకు పరివర్తన చెందునంతగా అతడు వారికి పరిచర్య చేసెను.",
                "24": "ఇప్పుడు రాణి ఆజ్ఞను బట్టి అక్కడ ఒక సమూహము సమకూడియుండెను, అహరోను మరియు అతని సహోదరులను బట్టి వారి మధ్య అధికముగా సణుగుడు మొదలాయెను.",
                "25": "కానీ రాజు వారి మధ్య నిలిచి వారికి పరిచర్య చేయగా, వారు అహరోను మరియు అతనితోనుండిన వారితో సమాధానపడిరి.",
                "26": "జనులు సమాధానపరచబడిరని చూచినప్పుడు రాజు, అహరోను మరియు అతని సహోదరులు సమూహము మధ్య నిలబడి వారికి వాక్యమును బోధించునట్లు చేసెను.",
                "27": "దేశమంతటా, అతని దేశమంతటా మరియు చుట్టూ ఉన్న ప్రాంతములన్నిటిలో నున్న అతని జనులందరి మధ్య రాజు ఒక ప్రకటన పంపెను, ఆ ప్రాంతము తూర్పున మరియు పశ్చిమము వైపునున్న సముద్రము వరకు సరిహద్దును కలిగియుండెను, అది జరహేమ్ల దేశము నుండి అరణ్యము యొక్క ఇరుకైన భాగము ద్వారా విడదీయబడెను, అది సముద్రమునకు తూర్పువైపు నుండి సముద్రమునకు పశ్చిమము వరకు మరియు సముద్రపు ఒడ్డు యొక్క సరిహద్దులపై మరియు జరహేమ్ల దేశము ప్రక్కగా ఉత్తరమునున్న అరణ్యము యొక్క సరిహద్దుల చుట్టూ మాంటై యొక్క సరిహద్దుల గుండా తూర్పు నుండి పడమటికి పారుచున్న సీదోను నది యొక్క శిరస్సు ప్రక్కగా సాగెను—మరియు ఆ విధముగా లేమనీయులు మరియు నీఫైయులు విభజింపబడిరి.",
                "28": "ఇప్పుడు లేమనీయులలో సోమరులైన అధికభాగము అరణ్యమందు జీవించుచూ గుడారములలో నివసించిరి; వారు పశ్చిమమునున్న అరణ్యముగుండా నీఫై దేశమందు, జరహేమ్ల దేశము యొక్క పశ్చిమము వైపున, సముద్రపు ఒడ్డు ప్రక్క సరిహద్దులయందు మరియు నీఫై దేశమందు పశ్చిమము వైపున, తమ పితరుల ప్రథమ స్వాస్థ్యమైన స్థలమందు వ్యాపించియుండిరి; ఆ విధముగా సముద్రపు ఒడ్డు ప్రక్కనే సరిహద్దు వలె ఉండిరి.",
                "29": "నీఫైయులు వారిని తరిమివేసిన స్థలములో సముద్రపు ఒడ్డు ప్రక్కన తూర్పు వైపున కూడా అనేకమంది లేమనీయులుండిరి; ఆవిధముగా నీఫైయులు దాదాపుగా లేమనీయుల చేత చుట్టబడియుండిరి; అయినప్పటికీ, నీఫైయులు సీదోను నది యొక్క శిరస్సు వద్ద తూర్పు నుండి పశ్చిమమునకు, అరణ్యమువైపు చుట్టూ, వారు సమృద్ధియని పిలిచిన దేశమునకు వచ్చువరకు అరణ్యముపై సరిహద్దుగా ఉన్న దేశము యొక్క ఉత్తరపు భాగములన్నిటిని స్వాధీనము చేసుకొనియుండిరి.",
                "30": "అది, వారు నిర్జనమని పిలిచిన దేశము యొక్క సరిహద్దున ఉండెను, అది ఎంతో దూరమున ఉత్తరము వైపు ఉన్నందున జనులు నివసించి, నాశనము చేయబడిన దేశములోనికి వచ్చినట్లుండెను, వారి ఎముకలను గూర్చి మేము మాట్లాడియున్నాము, వారు మొదట అడుగుపెట్టిన స్థలమైయుండి, జరహేమ్ల యొక్క జనుల చేత అది కనుగొనబడినది.",
                "31": "వారు అక్కడ నుండి దక్షిణపు అరణ్యములోనికి వచ్చిరి. ఆ విధముగా ఉత్తరము వైపునున్న దేశము నిర్జనమని పిలువబడెను మరియు దక్షిణము వైపునున్న దేశము సమృద్ధియని పిలువబడెను, అది అన్ని రకముల అడవి జంతువులతో నిండిన అరణ్యమైయుండెను, అందులో ఒక భాగము ఉత్తరము వైపు దేశము నుండి ఆహారము కొరకు వచ్చియుండెను.",
                "32": "ఇప్పుడు సమృద్ధి మరియు నిర్జన దేశము మధ్య సరిహద్దు వెంబడి తూర్పు నుండి పడమటి సముద్రమునకు ఒక నీఫైయునికి రోజున్నర ప్రయాణమైయుండెను; ఆ విధముగా నీఫై దేశము మరియు జరహేమ్ల దేశము దాదాపుగా నీటితో చుట్టబడియుండెను, ఉత్తరము వైపు దేశము మరియు దక్షిణము వైపు దేశము మధ్యన ఉన్న భూమి చిన్న కంఠమువలేనుండెను.",
                "33": "నీఫైయులు తూర్పు నుండి పడమటి సముద్రము వరకు సమృద్ధిదేశమందు నివసించిరి, ఆవిధముగా నీఫైయులు తమ వివేకమందు, లేమనీయులు ఉత్తరము వైపును ఇక స్వాధీన పరచుకొనకుండునట్లు, ఉత్తరము వైపు దేశమును దాటి రాకుండునట్లు తమ భటులు మరియు తమ సైన్యములతో దక్షిణమున వారిని నిలువరించిరి.",
                "34": "కావున లేమనీయులు, నీఫై యొక్క దేశము మరియు దాని చుట్టూ ఉన్న అరణ్యమందు తప్ప ఏ మాత్రము స్వాధీనములు లేకుండిరి. లేమనీయులు వారికి శత్రువులైనందున, నీఫైయులు ప్రతి వైపున తమ శ్రమలను అనుమతించకుండిరి; తమ కోరికలను బట్టి వారు పారిపోవుటకు ఒక దేశమును కలిగియుండిరి—ఇప్పుడిది నీఫైయుల వివేకమును బట్టియైయున్నది.",
                "35": "దీనిని చెప్పిన తరువాత, ఇప్పుడు నేను తిరిగి అమ్మోన్‌, అహరోను, ఓమ్నెర్‌, హింనై మరియు వారి సహోదరుల వృత్తాంతమునకు తిరిగి వెళ్ళెదను."
            },
            "23": {
                "1": "ఇప్పుడు అమ్మోన్‌, అహరోను, ఓమ్నెర్‌, హింనై లేదా వారి సహోదరులలో ఎవరైనను దేశము యొక్క ఏ భాగములోనైనను వారున్నట్టి ఏ స్థలమందైనను దేవుని వాక్యమును ప్రకటించుచూ ముందుకు వెళ్ళునప్పుడు వారిని ఆటంకపరచరాదని లేమనీయుల రాజు తన జనులందరి మధ్య ఒక ప్రకటన పంపెను.",
                "2": "వారిని బంధించుటకు లేదా చెరసాలలో వేయుటకు వారు పట్టుకొనరాదని, వారిపై ఉమ్మి వేయరాదని, వారిని కొట్టరాదని, తమ సమాజ మందిరములలో నుండి వెలివేయరాదని, కొరడాలతో కొట్టరాదని లేదా వారిపై రాళ్ళు విసరరాదని, వారికి తమ ఇండ్లయందు, ఆలయములందు, పరిశుద్ధాలయముల యందు స్వేచ్ఛా ప్రవేశములుండవలెనని అతడు వారి మధ్య ఒక ఆజ్ఞాపత్రము పంపెను.",
                "3": "ఆ విధముగా వారు తమ కోరికలను బట్టి ముందుకువెళ్ళి వాక్యమును బోధించగలిగిరి, ఏలయనగా రాజు మరియు అతని ఇంటి వారందరు ప్రభువుకు పరివర్తన చెందిరి; కావున దేవుని వాక్యము ఏ ఆటంకము లేకుండా దేశమంతటా ముందుకు వెళ్ళునట్లు, అతని జనులు తమ పితరుల దుష్ట సంప్రదాయములను గూర్చి ఒప్పించబడునట్లు, వారందరు సహోదరులని, వారు నరహత్య చేయరాదని, దోచుకొనరాదని, దొంగతనము చేయరాదని, వ్యభిచారము చేయరాదని లేదా ఏ విధమైన దుష్టత్వము చేయరాదని ఒప్పించబడునట్లు అతడు దేశమంతటా తన జనులకు తన ప్రకటనను పంపెను.",
                "4": "ఇప్పుడు రాజు ఈ ప్రకటన పంపినప్పుడు, వారికి దేవుని వాక్యమును బోధించుటకు మరియు ఉపదేశించుటకు లేమనీయుల మధ్య దేశమంతటా సంఘములను స్థాపించుచూ యాజకులను బోధకులను ప్రతిష్ఠించుచూ అహరోను, అతని సహోదరులు పట్టణము నుండి పట్టణమునకు, ఒక ఆరాధన గృహము నుండి మరియొక దానికి వెళ్ళిరి; ఆ విధముగా వారు గొప్ప విజయము పొందనారంభించిరి.",
                "5": "వేలమంది జనులకు ప్రభువును గూర్చి తెలియజేసిరి, అంతేకాక వేలమంది జనులు నీఫైయుల సంప్రదాయములందు విశ్వసించునట్లు వారు చేసిరి; ప్రస్తుత కాలము వరకు అందించబడిన గ్రంథములు, ప్రవచనములను వారికి బోధించిరి.",
                "6": "ప్రభువు జీవించినంత నిశ్చయముగా బయల్పాటు మరియు ప్రవచనము యొక్క ఆత్మను బట్టి, వారి మధ్య అద్భుతములను జరిగించు దేవుని శక్తిని బట్టి అమ్మోన్‌ మరియు అతని సహోదరుల బోధన ద్వారా విశ్వసించిన వారందరు లేదా సత్యమును గూర్చి తెలియజేయబడిన వారందరు, అనగా ప్రభువు జీవించియున్నట్లుగా, వారి బోధనయందు విశ్వసించి, ప్రభువుకు పరివర్తన చెందిన లేమనీయులందరు ఎన్నడూ తొలగిపోలేదని నేను మీతో చెప్పుచున్నాను.",
                "7": "ఏలయనగా వారు నీతిమంతులైన జనులైరి; వారు తమ తిరుగుబాటు ఆయుధములను విడిచిపెట్టి, దేవునికి వ్యతిరేకముగా లేదా వారి సహోదరులలో ఎవరికీ వ్యతిరేకముగా ఇక పోరాడలేదు.",
                "8": "ఇప్పుడు ప్రభువుకు పరివర్తన చెందిన వారు వీరే:",
                "9": "ఇష్మాయెల్ దేశమందున్న లేమనీయుల యొక్క జనులు;",
                "10": "మిద్దోనై దేశమందున్న లేమనీయుల యొక్క జనులు;",
                "11": "నీఫై పట్టణమందున్న లేమనీయుల యొక్క జనులు;",
                "12": "షైలోమ్ దేశమందు, షెమ్లోన్‌ దేశమందు, లెముయెల్ పట్టణమందు మరియు షిమ్నిలోమ్ పట్టణమందున్న లేమనీయుల యొక్క జనులు కూడా.",
                "13": "ఇవే ప్రభువుకు పరివర్తన చెందిన లేమనీయుల పట్టణముల పేర్లు; వీరే తమ తిరుగుబాటు ఆయుధములను, అనగా తమ యుద్ధ ఆయుధములన్నిటినీ విడిచిపెట్టినవారు; వీరందరు లేమనీయులు.",
                "14": "అమలేకీయులలో ఒక్కరు తప్ప ఎవరూ పరివర్తన చెందలేదు; అమ్యులోనీయులలో కూడా ఎవరూ పరివర్తన చెందలేదు; కానీ వారు తమ హృదయములను కఠినపరచుకొనిరి మరియు వారు నివసించిన దేశము యొక్క ఆ భాగములు, ముఖ్యముగా వారి పల్లెలు, పట్టణములన్నిటిలోనున్న లేమనీయుల హృదయములను కూడా కఠినపరచిరి.",
                "15": "కావున పశ్చాత్తాపపడి, సత్యమును గూర్చి తెలుసుకొని పరివర్తన చెందిన లేమనీయుల పట్టణములన్నిటినీ మేము పేర్కొంటిమి.",
                "16": "ఇప్పుడు వారి సహోదరుల నుండి ప్రత్యేకపరచబడునట్లు రాజు మరియు పరివర్తన చెందిన వారు ఒక పేరును కలిగియుండవలెనని కోరిరి; కావున వారు ప్రత్యేకపరచబడునట్లు తమపై తీసుకొనవలసిన పేరును గూర్చి రాజు అహరోనును, తమ యాజకులలో అనేకులను సంప్రదించెను.",
                "17": "వారు తమ పేర్లను ఆంటై-నీఫై-లీహైయులని పిలిచిరి; వారు ఈ పేరుతో పిలువబడిరి మరియు ఇక లేమనీయులని పిలువబడలేదు.",
                "18": "వారు అధికముగా పరిశ్రమించు జనులవసాగిరి; వారు నీఫైయులతో స్నేహముగానుండిరి; కావున వారితో ఉత్తర ప్రత్యుత్తరములు ప్రారంభించిరి; మరియు దేవుని శాపము మరెన్నడూ వారిని వెంబడించలేదు."
            },
            "24": {
                "1": "అమ్యులోన్ దేశమందు, హీలాము దేశమందు, యెరూషలేము దేశమందు, క్లుప్తముగా చుట్టూనున్న దేశమంతటా ఉండి పరివర్తన చెందక, తమపై ఆంటై-నీఫై-లీహై నామమును తీసుకొనని అమలేకీయులు, అమ్యులోనీయులు మరియు లేమనీయులు వారి సహోదరులకు వ్యతిరేకముగా అమలేకీయుల చేత, అమ్యులోనీయుల చేత కోపమునందు పురిగొల్పబడిరి.",
                "2": "వారు తమ రాజుకు వ్యతిరేకముగా తిరుగుబాటు చేయునంతగా, అతడు తమ రాజుగా ఉండుటకు వారు ఇష్టపడనంతగా వారి ద్వేషము వారికి వ్యతిరేకముగా మిక్కిలి తీవ్రమాయెను; కావున వారు ఆంటై-నీఫై-లీహై జనులకు వ్యతిరేకముగా పోరాడుటకు ఆయుధములను ధరించిరి.",
                "3": "ఇప్పుడు రాజు తన కుమారునికి రాజ్యమును అప్పగించి, అతడిని ఆంటై-నీఫై-లీహైయను పేరుతో పిలిచెను.",
                "4": "మరియు దేవుని జనులకు వ్యతిరేకముగా లేమనీయులు యుద్ధమునకు ఏర్పాట్లు చేయనారంభించిన సంవత్సరమందే రాజు మరణించెను.",
                "5": "అమ్మోన్‌, అతని సహోదరులు మరియు అతనితో వచ్చిన వారందరు, తమ సహోదరులను నాశనము చేయుటకు లేమనీయుల ఏర్పాట్లను చూచినప్పుడు వారు మిద్యాను దేశమునకు వచ్చిరి, అక్కడ అమ్మోన్‌ తన సహోదరులందరినీ కలుసుకొనెను; అక్కడ నుండి వారు, లేమనీయులకు వ్యతిరేకముగా తమను కాపాడుకొనుటకు వారేమి చేయవలెనని నిర్ణయించుటకు లమోనైతో మరియు అతని సహోదరుడైన ఆంటై-నీఫై-లీహైతో కలిసి ఒక సభ ఏర్పాటు చేయునట్లు ఇష్మాయెల్ దేశమునకు వచ్చిరి.",
                "6": "ఇప్పుడు ప్రభువుకు పరివర్తన చెందిన జనులందరి మధ్య తమ సహోదరులకు వ్యతిరేకముగా ఆయుధములను తీసుకొను ఆత్మ ఒక్కటి కూడా అక్కడ లేకుండెను; అంతేకాక వారు యుద్ధము కొరకు ఎటువంటి ఏర్పాట్లు చేయకుండిరి; వారి రాజు కూడా వారట్లు చేయరాదని వారిని ఆజ్ఞాపించెను.",
                "7": "మరియు ఆ విషయమును గూర్చి అతడు జనులకు చెప్పిన మాటలివి: నేను నా దేవునికి కృతజ్ఞతాస్తుతులు చెల్లించుచున్నాను, ప్రియమైన నా జనులారా, మన గొప్ప దేవుడు మంచితనమందు మనకు బోధించుటకు మరియు దుర్మార్గులైన మన పితరుల ఆచారములను గూర్చి మనలను ఒప్పించుటకు మన సహోదరులైన నీఫైయులను మన యొద్దకు పంపియున్నాడు.",
                "8": "మనము ఈ సహోదరులైన నీఫైయులతో ఉత్తర ప్రత్యుత్తరములను ప్రారంభించునట్లు మన హృదయములను మృదువుగా చేయుటకు తన ఆత్మ యొక్క ఒక భాగమును ఆయన మనకు ఇచ్చియున్నందున నేను నా గొప్ప దేవునికి కృతజ్ఞతాస్తుతులు చెల్లించుచున్నాను.",
                "9": "ఇదిగో, ఈ ఉత్తర ప్రత్యుత్తరములను ప్రారంభించుట ద్వారా మనము మన పాపములను గూర్చి, మనము చేసిన అనేక హత్యలను గూర్చి ఒప్పించబడియున్నందుకు కూడా నేను నా దేవునికి కృతజ్ఞతాస్తుతులు చెల్లించుచున్నాను.",
                "10": "మనము ఈ సంగతులను గూర్చి పశ్చాత్తాపపడునట్లు ఆయన మనకు అనుగ్రహించినందుకు, మనము చేసిన అనేక పాపములు మరియు హత్యల విషయమై ఆయన మనలను క్షమించినందుకు, ఆయన కుమారుని మంచితనము ద్వారా మన హృదయముల నుండి దోషమును తీసివేసినందుకు కూడా నేను నా దేవునికి, అనగా నా గొప్ప దేవునికి కృతజ్ఞతాస్తుతులు చెల్లించుచున్నాను.",
                "11": "ఇప్పుడు నా సహోదరులారా (మనము మానవజాతి అంతటిలో మిక్కిలిగా తప్పిపోయిన వారమైనందున), మనము చేయగలిగినదంతయు మన సమస్త పాపములు, మనము చేసిన అనేక హత్యల విషయమై పశ్చాత్తాపపడుట మరియు వాటిని మన హృదయముల నుండి దేవుడు తీసివేయునట్లు చేయుటయే; ఏలయనగా ఆయన మన కళంకమును తీసివేయునట్లు మనము చేయగలిగినదంతయు దేవుని యెదుట తగినంతగా పశ్చాత్తాపపడుటయే—",
                "12": "అత్యంత ప్రియులైన నా సహోదరులారా, దేవుడు మన కళంకమును తీసివేసినందున మరియు మన ఖడ్గములు కాంతివంతమైనందున ఇకపై మనము మన ఖడ్గములను మరెన్నడూ మన సహోదరుల రక్తముతో కళంకపరచవద్దు.",
                "13": "ఇదిగో, వద్దు అని నేను మీతో చెప్పుచున్నాను, మన సహోదరుల రక్తముతో మన ఖడ్గములు కళంకమవ్వకుండునట్లు ఉంచుకొనెదము; ఒకవేళ మనము మన ఖడ్గములను తిరిగి కళంకపరచుకొనిన యెడల, మన పాపముల ప్రాయశ్చిత్తము కొరకు చిందింపబడు మన గొప్ప దేవుని యొక్క కుమారుని రక్తము ద్వారా అవి మరెన్నడూ కాంతివంతముగా చేయబడలేవు.",
                "14": "ఆ గొప్ప దేవుడు మనపై కనికరము కలిగియుండి, మనము నశించకుండునట్లు మనకు ఈ సంగతులను తెలియజేసెను; ఆయన మనకు ఈ సంగతులను ముందుగానే తెలియజేసెను, ఏలయనగా ఆయన మన ఆత్మలను, మన సంతానమును ప్రేమించుచున్నాడు; కావున, మనకు మరియు రాబోవు తరములకు రక్షణ ప్రణాళిక తెలియజేయబడునట్లు తన కనికరమందు ఆయన మనలను తన దేవదూతల ద్వారా దర్శించును.",
                "15": "మన దేవుడు ఎంతో కనికరము గలవాడు. ఇదిగో మన కళంకములు మన నుండి తీసి వేయబడునట్లు మరియు మన ఖడ్గములు కాంతివంతముగా చేయబడునట్లు మనము చేయగలిగినదంతయు ఇదియే అయినందున, ఆయన మనకు తన వాక్యమును అందించి, దాని ద్వారా మనలను శుద్ధులను చేసినప్పటి నుండి మనము మన ఖడ్గములను మన సహోదరుల రక్తముతో కళంకపరచలేదని అంత్యదినమున లేదా తీర్పుతీర్చబడుటకు ఆయన యెదుట నిలబడుటకు మనము తేబడు దినమున, మన దేవునికి ఒక సాక్ష్యముగా అవి కాంతివంతముగా ఉంచబడునట్లు మనము వాటిని దాచివేయుదము.",
                "16": "ఇప్పుడు నా సహోదరులారా, మన సహోదరులు మనలను నాశనము చేయగోరిన యెడల, ఇదిగో మనము మన ఖడ్గములను దాచివేయుదము, ముఖ్యముగా వాటిని మనము ఎన్నడూ వాడలేదని అంత్యదినమున ఒక సాక్ష్యముగా అవి కాంతివంతముగా ఉంచబడునట్లు మన ఖడ్గములను మనము దాచివేయుదము. మనము వాటిని భూమిలో లోతుగా పాతిపెట్టెదము; మన సహోదరులు మనలను నాశనము చేసిన యెడల, మనము మన దేవుని యొద్దకు వెళ్ళెదము మరియు రక్షింపబడెదము.",
                "17": "రాజు ఈ మాటలను ముగించినప్పుడు, జనులందరు సమకూడి తమ ఖడ్గములను మరియు మనుష్యుని రక్తమును చిందించుటకు వాడబడిన ఆయధములన్నిటినీ తీసుకువెళ్ళి భూమిలో లోతుగా పాతిపెట్టిరి.",
                "18": "వారు మనుష్యుని రక్తమును చిందించుటకు మరెన్నడూ ఆయుధములను వాడరని వారి దృష్టియందు ఇది దేవునికి, మనుష్యులకు ఒక సాక్ష్యమైయుండుటకు దీనిని వారు చేసిరి; తమ సహోదరుల రక్తము చిందించుట కంటే వారు తమ స్వంత ప్రాణములను ఇచ్చివేయుదురని, ఒక సహోదరుని నుండి తీసివేయుట కంటే వారతనికిచ్చెదరని, తమ దినములను సోమరితనమందు గడుపుట కంటే వారు తమ చేతులతో అధికముగా పనిచేయుదురని దేవునితో వాగ్దానము మరియు నిబంధన చేయుచూ వారు దీనిని చేసిరి.",
                "19": "ఆ విధముగా ఈ లేమనీయులు సత్యమును తెలుసుకొని విశ్వసించినప్పుడు వారు స్థిరముగానుండిరని, పాపము చేయుట కంటే మరణము వరకు శ్రమపడుదురని మనము చూచుచున్నాము ఆ విధముగా వారు తమ శాంతి ఆయుధములను పాతిపెట్టిరని లేదా శాంతి కొరకు వారు యుద్ధ ఆయుధములను పాతిపెట్టిరని మనము చూచుచున్నాము.",
                "20": "వారి సహోదరులైన లేమనీయులు యుద్ధమునకు ఏర్పాట్లు చేసి, రాజును నాశనము చేసి అతని స్థానములో మరియొకనిని ఉంచు ఉద్దేశ్యము నిమిత్తము దేశములోనున్న ఆంటై-నీఫై-లీహై యొక్క జనులను నాశనము చేయుటకు నీఫై దేశమునకు వచ్చిరి.",
                "21": "ఇప్పుడు వారు తమకు వ్యతిరేకముగా వచ్చుచున్నారని జనులు చూచినప్పుడు, వారిని కలుసుకొనుటకు బయటకు వెళ్ళి, వారి యెదుట నేలపై సాష్టాంగపడి, ప్రభువు నామమున ప్రార్థన చేయనారంభించిరి; ఆ విధముగా లేమనీయులు వారిపై పడి, వారిని ఖడ్గముతో సంహరించుట మొదలుపెట్టినప్పుడు వారు ఈ విధముగా ఉండిరి.",
                "22": "ఆ విధముగా ఏ విరోధమును ఎదుర్కొనకుండా, వారిలో ఒక వేయి ఐదుగురిని వారు సంహరించిరి; అయితే వారు ఆశీర్వదింపబడిరని మనమెరుగుదుము, ఏలయనగా వారు తమ దేవునితో నివసించుటకు వెళ్ళిరి.",
                "23": "ఇప్పుడు వారి సహోదరులు ఖడ్గము నుండి పారిపోరని, కుడికే గాని ఎడమకే గాని తిరుగక క్రిందపడి నశించిపోవుదురని మరియు ఖడ్గము చేత నశింపబడుచున్నప్పుడు కూడా దేవుని స్తుతింతురని",
                "24": "లేమనీయులు చూచినప్పుడు, వారిని సంహరించుట మానిరి; మరియు తమ సహోదరులలో ఖడ్గము చేత కూలిన వారి కొరకు హృదయములుప్పొంగిన వారు అనేకులు అక్కడ ఉండిరి, ఏలయనగా వారు చేసిన క్రియల విషయమై వారు పశ్చాత్తాపపడిరి.",
                "25": "వారు తమ యుద్ధ ఆయుధములను క్రింద పడవేసిరి మరియు వాటిని తిరిగి తీసుకొనకుండిరి, ఏలయనగా వారు చేసిన హత్యల విషయమై వారు బాధపడిరి; మరియు వారి సహోదరులవలే వారు కూడా, వారిని సంహరించుటకు ఆయుధములను ఎత్తిన వారి కనికరములపై ఆధారపడుచూ సాష్టంగపడిరి.",
                "26": "ఆ దినమున సంహరింపబడిన వారి కంటే అధిక సంఖ్యాకులు దేవుని జనులలో చేర్చబడిరి; సంహరింపబడిన వారు నీతిమంతులైనందున వారు రక్షింపబడిరా అని మనము సందేహించనవసరము లేదు.",
                "27": "సంహరింపబడిన వారిలో దుష్టుడు ఒక్కడైనను లేడు; కానీ సత్యమును గూర్చి తెలియజేయబడిన వారు వెయ్యిమంది కంటే అధికులు అక్కడ ఉండిరి; ఆ విధముగా ప్రభువు తన జనుల రక్షణ కొరకు అనేక విధాలుగా పనిచేయునని మనము చూచుచున్నాము.",
                "28": "ఇప్పుడు వారి సహోదరులలో అనేకులను సంహరించిన లేమనీయులలో అత్యధికులు అమలేకీయులు మరియు అమ్యులోనీయులైయుండిరి. వారిలో అధికులు నీహోర్‌ల క్రమమునకు చెందిన వారు.",
                "29": "ప్రభువు యొక్క జనులను చేరిన వారి మధ్య అమలేకీయులు, అమ్యులోనీయులు లేదా నీహోర్‌ క్రమమునకు చెందిన వారు ఎవరూ లేరు, కానీ వాస్తవమునకు వారు లేమన్‌, లెముయెల్ యొక్క వంశస్థులైయుండిరి.",
                "30": "ఆ విధముగా జనులు దేవుని ఆత్మ ద్వారా ఒకసారి ప్రకాశింపబడి, నీతికి సంబంధించిన విషయముల యొక్క గొప్ప జ్ఞానము కలిగియుండిన తరువాత, పాపము మరియు అతిక్రమములోనికి పడిపోయిన యెడల వారు ఎక్కువ కఠినులగుదురని, వారి స్థితి ఈ విషయములను ఎన్నడూ ఎరుగకుండిన వారి కంటే ఘోరముగా ఉండునని మనము స్పష్టముగా వివేచింపగలము."
            },
            "25": {
                "1": "ఇప్పుడు వారు తమ సహోదరులను సంహరించినందున ఆ లేమనీయులు ఎక్కువ కోపముగానుండిరి; కావున వారు నీఫైయులపై పగ తీర్చుకొనుటకు ఒట్టు పెట్టుకొనిరి; ఆ సమయమున ఆంటై-నీఫై-లీహై జనులను సంహరించుటకు వారిక ప్రయత్నము చేయలేదు.",
                "2": "కానీ వారు తమ సైన్యములను తీసుకొని జరహేమ్ల దేశ సరిహద్దులను దాటి లోనికి వెళ్ళి, అమ్మోనైహా దేశములోనున్న జనులపైన పడి, వారిని నాశనము చేసిరి.",
                "3": "ఆ తరువాత వారు నీఫైయులతో అనేక యుద్ధములు చేసిరి, వాటిలో వారు తరుమబడి, సంహరించబడిరి.",
                "4": "లేమనీయుల మధ్య సంహరింపబడిన వారందరు దాదాపుగా అమ్యులోను మరియు అతని సహోదరుల యొక్క సంతానమే, వారు నోవహు యొక్క యాజకులైయుండి నీఫైయుల చేత సంహరింపబడిరి.",
                "5": "మిగిలిన వారు తూర్పు అరణ్యములోనికి పారిపోయి లేమనీయుల మీద శక్తిని, అధికారమును అక్రమముగా తీసుకొనియుండి, వారి విశ్వాసమును బట్టి లేమనీయులలో అనేకులు అగ్ని చేత నశించునట్లు చేసిరి—",
                "6": "ఏలయనగా వారిలో అనేకులు అధిక నష్టమును, అనేక శ్రమలను అనుభవించిన తరువాత, వారి దేశములో అహరోను, అతని సహోదరులు వారికి బోధించిన మాటలను జ్ఞాపకము చేసుకొనుటకు పురిగొల్పబడసాగిరి; కావున వారి పితరుల ఆచారములను నమ్మకుండా వారు, ప్రభువునందు విశ్వసించుట మరియు ఆయన నీఫైయులకు గొప్ప శక్తిని ఇచ్చెనని నమ్ముట ప్రారంభించిరి; ఆ విధముగా వారిలో అనేకులు అరణ్యములో పరివర్తన చెందిరి.",
                "7": "మరియు అమ్యులోను సంతానము యొక్క శేషమైన ఆ పాలకులు ఈ విషయములయందు విశ్వసించిన వారందరు చంపబడునట్లు చేసిరి.",
                "8": "ఇప్పుడు ఈ హతసాక్ష్యము వారి సహోదరులలో అనేకులు కోపమునకు పురిగొల్పబడునట్లు చేసెను మరియు అరణ్యములో వివాదము ప్రారంభమాయెను; లేమనీయులు అమ్యులోను, అతని సహోదరుల సంతానమును వెంటాడుచూ సంహరించుట మొదలుపెట్టిరి మరియు వారు తూర్పు అరణ్యములోనికి పారిపోయిరి.",
                "9": "ఇదిగో వారు ఈ దినమున లేమనీయుల చేత వెంటాడబడుచున్నారు. ఆ విధముగా అతడు అగ్నిచేత మరణించునట్లు చేసిన యాజకుల సంతానమును గూర్చి అబినడై చెప్పిన మాటలు నెరవేరెను.",
                "10": "ఏలయనగా అతడు వారితో ఇట్లనెను: మీరు నా పట్ల చేయునది రాబోవు వాటికి సూచన అయ్యున్నది.",
                "11": "ఇప్పుడు దేవుని యందు అతని విశ్వాసమును బట్టి అగ్ని చేత మరణమును అనుభవించిన మొదటివాడు అబినడై; అతడు అనుభవించినట్లే అనేకులు అగ్ని చేత మరణమును అనుభవించవలెను అనునది అతడు చెప్పిన దాని అర్థమైయుండెను.",
                "12": "అతడు చంపబడిన విధముగానే వారి సంతానము అనేకమందిని చంపునని, కాపరి లేని గొఱ్ఱె అడవి జంతువుల చేత తరుమబడి సంహరింపబడినట్లు వారు దూరముగా చెదరగొట్టబడుదురని అతడు నోవహు యాజకులకు చెప్పెను; ఇప్పుడు ఈ మాటలు ఋజువాయెను, ఏలయనగా వారు లేమనీయుల చేత తరుమబడి, వెంటాడబడి, చంపబడిరి.",
                "13": "నీఫైయులను జయించలేమని చూచినపుడు, లేమనీయులు వారి స్వదేశమునకు తిరిగివెళ్ళిరి; వారిలో అనేకులు ఇష్మాయెల్ దేశమందు మరియు నీఫై దేశమందు నివసించుటకు వచ్చి, ఆంటై-నీఫై-లీహై యొక్క జనులైన దేవుని జనులతో చేరిరి.",
                "14": "వారు కూడా తమ సహోదరులవలే తమ యుద్ధ ఆయుధములను పాతిపెట్టి, నీతిమంతులగుట ప్రారంభించిరి; వారు ప్రభువు యొక్క మార్గములందు నడిచి, ఆయన ఆజ్ఞలను కట్టడలను పాటించిరి.",
                "15": "వారు మోషే ధర్మశాస్త్రమును పాటించిరి; అది పూర్తిగా నెరవేరనందున వారు ఇంకను మోషే ధర్మశాస్త్రమును పాటించుట అవసరమాయెను. కానీ మోషే ధర్మశాస్త్రమున్నప్పటికీ, వారు మోషే ధర్మశాస్త్రమును ఆయన రాకడ యొక్క సూచనగా గ్రహించుచూ ఆయన తననుతాను వారికి ప్రత్యక్షపరచుకొను సమయము వరకు వారు ఆ బహిరంగ ఆచరణలను పాటించవలెనని విశ్వసించుచూ క్రీస్తు యొక్క రాకడ కొరకు ఎదురుచూచిరి.",
                "16": "ఇప్పుడు మోషే ధర్మశాస్త్రము ద్వారా రక్షణ వచ్చెనని వారు తలంచలేదు, కానీ మోషే ధర్మశాస్త్రము క్రీస్తునందు వారి విశ్వాసమును బలపరిచెను; ఆ విధముగా రాబోవు సంగతులను గూర్చి చెప్పిన ప్రవచనము యొక్క ఆత్మపై ఆధారపడుచూ వారు నిత్యరక్షణ కొరకు విశ్వాసము ద్వారా నిరీక్షణను నిలుపుకొనిరి.",
                "17": "ఇప్పుడు ప్రభువు వారి ప్రార్థనల ప్రకారము వారికి అనుగ్రహించెనని మరియు ప్రతి వివరమందు తన వాక్యమును ఆయన వారికి ఋజువు చేసెనని, లేమనీయుల మధ్య వారు పొందిన విజయము నిమిత్తము అమ్మోన్‌, అహరోను, ఓమ్నెర్‌, హింనై మరియు వారి సహోదరులు అధికముగా సంతోషించిరి."
            },
            "26": {
                "1": "ఇప్పుడు అతని సహోదరులతో అమ్మోన్‌ పలుకుచున్న మాటలివి: నా సహోదరులు మరియు నా సహోదరులారా, ఇదిగో నేను మీతో చెప్పుచున్నాను, సంతోషించుటకు మనము గొప్ప హేతువును కలిగియున్నాము; ఏలయనగా, దేవుడు మనకు అట్టి గొప్ప ఆశీర్వాదములను అనుగ్రహించునని జరహేమ్ల దేశము నుండి మనము బయలుదేరినపుడు మనము ఊహించితిమా?",
                "2": "ఇప్పుడు నేను అడుగుచున్నాను, ఎంత గొప్ప ఆశీర్వాదములను ఆయన మనకు ఇచ్చెనో మీరు చెప్పగలరా?",
                "3": "ఇదిగో నేను మీ కొరకు సమాధానమిచ్చుచున్నాను; మన సహోదరులైన లేమనీయులు అంధకారములో, అనగా మిక్కిలి అంధకారమైన అగాధములో ఉండిరి, కానీ వారిలో ఎందరు దేవుని యొక్క అద్భుతమైన వెలుగును చూచుటకు తేబడియున్నారో చూడుడి. ఇది మనకివ్వబడిన ఆశీర్వాదము, ఈ గొప్ప కార్యము నెరవేర్చుటకు దేవుని చేతులలో మనము సాధనములుగా చేయబడియున్నాము.",
                "4": "మరియు వారిలో వేలమంది ఆనందించుచూ దేవుని యొక్క మందలోనికి తేబడియున్నారు.",
                "5": "ఇదిగో పొలము పండినది మరియు మీరు ధన్యులు, ఏలయనగా మీరు కొడవలిని ఉపయోగించి మీ బలముతో కోత కోసియున్నారు, అంతేకాక మీరు దినమంతయు పని చేసియున్నారు; మీ పనల సంఖ్యను చూడుడి! అవి వృధా కాకుండునట్లు కొట్లలోనికి కూర్చబడును.",
                "6": "అవి అంత్యదినమున తుఫాను చేత కొట్టివేయబడవు లేదా సుడిగాలుల చేత చెదరగొట్టబడవు; కానీ సుడిగాలులు వాటి యొద్దకు ప్రవేశించకుండునట్లు తుఫాను వచ్చినప్పుడు అవి వాటి స్థలములో సమకూర్చబడును; అంతేకాక శత్రువు వాటిని మోసుకొని పోవలెనని కోరిన చోటుకు తీవ్రమైన గాలులతో అవి కొట్టుకొనిపోబడవు.",
                "7": "ఇదిగో అవి కోత యజమాని చేతులలో ఉన్నవి మరియు అవి ఆయనవి; అంత్యదినమున ఆయన వారిని లేపును.",
                "8": "మన దేవుని నామము స్తుతినొందును గాక; మనము ఆయనను స్తుతించెదము, ఆయన పరిశుద్ధ నామమునకు కృతజ్ఞతాస్తుతులు చెల్లించెదము, ఏలయనగా ఆయన నిత్యము నీతిని జరిగించును.",
                "9": "మనము జరహేమ్ల దేశము నుండి వచ్చియుండని యెడల, మనకు మిక్కిలి ప్రియులైన ఈ సహోదరులు, మనలను మిక్కిలిగా ప్రేమించిన వారు, ఇంకా మనకు వ్యతిరేకముగా ద్వేషముతో వేధించబడియుండే వారు మరియు దేవునికి అపరిచితులుగా ఉండేవారు.",
                "10": "ఇప్పుడు అమ్మోన్‌ ఈ మాటలను చెప్పినప్పుడు, అతని సహోదరుడైన అహరోను అతడిని గద్దించి ఇట్లనెను: అమ్మోన్‌, నీ సంతోషము నిన్ను అతిశయమునకు కొనిపోవునని నేను భయపడుచున్నాను.",
                "11": "కానీ అమ్మోన్‌ అతనితో ఇట్లు చెప్పెను: నేను నా శక్తియందు లేదా నా వివేకమందు అతిశయించుట లేదు; కానీ నా సంతోషము సంపూర్ణమైనది, నా హృదయము సంతోషముతో నిండియున్నది మరియు నేను నా దేవుని యందు ఆనందించుచున్నాను.",
                "12": "నేను శూన్యుడనని నేనెరుగుదును; నా శక్తికి సంబంధించి నేను బలహీనుడను; కావున నన్ను గూర్చి నేను అతిశయించను, కానీ నా దేవుని గూర్చి అతిశయించెదను, ఏలయనగా ఆయన శక్తియందు నేను సమస్తము చేయగలను; ఇదిగో, ఈ దేశమందు మనము అనేక గొప్ప అద్భుతములను చేసియున్నాము, వాటి నిమిత్తము మనము నిత్యము ఆయన నామమును స్తుతించెదము.",
                "13": "మన సహోదరులలో అనేక వేలమందిని నరకపు బాధలనుండి ఆయన విడిపించెను; వారు విమోచించు ప్రేమను కీర్తించుటకు తేబడియున్నారు మరియు ఇది మనయందున్న ఆయన వాక్యము యొక్క శక్తిని బట్టియైయున్నది, కావున మనము సంతోషించుటకు గొప్ప హేతువును కలిగిలేమా?",
                "14": "ఆయనను నిత్యము స్తుతించుటకు మనము హేతువు కలిగియున్నాము, ఏలయనగా ఆయన సర్వోన్నతుడగు దేవుడు మరియు మన సహోదరులను నరకపు సంకెళ్ళనుండి విడిపించెను.",
                "15": "వారు శాశ్వత అంధకారముతో, నాశనముతో చుట్టబడియుండిరి; కానీ ఆయన వారిని శాశ్వత వెలుగు లోనికి, అనగా శాశ్వత రక్షణలోనికి తెచ్చియున్నాడు; వారు ఆయన యొక్క విస్తారమైన సాటిలేని ప్రేమతో చుట్టబడిరి; ఈ గొప్ప ఆశ్చర్యకార్యము చేయుటకు ఆయన చేతులలో మనము సాధనములుగా యుంటిమి.",
                "16": "కావున మనము అతిశయించుదము, ప్రభువు నందు మనము అతిశయించుదము; మనము ఆనందించుదము, ఏలయనగా మన సంతోషము సంపూర్ణమాయెను; మనము మన దేవుడిని నిత్యము స్తుతించెదము. ఇదిగో ప్రభువు నందు ఎవరు ఎక్కువగా అతిశయించెదరు? నరుల సంతానము యెడల ఆయన గొప్ప శక్తిని గూర్చి, ఆయన కనికరమును గూర్చి మరియు ఆయన దీర్ఘశాంతమును గూర్చి ఎవరు అత్యధికముగా చెప్పగలరు? నేననుభవించుచున్న దానిలో అతి చిన్నభాగమును కూడా చెప్పలేనని నేను మీతో చెప్పుచున్నాను.",
                "17": "మన భయంకరమైన, పాపపూరితమైన, కలుషితమైన స్థితి నుండి మనలను బయటకు తెచ్చునంత కనికరమును మన దేవుడు కలిగియుండునని ఎవరు ఊహించియుందురు?",
                "18": "ఇదిగో, ఆయన సంఘమును నాశనము చేయుటకు కోపముతో మరియు బలమైన బెదిరింపులతో మనము ముందుకు వెళ్ళితిమి.",
                "19": "అప్పుడు, ఆయన మనలను భయంకరమైన నాశనమునకు ఎందుకు అప్పగించలేదు? ఆయన న్యాయపు ఖడ్గము మనపై పడునట్లు చేసి, మనలను శాశ్వత నిరాశకు ఎందుకు లోనుకానివ్వలేదు?",
                "20": "ఓ, నా ఆత్మ ఆ తలంపునకే దాదాపుగా పారిపోవును. ఇదిగో ఆయన తన న్యాయమును మనపై అమలుపరచలేదు, కానీ మన ఆత్మల రక్షణ కొరకు ఆయన గొప్ప కనికరముతో ఆ మరణము మరియు దౌర్భాగ్యము యొక్క నిత్య అగాధము నుండి మనలను బయటకు తెచ్చెను.",
                "21": "ఇప్పుడు నా సహోదరులారా, ప్రకృతి సంబంధియైన ఏ మనుష్యుడు ఈ సంగతులను ఎరుగును? పశ్చాత్తాపపడువారు తప్ప ఈ సంగతులను ఎరుగువారెవ్వరూ లేరని నేను మీతో చెప్పుచున్నాను.",
                "22": "పశ్చాత్తాపపడి, విశ్వాసమును అభ్యసించి, సత్‌క్రియలను జరిగించి, ఎడతెగక ప్రార్థన చేయువానికి ు; మన ఈ సహోదరులు పశ్చాత్తాపపడునట్లు చేయుటకు మనకు అనుగ్రహించబడినట్లుగానే వేలమంది ఆత్మలు పశ్చాత్తాపపడునట్లు చేయుటకు అట్టి వానికి అనుగ్రహించబడును.",
                "23": "ఇప్పుడు నా సహోదరులారా, మన సహోదరులైన లేమనీయులకు బోధించుటకు మనము నీఫై దేశమునకు వెళ్ళెదమని జరహేమ్ల దేశమందున్న మన సహోదరులకు చెప్పినప్పుడు వారు మనలను చూచి అపహసించిరని మీకు జ్ఞాపకమున్నదా?",
                "24": "ఏలయనగా వారు మనతో ఇట్లనిరి: లేమనీయులకు సత్యమును తెలియజేయగలరని మీరు తలంచుచున్నారా? ఎవరి హృదయములు రక్తము చిందించుటయందు సంతోషించునో, ఎవరి దినములు సమస్త దుర్నీతియందు గడపబడినవో, ఎవరి మార్గములు మొదటి నుండి అతిక్రమకారుని మార్గములైయున్నవో అటువంటి మెడబిరుసు జనులైన లేమనీయులను వారి పితరుల యొక్క తప్పుడు ఆచారములను గూర్చి మీరు ఒప్పించగలరని మీరు తలంచుచున్నారా? ఇప్పుడు నా సహోదరులారా, ఇది వారి భాషయైయున్నదని మీకు జ్ఞాపకమున్నదా?",
                "25": "వారింకనూ ఇట్లు చెప్పిరి: వారు మనలను మించిపోయి, మనలను నాశనము చేయకుండునట్లు దేశమునుండి మనము వారిని, వారి దుర్నీతిని నాశనము చేయునట్లు వారికి వ్యతిరేకముగా ఆయుధములను తీసుకొందుము.",
                "26": "ఇదిగో నా ప్రియమైన సహోదరులారా, మనము అరణ్యములోనికి మన సహోదరులను నాశనము చేయు ఉద్దేశ్యముతో రాలేదు, కానీ బహుశా మనము వారిలో కొన్ని ఆత్మలను రక్షించవచ్చునేమోనను ఉద్దేశ్యముతో వచ్చితిమి.",
                "27": "మన హృదయములు కృంగి మనము వెనుదిరగబోవుచున్నప్పుడు, ప్రభువు మనలను ఓదార్చి ఇట్లనెను: మీ సహోదరులైన లేమనీయుల మధ్యకు వెళ్ళుము, మీ శ్రమలను సహనముతో భరించుము, నేను మీకు విజయమునిచ్చెదను.",
                "28": "ఇప్పుడు మనము వచ్చి, వారి మధ్య ఉంటిమి; మన బాధలలో మనము సహనము కలిగియుండి, ప్రతి లేమిని అనుభవించితిమి; లోకము యొక్క కనికరములపై—లోకము యొక్క కనికరములపైన మాత్రమే కాక దేవుని యొక్క కనికరములపై ఆధారపడుచూ గృహము నుండి గృహమునకు మనము ప్రయాణించితిమి.",
                "29": "మనము వారి గృహములలో ప్రవేశించి, వారికి బోధించితిమి మరియు వారి వీధులలో, వారి కొండలపై, వారి ఆలయములలో, వారి సమాజ మందిరములలో కూడా ప్రవేశించి వారికి బోధించితిమి; మనము వెలుపలకు త్రోసివేయబడి, ఎగతాళి చేయబడి, ఉమ్మివేయబడితిమి మరియు మన చెంపలపై కొట్టబడితిమి; మనము రాళ్ళతో కొట్టబడి, పట్టుకొనబడి, బలమైన త్రాళ్ళతో బంధింపబడి, చెరసాలలో వేయబడితిమి; దేవుని యొక్క శక్తి, వివేకముల చేత మనము తిరిగి విడుదల చేయబడితిమి.",
                "30": "మనము అన్నివిధములైన శ్రమలను అనుభవించితిమి మరియు ఇదంతయూ బహుశా కొన్ని ఆత్మలనైనా రక్షించుటలో మనము సాధనముగా ఉండవలెనని చేసితిమి; కనీసము కొంతమందిని రక్షించుటలో మనము సాధనముగా ఉండిన యెడల, మన సంతోషము సంపూర్ణమగునని తలంచితిమి.",
                "31": "ఇప్పుడు మనము మన శ్రమల యొక్క ఫలములను చూడగలము; అవి కొద్దిగానున్నవా? లేదు, అని నేను మీతో చెప్పుచున్నాను, అవి అనేకమున్నవి; వారి సహోదరుల యెడల మరియు మన యెడల వారికున్న ప్రేమను బట్టి వారి నిజాయితీని గూర్చి మనము సాక్ష్యమివ్వగలము.",
                "32": "ఏలయనగా వారి శత్రువు ప్రాణమును తీయుట కంటే వారు తమ ప్రాణములను త్యాగము చేయుటకు కోరిరి మరియు వారి సహోదరుల యెడల వారి ప్రేమను బట్టి వారు తమ యుద్ధ ఆయుధములను భూమియందు లోతుగా పాతిపెట్టిరి.",
                "33": "ఇప్పుడు, ఈ దేశమందు అటువంటి గొప్ప ప్రేమ ఎక్కడైనా కలదా? అని నేను మిమ్ములను అడుగుచున్నాను. లేదు, నీఫైయుల మధ్య కూడా లేదని నేను మీతో చెప్పుచున్నాను.",
                "34": "ఏలయనగా వారు తమ సహోదరులకు వ్యతిరేకముగా ఆయుధములను తీసుకొందురు; తాము సంహరింపబడుటకు వారు అనుమతించరు. కానీ, వీరిలో ఎంతోమంది తమ ప్రాణములను అర్పించిరి; వారి ప్రేమను బట్టి మరియు పాపము యెడల వారి ద్వేషమును బట్టి వారు తమ దేవుని యొద్దకు వెళ్ళియున్నారని మనము ఎరుగుదుము.",
                "35": "ఇప్పుడు మనము సంతోషించుటకు హేతువు కలిగిలేమా? నేను మీతో చెప్పుచున్నాను, లోకారంభము నుండి మనవలే సంతోషించుటకు ఇంత గొప్ప హేతువు కలిగిన మనుష్యులు ఎన్నడూ లేరు; నా సంతోషము నా దేవునియందు అతిశయించునంత అధికమైనది; ఏలయనగా ఆయన సమస్త శక్తి, వివేకము, గ్రహింపును కలిగియున్నాడు; ఆయన అన్ని సంగతులను గ్రహించును మరియు పశ్చాత్తాపపడి ఆయన నామమందు విశ్వసించు వారి రక్షణ కొరకు ఆయన కనికరము కలిగియున్నాడు.",
                "36": "ఇప్పుడు ఇది అతిశయించుట అయిన యెడల, అట్లు కూడా నేను అతిశయించెదను; ఏలయనగా ఇదే నా జీవము, నా వెలుగు, నా సంతోషము, నా రక్షణ మరియు శాశ్వత ఆపద నుండి నా విమోచనయై యున్నది. ఇశ్రాయేలు వృక్షము యొక్క కొమ్మయైయుండి, దాని శరీరము నుండి అన్యదేశములో తప్పిపోయిన ఈ జనులను గూర్చి ఆలోచన కలిగియున్న నా దేవుని నామము ధన్యమగునుగాక; నేను చెప్పుచున్నాను, అన్యదేశములో తిరుగులాడు వారమైన మనలను గూర్చి ఆలోచన కలిగియున్న నా దేవుని నామము ధన్యమగునుగాక.",
                "37": "ఇప్పుడు నా సహోదరులారా, వారే దేశములో ఉన్నను దేవుడు ప్రతి ఒక్కరిని గూర్చి ఆలోచన కలిగియుండునని, ఆయన తన జనులను లెక్కించునని, ఆయన కనికరము సమస్త భూమిపై ఉన్నదని మనము చూచుచున్నాము. ఇదియే నా సంతోషము మరియు నా గొప్ప కృతజ్ఞతాస్తోత్రము. నా దేవునికి నేను నిత్యము కృతజ్ఞతాస్తుతులు చెల్లించెదను. ఆమేన్‌."
            },
            "27": {
                "1": "ఇప్పుడు నీఫైయులను నాశనము చేయుటకు అనేక ప్రయత్నములు చేసిన తరువాత వారి నాశనమును కోరుట వ్యర్థమని చూచినపుడు, వారికి వ్యతిరేకముగా యుద్ధము చేయుటకు వెళ్ళిన లేమనీయులు మరలా నీఫై దేశమునకు తిరిగి వెళ్ళిరి.",
                "2": "మరియు అమలేకీయులు వారి నష్టమును బట్టి మిక్కిలి కోపముగా నుండిరి. వారు నీఫైయులకు వ్యతిరేకముగా పగ తీర్చుకోలేకపోయిరని చూచినపుడు, వారి సహోదరులైన ఆంటై-నీఫై-లీహై జనులకు వ్యతిరేకముగా వారు జనులను పురిగొల్పుట మొదలుపెట్టిరి; కావున వారు మరలా వారిని నాశనము చేయసాగిరి.",
                "3": "ఈ జనులు వారి ఆయుధములను తీసుకొనుటకు మరలా తిరస్కరించి, వారి శత్రువుల కోరికలను బట్టి సంహరింపబడుటకు అనుమతించుకొనిరి.",
                "4": "ఇప్పుడు వారు మిక్కిలిగా ప్రేమించిన వారి మధ్య మరియు వారిని మిక్కిలిగా ప్రేమించు వారి మధ్య ఈ నాశన క్రియను అమ్మోన్‌, అతని సహోదరులు చూచినప్పుడు—ఏలయనగా వారిని నిత్య నాశనము నుండి రక్షించుటకు దేవుని నుండి పంపబడిన దేవదూతలుగా వారు చూడబడిరి—కావున అమ్మోన్‌, అతని సహోదరులు ఈ గొప్ప నాశనక్రియను చూచినప్పుడు వారు జాలితో కదిలించబడి, రాజుతో ఇట్లనిరి:",
                "5": "ప్రభువు యొక్క ఈ జనులను మనము సమకూర్చి, మన సహోదరులైన నీఫైయుల యొద్దకు జరహేమ్ల దేశమునకు వెళ్ళుదము మరియు మనము నాశనము చేయబడకుండునట్లు మన శత్రువుల చేతులలో నుండి బయటకు పారిపోవుదము.",
                "6": "కానీ రాజు వారితో ఇట్లనెను: ఇదిగో, వారికి వ్యతిరేకముగా మేము చేసిన అనేక హత్యలు, పాపములను బట్టి నీఫైయులు మమ్ములను నాశనము చేసెదరు.",
                "7": "అప్పుడు అమ్మోన్‌ ఇట్లనెను: నేను వెళ్ళి ప్రభువు వద్ద విచారించెదను; మన సహోదరుల యొద్దకు వెళ్ళమని ఆయన మనతో చెప్పిన యెడల మీరు వచ్చెదరా?",
                "8": "అంతట రాజు అతనితో ఇట్లు చెప్పెను: ప్రభువు వెళ్ళమని మాతో చెప్పిన యెడల, మేము మన సహోదరుల యొద్దకు వచ్చెదము; వారికి వ్యతిరేకముగా మేము చేసిన అనేక హత్యలు, పాపములకు పరిహారము చేయు వరకు మేము వారి బానిసలుగా ఉండెదము.",
                "9": "కానీ అమ్మోన్‌ అతనితో ఇట్లనెను: వారి మధ్య బానిసలుండుట నా తండ్రి చేత స్థాపించబడిన మన సహోదరుల యొక్క చట్టమునకు వ్యతిరేకము; కావున మనము వెళ్ళి, మన సహోదరుల కనికరములపై ఆధారపడెదము.",
                "10": "కానీ రాజు అతనితో—ప్రభువు వద్ద విచారించుము మరియు వెళ్ళమని ఆయన మనకు చెప్పిన యెడల మనము వెళ్ళుదము, లేని యెడల మనము దేశమందే నశించెదము అనెను.",
                "11": "అప్పుడు అమ్మోన్‌ వెళ్ళి ప్రభువు వద్ద విచారించెను మరియు ప్రభువు అతనితో ఇట్లు చెప్పెను:",
                "12": "వారు నాశనము కాకుండునట్లు ఈ జనులను ఈ దేశము నుండి బయటకు తీసుకొనిపొమ్ము. ఏలయనగా తమ సహోదరులను సంహరించుటకు వారికి వ్యతిరేకముగా లేమనీయులను కోపమునకు పురిగొల్పే అమలేకీయుల హృదయములపై సాతాను గొప్ప పట్టు కలిగియున్నాడు; కావున ఈ దేశము నుండి నీవు బయటకు పొమ్ము; ఈ తరములోని ఈ జనులు ఆశీర్వదింపబడియున్నారు, ఏలయనగా నేను వారిని కాపాడుదును.",
                "13": "ఇప్పుడు అమ్మోన్‌ వెళ్ళి, ప్రభువు అతనితో చెప్పిన మాటలన్నిటినీ రాజుకు చెప్పెను.",
                "14": "వారు తమ సమస్త జనులను, ముఖ్యముగా ప్రభువు యొక్క జనులందరిని సమకూర్చిరి మరియు వారి మందలు, గుంపులన్నిటితో సమకూడి దేశము నుండి బయటకు వెడలిపోయి జరహేమ్ల దేశము నుండి నీఫై దేశమును విడదీయు అరణ్యములోనికి దేశ సరిహద్దుల వద్దకు వచ్చిరి.",
                "15": "ఇప్పుడు అమ్మోన్‌ వారితో ఇట్లనెను—ఇదిగో నేను, నా సహోదరులు జరహేమ్ల దేశములోనికి వెళ్ళెదము మరియు మేము తిరిగి వచ్చు వరకు మీరిక్కడ నిలిచియుండవలెను; మీరు వారి దేశములోనికి వచ్చుటకు వారు ఒప్పుకొందురో లేదోయని మన సహోదరుల అభిప్రాయమును మేము కనుగొనెదము.",
                "16": "మరియు అమ్మోన్‌ దేశములోనికి పోవుచుండగా అతడు, అతని సహోదరులు చెప్పబడిన స్థలమందు ఆల్మాను కలుసుకొనిరి; ఇది ఒక సంతోషకరమైన కలయిక అయ్యుండెను.",
                "17": "ఇప్పుడు అమ్మోన్‌ మనస్సు గొప్ప ఆనందముతో నింపబడెను; అతని శక్తి హరింపబడునంతగా అతడు దేవుని యొక్క సంతోషమందు కొనిపోబడెను; మరియు అతడు తిరిగి నేలపై పడెను.",
                "18": "ఇది అధికమైన సంతోషము కాదా? ఇదిగో నిజముగా పశ్చాత్తాపపడి, సంతోషమును వినయముగా వెదకువాడు తప్ప ఎవడును పొందని సంతోషమిది.",
                "19": "ఇప్పుడు అతని సహోదరులను కలుసుకొనినందుకు ఆల్మా మిక్కిలి సంతోషించెను; అహరోను, ఓమ్నెర్‌ మరియు హింనై కూడా అధికముగా సంతోషించిరి, కానీ వారి సంతోషము వారి శక్తిని మించలేదు.",
                "20": "మరియు ఆల్మా అతని సహోదరులను జరహేమ్ల దేశములో తన గృహమునకు తీసుకువెళ్ళెను; వారు వెళ్ళి, వారి సహోదరులైన లేమనీయుల మధ్య నీఫై దేశమందు వారికి జరిగిన క్రియలన్నిటినీ ప్రధాన న్యాయాధిపతికి చెప్పిరి.",
                "21": "అప్పుడు ఆంటై-నీఫై-లీహై జనులైన తమ సహోదరులను అనుమతించుటను గూర్చి జనుల అభిప్రాయమును కోరుచూ ప్రధాన న్యాయాధిపతి దేశమంతటా ఒక ప్రకటన పంపెను.",
                "22": "మరియు జనుల యొక్క స్వరము ఇట్లు చెప్పుచు వచ్చెను: ఇదిగో సముద్రము ప్రక్కగా తూర్పున సమృద్ధిదేశము సరిహద్దునున్న జెర్షోన్‌ దేశమును మేము వారికి ఇచ్చివేయుదుము; అది సమృద్ధిదేశమునకు దక్షిణమున ఉన్నది మరియు ఈ జెర్షోన్‌ దేశమే మనము మన సహోదరులకు స్వాస్థ్యముగా ఇచ్చు దేశము.",
                "23": "ఇదిగో మనము జెర్షోన్‌ దేశములో మన సహోదరులను కాపాడగలుగునట్లు మన సైన్యములను జెర్షోన్‌ దేశము మరియు నీఫై దేశము మధ్య ఉంచుదము; వారు పాపము చేయునట్లు వారి సహోదరులకు వ్యతిరేకముగా ఆయుధములను తీసుకొందురేమోనను వారి భయము కారణముగా మన సహోదరుల కొరకు మనమిది చేయుదము; వారి అనేక హత్యలు మరియు భయంకరమైన దుష్టత్వమును బట్టి వారు పొందిన కఠినమైన పశ్చాత్తాపము వలన వారికి ఈ గొప్ప భయము వచ్చెను.",
                "24": "ఇప్పుడు ఇదిగో, వారు జెర్షోన్‌ దేశమును స్వాస్థ్యపరచుకొనునట్లు దీనిని మనము మన సహోదరుల కొరకు చేయుదము; మనము మన సైన్యములను పోషించగలుగునట్లు వారు కలిగియున్న దానినుండి ఒక భాగమును వారు మనకు ఇచ్చెదరను షరతుపైన, మన సైన్యములనుపయోగించి వారి శత్రువుల నుండి వారిని మనము రక్షించెదము.",
                "25": "అమ్మోన్‌ దీనిని వినినప్పుడు, అతడు మరియు అతనితోపాటు ఆల్మా కూడా ఆంటై-నీఫై-లీహై జనుల యొద్దకు, వారు తమ గుడారములను వేసుకొనిన అరణ్యములోనికి తిరిగి వెళ్ళి, ఈ సంగతులన్నిటినీ వారికి తెలియజేసిరి. ఆల్మా కూడా అమ్మోన్‌, అహరోను మరియు అతని సహోదరులతోపాటు తన పరివర్తనను గూర్చి వారికి వివరించెను.",
                "26": "అది వారి మధ్య గొప్ప సంతోషమును కలుగజేసెను. వారు జెర్షోన్‌ దేశములోనికి వెళ్ళి, జెర్షోన్‌ దేశమును స్వాధీనపరచుకొనిరి; వారు నీఫైయుల చేత అమ్మోన్‌ యొక్క జనులని పిలువబడిరి; కావున అప్పటినుండి వారు ఆ పేరు చేత ప్రత్యేకపరచబడిరి.",
                "27": "వారు నీఫై జనుల మధ్య ఉండి, దేవుని సంఘమునకు చెందిన జనుల మధ్య లెక్కింపబడిరి. దేవుని యెడల, మనుష్యుల యెడల వారి ఆసక్తి నిమిత్తము కూడా వారు ప్రత్యేకపరచబడిరి. ఏలయనగా వారు అన్ని విషయములలో పరిపూర్ణముగా నమ్మకముగాను నిజాయితీగాను ఉండిరి మరియు చివరి వరకు వారు క్రీస్తు యొక్క విశ్వాసమందు స్థిరముగానుండిరి.",
                "28": "వారి సహోదరుల రక్తమును చిందించుటను వారు మిక్కిలి అసహ్యముతో చూచిరి; వారి సహోదరులకు వ్యతిరేకముగా ఆయుధములను పైకెత్తుటకు వారెన్నడూ ఒప్పించబడలేదు; వారి నిరీక్షణ మరియు క్రీస్తు యొక్కయు పునరుత్థానము యొక్కయు ఉద్దేశ్యముల నిమిత్తము, వారు ఎన్నడూ మరణమునకు భయపడలేదు; కావున, దానిపై క్రీస్తు యొక్క విజయము ద్వారా మరణము వారికొరకు మ్రింగి వేయబడెను.",
                "29": "కావున వారి సహోదరులను చంపుటకు వారు ఖడ్గమును లేదా వంపుకత్తిని దూయుటకంటే, వారి సహోదరుల చేత మిక్కిలి తీవ్రమైన దుఃఖకరమైన విధముగా మరణమును అనుభవించుటకు వారు కోరుదురు.",
                "30": "ఆ విధముగా వారు ఆసక్తి కలిగిన ప్రియులైన జనులుగా, ప్రభువుచేత అధిక అనుగ్రహము పొందిన జనులుగానుండిరి."
            },
            "28": {
                "1": "ఇప్పుడు అమ్మోన్‌ యొక్క జనులు జెర్షోన్‌ దేశమందు స్థిరపడి, జెర్షోన్‌ దేశమందు ఒక సంఘము స్థాపించబడి, నీఫైయుల సైన్యములు జెర్షోన్‌ దేశము చుట్టూ జరహేమ్ల దేశము చుట్టూ ఉన్న సరిహద్దులన్నిటియందు నిలిచిన తరువాత, లేమనీయుల సైన్యములు అరణ్యములోనికి వారి సహోదరులను వెంబడించెను.",
                "2": "ఆ విధముగా అక్కడ ఒక భయంకరమైన యుద్ధముండెను; ముఖ్యముగా లీహై యెరూషలేమును వదిలివచ్చిన సమయము నుండి దేశమందున్న జనులందరి మధ్య ఎన్నడూ జరుగనటువంటిది; అందులో పదుల వేలమంది లేమనీయులు సంహరించబడి, దూరముగా చెదరగొట్టబడిరి.",
                "3": "నీఫై జనుల మధ్య కూడా భయంకరమైన సంహారముండెను; అయినప్పటికీ లేమనీయులు తరుమబడి, చెదరగొట్టబడిరి మరియు నీఫై జనులు వారి దేశమునకు తిరిగి వచ్చిరి.",
                "4": "ఇప్పుడు దేశమంతటా నీఫై జనులందరి మధ్య అధిక దుఃఖము, విలాపము ఉన్న సమయమిది—",
                "5": "తమ భర్తల కొరకు విధవరాండ్రు, తమ కుమారుల కొరకు తండ్రులు, సహోదరుని కొరకు కుమార్తె, తండ్రి కొరకు సహోదరుడు రోదించుచుండెను. ఆ విధముగా సంహరించబడిన తమ బంధువుల కొరకు రోదించుచున్న వారందరి మధ్య దుఃఖవిలాపములు వినబడెను.",
                "6": "నిశ్చయముగా ఇది దుఃఖపూరితమైన దినము; ముఖ్యముగా గంభీరమైన సమయము, అధిక ఉపవాస ప్రార్థనాసమయమైయుండెను.",
                "7": "ఆ విధముగా నీఫై జనులపై న్యాయాధిపతుల పరిపాలన యొక్క పదిహేనవ సంవత్సరము ముగిసెను;",
                "8": "ఇది అమ్మోన్‌ మరియు అతని సహోదరులు, నీఫై దేశమందు వారి ప్రయాణములు, దేశమందు వారి బాధలు, దుఃఖము, శ్రమలు, గ్రహింపశక్యముకాని వారి సంతోషము, జెర్షోన్‌ దేశమందున్న సహోదరుల ఆదరణ మరియు క్షేమము యొక్క వృతాంతము. ఇప్పుడు మనుష్యులందరి విమోచకుడైన ప్రభువు, నిత్యము వారి ఆత్మలను ఆశీర్వదించు గాక.",
                "9": "ఇది నీఫైయుల మధ్య యుద్ధములు వివాదముల యొక్కయు, నీఫైయులు లేమనీయుల మధ్య యుద్ధముల యొక్కయు వృత్తాంతము; మరియు న్యాయాధిపతుల పరిపాలన యొక్క పదిహేనవ సంవత్సరము ముగిసెను.",
                "10": "మొదటి సంవత్సరము నుండి పదిహేనవ దాని వరకు అనేక వేల ప్రాణ నష్టము జరిగెను; అది భయంకరమైన రక్తపాతమును తలపించెను.",
                "11": "అనేక వేల శరీరములు భూముఖముపై రాశులుగా కుళ్ళుచుండగా, అనేక వేల శరీరములు భూమిలో పాతిపెట్టబడినవి; అనేక వేలమంది వారి బంధువులను కోల్పోయినందున దుఃఖించుచున్నారు; ఏలయనగా ప్రభువు యొక్క వాగ్దానముల ప్రకారము వారు అంతములేని వేదన యొక్క స్థితికి అప్పగించబడియున్నారని భయపడుటకు వారు కారణము కలిగియున్నారు.",
                "12": "ఇతరులలో అనేక వేలమంది తమ బంధువులను కోల్పోవుట వలన నిజముగా దుఃఖించుచున్నప్పటికీ, వారు సంతోషించి నీరీక్షణ యందు ఆనందించుదురు మరియు ప్రభువు యొక్క వాగ్దానముల ప్రకారము వారు దేవుని కుడి పార్శ్వమున ఎన్నడూ అంతము కాని సంతోషము యొక్క స్థితిలో నివసించుటకు లేపబడుదురని కూడా ఎరుగుదురు.",
                "13": "ఆ విధముగా పాపము, అతిక్రమము మూలముగా మరియు మనుష్యుల హృదయములను వలలో చిక్కించుకొనుటకు అతడు పన్నిన మోసకరపు ప్రణాళికల ద్వారా వచ్చు అపవాది యొక్క శక్తిని బట్టి మనుష్యుని అసమానత్వము ఎంత గొప్పదో మనము చూచుచున్నాము.",
                "14": "ఆ విధముగా ప్రభువు యొక్క ద్రాక్షాతోటలందు శ్రద్ధగా పనిచేయుటకు మనుష్యుల యొక్క గొప్ప పిలుపును మనము చూచుచున్నాము; ఆ విధముగా మనము దుఃఖము, సంతోషము యొక్క గొప్ప హేతువును—మనుష్యుల మధ్య మరణము మరియు నాశనమును బట్టి దుఃఖమును, జీవమునకు క్రీస్తు యొక్క వెలుగును బట్టి సంతోషమును చూచుచున్నాము."
            },
            "29": {
                "1": "ఓ, నేను ఒక దేవదూతనైయుండి ముందుకు వెళ్ళి, భూమిని కంపింపజేయు స్వరముతో ప్రతి ఒక్కరికి పశ్చాత్తాపమును ప్రకటించుచూ దేవుని బూరతో మాట్లాడవలెనను నా హృదయ నివేదనను నెరవేర్చుకొనగలిగిన ఎంత మేలు!",
                "2": "భూముఖమంతటిపై ఇక దుఃఖము ఉండకుండునట్లు వారు పశ్చాత్తాపపడి, మన దేవుని యొద్దకు రావలెనని ఉరుము వంటి స్వరముతో ప్రతి ఆత్మకు నేను పశ్చాత్తాపమును, విమోచన ప్రణాళికను ప్రకటించెదను.",
                "3": "కానీ, నేనొక మనుష్యుడను మరియు నా కోరికయందు పాపము చేయుచున్నాను; ఏలయనగా ప్రభువు నాకు అప్పగించిన వాటితో నేను తృప్తిపడవలయును.",
                "4": "నేను నా కోరికలయందు న్యాయవంతుడైన దేవుని యొక్క స్థిరమైన విధిని మార్చుటకు ప్రయత్నించరాదు, ఏలయనగా మరణమునకు లేదా జీవమునకు వారి కోరికను బట్టి ఆయన మనుష్యులకు అనుగ్రహించునని నేనెరుగుదును; ఆయన మనుష్యులకు వారి భాగమునిచ్చునని, రక్షణ కొరకే గాని, నాశనము కొరకే గాని వారి చిత్తములను బట్టి మార్చబడని విధులను వారికి విధించునని నేనెరుగుదును.",
                "5": "మనుష్యులందరి యెదుట మంచి, చెడులున్నవని నేనెరుగుదును; చెడు నుండి మంచిని ఎరుగని వాడు నిర్దోషి; కానీ మంచి చెడులను ఎరిగినవానికి అతడు కోరుకొను కోరికలను బట్టి, మంచి లేదా చెడు, జీవము లేదా మరణము, సంతోషము లేదా మనస్సాక్షి యొక్క పశ్చాత్తాపము ఇవ్వబడును.",
                "6": "ఇప్పుడు నేను ఈ సంగతులను ఎరిగియున్నానని చూచి, నేను పిలువబడిన ఆ పనిని నెరవేర్చుటకంటే అధికముగా నేనెందుకు కోరవలెను?",
                "7": "భూమి యొక్క సమస్త అంచుల వరకు మాట్లాడునట్లు నేనొక దేవదూతను కావలెనని నేనెందుకు కోరుకొనవలెను?",
                "8": "ఏలయనగా వారి స్వంత జనమునుండి, భాషనుండి ఆయన వాక్యమును మరియు వారు కలిగియుండుటకు సరియైనదని ఆయన వివేకమందు చూచు సమస్తమును బోధించుటకు ప్రభువు సమస్త జనములకు అనుగ్రహించును; కావున న్యాయమైన, సత్యమైన దానిని బట్టి ప్రభువు వివేకమందు ఆలోచన చేయునని మనము చూచుచున్నాము.",
                "9": "ప్రభువు నాకిచ్చిన ఆజ్ఞను నేనెరుగుదును మరియు దానియందు నేను అతిశయించెదను. నన్ను గూర్చి నేను అతిశయించనుగాని ప్రభువు నాకిచ్చిన ఆజ్ఞయందు నేను అతిశయించెదను. కొన్ని ఆత్మలనైనా పశ్చాత్తాపపడునట్లు చేయుటకు దేవుని హస్తములలో బహుశా నేను ఒక సాధనముగా ఉందునేమోననునది నా అతిశయమైయున్నది, మరియు ఇది నా సంతోషమైయున్నది.",
                "10": "ఇదిగో నా సహోదరులలో అనేకులు నిజముగా పశ్చాత్తాపపడి, వారి దేవుడైన ప్రభువు వద్దకు వచ్చుటను నేను చూచినప్పుడు, నా ఆత్మ సంతోషముతో నిండును; అప్పుడు ప్రభువు నా పట్ల చేసిన దానిని, ముఖ్యముగా ఆయన నా ప్రార్థనను వినెనని నేను జ్ఞాపకము చేసుకొనెదను; ఆయన నా వైపు చాపిన కనికరబాహువును నేను జ్ఞాపకము చేసుకొనెదను.",
                "11": "నేను, నా పితరుల యొక్క చెరను కూడా జ్ఞాపకము చేసుకొనెదను; ఏలయనగా ప్రభువు వారిని దాస్యమునుండి విడిపించెనని, దీని ద్వారా ఆయన సంఘమును స్థాపించెనని నిశ్చయముగా నేనెరుగుదును; ప్రభువైన దేవుడు, అబ్రాహాము యొక్క దేవుడు, ఇస్సాకు యొక్క దేవుడు మరియు యాకోబు యొక్క దేవుడు వారిని దాస్యము నుండి విడిపించెను.",
                "12": "నేను ఎల్లప్పుడు నా పితరుల యొక్క చెరను జ్ఞాపకము చేసుకొంటిని; ఐగుప్తీయుల చేతులలో నుండి వారిని విడిపించిన ఆ దేవుడే దాస్యము నుండి వారిని విడిపించెను.",
                "13": "ఆ దేవుడే వారి మధ్య తన సంఘమును స్థాపించెను; ఆ దేవుడే ఈ జనులకు వాక్యమును బోధించుటకు నన్ను ఒక పరిశుద్ధ పిలుపుతో పిలిచి నాకు అధిక విజయమునిచ్చెను, దాని యందు నా సంతోషము సంపూర్ణమైనది.",
                "14": "నేను నా విజయమందు మాత్రమే సంతోషించను, కానీ నీఫై దేశమునకు వెళ్ళిన నా సహోదరుల విజయమును బట్టి నా సంతోషము మరింత సంపూర్ణమైనది.",
                "15": "వారు అధికముగా శ్రమపడి అధిక ఫలమును ఫలించిరి; వారి బహుమానము ఎంత గొప్పగానుండును!",
                "16": "ఇప్పుడు, ఈ నా సహోదరుల విజయమును గూర్చి నేను తలంచినప్పుడు శరీరము నుండి నా ఆత్మ వేరు చేయబడుచున్నట్లు కొనిపోబడుచున్నది, నా సంతోషము అంత అధికముగానున్నది.",
                "17": "ఇప్పుడు వారు దేవుని రాజ్యమందు కూర్చొనునట్లు దేవుడు ఈ నా సహోదరులకు; వారికమీదట బయటకు పోకుండునట్లు, ఆయనను నిత్యము స్తుతించునట్లు వారి శ్రమల ఫలమైన వారందరికి అనుగ్రహించుగాక. మరియు నా మాటల ప్రకారము నేను పలికిన విధముగా జరుగునట్లు దేవుడు అనుగ్రహించుగాక. ఆమేన్‌."
            },
            "30": {
                "1": "ఇప్పుడు, అమ్మోన్‌ యొక్క జనులు జెర్షోన్‌ దేశమందు స్థిరపడిన తరువాత, మరియు లేమనీయులు దేశము నుండి బయటకు తరిమివేయబడి, వారి మృతులు దేశ జనుల చేత పాతిపెట్టబడిన తరువాత—",
                "2": "వారి సంఖ్యల గొప్పతనమును బట్టి వారి మృతులు లెక్కింపబడలేదు; నీఫైయుల మృతులు కూడా లెక్కింపబడలేదు—కానీ వారు, వారి మృతులను పాతిపెట్టిన తరువాత, ఉపవాసము, దుఃఖము మరియు ప్రార్థనాదినముల తరువాత (అది నీఫై జనులపై న్యాయాధిపతుల పరిపాలన యొక్క పదహారవ సంవత్సరమునందైయుండెను) దేశమంతటా నిరంతరమైన సమాధానముండుట మొదలాయెను.",
                "3": "జనులు ప్రభువు యొక్క ఆజ్ఞలను పాటించిరి మరియు వారు మోషే ధర్మశాస్త్రమును బట్టి దేవుని విధులను ఆచరించుటయందు ఖచ్చితముగా ఉండిరి; ఏలయనగా అది నెరవేరు వరకు మోషే ధర్మశాస్త్రమును పాటించవలెనని వారు బోధింపబడిరి.",
                "4": "ఆ విధముగా నీఫై జనులపై న్యాయాధిపతుల పరిపాలన యొక్క పదహారవ సంవత్సరమంతయు జనులు మధ్య అలజడులు లేకుండెను.",
                "5": "న్యాయాధిపతుల పరిపాలన యొక్క పదిహేడవ సంవత్సరపు ప్రారంభమందు నిరంతర సమాధానముండెను.",
                "6": "కానీ, పదిహేడవ సంవత్సరము యొక్క అంతమందు జరహేమ్ల దేశమందు ఒక మనుష్యుడు వచ్చెను మరియు అతడు క్రీస్తు విరోధియైయుండెను, ఏలయనగా అతడు క్రీస్తు యొక్క రాకను గూర్చి ప్రవక్తల చేత పలుకబడిన ప్రవచనములకు వ్యతిరేకముగా జనులకు బోధించుట ప్రారంభించెను.",
                "7": "ఇప్పుడు మనుష్యుని విశ్వాసమునకు వ్యతిరేకముగా అక్కడ ఏ చట్టము లేదు; ఏలయనగా మనుష్యుల మధ్య అసమానతలను తెచ్చు చట్టముండుట దేవుని ఆజ్ఞలకు ఖచ్చితముగా వ్యతిరేకమైనది.",
                "8": "ఏలయనగా లేఖనము ఈ విధముగా చెప్పుచున్నది: ఈ దినమున మీరు ఎవరిని సేవించెదరో కోరుకొనుడి.",
                "9": "ఇప్పుడు మనుష్యుడు దేవుని సేవించుటకు కోరుకొనిన యెడల అది అతని హక్కు అయ్యున్నది లేదా అతడు దేవుని యందు విశ్వసించిన యెడల ఆయనను సేవించుట అతని హక్కు అయ్యున్నది; కానీ అతడు ఆయనయందు విశ్వసించని యెడల అతడిని శిక్షించుటకు ఏ చట్టము లేకుండెను.",
                "10": "కానీ అతడు హత్య చేసిన యెడల, అతనికి మరణశిక్ష విధించబడెను; అతడు దోచుకొనిన యెడల అతడు శిక్షించబడెను; అతడు దొంగిలించిన యెడల అతడు శిక్షించబడెను; మరియు అతడు వ్యభిచరించిన యెడల అతడు శిక్షించబడెను; ఈ సమస్త దుష్టత్వము నిమిత్తము వారు శిక్షించబడిరి.",
                "11": "ఏలయనగా వారి నేరములను బట్టి మనుష్యులు తీర్పు తీర్చబడవలెనని ఒక చట్టముండెను. అయినప్పటికీ, ఒక మనుష్యుని విశ్వాసమునకు వ్యతిరేకముగా ఏ చట్టము లేకుండెను; కావున అతడు చేసిన నేరముల నిమిత్తమే ఒక మనుష్యుడు శిక్షించబడెను; అందువలన మనుష్యులందరు సమానులైయుండిరి.",
                "12": "ఇప్పుడు కొరిహోర్‌ అను పేరుగల ఈ క్రీస్తు విరోధి, ఏ క్రీస్తు ఉండబోడని జనులకు బోధించుట ప్రారంభించెను (మరియు చట్టము అతడిని నియత్రించలేకపోయెను). అతడు ఈ విధముగా చెప్పుచూ బోధించెను:",
                "13": "ఓ, మూర్ఖమైన మరియు వ్యర్థమైన నిరీక్షణ క్రింద నిర్భంధించబడిన మీరు, అట్టి మూర్ఖమైన సంగతులతో మిమ్ములను ఎందుకు నిర్భంధించుకొనుచున్నారు? మీరెందుకు ఒక క్రీస్తు కొరకు ఎదురు చూచుచున్నారు? రాబోవు క్రియలను గూర్చి ఏ మనుష్యుడు ఎరుగలేడు.",
                "14": "ఇదిగో ప్రవచనములు అని మీరు పిలుచుచున్నవి, పరిశుద్ధ ప్రవక్తల ద్వారా అందించబడినవని మీరు చెప్పుచున్న ఈ విషయములు మీ పితరుల మూర్ఖపు సంప్రదాయములైయున్నవి.",
                "15": "వాటి యథార్థతను మీరెట్లు ఎరుగుదురు? మీరు చూడని సంగతులను గూర్చి మీరెరుగలేరు. కావున, క్రీస్తు ఉండునని మీరెరుగలేరు.",
                "16": "మీరు ఎదురు చూచుచున్నారు మరియు మీ పాపముల క్షమాపణను చూచుచున్నారని మీరు చెప్పుచున్నారు. కానీ ఇదిగో, ఇది ఉద్రేకమైన మనస్సు యొక్క ఫలితమైయున్నది; ఈ ఉన్మాదము మీ తండ్రుల సంప్రదాయములను బట్టి వచ్చును, అది మిమ్ములను అవాస్తవమైన సంగతులు విశ్వసించునట్లు చేయును.",
                "17": "మనుష్యుల పాపముల కొరకు చేయబడిన ఏ ప్రాయశ్చిత్తము ఉండదని, ప్రతి మనుష్యుడు వ్యక్తిగత నిర్వహణను బట్టి ఈ జీవితమందు సాధించునని చెప్పుచూ అటువంటి అనేక సంగతులను అతడు వారితో చెప్పెను; కావున ప్రతి మనుష్యుడు తన మేధస్సును బట్టి వర్థిల్లెనని, ప్రతి మనుష్యుడు తన బలమును బట్టి జయించెనని మరియు మనుష్యుడు ఏమి చేసినను నేరముకాదని చెప్పెను.",
                "18": "ఆ విధముగా అనేకుల హృదయములను నడిపించివేయుచూ, దుష్టత్వమందు వారు గర్వించునట్లు చేయుచూ ఒక మనుష్యుడు మరణించినప్పుడు అదియే వాని అంతమని చెప్పుచూ అనేకమంది స్త్రీ పురుషులను జారత్వములు చేయుటకు నడిపించి వేయునట్లు అతడు వారికి బోధించెను.",
                "19": "ఇప్పుడు ఈ మనుష్యుడు, ఒకప్పుడు లేమనీయులైన అమ్మోన్‌ యొక్క జనుల మధ్య ఈ సంగతులను బోధించుటకు జెర్షోన్‌ దేశమునకు కూడా వెళ్ళెను.",
                "20": "కానీ, వారు అనేకమంది నీఫైయుల కంటే ఎక్కువ తెలివైనవారు; ఏలయనగా వారు అతడిని పట్టుకొని, బంధించి ఆ జనులపై ఒక ప్రధాన యాజకునిగా ఉన్న అమ్మోన్‌ యెదుటకు అతడిని తీసుకొనిపోయిరి.",
                "21": "అతడు దేశము నుండి బయటకు తీసుకుపోబడునట్లు అతడు చేసెను. అతడు గిడియన్‌ దేశములోనికి వచ్చి, వారికి కూడా బోధించుట ప్రారంభించెను; ఇక్కడ అతడు అధిక విజయమును పొందలేక పోయెను, ఏలయనగా అతడు పట్టుకొనబడి, బంధించబడి ప్రధాన యాజకుడు మరియు దేశముపై ప్రధాన న్యాయాధిపతి యెదుటకు తీసుకొనిపోబడెను.",
                "22": "అంతట ప్రధాన యాజకుడు అతనితో ఇట్లనెను: నీవెందుకు దేవుని మార్గములను వక్రీకరించుచున్నావు? వారి ఆనందమును ఆటంకపరచుచూ ఏ క్రీస్తు ఉండడని నీవెందుకు ఈ జనులకు బోధించుచున్నావు? పరిశుద్ధ ప్రవక్తల యొక్క ప్రవచనములన్నిటికి వ్యతిరేకముగా నీవెందుకు మాటలాడుచున్నావు?",
                "23": "ఆ ప్రధాన యాజకుని పేరు గిద్దొనా. మరియు కొరిహోర్‌ అతనితో ఇట్లనెను: ఎందుకనగా నేను మీ పితరుల మూర్ఖపు సంప్రదాయములను బోధించను, వారు తమ తలలెత్తుకొనక మీ మాటల ప్రకారము లోబడునట్లు, వారిపై శక్తిని అధికారమును కలిగియుండుటకు, వారిని అజ్ఞానములో ఉంచుటకు ప్రాచీన యాజకులచేత ఏర్పరచబడిన మూర్ఖపు విధులు, ఆచరణలను బట్టి తమను బంధించుకొమ్మని ఈ జనులకు నేను బోధించను.",
                "24": "ఈ జనులు స్వతంత్రులని మీరు చెప్పుచున్నారు, కానీ వారు దాస్యమందు ఉన్నారని నేను చెప్పుచున్నాను. ఆ ప్రాచీన ప్రవచనములు సత్యమని మీరు చెప్పుచున్నారు, కానీ అవి సత్యమని మీరెరుగరని నేను చెప్పుచున్నాను.",
                "25": "ఒక తండ్రి యొక్క అతిక్రమమును బట్టి ఈ జనులు దోషులు మరియు పతనమైన జనులైయున్నారని మీరు చెప్పుచున్నారు. కానీ తన తల్లిదండ్రులను బట్టి ఒక బిడ్డ దోషి కాడని నేను చెప్పుచున్నాను.",
                "26": "క్రీస్తు వచ్చునని కూడా మీరు చెప్పుచున్నారు. కానీ, క్రీస్తు ఉండునని మీరెరుగరని నేను చెప్పుచున్నాను. అతడు లోక పాపముల నిమిత్తము సంహరింపబడునని కూడా మీరు చెప్పుచున్నారు—",
                "27": "ఆ విధముగా మీరు, మీ స్వంత కోరికలను బట్టి ఈ జనులను మీ పితరుల మూర్ఖపు సంప్రదాయముల వెంట నడిపించివేసితిరి; వారి చేతుల శ్రమలతో మిమ్ములను మీరు మితిమీరి నింపుకొనునట్లు, వారు ధైర్యముతో పైకి చూచుటకు తెగించకుండునట్లు, వారు తమ హక్కులను విశేషాధికారములను అనుభవించుటకు తెగించకుండునట్లు వారిని దాస్యమందు ఉంచునట్లు మీరు వారిని అణగద్రొక్కుచున్నారు.",
                "28": "తమ కోరికలను బట్టి వారిని కాడికట్టిన వారి యాజకులను వారు నొప్పించుదురేమోయని వారి స్వంతమైన దానిని ఉపయోగించుటకు వారు తెగించరు. వారు తమ మాటల ప్రకారము చేయని యెడల తాము దేవుడని చెప్పుచున్న ఒక తెలియని వ్యక్తిని-ఎన్నడూ చూసియుండని లేదా ఎరిగియుండని మరియు ఎన్నడూ ఉండియుండని లేదా ఎన్నడూ ఉండబోని ఒక వ్యక్తిని వారు నొప్పించుదరని తమ సంప్రదాయములు, కలలు, పిచ్చి ఊహలు, దర్శనములు మరియు కపటపు మర్మములచేత ఆ యాజకులు వారిని నమ్మించిరి.",
                "29": "ఇప్పుడు ప్రధాన యాజకుడు మరియు ప్రధాన న్యాయాధిపతి అతని హృదయకాఠిన్యమును మరియు అతడు దేవునికి వ్యతిరేకముగా దూషించుటను చూచినపుడు, వారు అతని మాటలకు ఏమీ బదులు చెప్పక అతడు బంధించబడునట్లు చేసి, అతడిని అధికారుల చేతులకు అప్పగించిరి; దేశమంతటిపై పరిపాలకుడైన ప్రధాన న్యాయాధిపతి మరియు ఆల్మా యెదుటకు అతడు తేబడునట్లు అతడిని జరహేమ్ల దేశమునకు పంపిరి.",
                "30": "అతడు ఆల్మా మరియు ప్రధాన న్యాయాధిపతి యెదుటకు తేబడినప్పుడు, గిడియన్‌ దేశమందు చేసిన ప్రకారము అతడు కొనసాగించెను, అనగా అతడు దైవదూషణ చేయుటను కొనసాగించెను.",
                "31": "అతడు ఆల్మా యెదుట తీక్షణముగా మాట్లాడుచూ జనుల శ్రమను దోచుకొనుటకు వారి పితరుల యొక్క అవివేకపు సంప్రదాయముల వెంట వారిని నడిపించి వేయుచున్నారని ఆరోపించుచూ యాజకులు మరియు ఉపదేశకులకు వ్యతిరేకముగా దూషించెను.",
                "32": "ఇప్పుడు ఆల్మా అతనితో ఇట్లు చెప్పెను: ఈ జనుల శ్రమను దోచుకొని మమ్ములను మేము మితిమీరి నింపుకొనమని నీవెరుగుదువు; ఏలయనగా, నా జనులకు దేవుని వాక్యమును ప్రకటించుటకు దేశము చుట్టూ నేను అనేక ప్రయాణములు చేసినను న్యాయాధిపతుల పరిపాలన ఆరంభమైనప్పటి నుండి ఇప్పటి వరకు కూడా నా జీవనాధారము కొరకు నా స్వహస్తములతో నేను పని చేసియున్నాను.",
                "33": "మరియు సంఘమందు నేను అనేక పనులు చేసినప్పటికీ నా శ్రమకు ఒక్క సెనైన్‌ కూడా నేను ఎన్నడూ పొందలేదు; న్యాయపీఠమందు ఉన్నవారు తప్ప, నా సహోదరులలో ఎవరూ ఎన్నడూ పొందియుండలేదు; అప్పుడు కూడా మేము వెచ్చించిన సమయమును బట్టి చట్ట ప్రకారము మాత్రమే మేము పొందితిమి.",
                "34": "ఇప్పుడు సంఘమందు మా శ్రమల కొరకు మేము ఏమియు పొందని యెడల మా సహోదరుల సంతోషమందు మేము హర్షము కలిగియుండునట్లు సత్యమును ప్రకటించుటకు తప్ప, సంఘమందు పనిచేయుట మాకేమి లాభము కలుగజేయును?",
                "35": "మేము ఏ లాభము పొందమని నీకైనీవు ఎరిగినప్పుడు, లాభము పొందుటకు మేము ఈ జనులకు బోధించుచున్నామని నీవెందుకు చెప్పుచున్నావు? వారి హృదయములలో అట్టి సంతోషమును కలుగజేయునట్లు మేము ఈ జనులను మోసగించుచున్నామని నీవు నమ్ముచున్నావా?",
                "36": "అవునని కొరిహోర్‌ అతనికి సమాధానమిచ్చెను.",
                "37": "అప్పుడు ఆల్మా అతనితో—ఒక దేవుడున్నాడని నీవు నమ్ముచున్నావా? అనెను.",
                "38": "లేదని అతడు సమాధానమిచ్చెను.",
                "39": "ఇప్పుడు ఆల్మా అతనితో ఇట్లు చెప్పెను: ఒక దేవుడున్నాడని నీవు మరలా నిరాకరించెదవా మరియు క్రీస్తును కూడా నిరాకరించెదవా? ఇదిగో నేను నీతో చెప్పుచున్నాను, ఒక దేవుడున్నాడని మరియు క్రీస్తు వచ్చునని కూడా నేను ఎరుగుదును.",
                "40": "ఏ దేవుడు లేడని లేదా క్రీస్తు రాడని అనుటకు నీవేమి సాక్ష్యము కలిగియున్నావు? నీ మాట తప్ప నీవేమియు కలిగిలేవని నేను నీతో చెప్పుచున్నాను.",
                "41": "కానీ ఈ సంగతులు సత్యమనుటకు సాక్ష్యముగా నేను అన్నిసంగతులను కలిగియున్నాను; అవి సత్యమని నీకు ఒక సాక్ష్యముగా నీవు కూడా అన్ని సంగతులను కలిగియున్నావు; నీవు వాటిని తిరస్కరించెదవా? ఈ సంగతులు సత్యమని నీవు నమ్ముచున్నావా?",
                "42": "ఇదిగో నీవు నమ్ముచున్నావని నేను ఎరుగుదును. కానీ, నీవు అబద్ధపు ఆత్మతో పట్టబడియున్నావు మరియు దేవుని ఆత్మకు నీయందు ఎట్టి స్థానము లేకుండునట్లు నీవు దానిని విడిచిపెట్టియున్నావు; అపవాది నీపై శక్తి కలిగియున్నాడు, దేవుని పిల్లలను నాశనము చేయుటకు యుక్తులు పన్నుచూ అతడు నిన్ను కొనిపోవుచున్నాడు.",
                "43": "ఇప్పుడు కొరిహోర్‌, ఆల్మాతో ఇట్లనెను: ఒక దేవుడున్నాడని నేను ఒప్పించబడునట్లు నీవు నాకు ఒక సూచనను చూపిన యెడల, అంతేకాక అతడు శక్తి కలిగియున్నాడని నాకు చూపిన యెడల, అప్పుడు నేను నీ మాటల యొక్క సత్యమును గూర్చి ఒప్పించబడుదును.",
                "44": "కానీ ఆల్మా అతనితో ఇట్లనెను: నీవు తగినన్ని సూచనలు కలిగియున్నావు; నీవు నీ దేవుడిని శోధించెదవా? ఈ నీ సహోదరులు మరియు పరిశుద్ధ ప్రవక్తలు అందరి సాక్ష్యమును కలిగియుండి కూడా నాకు ఒక సూచనను చూపమని నీవు చెప్పెదవా? లేఖనములు నీ యెదుట ఉంచబడియున్నవి మరియు సమస్తమును ఒక దేవుడున్నాడని సూచించుచున్నవి; భూమి మరియు దాని ముఖముపై ఉన్న సమస్తము, దాని గమనము మరియు తమ క్రమమైన రీతిలో కదులు సమస్త గ్రహములు కూడా సర్వోన్నతుడైన సృష్టికర్త ఉన్నాడని సాక్ష్యమిచ్చుచున్నవి.",
                "45": "ఇంకను నీవు ఏ దేవుడు లేడని సాక్ష్యమిచ్చుచూ, ఈ జనుల హృదయములను నడిపించివేయుచూ ముందుకు సాగెదవా? ఇంకను ఈ సాక్ష్యులందరికి వ్యతిరేకముగా నీవు నిరాకరించెదవా? మరియు అతడు—అవును, మీరు నాకు ఒక సూచనను చూపితే తప్ప నేను నిరాకరించెదనని చెప్పెను.",
                "46": "ఇప్పుడు ఆల్మా అతనితో ఇట్లనెను: ఇదిగో, నీ హృదయకాఠిన్యమును బట్టి నేను నొచ్చుకొనుచున్నాను, ముఖ్యముగా నీ ఆత్మ నాశనము చేయబడునట్లు సత్యము యొక్క ఆత్మను నీవింకను ఎదిరించుచున్నావు.",
                "47": "కానీ ఇదిగో, నీ ముఖస్తుతి మాటలచేతను నీ అబద్ధములచేతను అనేక ఆత్మలను నాశనమునకు నడిపించుటకు నీవు ఒక సాధనముగా ఉండుట కంటే నీ ఆత్మ నాశనమగుట మేలు; కావున నీవు తిరిగి నిరాకరించిన యెడల నీవు మూగవాడివగునట్లు, ఇకపై నీ నోరు ఎన్నడూ తెరువకుండునట్లు, ఈ జనులను ఇకపై నీవు మోసగించకుండునట్లు దేవుడు నిన్ను మొత్తును.",
                "48": "ఇప్పుడు కొరిహోర్‌ అతనితో ఇట్లనెను: దేవుని ఉనికిని నేను తిరస్కరించను, కానీ ఒక దేవుడున్నాడని నేను విశ్వసించను; మరియు ఒక దేవుడున్నాడని మీరు ఎరుగరని కూడా నేను చెప్పుచున్నాను; మీరు నాకు ఒక సూచనను చూపితే తప్ప నేను విశ్వసించను.",
                "49": "ఇప్పుడు ఆల్మా అతనితో ఇట్లు చెప్పెను: దీనిని నేను నీకొక సూచనగా ఇచ్చెదను, నా మాటలను బట్టి నీవు మూగవానిగా మొత్తబడెదవు; నీవికమీదట పలుకలేకుండునట్లు మూగవానిగా మొత్తబడెదవని దేవుని నామమందు నేను చెప్పుచున్నాను.",
                "50": "ఇప్పుడు ఆల్మా ఈ మాటలను చెప్పినప్పుడు, ఆల్మా యొక్క మాటల ప్రకారము అతడు పలుక లేకుండునట్లు కొరిహోర్‌ మూగవానిగా మొత్తబడెను.",
                "51": "ప్రధాన న్యాయాధిపతి దీనిని చూచినప్పుడు, అతడు తన చేతిని ముందుకు చాపి ఇట్లు చెప్పుచూ కొరిహోర్‌కు వ్రాసెను: ఎవరియందైతే ఆల్మా తన సూచనను చూపవలెనని నీవు కోరియున్నావో ఆ దేవుని శక్తిని గూర్చి నీవు ఒప్పించబడితివా? నీకు ఒక సూచనను చూపుటకు అతడు ఇతరులను బాధించవలెనని నీవు కోరితివా? ఇదిగో, అతడు నీకు ఒక సూచనను చూపియున్నాడు; ఇంకను నీవు వాదించెదవా?",
                "52": "అప్పుడు కొరిహోర్‌ తన చేతిని ముందుకు చాపి ఇట్లు చెప్పుచూ వ్రాసెను: నేను మూగవాడినని నేనెరుగుదును, ఏలయనగా నేను మాట్లాడలేను; దేవుని శక్తి తప్ప మరేదియు దీనిని నాపై తీసుకొనిరాలేదని నేనెరుగుదును; ఒక దేవుడుండెనని నేను ఎల్లప్పుడు ఎరిగితిని.",
                "53": "కానీ అపవాది నన్ను మోసగించెను; ఏలయనగా అతడు నాకొక దేవదూత రూపములో కనబడి, నాతో ఇట్లు చెప్పెను: వెళ్ళి ఈ ప్రజలను సరిదిద్దుము, ఏలయనగా వారందరు తెలియని దేవుని వెనుక త్రోవ తప్పియున్నారు. మరియు అతడు నాతో—ఏ దేవుడు లేడని చెప్పెను; నేను చెప్పవలసిన దానిని అతడు నాకు బోధించగా నేను అతని మాటలను బోధించితిని; అవి నా శరీర సంబంధమైన మనస్సుకు ప్రీతికరముగా ఉన్నందున నేను వాటిని బోధించితిని; అవి సత్యమని నేను కూడా నిజముగా విశ్వసించునంత అధిక విజయము పొందువరకు నేను వాటిని బోధించితిని; ఈ కారణము చేత ఈ గొప్ప శాపమును నాపైకి తెచ్చుకొను వరకు కూడా నేను సత్యమును ఎదిరించితిని.",
                "54": "అతడు దీనిని చెప్పినప్పుడు, అతని నుండి శాపము తీసివేయబడునట్లు ఆల్మా దేవునికి ప్రార్థన చేయవలెనని అతడు బ్రతిమాలెను.",
                "55": "కానీ ఆల్మా అతనితో ఇట్లనెను: ఈ శాపము నీ నుండి తీసివేయబడిన యెడల నీవు ఈ జనుల హృదయములను తిరిగి నడిపించివేయుదువు; కావున, దేవుని చిత్తప్రకారము నీకు జరుగును.",
                "56": "మరియు కొరిహోర్‌ నుండి శాపము తీసివేయబడలేదు; కానీ అతడు బయటకు త్రోసివేయబడి, తన ఆహారము కొరకు భిక్షమెత్తుకొనుచు ఇంటింటికి వెళ్ళెను.",
                "57": "ఇప్పుడు కొరిహోర్‌కు జరిగిన సంగతి వెంటనే దేశమంతటా ప్రచారము చేయబడెను; వారు వేగముగా పశ్చాత్తాపపడవలెనని, లేని యెడల అవే తీర్పులు వారికి వచ్చునని కొరిహోర్‌ యొక్క మాటలయందు విశ్వసించిన వారికి ప్రకటించుచూ దేశములోని జనులందరికి ప్రధాన న్యాయాధిపతి చేత ప్రకటన పంపబడెను.",
                "58": "వారందరు కొరిహోర్‌ యొక్క దుష్టత్వము విషయమై ఒప్పించబడిరి; కావున వారందరు తిరిగి ప్రభువుకు పరివర్తన చెందిరి; ఇది కొరిహోర్‌ సాధన చేసినటువంటి దుర్నీతికి ముగింపు పలికెను. మరియు అతని ఆధారము కొరకు ఆహారము భిక్షమెత్తుకొనుచు కొరిహోర్‌ ఇంటింటికి వెళ్ళెను.",
                "59": "అతడు జనుల మధ్యకు వెళ్ళగా—ముఖ్యముగా నీఫైయుల నుండి తమను వేరుపరచుకొని, జోరమ్ అని పేరున్న ఒక మనుష్యుని చేత నడిపించబడి తమను జోరమీయులని పిలుచుకొన్న జనుల మధ్య వెళ్ళుచుండగా, అతడు మరణించు వరకు జనుల పాదముల క్రింద అతడు త్రొక్కివేయబడెను.",
                "60": "ఆ విధముగా ప్రభువు యొక్క మార్గములను చెరుపు వాని అంతమును మనము చూచుచున్నాము; మరియు ఆ విధముగా అంత్యదినమందు అపవాది అతని సంతానమునకు సహాయపడడని, వారిని వేగముగా నరకమునకు ఈడ్చుకు పోవునని మనము చూచుచున్నాము."
            },
            "31": {
                "1": "ఇప్పుడు కొరిహోర్‌ అంతరించిన తర్వాత, జోరమీయులు ప్రభువు యొక్క మార్గములను చెరుపుచున్నారని, వారి నాయకుడైన జోరమ్ మూగ విగ్రహములకు వంగి నమస్కరించుటకు జనుల హృదయములను నడిపించి వేయుచున్నాడను వార్తలను ఆల్మా అందుకొనినప్పుడు, అతని హృదయము జనుల దుర్నీతిని బట్టి తిరిగి వ్యధ చెందనారంభించెను.",
                "2": "ఏలయనగా తన జనుల మధ్య గల దుర్నీతిని గూర్చి తెలుసుకొనుట ఆల్మా యొక్క గొప్ప దుఃఖమునకు కారణమాయెను. కావున, నీఫైయుల నుండి జోరమీయుల యొక్క విభజనను బట్టి అతని హృదయము మిక్కిలి దుఃఖించెను.",
                "3": "ఇప్పుడు జోరమీయులు ఆంటియోనమ్ అని పిలిచిన దేశమందు తమను సమకూడియుండిరి, అది జెర్షోన్‌ దేశమునకు దక్షిణమున ఉన్న సముద్రపు ఒడ్డునకు దాదాపుగా సరిహద్దు పైన ఉన్న జరహేమ్ల దేశమునకు తూర్పున ఉండెను, అది దక్షిణమున ఉన్న అరణ్యమునకు సరిహద్దుగా కూడా ఉండెను, ఆ అరణ్యము లేమనీయులతో నిండియుండెను.",
                "4": "జోరమీయులు, లేమనీయులతో ఉత్తర ప్రత్యుత్తరములు జరుపుదురని మరియు దాని మూలముగా తాము బాగా నష్టపోయెదమని నీఫైయులు అధికముగా భయపడిరి.",
                "5": "ఇప్పుడు వాక్యము యొక్క బోధన, న్యాయమైన దానిని చేయుటకు జనులను నడిపించుటలో అత్యంత ప్రభావవంతమైనందున—ఖడ్గము లేదా వారికి సంభవించిన ఇతర వాటన్నిటి కంటే జనుల మనస్సులపై అధిక శక్తివంతమైన ప్రభావము కలిగియున్నందున—దేవుని వాక్యము యొక్క ప్రభావమును వారు ప్రయత్నించుట ప్రయోజనకరమని ఆల్మా తలంచెను.",
                "6": "కావున అతడు అమ్మోన్‌, అహరోను మరియు ఓమ్నెర్‌ను తీసుకొని, హింనైని జరహేమ్లయందున్న సంఘమందు విడిచిపెట్టెను; కానీ ముందు చెప్పిన ముగ్గురినీ తనతో తీసుకొని, మీలెక్ వద్దనున్న అమ్యులెక్‌ను, జీజ్రొమ్‌ను మరియు తన కుమారులలో ఇద్దరిని కూడా తీసుకొనివెళ్ళెను.",
                "7": "ఇప్పుడు అతని కుమారులలో అందరికన్న పెద్దవానిని అతడు తనతో తీసుకువెళ్ళలేదు, అతని పేరు హీలమన్‌; కానీ అతనితో తీసుకువెళ్ళిన వారి పేర్లు షిబ్లోన్‌ మరియు కోరియాంటన్‌; ఇవి వాక్యమును బోధించుటకు జోరమీయుల మధ్యకు అతనితోపాటు వెళ్ళిన వారి పేర్లు.",
                "8": "జోరమీయులు, నీఫైయుల నుండి అసమ్మతితో విడిపోయిన వారు; కావున, వారు దేవుని వాక్యము బోధింపబడియుండిరి.",
                "9": "కానీ వారు గొప్ప తప్పిదములలో పడియుండిరి, ఏలయనగా వారు మోషే ధర్మశాస్త్రమును బట్టి దేవుని ఆజ్ఞలను, కట్టడలను పాటించరు.",
                "10": "లేక శోధనలోనికి ప్రవేశించకుండునట్లు ప్రతిదినము దేవుని ప్రార్థించి వేడుకొనుట యందు కొనసాగుటకు సంఘ ఆచరణలను వారు పాటించరు.",
                "11": "క్లుప్తముగా వారు అనేక సందర్భములలో ప్రభువు మార్గములను చెరిపిరి; కావున, ఈ కారణము చేత ఆల్మా మరియు అతని సహోదరులు వారికి వాక్యమును బోధించుటకు దేశములోనికి వెళ్ళిరి.",
                "12": "ఇప్పుడు వారు దేశమునకు వచ్చినప్పుడు, జోరమీయులు సమాజ మందిరములను కట్టియుండి, వారములో ఒకసారి ప్రభువు యొక్క దినమని వారు పిలిచిన దినమున వారు కూడుకొనుటను చూచి ఆశ్చర్యపడిరి; వారు ఆల్మా మరియు అతని సహోదరులు ఎన్నడూ చూసియుండని రీతిలో ఆరాధించిరి;",
                "13": "ఏలయనగా వారి సమాజ మందిరము మధ్యలో వారు నిలబడుటకు ఎత్తైన స్థలమును నిర్మించిరి, దాని పైభాగము ఒక్క వ్యక్తిని మాత్రమే అనుమతించును.",
                "14": "కావున ఆరాధించుటకు కోరిన వారెవరైనను ముందుకు వెళ్ళి, దాని పైభాగము మీద నిలబడి తన చేతులను పరలోకము వైపు చాపి, బిగ్గరగా ఇట్లు చెప్పుచూ కేకవేయవలెను:",
                "15": "పరిశుద్ధ, పరిశుద్ధ దేవా, నీవు దేవుడవని మేము నమ్ముచున్నాము మరియు నీవు పరిశుద్ధుడవని, నీవు ఆత్మయైయుంటివని, నీవు ఆత్మయైయున్నావని, నీవు ఎన్నటికీ ఆత్మయైయుందువని మేము నమ్ముచున్నాము.",
                "16": "పరిశుద్ధ దేవా, నీవు మమ్ములను మా సహోదరుల నుండి వేరుపరచియున్నావు; బుద్ధిహీనులైన వారి పితరుల ద్వారా వారికి అందించబడిన మా సహోదరుల సంప్రదాయమందు మేము నమ్ముటలేదు; కానీ నీవు మమ్ములను నీ పరిశుద్ధ సంతానముగా ఎన్నుకున్నావని మేము నమ్ముచున్నాము; మరియు ఏ క్రీస్తు ఉండబోడని నీవు మాకు తెలియజేసియున్నావు.",
                "17": "నీవు నిన్న, నేడు మరియు ఎన్నటికీ ఏకరీతిగా ఉన్నావు; మా చుట్టూ ఉన్న వారందరు నీ ఉగ్రత ద్వారా నరకమున పడవేయబడుటకు ఎన్నుకొనబడగా, మేము రక్షింపబడవలెనని నీవు మమ్ములను ఎన్నుకొనియున్నావు; ఆ పరిశుద్ధత నిమిత్తము ఓ దేవా, మేము నీకు కృతజ్ఞత చెల్లించుచున్నాము; మా సహోదరుల యొక్క మూర్ఖపు సంప్రదాయముల వెంట మేము నడిపించి వేయబడకుండునట్లు నీవు మమ్ములను ఎన్నుకున్నందుకు కూడా మేము నీకు కృతజ్ఞత చెల్లించుచున్నాము, ఆ సంప్రదాయము వారిని క్రీస్తునందు విశ్వాసమునకు బంధించివేయును మరియు మా దేవుడైన నీ నుండి దూరముగా తిరుగులాడుటకు వారి హృదయములను నడిపించివేయును.",
                "18": "మరలా ఓ దేవా, మేము ఎన్నుకొనబడిన వారమని, పరిశుద్ధ జనులైయున్నామని నీకు కృతజ్ఞత చెల్లించుచున్నాము. ఆమేన్‌.",
                "19": "ఇప్పుడు ఆల్మా, అతని సహోదరులు మరియు అతని కుమారులు ఈ ప్రార్థనలను వినిన తరువాత, వారు అపరిమితముగా ఆశ్చర్యపడిరి.",
                "20": "ఏలయనగా, ప్రతి మనుష్యుడు ముందుకు వెళ్ళి అవే ప్రార్థనలను అర్పించెను.",
                "21": "ఇప్పుడు ఆ స్థలము వారి చేత రమీయంప్టమ్ అని పిలువబడెను, దాని అర్థము పరిశుద్ధ బల్ల.",
                "22": "వారు ఆయన చేత ఎన్నుకోబడిరని, ఆయన వారిని వారి సహోదరుల సంప్రదాయము వెంట నడిపించి వేయలేదని, వారికి తెలియని రాబోవు సంగతులయందు విశ్వాసముంచునట్లు వారు మోసగించబడలేదని వారి దేవునికి కృతజ్ఞతలు చెల్లించుచూ ఆ బల్ల పైనుండి వారిలో ప్రతీ ఒక్కరు సరిగ్గా అదే ప్రార్థనను దేవునికి అర్పించిరి.",
                "23": "జనులందరు ఈ విధముగా కృతజ్ఞతలు అర్పించిన తరువాత, వారు తమ గృహములకు తిరిగి వెళ్ళి, మరలా వారు ఈ రీతిన కృతజ్ఞతలు అర్పించుటకు పరిశుద్ధ బల్ల వద్ద తిరిగి సమావేశమగు వరకు తమ దేవుని గూర్చి వారు ఎన్నడూ మాట్లాడకయుండిరి.",
                "24": "ఇప్పుడు ఆల్మా దీనిని చూచినపుడు అతని హృదయము నొచ్చుకొనెను; ఏలయనగా వారు దుష్టులు, వక్రబుద్ధిగల జనులైయున్నారని; వారి హృదయములు వెండి బంగారములపై, అన్నిరకములైన శ్రేష్ఠమైన వస్తువులపై ఉన్నవని అతడు చూచెను.",
                "25": "అదేవిధముగా వారి హృదయములు గర్వమందు బహుగా అతిశయించుచున్నవని అతడు చూచెను.",
                "26": "అతడు పరలోకమునకు ఇట్లు బిగ్గరగా మొరపెట్టెను: ఓ ప్రభువా, నరుల సంతానము మధ్య తీవ్రమైన ఈ దుష్టత్వమును చూచుటకు ఇక్కడ నీ సేవకులు శరీరమందు నివసించుటకు నీవు ఎంతకాలము అనుమతించెదవు?",
                "27": "ఓ దేవా, వారు నీకు మొరపెట్టుచున్నారు, కానీ వారి హృదయములు గర్వమందు హరించి వేయబడియున్నవి. ఓ దేవా, తమ నోళ్ళతో వారు నీకు మొరపెట్టుచున్నారు, కానీ లోకము యొక్క వ్యర్థమైన సంగతులతో బహుగా వారు తమను హెచ్చించుకొనుచున్నారు.",
                "28": "ఓ నా దేవా, వారి ఖరీదైన వస్త్రములు, ఉంగరములు, కడియములు, బంగారు ఆభరణములు మరియు వారు ఆభరణములుగా ధరించుకున్న సమస్త ప్రశస్థ వస్తువులను చూడుము; వారి హృదయములు వాటిపైనున్నవి, ఇంకను వారు నీకు మొరపెట్టి—ఓ దేవా, ఇతరులు నశించుచుండగా మేము నీవు ఎన్నుకొనిన జనులైయున్నందున మేము నీకు కృతజ్ఞత చెల్లించుచున్నాము అని చెప్పుచున్నారు.",
                "29": "మరియు ఏ క్రీస్తు ఉండబోడని నీవు వారికి తెలియజేసితివని వారు చెప్పుచున్నారు.",
                "30": "ప్రభువైన ఓ దేవా, ఈ జనుల మధ్య అట్టి దుష్టత్వమును, విశ్వాసరాహిత్యమును ఎంతకాలము నీవు అనుమతించెదవు? ఓ ప్రభువా, నేను నా బలహీనతలను భరించగలుగునట్లు నీవు నాకు శక్తినియ్యవా? ఏలయనగా నేను బలహీనుడను మరియు ఈ జనుల మధ్య అట్టి దుష్టత్వము నా ఆత్మను బాధపెట్టును.",
                "31": "ఓ ప్రభువా, నా హృదయము మిక్కిలి దుఃఖముతోనున్నది; నీవు క్రీస్తు నందు నా ఆత్మను ఓదార్చవా? ఓ ప్రభువా, నేను శక్తి కలిగియుండునట్లు, ఈ జనుల దుర్నీతిని బట్టి నాపై రాబోవు ఈ శ్రమలను నేను సహనముతో భరించగలుగునట్లు నీవు నన్ను అనుగ్రహించవా?",
                "32": "ఓ ప్రభువా, నీవు నా ఆత్మను ఓదార్చి, నాకు విజయమునియ్యవా? నాతోనున్న నా తోటి పనివారికి—అనగా అమ్మోన్‌, అహరోను, ఓమ్నెర్, అమ్యులెక్, జీజ్రొమ్ మరియు నా ఇద్దరు కుమారులకు కూడా ఇయ్యవా?—ఓ ప్రభువా వీరందరినీ నీవు ఓదార్చవా? వారి ఆత్మలను నీవు క్రీస్తునందు ఓదార్చవా?",
                "33": "ఈ జనుల దుర్ణీతులను బట్టి వారిపై రాబోవు బాధలను వారు సహించగలుగునట్లు, వారు శక్తి కలిగియుండునట్లు నీవు వారికి అనుగ్రహించవా?",
                "34": "ఓ ప్రభువా, క్రీస్తు నందు వారిని నీ యొద్దకు తిరిగి తీసుకొని వచ్చుటలో మేము విజయము పొందునట్లు నీవు మాకు అనుగ్రహించవా?",
                "35": "ఓ ప్రభువా, వారి ఆత్మలు శ్రేష్ఠమైనవి మరియు వారిలో అనేకులు మా సహోదరులు; కావున ఓ ప్రభువా, మా సహోదరులైన వీరిని మేము తిరిగి నీ యొద్దకు తీసుకొని రాగలుగునట్లు మాకు శక్తిని, తెలివిని ఇమ్ము.",
                "36": "ఇప్పుడు ఆల్మా ఈ మాటలను చెప్పినప్పుడు, తనతోనున్న వారందరిపై అతడు చేతులుంచెను మరియు అతడు వారిపై తన చేతులుంచగా వారు పరిశుద్ధాత్మతో నింపబడిరి.",
                "37": "ఆ తరువాత వారేమి తిందురో, వారేమి త్రాగుదురో లేదా వారేమి ధరించుకొందురోయను ఆలోచన చేయక వారు ఒకరి నుండి ఒకరు తమను వేరుపరచుకొనిరి.",
                "38": "వారు ఆకలిగొనరాదని లేదా దప్పికగొనరాదని ప్రభువు వారికి సమకూర్చెను; మరియు క్రీస్తు యొక్క సంతోషమందు హరించివేయబడినవి తప్ప, ఏ విధమైన శ్రమలను వారు అనుభవించరాదని ఆయన వారికి శక్తినిచ్చెను. ఇప్పుడిది ఆల్మా యొక్క ప్రార్థనను బట్టి మరియు అతడు విశ్వాసముతో ప్రార్థించినందున జరిగెను."
            },
            "32": {
                "1": "ఇప్పుడు వారు బయలు వెళ్ళి, వారి సమాజ మందిరములలోనికి వారి ఇండ్లలోనికి ప్రవేశించుచూ జనులకు దేవుని వాక్యము బోధించుట ప్రారంభించిరి; వారి వీధులలో కూడా వారు వాక్యము బోధించిరి.",
                "2": "వారి మధ్య అధిక ప్రయాసము తర్వాత జనుల యొక్క పేద వర్గము మధ్య వారు సఫలము కాసాగిరి; ఏలయనగా వారి వస్త్రముల మొరటుతనమును బట్టి వారు సమాజ మందిరముల నుండి బయటకు త్రోసివేయబడిరి.",
                "3": "కావున మలినముగా భావించబడి, దేవుని ఆరాధించుటకు వారి సమాజ మందిరములలోనికి ప్రవేశించుటకు వారు అనుమతించబడలేదు. వారు బీదవారు, కావున వారు తమ సహోదరుల చేత పనికిరానివారిగా భావించబడిరి; కావున లోక సంబంధమైన వస్తువుల విషయములో వారు బీదవారు, అంతేకాక వారు హృదయమందు దీనులైయున్నారు.",
                "4": "ఇప్పుడు ఆల్మా ఒనిడా కొండపై జనులకు బోధించుచు మాటలాడుచుండగా, మనము చెప్పుకున్నట్లు లోక సంబంధమైన వస్తువుల విషయమై తమ పేదరికము వలన హృదయమందు దీనులైన వారి గొప్ప సమూహమొకటి ఆయన యొద్దకు వచ్చెను.",
                "5": "వారు ఆల్మా యొద్దకు వచ్చిరి; వారి మధ్య అందరికన్నా ముందున్నవాడు అతనితో ఇట్లనెను: ఇదిగో, ఈ నా సహోదరులు ఏమి చేయవలెను? వారి పేదరికమును బట్టి వారు మనుష్యులందరి చేత, ముఖ్యముగా మా యాజకుల చేత తృణీకరింపబడిరి; మా స్వహస్తాలతో మేము అధికముగా శ్రమపడి నిర్మించిన మా సమాజ మందిరముల నుండి వారు మమ్ములను బయటకు గెంటివేసిరి; అధికమైన మా పేదరికమును బట్టి వారు మమ్ములను బయటకు గెంటివేసిరి; మా దేవుని ఆరాధించుటకు మేము ఏ స్థలము లేకయున్నాము మరియు మేమేమి చేయవలెను?",
                "6": "ఇప్పుడు ఆల్మా దీనిని వినినప్పుడు, అతడు తన ముఖమును సరిగ్గా అతనికి ఎదురుగా తిప్పి గొప్ప సంతోషముతో చూచెను; ఏలయనగా వారి శ్రమలు వారిని నిజముగా తగ్గించెనని, వారు దేవుని వాక్యము వినుటకు సిద్ధపడియున్నారని అతడు చూచెను.",
                "7": "కావున అతడు మిగతా సమూహమునకు ఏమియు చెప్పలేదు; కానీ అతడు తన చేతిని ముందుకు చాపి, నిజముగా పశ్చాత్తాపపడగా అతడు చూచియుండిన వారికి కేకవేసి వారితో ఇట్లు చెప్పెను:",
                "8": "మీరు దీనమనస్సు గలవారని నేను చూచుచున్నాను; అట్లయిన యెడల, మీరు ధన్యులు.",
                "9": "ఇదిగో, మేమేమి చేయవలెను?—మా దేవుని ఆరాధించలేనట్లు మా సమాజ మందిరముల నుండి మేము బయటకు గెంటివేయబడితిమని మీ సహోదరుడు పలికియున్నాడు.",
                "10": "ఇదిగో నేను మీతో చెప్పుచున్నాను; మీ సమాజ మందిరములలో తప్ప, మరెక్కడా దేవుని ఆరాధించలేరని మీరు తలంచుచున్నారా?",
                "11": "ఇంకను నేను అడుగుచున్నాను, మీరు వారములో ఒక్కసారి తప్ప దేవుని ఆరాధించకూడదని తలంచుచున్నారా?",
                "12": "మిమ్ములను మీరు తగ్గించుకొనునట్లు మరియు జ్ఞానమును నేర్చుకొనునట్లు మీరు మీ సమాజ మందిరముల నుండి బయటకు గెంటివేయబడుట మేలని నేను మీతో చెప్పుచున్నాను; ఏలయనగా మీరు జ్ఞానము నేర్చుకొనుట అవసరము; మీరు బయటకు గెంటివేయబడి, అధికమైన మీ పేదరికమును బట్టి మీ సహోదరుల చేత తృణీకరింపబడి, హృదయము యొక్క దీనత్వమునకు తేబడియున్నారు; మీరు అవసరమును బట్టి తగ్గింపునకు తేబడియున్నారు.",
                "13": "ఇప్పుడు తగ్గించబడుటకు మీరు బలవంతము చేయబడినందున మీరు ధన్యులు; ఏలయనగా కొన్ని సమయాల్లో ఒక మనుష్యుడు తగ్గించబడుటకు బలవంతము చేయబడిన యెడల, అతడు పశ్చాత్తాపమును కోరును; పశ్చాత్తాపపడిన వాడు నిశ్చయముగా కనికరము కనుగొనును; కనికరమును కనుగొని అంతము వరకు సహించువాడు రక్షింపబడును.",
                "14": "తగ్గించబడుటకు మీరు బలవంతము చేయబడినందున మీరు ధన్యులని నేను మీతో చెప్పినట్లు, వాక్యమును బట్టి నిజముగా తమనుతాము తగ్గించుకొనువారు అధిక ధన్యులని మీరు తలంచుట లేదా?",
                "15": "తననుతాను నిజముగా తగ్గించుకొని, తన పాపముల విషయమై పశ్చాత్తాపపడి, అంతము వరకు సహించువాడు ధన్యుడు—ముఖ్యముగా అధికమైన తమ పేదరికమును బట్టి తగ్గించబడుటకు బలవంతము చేయబడిన వారి కంటే అధిక ధన్యుడు.",
                "16": "కావున తగ్గించబడుటకు బలవంతము చేయబడకుండా తమనుతాము తగ్గించుకొను వారు ధన్యులు; లేదా ఇతర మాటలలో, వారు విశ్వసించుటకు ముందు వాక్యము తెలుసుకొనునట్లు లేదా తెలుసుకొనుటకు బలవంతము చేయబడకుండా, హృదయ కాఠిన్యము లేకుండా దేవుని వాక్యమందు విశ్వసించి బాప్తిస్మము పొందువాడు ధన్యుడు.",
                "17": "నీవు పరలోకము నుండి మాకు ఒక సూచన చూపిన యెడల, అప్పుడు మేము ఖచ్చితముగా తెలుసుకొందుము, అప్పుడు మేము విశ్వసించెదము అని చెప్పువారు అనేకులున్నారు.",
                "18": "ఇది విశ్వాసమా? అని నేను అడుగుచున్నాను. కాదు, అని నేను మీతో చెప్పుచున్నాను; ఏలయనగా ఒక మనుష్యుడు ఒక సంగతిని ఎరిగిన యెడల విశ్వసించుటకు అతడు ఏ హేతువును కలిగిలేడు, ఏలయనగా అతడు దానిని ఎరిగియున్నాడు.",
                "19": "మరి ఇప్పుడు కేవలము విశ్వసించి లేదా విశ్వసించుటకు హేతువు మాత్రమే కలిగియుండి అతిక్రమములో పడువాని కంటే దేవుని చిత్తమును ఎరిగి, దానిని చేయని వాడు ఎంత ఎక్కువ శాపగ్రస్థుడు?",
                "20": "ఈ సంగతిని మీరు తీర్పు తీర్చవలెను. ఇదిగో నేను మీతో చెప్పుచున్నాను, ఒక హస్తమెంతో రెండవది కూడా అంతే; మరియు ప్రతి మనుష్యునికి అతని క్రియను బట్టి జరుగును.",
                "21": "ఇప్పుడు విశ్వాసమును గూర్చి నేను చెప్పినట్లుగా—విశ్వాసము విషయముల యొక్క పరిపూర్ణ జ్ఞానము కలిగియుండుట కాదు; కావున మీరు విశ్వాసము కలిగియున్న యెడల, చూడబడనప్పటికీ సత్యమైన సంగతుల కొరకు మీరు నిరీక్షించెదరు.",
                "22": "ఇప్పుడు నేను మీతో చెప్పుచున్నాను, ఆయన నామమందు విశ్వసించు వారందరిపట్ల దేవుడు కనికరము కలిగియుండునని మీరు జ్ఞాపకము చేసుకొనవలెనని నేను కోరుచున్నాను; కావున ముందుగా మీరు ఆయన వాక్యముపై విశ్వసించవలెనని ఆయన కోరుచున్నారు.",
                "23": "ఆయన తన వాక్యమును పురుషులకు, అనగా పురుషులకు మాత్రమే కాదు, కానీ స్త్రీలకు కూడా దేవదూతల ద్వారా తెలియజేయును. అంతయు ఇదియే కాదు; జ్ఞానులు, ప్రవీణుల గర్వమణచు మాటలు అనేక సమయములందు చిన్నపిల్లలకు కూడా ఇవ్వబడినవి.",
                "24": "ఇప్పుడు నా ప్రియమైన సహోదరులారా, మీరు బాధింపబడి బయటకు గెంటివేయబడియున్నందున మీరేమి చేయవలెనని నా నుండి తెలుసుకొనుటకు మీరు కోరినందున—సత్యమైన దానిని బట్టి మాత్రమే నేను మిమ్ములను తీర్పు తీర్చనుద్దేశించుచున్నానని మీరు తలంచవలెనని నేను కోరుట లేదు—",
                "25": "ఏలయనగా మీరందరు తగ్గించబడుటకు బలవంతము చేయబడిరని నేను చెప్పుట లేదు; వారే పరిస్థితులలో ఉన్ననూ తమనుతాము తగ్గించుకొనువారు మీలో ఉన్నారని నేను నిశ్చయముగా నమ్ముచున్నాను.",
                "26": "ఇప్పుడు విశ్వాసమును గూర్చి—అది ఒక పరిపూర్ణ జ్ఞానము కాదని నేను చెప్పినట్లుగా—నా మాటల విషయము కూడా అంతే. విశ్వాసము ఒక పరిపూర్ణమైన జ్ఞానము ఎలా కాదో, అలానే నా మాటల యొక్క నిశ్చయతను పరిపూర్ణముగా మొదట మీరు తెలుసుకొనలేరు.",
                "27": "కానీ ఇదిగో నా మాటలపై ప్రయోగము చేయుటకు మీ సామర్థ్యములను మేల్కొలిపి, ప్రోత్సహించి, ఒక రేణువంత విశ్వాసమును సాధన చేసిన యెడల, నమ్మవలెనను కోరిక కలిగియుండుట తప్ప మరేమియు మీరు చేయలేనియెడల, నా మాటలలో కొంత భాగమునకు స్థానమిచ్చేవిధముగా మీరు నమ్మే వరకు ఈ కోరికను మీలో పనిచేయనిమ్ము.",
                "28": "ఇప్పుడు మనము వాక్యమును ఒక విత్తనముతో పోల్చెదము. మీ హృదయమందు ఒక విత్తనము నాటబడునట్లు మీరు స్థలమిచ్చిన యెడల, అది నిజమైన విత్తనము లేదా మంచి విత్తనమైన యెడల, మీరు ప్రభువు యొక్క ఆత్మను నిరోధించునట్లు మీ అవిశ్వాసము ద్వారా దానిని బయట పడవేయని యెడల, అది మీ రొమ్ములలో వ్యాకోచించుట మొదలుపెట్టును; వ్యాకోచించున్నఈ కదలికలను మీరు అనుభవించినప్పుడు మీలోమీరు ఇట్లనుట మొదలుపెట్టుదురు—ఇది తప్పక మంచి విత్తనమైయుండవచ్చు లేదా వాక్యము మంచిదైయుండవచ్చు, ఏలయనగా ఇది నా ఆత్మను వృద్ధి చేయనారంభించెను; ఇది నా గ్రహింపును స్పష్టముచేసి, నాకు సంతోషకరముగా ఉండనారంభించెను.",
                "29": "ఇప్పుడిది మీ విశ్వాసమును అధికము చేయదా? చేయును, అని నేను మీతో చెప్పుచున్నాను; అయినప్పటికీ, ఇది పరిపూర్ణ జ్ఞానమునకు ఎదగలేదు.",
                "30": "కానీ విత్తనము వ్యాకోచించి, మొలకెత్తి, పెరుగుట ప్రారంభించినప్పుడు విత్తనము మంచిదని మీరు చెప్పవలసియున్నది; ఏలయనగా అది వ్యాకోచించి, మొలకెత్తి, పెరుగుట ప్రారంభించును. ఇప్పుడిది మీ విశ్వాసమును బలపరచదా? అవును, ఇది మీ విశ్వాసమును బలపరచును; ఇది మంచి విత్తనమని నేనెరుగుదునని మీరు చెప్పెదరు; ఏలయనగా ఇది మొలకెత్తి, పెరుగుట ప్రారంభించును.",
                "31": "ఇప్పుడిది మంచి విత్తనమని మీరు ఖచ్చితముగా అనుకుంటున్నారా? అవును, అని నేను మీతో చెప్పుచున్నాను; ఏలయనగా ప్రతి విత్తనము దాని పోలికచొప్పున ఫలమునిచ్చును.",
                "32": "కావున ఒక విత్తనము పెరిగిన యెడల అది మంచిది, కానీ అది పెరగని యెడల అది మంచిది కాదు, అందుచేత అది పారవేయబడును.",
                "33": "ఇప్పుడు మీరు ఈ ప్రయోగమును ప్రయత్నించి, విత్తనము నాటియున్నారు; అది వ్యాకోచించి, మొలకెత్తి, పెరుగుట ప్రారంభించినందున విత్తనము మంచిదని మీరు తెలుసుకొనవలసియున్నది.",
                "34": "అయితే, మీ జ్ఞానము పరిపూర్ణమైనదా? అవును, దానియందు మీ జ్ఞానము పరిపూర్ణమైనది మరియు మీ విశ్వాసము నిద్రాణమైనది; ఇది మీరు ఎరిగియున్నారు, ఏలయనగా వాక్యము మీ ఆత్మలలో వ్యాకోచించినదని మీరెరుగుదురు; అది పైకి మొలకెత్తినదని, మీ గ్రహింపు స్పష్టము చేయబడి, మీ మనోవికాసము మొదలాయెనని కూడా మీరెరుగుదురు.",
                "35": "అప్పుడు, ఇది వాస్తవము కాదా? అవును, అని నేను మీతో చెప్పుచున్నాను, ఏలయనగా అది వెలుగైయున్నది; మరియు వెలుగైనది ఏదైనను అది మంచిది, ఏలయనగా అది వివేచింపబడగలదు, కావున అది మంచిదని మీరు తెలుసుకొనవలెను; ఇప్పుడు మీరు ఈ వెలుగును అనుభవించిన తరువాత, మీ జ్ఞానము పరిపూర్ణమైనదా?",
                "36": "లేదు, అని నేను మీతో చెప్పుచున్నాను; మీరు మీ విశ్వాసమును విడిచిపెట్టరాదు, ఏలయనగా విత్తనము మంచిదో కాదో తెలుసుకొనుటకు మీరు ప్రయోగము చేయునట్లు విత్తనము నాటుటకు మాత్రమే మీరు మీ విశ్వాసమును సాధన చేసియున్నారు.",
                "37": "చెట్టు పెరుగుట మొదలుపెట్టునప్పుడు మీరిట్లు చెప్పెదరు: అది వేరు పారునట్లు, పైకి పెరుగునట్లు మరియు ఫలము ఫలించునట్లు మనము దానిని అధిక శ్రద్ధతో పోషించెదము. ఇప్పుడు మీరు దానిని అధిక శ్రద్ధతో పోషించిన యెడల అది వేరు పారి, పైకి పెరిగి, ఫలమును ఫలించును.",
                "38": "కానీ మీరు చెట్టును నిర్లక్ష్యము చేసి, దాని పోషణ కొరకు ఎట్టి ఆలోచన చేయని యెడల అది వేరు పారదు. సూర్యుని వేడిమి దానిని మాడ్చివేసినప్పుడు, దానికి వేరు లేనందున అది వాడిపోవును మరియు మీరు దానిని పెరికివేసి బయట పారవేయుదురు.",
                "39": "ఇప్పుడిది విత్తనము మంచిది కాకపోవుటను బట్టి లేదా దాని ఫలము కోరదగనిదైయుండుటను బట్టి జరుగలేదు; కానీ మీది నిస్సారమైన నేల అయినందున మరియు మీరు చెట్టును పోషించనందున జరిగెను, కావున మీరు దాని ఫలమును పొందలేరు.",
                "40": "ఆ విధముగా దాని ఫలము కొరకు విశ్వాసముతో ఎదురుచూచుచు, మీరు వాక్యమును పోషించని యెడల మీరెన్నడూ జీవవృక్షము యొక్క ఫలమును కోయలేరు.",
                "41": "కానీ మీరు వాక్యమును పోషించిన యెడల, చెట్టు పెరుగుచుండగా దాని ఫలము కొరకు ఎదురుచూచుచు అధిక శ్రద్ధతో సహనముతో మీ విశ్వాసము ద్వారా దానిని పోషించిన యెడల అది వేరు పారి, నిత్య జీవమునకై అంకురించు వృక్షము వలేనుండును.",
                "42": "అది మీలో వేరు పారవలెనని దానిని పోషించుటలో వాక్యము యెడల మీ శ్రద్ధ, విశ్వాసము మరియు సహనమును బట్టి, చివరికి మీరు దాని ఫలమును కోయుదురు; అది మిక్కిలి శ్రేష్ఠమైనది, సమస్త తీపిని మించి తియ్యనైనది, సమస్త తెలుపును మించి తెల్లనైనది, శుద్ధమైన వాటన్నిటికంటే శుద్ధమైనది; మరియు ఆకలిగొనకుండునట్లు లేదా దప్పికగొనకుండునట్లు మీరు నింపబడు వరకు ఈ ఫలముపై మీరు విందు చేసుకొనెదరు.",
                "43": "అప్పుడు నా సహోదరులారా, చెట్టు మీకు ఫలము ఫలించు వరకు కనిపెట్టుచూ మీ విశ్వాసము, మీ శ్రద్ధ, సహనము మరియు దీర్ఘశాంతము యొక్క బహుమానములను మీరు పొందెదరు."
            },
            "33": {
                "1": "ఇప్పుడు ఆల్మా ఈ మాటలను పలికిన తరువాత, అతడు చెప్పిన ఈ ఫలమును పొందగలుగునట్లు వారు ఒకే దేవునియందు విశ్వాసముంచవలెనా, లేదా వారి హృదయములలో నాటబడవలెనని అతడు చెప్పిన విత్తనము లేదా వాక్యమును వారెట్లు నాటవలెనో, లేదా ఏ విధముగా వారు విశ్వాసమును సాధన చేయవలెనో తెలుసుకొనగోరుచూ వారతని యొద్దకు కబురు పంపిరి.",
                "2": "మరియు ఆల్మా వారితో ఇట్లు చెప్పెను: మీరు మీ సమాజ మందిరముల నుండి బయటకు గెంటి వేయబడినందున మీ దేవుడిని ఆరాధించలేకపోయిరని చెప్పియున్నారు. కానీ నేను మీతో చెప్పుచున్నాను, మీరు దేవుడిని ఆరాధించలేరని తలంచిన యెడల మీరు తీవ్రముగా పొరపాటు చేయుచున్నారు మరియు మీరు మీ లేఖనములను పరిశీలించవలసియున్నది; అవి మీకు దీనిని బోధించినవని మీరు తలంచిన యెడల, మీరు వాటిని గ్రహించలేదు.",
                "3": "ప్రార్థన లేదా ఆరాధనను గూర్చి ప్రాచీన కాలపు ప్రవక్త జీనస్ ఏమి చెప్పియున్నాడో చదివియున్నట్లు మీకు జ్ఞాపకమున్నదా?",
                "4": "ఏలయనగా అతడిట్లు చెప్పెను: ఓ దేవా, నీవు కనికరము గలవాడవు, ఏలయనగా నేను అరణ్యములో ఉన్నప్పుడు కూడా నీవు నా ప్రార్థన వినియున్నావు; నా శత్రువులను గూర్చి నేను ప్రార్థించినప్పుడు నీవు కనికరము కలిగియుండి, వారిని నా వైపు త్రిప్పియున్నావు.",
                "5": "ఓ దేవా, నా పొలములో నేను నీకు మొరపెట్టినప్పుడు నీవు నా యెడల కనికరము కలిగియున్నావు; నా ప్రార్థనయందు నేను నీకు మొరపెట్టినప్పుడు నీవు నన్ను వింటివి.",
                "6": "మరలా ఓ దేవా, నేను నా ఇంటికి వెళ్ళుచున్నప్పుడు నీవు నా మొర ఆలకించితివి.",
                "7": "ఓ ప్రభువా, నేను నా గదిలోనుండి నీకు ప్రార్థన చేసినపుడు నీవు నన్ను ఆలకించితివి.",
                "8": "మనుష్యుల చేత కాక నీ చేత వినబడవలెనని వారు నీకు మొరపెట్టినప్పుడు, నీవు నీ సంతానము యెడల కనికరము కలిగియుండి వారిని వినెదవు.",
                "9": "ఓ దేవా, నీవు నా యెడల కనికరము కలిగియుండి, నీ ఆరాధికుల మధ్య నా మొరను వింటివి.",
                "10": "నేను బయటకు గెంటి వేయబడినప్పుడు మరియు నా శత్రువుల చేత తృణీకరించబడినప్పుడు కూడా నీవు నన్ను వింటివి; నీవు నా మొరలను విని, నా శత్రువులతో కోపముగానుంటివి మరియు నీ కోపములో నీవు వారిని వేగముగా నాశనముతో దర్శించితివి.",
                "11": "నా శ్రమలు మరియు నా యథార్థతను బట్టి, నీవు నన్ను వినియుంటివి; నీ కుమారుని బట్టి నీవు నా యెడల కనికరము కలిగియుంటివి, కావున నా శ్రమలన్నిటిలో నేను నీకు మొరపెట్టెదను, ఏలయనగా నా సంతోషము నీ యందు గలదు; నీవు నీ కుమారుని బట్టి నీ తీర్పులను నా నుండి త్రిప్పివేసియున్నావు.",
                "12": "ఇప్పుడు ఆల్మా వారితో ఇట్లనెను: ప్రాచీన కాలము వారి చేత వ్రాయబడిన ఆ లేఖనములను మీరు నమ్ముచున్నారా?",
                "13": "మీరు నమ్మిన యెడల, జీనస్ చెప్పిన దానిని నమ్మవలెను; ఏలయనగా, నీవు నీ కుమారుని బట్టి నీ తీర్పులను త్రిప్పివేసియున్నావు అని అతడు చెప్పెను.",
                "14": "ఇప్పుడు నా సహోదరులారా, మీరు లేఖనములను చదివియున్నారా? అని నేను అడుగుచున్నాను. మీరు చదివిన యెడల, దేవుని కుమారుని పట్ల మీరు అవిశ్వాసముతో ఎట్లు ఉండగలరు?",
                "15": "ఏలయనగా జీనస్ ఒక్కడే ఈ సంగతులను గూర్చి చెప్పియున్నాడని వ్రాయబడలేదు, కానీ జీనక్ కూడా ఈ సంగతులను గూర్చి చెప్పెను—",
                "16": "ఏలయనగా అతడిట్లు చెప్పెను: ఓ ప్రభువా, నీవు నీ కుమారుని బట్టి వారిపై అనుగ్రహించిన నీ కనికరములను వారు గ్రహించనందున నీవు ఈ జనులపై కోపముగానున్నావు.",
                "17": "ఇప్పుడు నా సహోదరులారా, ప్రాచీన కాలపు మరొక ప్రవక్త దేవుని కుమారుని గూర్చి సాక్ష్యమిచ్చియున్నాడని మీరు చూచుచున్నారు మరియు జనులు అతని మాటలను గ్రహించలేకపోయినందున వారతనిని రాళ్ళతో కొట్టి చంపిరి.",
                "18": "కానీ అంతయు ఇదియే కాదు; దేవుని కుమారుని గూర్చి చెప్పిన వారు వీరు మాత్రమే కాదు.",
                "19": "ఆయన గూర్చి మోషే ద్వారా చెప్పబడెను; ముఖ్యముగా, దాని వైపు చూచువారెవరైనా జీవించునట్లు అరణ్యమందు ఒక సూచన పైకెత్తబడెను. అనేకమంది చూచి, జీవించిరి.",
                "20": "కానీ కొందరే ఆ సంగతుల యొక్క అర్థమును గ్రహించిరి మరియు ఇది వారి హృదయ కాఠిన్యమును బట్టియే. కానీ వారు చూడకుండునట్లు కఠినపరచబడిన వారనేకులు అక్కడ ఉండిరి, కావున వారు నశించిరి. ఇప్పుడు వారు చూడకుండుటకు కారణము, అది వారిని స్వస్థపరచునని వారు నమ్మకుండుటయే.",
                "21": "ఓ నా సహోదరులారా, మీరు స్వస్థపరచబడునట్లు మీ కన్నులెత్తినంత మాత్రము చేత మీరు స్వస్థపరచబడిన యెడల మీరు త్వరితముగా చూచెదరా లేదా మీరు నశించునట్లు మీ హృదయములను అవిశ్వాసమందు కఠినపరచుకొని మీ కన్నులెత్తక సోమరులుగా ఉందురా?",
                "22": "అట్లయిన యెడల మీ పైకి ఆపద వచ్చును; కానీ అట్లు కాని యెడల, అప్పుడు మీ కన్నులెత్తి దేవుని కుమారుడు తన జనులను విమోచించుటకు వచ్చునని, ఆయన వారి పాపముల కొరకు ప్రాయశ్చిత్తము చేయుటకు శ్రమపడి మరణించునని, ఆయన మృతులలో నుండి లేచునని, వారి క్రియలను బట్టి అంత్య మరియు తీర్పు దినమున తీర్పు తీర్చబడుటకు మనుష్యులందరు ఆయన యెదుట నిలబడునట్లు అది పునరుత్థానమును తెచ్చునని ఆయన యందు నమ్ముట మొదలుపెట్టుడి.",
                "23": "ఇప్పుడు నా సహోదరులారా, మీరు ఈ వాక్యమును మీ హృదయములలో నాటవలెనని మరియు అది వ్యాకోచించుట మొదలుపెట్టగానే మీ విశ్వాసము ద్వారా దానిని పోషించవలెనని నేను కోరుచున్నాను. అది మీలో నిత్యజీవమునకు మొలకెత్తుచూ ఒక వృక్షమగును. అప్పుడు ఆయన కుమారుని యందలి సంతోషము ద్వారా మీ భారములు తేలికగునట్లు దేవుడు మీకు అనుగ్రహించునుగాక, మీరు కోరిన యెడల ఇదంతయు మీరు చేయగలరు. ఆమేన్‌."
            },
            "34": {
                "1": "ఇప్పుడు ఆల్మా వారితో ఈ మాటలు చెప్పిన తరువాత, అతడు నేలపై కూర్చుండెను మరియు అమ్యులెక్ లేచి ఇట్లు చెప్పుచూ వారికి బోధించుట మొదలుపెట్టెను:",
                "2": "నా సహోదరులారా, దేవుని కుమారుడైయున్నాడని మా చేత బోధించబడిన ఆ క్రీస్తు యొక్క రాకడను గూర్చి చెప్పబడిన సంగతులు మీకు తెలియకుండుట అసాధ్యమని నేను తలంచుచున్నాను; మీరు మా నుండి విడిపోవుటకు ముందు ఈ సంగతులు మీకు విస్తారముగా బోధింపబడినవని నేనెరుగుదును.",
                "3": "మీ శ్రమలను బట్టి మీరేమి చేయవలెనో అతడు మీకు తెలియజేయవలెనని మీరు నా ప్రియ సహోదరుని కోరగా, మీ మనస్సులను సిద్ధము చేయుటకు అతడు మీకు కొంత చెప్పియున్నాడు; అతడు మిమ్ములను విశ్వాసము, సహనము కలిగియుండమని హెచ్చరించియున్నాడు—",
                "4": "అనగా మీ హృదయములలో వాక్యము నాటుటకు, దాని మంచితనమును తెలుసుకొనుటకు మీరు ప్రయత్నించునట్లు తగినంత విశ్వాసమును మీరు కలిగియుండవలెనని చెప్పియున్నాడు.",
                "5": "మరియు వాక్యము దేవుని కుమారుని యందు ఉన్నదా లేదా క్రీస్తు రాకుండునా, అన్నది మీ మనస్సులలో ఉన్న గొప్ప ప్రశ్నయైయున్నదని మేము కనుగొంటిమి.",
                "6": "రక్షణ కొరకు వాక్యము క్రీస్తు నందున్నదని అనేక ఉదాహరణలతో నా సహోదరుడు మీకు రుజువు చేసియున్నాడని కూడా మీరు చూచితిరి.",
                "7": "విమోచన దేవుని కుమారుని ద్వారా వచ్చునని జీనస్ మాటలను మరియు జీనక్ మాటలను నా సహోదరుడు ఉదహరించెను; మరియు ఈ సంగతులు సత్యమని రుజువు చేయుటకు అతడు మోషేను కూడా ఉదహరించెను.",
                "8": "ఇప్పుడు ఈ సంగతులు సత్యమని నాకై నేను మీకు సాక్ష్యమిచ్చుచున్నాను. తన జనుల పాపములను తనపై తీసుకొనుటకు క్రీస్తు నరుల సంతానము మధ్యకు వచ్చునని మరియు లోక పాపముల కొరకు ప్రాయశ్చిత్తము చేయునని నేనెరుగుదునని నేను మీతో చెప్పుచున్నాను; ఏలయనగా ప్రభువైన దేవుడు దానిని పలికియున్నాడు.",
                "9": "ఇప్పుడు ప్రాయశ్చిత్తము చేయబడుట ఆవశ్యకమైనది; ఏలయనగా నిత్య దేవుని యొక్క గొప్ప ప్రణాళికను బట్టి ప్రాయశ్చిత్తము చేయబడవలెను, లేనియెడల సమస్త మానవ జాతి తప్పక నశించవలెను; అందరు కఠినులైయున్నారు; అందరు పతనమైయున్నారు మరియు తప్పిపోయియున్నారు, ఆవశ్యకమైన ఆ ప్రాయశ్చిత్తము చేయబడని యెడల అందరు నశించవలసియున్నది.",
                "10": "ఏలయనగా గొప్పదైన చివరి బలి ఆవశ్యకమైనది; మనుష్యుని యొక్క లేదా జంతువు యొక్క లేదా ఏ విధమైన పక్షి యొక్క బలి కాదు; అది మానవ బలి కాదు; కానీ ఒక అనంతమైన, నిత్యమైన బలి కావలెను.",
                "11": "ఇప్పుడు మరియొకని పాపముల కొరకు ప్రాయశ్చిత్తము చేసి, తన స్వంత రక్తమును బలివ్వగలిగిన మనుష్యుడెవడును లేడు. ఒక మనుష్యుడు హత్యచేసిన యెడల, న్యాయమైన మన చట్టము అతని సహోదరుని ప్రాణము తీయునా? లేదు, అని నేను మీతో చెప్పుచున్నాను.",
                "12": "కానీ హత్య చేసిన వాని ప్రాణమును చట్టము కోరును; కావున, అనంతమైన ప్రాయశ్చిత్తమునకు తక్కువైనదేదియు లోక పాపముల కొరకు ప్రాయశ్చిత్తము చేయలేదు.",
                "13": "కావున గొప్పదైన చివరి బలియుండుట అవసరము, అప్పుడు రక్తము చిందించుటకు ఆపుదల ఉండును లేదా ఉండుట అవసరమగును; అప్పుడు మోషే ధర్మశాస్త్రము నెరవేర్చబడును; అనగా ధర్మశాస్త్రమంతయు నెరవేరు వరకు దానినుండి యొక పొల్లయినను, ఒక సున్నయైనను తప్పిపోదు.",
                "14": "ఇది ధర్మశాస్త్రము యొక్క సంపూర్ణ అర్థమైయున్నది, ప్రతీది ఆ గొప్పదైన చివరి బలి వైపు చూపును; ఆ గొప్పదైన చివరి బలి దేవుని కుమారుడైయుండును, అది అనంతమైనది మరియు నిత్యమైనది.",
                "15": "ఆ విధముగా ఆయన నామమందు విశ్వసించు వారందరికి ఆయన రక్షణను తెచ్చును; న్యాయమును జయించునట్టి కనికరమును తెచ్చుట మరియు వారు పశ్చాత్తాపము నిమిత్తము విశ్వాసము కలిగియుండునట్లు మనుష్యులకు ఒక మార్గము చూపుట ఈ చివరి బలి యొక్క ఉద్దేశ్యమైయున్నది.",
                "16": "ఆ విధముగా కనికరము న్యాయము యొక్క అక్కరలను సంతృప్తిపరచగలదు మరియు భద్రత యొక్క బాహువులందు వారిని చుట్టగలదు, అయితే పశ్చాత్తాపము నిమిత్తము ఎట్టి విశ్వాసమును సాధన చేయని వాడు న్యాయపు అక్కరల యొక్క సంపూర్ణ చట్టమునకు గురి చేయబడును; కావున, పశ్చాత్తాపము నిమిత్తము విశ్వాసము కలిగిన వారికి మాత్రమే విమోచన యొక్క గొప్ప మరియు నిత్య ప్రణాళిక తేబడును.",
                "17": "కావున నా సహోదరులారా, పశ్చాత్తాపము నిమిత్తము మీ విశ్వాసమును సాధన చేయుటను మీరు మొదలుపెట్టునట్లు, ఆయన మీపై కనికరము కలిగియుండునట్లు మీరు ఆయన పరిశుద్ధ నామమున ప్రార్థన చేయుటను మొదలుపెట్టునట్లు దేవుడు మీకు అనుగ్రహించును గాక;",
                "18": "కనికరము కొరకు ఆయనకు మొరపెట్టుడి; ఏలయనగా రక్షించుటకు ఆయన శక్తిమంతుడు.",
                "19": "మిమ్ములను మీరు తగ్గించుకొని, ఆయనను ప్రార్థించుట యందు కొనసాగుడి.",
                "20": "మీరు మీ పొలములలో ఉన్నప్పుడు, మీ సమస్త మందల కొరకు ఆయనకు మొరపెట్టుడి.",
                "21": "ఉదయము, మధ్యాహ్నము మరియు సాయంకాలము మీ సమస్త కుటుంబము కొరకు మీ ఇండ్లలో ఆయనకు మొరపెట్టుడి.",
                "22": "మీ శత్రువుల యొక్క శక్తికి వ్యతిరేకముగా ఆయనకు మొరపెట్టుడి.",
                "23": "సమస్త నీతికి శత్రువైన అపవాదికి వ్యతిరేకముగా మొరపెట్టుడి.",
                "24": "మీరు వాటి యందు వర్ధిల్లునట్లు మీ పొలముల యొక్క పంటల కొరకు ఆయనకు మొరపెట్టుడి.",
                "25": "అవి వృద్ధి చెందునట్లు మీ పొలములలోని మందల కొరకు మొరపెట్టుడి.",
                "26": "కానీ అంతయు ఇదియే కాదు; మీరు మీ గదులయందు, మీ రహస్య స్థలములందు మరియు మీ అరణ్యములందు తప్పక మీ ఆత్మలను క్రుమ్మరించుడి.",
                "27": "మీరు ప్రభువుకు మొరపెట్టనప్పుడు, మీ క్షేమము కొరకు మరియు మీ చుట్టూ ఉన్నవారి క్షేమము కొరకు నిరంతరము ప్రార్థనయందు మీ హృదయములలో ఆయన పట్ల కృతజ్ఞత కలిగియుండుడి.",
                "28": "ఇప్పుడు నా ప్రియ సహోదరులారా, ఇదియే అంతయు అని తలంచవద్దని నేను మీతో చెప్పుచున్నాను; ఏలయనగా ఈ క్రియలన్నిటిని మీరు చేసిన తరువాత, అక్కరలోనున్న వారిని దిగంబరులను త్రిప్పి పంపివేసిన యెడల, రోగులను బాధితులను దర్శించని యెడల మరియు మీరు కలిగియున్న దానినుండి అక్కరలో ఉన్నవారికి పంచి ఇవ్వని యెడల—ఈ క్రియలలో దేనినైనను మీరు చేయకుండిన యెడల మీ ప్రార్థన వ్యర్థమని, మీకు ఏ ప్రయోజనము ఉండదని మరియు మీరు విశ్వాసమును తిరస్కరించు వేషధారులవలే ఉన్నారని నేను మీతో చెప్పుచున్నాను.",
                "29": "కావున మీరు దాతృత్వము కలిగియుండవలెనని జ్ఞాపకము చేసుకొనని యెడల, మీరు (ఏ విలువ లేకయుండి) కంసాలి బయటకు విసిరివేయగా మనుష్యుల పాదముల క్రింద త్రొక్కివేయబడు మడ్డివలే నుందురు.",
                "30": "ఇప్పుడు నా సహోదరులారా, మీరు అనేక సాక్ష్యములను పొందిన తరువాత, పరిశుద్ధ లేఖనములు ఈ సంగతులను గూర్చి సాక్ష్యమిచ్చుచున్నవని చూచిన తరువాత, మీరు ముందుకు వచ్చి పశ్చాత్తాపము నిమిత్తము ఫలము ఫలించవలెనని నేను కోరుచున్నాను.",
                "31": "మీరు ముందుకు రావలెనని, ఇకపై మీ హృదయములను కఠినపరచుకొనరాదని నేను కోరుచున్నాను; ఏలయనగా ఇదియే మీ రక్షణ యొక్క దినము మరియు సమయుము; కావున మీరు పశ్చాత్తాపపడి మీ హృదయములను కఠినపరచుకొనని యెడల, వెంటనే విమోచన యొక్క గొప్ప ప్రణాళిక మీ కొరకు పని చేయును.",
                "32": "ఏలయనగా ఈ జీవితము దేవుడిని కలుసుకొనుటకు మనుష్యులు సిద్ధపడు సమయమైయున్నది; అనగా, ఈ జీవితకాలము మనుష్యులు తమ పనులు చేయు సమయమైయున్నది.",
                "33": "ఇప్పుడు నేను ఇంతకుముందు మీతో చెప్పినట్లు, మీరు అనేక సాక్ష్యములు కలిగియున్నందున అంతము వరకు మీ పశ్చాత్తాప దినమును మీరు వాయిదా వేయవద్దని నేను మిమ్ములను బ్రతిమాలుకొనుచున్నాను; ఏలయనగా ఈ జీవితములో ఉండగానే మనము మన సమయమును మెరుగుపరచుకొనని యెడల, నిత్యత్వమునకు సిద్ధపడుటకు మనకు ఇవ్వబడిన ఈ జీవితకాలము తరువాత ఎట్టి పని చేయబడలేని అంధకారమైన రాత్రి వచ్చును.",
                "34": "మీరు ఆ భయంకరమైన క్లిష్ట పరిస్థితికి తేబడినప్పుడు, నేను పశ్చాత్తాపపడుదునని, నేను నా దేవుని యొద్దకు తిరిగి వెళ్ళుదునని మీరు చెప్పలేరు. లేదు, మీరట్లు చెప్పలేరు; ఏలయనగా ఈ జీవితము నుండి మీరు వెళ్ళిపోవు సమయమున మీ శరీరములను ఏ ఆత్మ స్వాధీనపరచుకొనియున్నదో అదే ఆత్మ నిత్యలోకములో మీ శరీరమును స్వాధీనపరచుకొనుటకు శక్తి కలిగియుండును.",
                "35": "ఏలయనగా మీరు, మీ పశ్చాత్తాప దినమును మరణము వరకు వాయిదా వేసిన యెడల, మీరు అపవాది యొక్క ఆత్మకు లోబడియున్నారు మరియు అతడు మిమ్ములను తన వారిగా ముద్రవేయును; కావున ప్రభువు యొక్క ఆత్మ మీ నుండి తొలగిపోయి, మీయందు ఎట్టి స్థానము కలిగియుండదు, కానీ అపవాది మీపై సమస్త అధికారము కలిగియుండును; మరియు దుష్టుల యొక్క చివరి స్థితి ఇదియే.",
                "36": "నేను దీనిని ఎరుగుదును, ఏలయనగా అపరిశుద్ధమైన ఆలయములలో నేను నివసించను, కానీ నీతిమంతుల హృదయములందు నేను నివసించెదనని ప్రభువు చెప్పెను; నీతిమంతులు ఇక బయటకు వెళ్ళక ఆయన రాజ్యమందు కూర్చుందురని, వారి వస్త్రములు గొఱ్ఱెపిల్ల యొక్క రక్తము ద్వారా తెల్లగా చేయబడునని కూడా ఆయన చెప్పెను.",
                "37": "ఇప్పుడు నా ప్రియ సహోదరులారా, మీరు ఈ సంగతులను జ్ఞాపకముంచుకొనవలెనని, దేవుని యెదుట భయముతో మీ రక్షణను సాధించుకొనవలెనని, క్రీసు యొక్క రాకడను మీరిక తిరస్కరించరాదని;",
                "38": "పరిశుద్ధాత్మకు వ్యతిరేకముగా మీరిక పోరాడరాదని, బదులుగా మీరు దానిని పొంది మీపై క్రీస్తు యొక్క నామమును ధరించవలెనని, మీరు ధూళి వలే మిమ్ములను తగ్గించుకొనవలెనని, మీరే స్థలములో ఉన్నను ఆత్మయందు మరియు సత్యమందు దేవుడిని ఆరాధించవలెనని, ఆయన మీపై అనుగ్రహించు అనేక కనికరములు, దీవెనల కొరకు మీరు ప్రతిదినము కృతజ్ఞత చెల్లించుటయందు జీవించవలెనని నేను కోరుచున్నాను.",
                "39": "మరియు నా సహోదరులారా, మీరు అపవాది యొక్క శోధనల చేత నడిపించి వేయబడకుండునట్లు, అతడు మిమ్ములను జయించకుండునట్లు, అంత్యదినమున మీరు అతని పౌరులు కాకుండునట్లు మీరు నిరంతరము ప్రార్థన యందు కనిపెట్టియుండుడని కూడా నేను మీకు ఉద్భోధించుచున్నాను; ఏలయనగా అతడు మీకు ఏ మంచి వస్తువులను బహుమానమియ్యడు.",
                "40": "ఇప్పుడు నా ప్రియ సహోదరులారా, సహనము కలిగియుండమని, అన్ని రకములైన శ్రమలను మీరు సహించవలెనని, మీరు వారివలే పాపులవ్వకుండునట్లు మీ అధికమైన బీదరికమును బట్టి మిమ్ములను బయటకు గెంటివేయు వారికి వ్యతిరేకముగా మీరు దూషించవద్దని;",
                "41": "సహనము కలిగియుండి, మీ శ్రమలన్నిటి నుండి ఒక దినమున మీరు విశ్రాంతి పొందుదురను గట్టి నమ్మకముతో ఆ శ్రమలన్నిటినీ సహించమని నేను మీకు ఉద్భోధించుచున్నాను."
            },
            "35": {
                "1": "ఇప్పుడు అమ్యులెక్ ఈ మాటలు చెప్పుట ముగించిన తరువాత, వారు సమూహము నుండి తమను ఉపసంహరించుకొని జెర్షోన్‌ దేశములోనికి వచ్చిరి.",
                "2": "సహోదరులలో మిగిలినవారు కూడా జోరమీయులకు వాక్యమును బోధించిన తరువాత జెర్షోన్‌ దేశములోనికి వచ్చిరి.",
                "3": "వారికి బోధించబడిన మాటలను గూర్చి జోరమీయుల యొక్క అధిక జనాదరణగల భాగము సమాలోచన చేసిన తరువాత, వాక్యమును బట్టి వారు కోపముతో నుండిరి, ఏలయనగా అది వారి పన్నాగమును నాశనము చేసెను; కావున వారు, వారి మాటలను ఆలకించలేదు.",
                "4": "వారు కబురు పంపి, దేశమంతటా ఉన్న జనులందరినీ సమకూర్చి, చెప్పబడిన మాటలను గూర్చి వారితో సమాలోచన చేసిరి.",
                "5": "ఇప్పుడు వారి అధికారులు, యాజకులు మరియు వారి ఉపదేశకులు తమ కోరికలను జనులకు తెలియనివ్వలేదు; కావున వారు జనులందరి మనస్సులను రహస్యముగా తెలుసుకొనిరి.",
                "6": "వారు జనులందరి మనస్సులను తెలుసుకొన్న తరువాత, ఆల్మా మరియు అతని సహోదరుల చేత చెప్పబడిన మాటల పక్షమునున్న వారిని దేశము నుండి బయటకు గెంటివేసిరి; వారు అనేకులుండిరి; వారు కూడా జెర్షోన్‌ దేశమునకు వచ్చిరి.",
                "7": "ఆల్మా మరియు అతని సహోదరులు వారికి పరిచర్య చేసిరి.",
                "8": "ఇప్పుడు జోరమీయుల యొక్క జనులు జెర్షోన్‌ దేశములో ఉన్నట్టి అమ్మోన్‌ యొక్క జనులతో కోపముగానుండిరి మరియు జోరమీయుల యొక్క ప్రధాన అధిపతి మిక్కిలి దుర్మార్గుడైయుండి, తమ వద్ద నుండి వారి దేశములోనికి వచ్చిన వారినందరినీ వారు దేశము నుండి బయటకు గెంటివేయవలెనని కోరుచూ అమ్మోన్‌ యొక్క జనులకు కబురు పంపెను.",
                "9": "అతడు వారికి వ్యతిరేకముగా అనేక బెదరింపులు చేసెను. కానీ అమ్మోన్‌ యొక్క జనులు వారి మాటలకు భయపడలేదు; కావున వారు, వారిని బయటకు గెంటివేయలేదు, కానీ వారి దగ్గరకు వచ్చిన జోరమీయుల యొక్క బీదవారందరిని వారు చేర్చుకొనిరి; వారిని పోషించి, వారికి వస్త్రము ధరింపజేసి, వారి స్వాస్థ్యములుగా వారికి భూములనిచ్చిరి మరియు వారి అక్కరలను బట్టి వారికి పరిచర్య చేసిరి.",
                "10": "ఇది జోరమీయులను అమ్మోన్‌ యొక్క జనులకు వ్యతిరేకముగా పురిగొల్పెను మరియు వారికి వ్యతిరేకముగా వారిని కూడా కోపమునకు పురిగొల్పునట్లు వారు లేమనీయులతో కలిసిపోవనారంభించిరి.",
                "11": "ఆ విధముగా జోరమీయులు మరియు లేమనీయులు అమ్మోన్‌ యొక్క జనులకు మరియు నీఫైయులకు వ్యతిరేకముగా యుద్ధము చేయుటకు సన్నాహములు చేయుట మొదలుపెట్టిరి.",
                "12": "ఆ విధముగా నీఫై జనులపై న్యాయాధిపతుల పరిపాలన యొక్క పదిహేడవ సంవత్సరము ముగిసెను.",
                "13": "ఇప్పుడు అమ్మోన్‌ యొక్క జనులు జెర్షోన్‌ దేశము నుండి బయటకు వెడలిపోయి మీలెక్ దేశములోనికి వచ్చిరి మరియు లేమనీయుల సైన్యములతోను, జోరమీయుల సైన్యములతోను పోరాడునట్లు నీఫైయుల సైన్యములకు జెర్షోన్‌ దేశమందు చోటిచ్చిరి; ఆ విధముగా లేమనీయులు మరియు నీఫైయుల మధ్య న్యాయాధిపతుల పరిపాలన యొక్క పదునెనిమిదవ సంవత్సరమందు ఒక యుద్ధము మొదలాయెను; ఇక మీదట వారి యుద్ధముల యొక్క వృత్తాంతము ఇవ్వబడును.",
                "14": "ఇప్పుడు జోరమీయులలో అనేకులు పశ్చాత్తాపపడునట్లు చేయుటకు దేవుని చేతులలో సాధనములుగా ఉన్న తరువాత ఆల్మా, అమ్మోన్‌, అతని సహోదరులు మరియు ఆల్మా యొక్క ఇద్దరు కుమారులు కూడా జరహేమ్ల దేశమునకు తిరిగి వెళ్ళిరి; మరియు పశ్చాత్తాపమునకు తేబడిన వారందరు వారి దేశము నుండి బయటకు తరిమివేయబడిరి; కానీ జెర్షోన్‌ దేశమందు వారి స్వాస్థ్యమునకు వారు భూములు కలిగియుండిరి మరియు వారు తమను, తమ భార్యలను, పిల్లలను, తమ భూములను కాపాడుకొనుటకు ఆయుధములను తీసుకొనిరి.",
                "15": "ఇప్పుడు జనుల యొక్క దుర్నీతి నిమిత్తము, ముఖ్యముగా వారి మధ్యనున్న యుద్ధములు, రక్తపాతములు మరియు వివాదముల నిమిత్తము నొచ్చుకొనిన వాడై, ప్రతి పట్టణమందు సమస్త జనుల మధ్య వాక్యమును ప్రకటించుటకు వెళ్ళియున్న లేదా పంపబడిన వాడైన ఆల్మా, జనుల హృదయములు కఠినమగుచున్నవని, వాక్యము యొక్క ఖచ్చితత్వమును బట్టి వారు నొచ్చుకొనుట మొదలుపెట్టిరని చూచి తన హృదయమందు మిక్కిలి దుఃఖించెను.",
                "16": "కావున నీతికి సంబంధించిన సంగతులను గూర్చి వారిలో ప్రతి ఒక్కనికి తన కర్తవ్యమును వేరు వేరుగా ఇచ్చునట్లు అతడు తన కుమారులను సమావేశపరిచెను. అతని స్వంత గ్రంథమును బట్టి, అతడు వారికిచ్చిన అతని ఆజ్ఞల యొక్క వృత్తాంతమును మనము కలిగియున్నాము."
            },
            "36": {
                "intro": "తన కుమారుడైన హీలమన్‌కు ఆల్మా యొక్క ఆజ్ఞలు.",
                "1": "నా కుమారుడా, నా మాటలకు చెవి యొగ్గుము; ఏలయనగా నీవు దేవుని ఆజ్ఞలను పాటించియున్నంత కాలము నీవు దేశమందు వర్ధిల్లెదవని నేను నీతో ప్రమాణపూర్వకముగా చెప్పుచున్నాను.",
                "2": "మన పితరుల యొక్క చెరను జ్ఞాపకము చేసుకొనుట యందు నేను చేసినట్లే నీవు చేయవలెనని నేను కోరుచున్నాను; ఏలయనగా వారు దాస్యమందుండిరి; అబ్రాహాము యొక్క దేవుడు, ఇస్సాకు యొక్క దేవుడు మరియు యాకోబు యొక్క దేవుడు తప్ప, ఎవరూ వారిని విడిపించలేకయుండెను; ఆయన నిశ్చయముగా వారి శ్రమల నుండి వారిని విడిపించెను.",
                "3": "ఓ నా కుమారుడా హీలమన్‌, నీవు యౌవనములో ఉన్నావు, అందువలన నీవు నా మాటలను విని, నా నుండి నేర్చుకొనవలెనని నేను నిన్ను బ్రతిమాలుకొనుచున్నాను; ఏలయనగా దేవునియందు తమ నమ్మికయుంచు వారెవరైనను వారి శోధనలందు, కష్టములందు, శ్రమలందు సహాయము పొందుదురని, అంత్యదినమున లేపబడుదురని నేనెరుగుదును.",
                "4": "మరియు నాకై నేను ఎరుగుదునని నీవు తలంచవలెనని నేను కోరను—ఐహికముగా కాదు కానీ ఆత్మీయముగా, శరీర సంబంధమైన మనస్సును బట్టి కాదు కాని దేవునిని బట్టి నేను ఎరుగుదును.",
                "5": "ఇప్పుడు నేను నీతో చెప్పుచున్నాను, దేవుని వలన జన్మించియుండని యెడల నేను ఈ సంగతులను ఎరిగియుండను; నా యొక్క యోగ్యతను బట్టి కాదు, కానీ దేవుడు తన పరిశుద్ధ దేవదూత నోటి ద్వారా ఈ సంగతులను నాకు తెలియజేసెను;",
                "6": "ఏలయనగా దేవుని సంఘమును నాశనము చేయుటకు కోరుచూ నేను మోషైయ కుమారులతో వెళ్ళితిని; కానీ దారిలో మమ్ములను ఆపుటకు దేవుడు తన పరిశుద్ధ దేవదూతను పంపెను.",
                "7": "ఆయన ఒక ఉరుము వంటి స్వరముతో మాతో మాట్లాడెను మరియు మా పాదముల క్రిందనున్న భూమియంతయు కంపించెను; ప్రభువు యొక్క భయము మా మీదికి వచ్చినందున మేమందరము నేలపై పడితిమి.",
                "8": "కానీ ఆ స్వరము నాతో—లెమ్ము, అని పలికెను మరియు నేను లేచి నిలబడి ఆ దేవదూతను చూచితిని.",
                "9": "అతడు నాతో ఇట్లనెను: నీకు నీవే నాశనము కావలెనని కోరినప్పటికీ, దేవుని సంఘమును నాశనము చేయుటకు ఇక ప్రయత్నించకుము.",
                "10": "అప్పుడు నేను నేలపై పడితిని; మూడు పగళ్ళు మూడు రాత్రుల పాటు నేను నోరు తెరువలేకపోతిని లేదా నా అవయవములను ఉపయోగించలేకపోతిని.",
                "11": "ఆ దేవదూత నాతో ఎన్నో విషయములు పలికెను, వాటిని నా సహోదరులు వినిరి, కానీ నేను వినలేదు; ఏలయనగా—నీకు నీవే నాశనము కావలెనని కోరినప్పటికీ, దేవుని సంఘమును ఇక నాశనము చేయుటకు ప్రయత్నించకుము—అను మాటలను విన్నప్పుడు బహుశా నేను నాశనమగుదునేమోనను గొప్ప భయముతో, ఆశ్చర్యముతో నింపబడి నేను నేలపై పడితిని మరియు నేను ఇక ఏ మాత్రము వినలేదు.",
                "12": "కానీ నేను నిత్య వేదనతో బాధింపబడితిని, ఏలయనగా నా ఆత్మ తీవ్రమైన స్థితికి వేధించబడి, నా పాపములన్నిటితో నేను బాధింపబడితిని.",
                "13": "నరకపు బాధలతో వేధింపబడి, నా పాపములు మరియు దోషములన్నిటినీ నేను జ్ఞాపకము చేసుకొంటిని; నేను నా దేవునికి వ్యతిరేకముగా తిరుగబడితినని, ఆయన పరిశుద్ధ ఆజ్ఞలను గైకొనలేదని చూచితిని.",
                "14": "ఆయన పిల్లలలో అనేకులను నేను హత్యచేసితిని లేదా ఖచ్చితముగా వారిని నాశనమునకు నడిపించితిని; క్లుప్తముగా నా దోషములు ఎంత గొప్పవనగా, నా దేవుని సన్నిధిలోకి రావలెనన్న తలంపే నా ఆత్మను చెప్పలేని భీతితో బాధించెను.",
                "15": "అయ్యో! నా క్రియలను బట్టి తీర్పుతీర్చబడుటకు నా దేవుని సన్నిధిలో నిలబడుటకు నేను తేబడకుండునట్లు నేను బహిష్కరింపబడి, ఆత్మ మరియు శరీరము రెండు నశించిపోయి యుండగలిగిన మేలు అని తలంచితిని.",
                "16": "ఇప్పుడు మూడు పగళ్ళు మూడు రాత్రుల వరకు శిక్షావిధికి లోనైన ఆత్మ యొక్క బాధలతో నేను బాధింపబడితిని.",
                "17": "నేను ఆ విధముగా వేదనతో బాధింపబడుచూ నా అనేక పాపముల యొక్క జ్ఞాపకము చేత వేదనపడుచుండగా, లోక పాపముల కొరకు ప్రాయశ్చిత్తము చేయుటకు దేవుని కుమారుడైన యేసు క్రీస్తు యొక్క రాకడను గూర్చి జనులకు నా తండ్రి ప్రవచించుట వినియుంటినని నేను జ్ఞాపకము చేసుకొంటిని.",
                "18": "నా మనస్సునందు ఈ ఆలోచన వచ్చినప్పుడు నేను నా హృదయమందు ఇట్లు మొరపెట్టితిని: ఓ యేసూ, దేవుని కుమారుడవైన నీవు, ఘోర దుష్టత్వములో ఉండి మరణము యొక్క నిత్య బంధకములచేత చుట్టబడియున్న నాపై కనికరము చూపుము.",
                "19": "ఇప్పుడు నేను దీనిని తలంచినప్పుడు, నా బాధలను ఇకపై జ్ఞాపకము చేసుకొనకయుంటిని; అనగా నా పాపముల యొక్క జ్ఞాపకము చేత నేను ఇకపై బాధింపబడకయుంటిని.",
                "20": "ఓహో! నేను ఎంత ఆనందమును అనుభవించితిని, ఎంత ఆశ్చర్యకరమైన వెలుగును చూచితిని! నేను ఎంత బాధ అనుభవించితినో, అంత ఎక్కువ ఆనందముతో నా ఆత్మ నింపబడెను.",
                "21": "నా కుమారుడా, నా బాధలున్నంత తీవ్రముగా, కఠినముగా మరేదియు లేదని నేను నీతో చెప్పుచున్నాను. దానికి విరుద్ధముగా నా ఆనందమంత శ్రేష్ఠమైనది, మధురమైనది మరేదియు ఉండదని మరలా నేను నీతో చెప్పుచున్నాను.",
                "22": "మన తండ్రియైన లీహై చూచినట్లుగా దేవుడు తన సింహాసనము పైన కూర్చుండి, లెక్కలేనన్ని దేవదూతల సమూహములు తమ దేవుని స్తుతించుచూ కీర్తించు రీతిలో చుట్టబడియుండుటను నేను చూచితినని నాకనిపించెను; మరియు నా ఆత్మ అక్కడ ఉండుటకు కోరుకొనెను.",
                "23": "కానీ నా అవయవములు తిరిగి వాటి శక్తిని పొందెను మరియు నేను నా కాళ్ళపై నిలబడి, నేను దేవుని వలన జన్మించితినని జనులకు తెలియజేసితిని.",
                "24": "ఆ సమయము నుండి ఇప్పటి వరకు, నేను ఆత్మలను పశ్చాత్తాపపడునట్లు చేయుటకు, నేను అనుభవించిన అధిక సంతోషమును వారు కూడా అనుభవించగలుగునట్లు మరియు దేవుని వలన జన్మించి పరిశుద్ధాత్మతో వారు నింపబడునట్లు చేయుటకు ఎడతెగక శ్రమపడియుంటిని.",
                "25": "ఇప్పుడు ఓ నా కుమారుడా, నా శ్రమల యొక్క ఫలమందు ప్రభువు నాకు మహదానందమును ఇచ్చియుండెను;",
                "26": "ఏలయనగా ఆయన నాకనుగ్రహించిన వాక్యమును బట్టి, అనేకులు దేవుని వలన జన్మించియున్నారు, నేను అనుభవించినట్లు అనుభవించియున్నారు, నేను చూచియున్నట్లు కన్నులారా చూచియున్నారు; కావున నేను చెప్పిన ఈ సంగతులను గూర్చి నేను ఎరిగినట్లే వారు ఎరిగియున్నారు మరియు నేను కలిగియున్న జ్ఞానము దేవునిది.",
                "27": "ప్రతివిధమైన శోధనలలో, కష్టములలో, అన్నివిధములైన శ్రమలలో నాకు సహకారమివ్వబడినది; దేవుడు నన్ను చెరసాల నుండి, బంధకముల నుండి, మరణము నుండి విడిపించెను; నేను ఆయనయందు నమ్మకముంచెదను మరియు ఆయన ఇంకను నన్ను విడిపించును.",
                "28": "మహిమయందు ఆయనతో నివసించుటకు అంత్యదినమున ఆయన నన్ను పైకి లేపునని నేనెరుగుదును; నిరంతరము నేను ఆయనను స్తుతించెదను, ఏలయనగా ఆయన మన పితరులను ఐగుప్తు నుండి బయటకు తీసుకొనివచ్చి, ఎఱ్ఱసముద్రమందు ఐగుప్తీయులను ముంచివేసెను; ఆయన తన శక్తి చేత వారిని వాగ్దానదేశములోనికి నడిపించెను మరియు ఎప్పటికప్పుడు ఆయన వారిని దాస్యమునుండి, చెర నుండి విడిపించెను.",
                "29": "ఆయన మన పితరులను యెరూషలేము దేశము నుండి కూడా బయటకు తెచ్చెను; ఎప్పటికప్పుడు, ప్రస్తుత దినము వరకు కూడా ఆయన తన నిత్యశక్తి చేత దాస్యము మరియు చెర నుండి వారిని విడిపించెను; నేను ఎల్లప్పుడు వారి చెరను జ్ఞాపకమందు నిలుపుకొనియున్నాను; నేను చేసినట్లుగా నీవు కూడా వారి చెరను జ్ఞాపకమందు నిలుపుకొనవలెను.",
                "30": "కానీ నా కుమారుడా, అంతయు ఇదియే కాదు; ఏలయనగా నీవు దేవుని ఆజ్ఞలను పాటించియున్నంత కాలము నీవు దేశమందు వర్ధిల్లెదవని నేను ఎరిగినట్లు నీవు కూడా ఎరిగియుండవలెను; మరియు నీవు దేవుని ఆజ్ఞలను పాటించకుండా ఉన్నంత కాలము నీవు ఆయన సన్నిధి నుండి కొట్టివేయబడుదువని కూడా నీవు ఎరుగవలెను. ఇప్పుడిది ఆయన వాక్యమును బట్టియైయున్నది."
            },
            "37": {
                "1": "నా కుమారుడా హీలమన్‌, నాకు అప్పగించబడిన గ్రంథములను నీవు తీసుకొనవలెనని నేను నిన్నాజ్ఞాపించుచున్నాను;",
                "2": "నేను చేసినట్లు ఈ జనుల గ్రంథమును నీవు నీఫై పలకలపై వ్రాయవలెనని మరియు నేను భద్రపరచిన ఈ సమస్త వస్తువులను నేను చేసినట్లుగానే పవిత్రముగా భద్రపరచవలెనని నేను నిన్ను ఆజ్ఞాపించుచున్నాను; ఏలయనగా ఒక తెలివైన ఉద్దేశ్యము నిమిత్తము అవి భద్రపరచబడినవి.",
                "3": "ఈ కంచు పలకలు ఈ చెక్కడములను కలిగియుండి, వాటిపైన పరిశుద్ధ లేఖనముల యొక్క గ్రంథములను కలిగియుండి, ఆది నుండి కూడా మన పితరుల వంశావళిని కలిగియున్నవి—",
                "4": "అవి భద్రపరచబడి, ఒక తరము నుండి మరియొక తరమునకు అందించబడవలెనని మరియు వాటియందున్న మర్మములను వారు తెలుసుకొనునట్లు అవి ప్రతి జనము, జాతి, భాష మరియు ప్రజల యొద్దకు వెళ్ళు వరకు ప్రభువు యొక్క హస్తము ద్వారా కాపాడబడి, భద్రపరచబడవలెనని మన పితరుల చేత ప్రవచించబడియున్నది.",
                "5": "ఇప్పుడు అవి భద్రపరచబడిన యెడల, అవి వాటి ప్రకాశమును నిలుపుకొనవలెను; అవియు మరియు పరిశుద్ధ వ్రాతలను కలిగియున్న సమస్త పలకలు వాటి ప్రకాశమును నిలుపుకొనును.",
                "6": "ఇప్పుడిది నా యందున్న మూర్ఖత్వమని నీవు తలంచవచ్చును; కానీ, చిన్న మరియు సాధారణమైన విషయముల ద్వారా గొప్ప క్రియలు జరిగించబడునని, చిన్న చర్య అనేక సందర్భములలో జ్ఞానుల గర్వమణచునని నేను నీతో చెప్పుచున్నాను.",
                "7": "ప్రభువైన దేవుడు, ఆయన యొక్క గొప్ప నిత్య సంకల్పములను జరిగించుటకు చిన్న చర్య ద్వారా పనిచేయును; అతి చిన్న చర్య ద్వారా ప్రభువు జ్ఞానుల గర్వమణచి, అనేక ఆత్మలకు రక్షణను తెచ్చును.",
                "8": "ఇప్పుడు ఈ వస్తువులు భద్రపరచబడవలెను అనునది ఇంతవరకు దేవునియందు వివేకమైయున్నది; ఏలయనగా అవి ఈ జనుల యొక్క జ్ఞాపకమును విస్తరించినవి, వారి తప్పుడు మార్గములను గూర్చి అనేకులను ఒప్పించియున్నవి మరియు వారి ఆత్మల రక్షణకై వారికి తమ దేవుని గూర్చి తెలియజేసినవి.",
                "9": "ఈ పలకలపైనున్న ఈ గ్రంథములు కలిగియున్న ఈ సంగతుల నిమిత్తము కాని యెడల, వారి పితరుల తప్పుడు సంప్రదాయములను గూర్చి లేమనీయులలో అనేక వేలమందిని అమ్మోన్‌ మరియు అతని సహోదరులు అంతగా ఒప్పించగలిగియుండేవారు కాదు; ఈ గ్రంథములు మరియు వారి మాటలు వారిని పశ్చాత్తాపపడునట్లు చేసెను; అనగా అవి వారికి వారి దేవుడైన ప్రభువును గూర్చి తెలియజేసి, వారి విమోచకుడైన యేసు క్రీస్తునందు సంతోషించునట్లు చేసెను.",
                "10": "వారిలో అనేక వేలమందికి, అట్లే పాపము మరియు దుర్ణీతుల యందు తమ హృదయములను ఇప్పుడు కఠినము చేసుకొనుచున్నట్టి మన మెడబిరుసు సహోదరులైన నీఫైయులలో అనేక వేలమందికి కూడా వారి విమోచకుని గూర్చి తెలియజేయుటకు అవి సాధనముగా ఉండునేమో ఎవరికి తెలియును?",
                "11": "ఇప్పుడు ఈ మర్మములు ఇంకను నాకు పూర్తిగా తెలియజేయబడలేదు; కావున నేను ఊరకుందును.",
                "12": "అవి ఒక తెలివైన ఉద్దేశ్యము నిమిత్తము భద్రపరచబడినవని మాత్రము నేను చెప్పిన యెడల చాలును, ఆ ఉద్దేశ్యము దేవునికే తెలియును; ఏలయనగా ఆయన తన కార్యములన్నిటిలో వివేకముగా ఆలోచన చేయును, ఆయన త్రోవలు తిన్ననివి మరియు ఆయన మార్గము ఒక నిత్య వలయమైయున్నది.",
                "13": "ఓ, నా కుమారుడా హీలమన్‌ జ్ఞాపకముంచుకొనుము, దేవుని ఆజ్ఞలు ఎంత ఖచ్చితమైనవో జ్ఞాపకముంచుకొనుము. ఆయన ఇట్లు చెప్పెను: మీరు నా ఆజ్ఞలను పాటించిన యెడల మీరు దేశమందు వర్ధిల్లుదురు—కానీ మీరు ఆయన ఆజ్ఞలను పాటించని యెడల మీరు ఆయన సన్నిధి నుండి కొట్టివేయబడుదురు.",
                "14": "ఇప్పుడు, నా కుమారుడా, ముందు తరములకు ఆయన తన శక్తిని ప్రదర్శించునట్లు, పవిత్రమైన వాటిని ఆయన పవిత్రముగా ఉంచి, ఆయన యందు ఒక తెలివైన ఉద్దేశ్యము నిమిత్తము ఆయన కాపాడి, భద్రపరచిన ఈ వస్తువులను దేవుడు నీకు అప్పగించెనని జ్ఞాపకముంచుకొనుము.",
                "15": "నీవు దేవుని ఆజ్ఞలను అతిక్రమించిన యెడల, పవిత్రమైన ఈ వస్తువులు దేవుని శక్తి ద్వారా నీ నుండి తీసుకొనబడునని మరియు సాతాను నిన్ను గాలియెదుట పొట్టువలే జల్లించుటకు నీవు అతనికి అప్పగించి వేయబడుదువని ప్రవచనాత్మ ద్వారా నేను నీకు చెప్పుచున్నాను.",
                "16": "కానీ నీవు దేవుని ఆజ్ఞలను పాటించి, పవిత్రమైన ఈ వస్తువుల పట్ల ప్రభువు నీకు ఆజ్ఞాపించియున్న ప్రకారము చేసిన యెడల, (ఏలయనగా వాటి యెడల నీవు చేయవలసిన సమస్త క్రియల నిమిత్తము నీవు ప్రభువుకు మొరపెట్టవలెను) భూమి లేదా నరకము యొక్క ఏ శక్తి వాటిని నీ నుండి తీసివేయలేదు, ఏలయనగా దేవుడు తన మాటలన్నిటినీ నెరవేర్చుటకు శక్తిమంతుడైయున్నాడు.",
                "17": "ఆయన నీతో చేయు తన సమస్త వాగ్దానములను నెరవేర్చును, ఏలయనగా ఆయన మన పితరులకు చేసిన తన వాగ్దానములను నెరవేర్చెను.",
                "18": "ముందు తరములకు ఆయన తన శక్తిని ప్రదర్శించునట్లు ఆయనయందు ఒక తెలివైన ఉద్దేశ్యము నిమిత్తము ఈ వస్తువులను కాపాడెదనని ఆయన వారికి వాగ్దానము చేసెను.",
                "19": "ఇప్పుడు లేమనీయులలో అనేక వేలమందిని సత్యమును గూర్చి తిరిగి తెలుసుకొనునట్లు చేయు ఉద్దేశ్యమును ఆయన నెరవేర్చెను; ఆయన వాటియందు తన శక్తిని చూపెను మరియు వాటియందు ఆయన తన శక్తిని ముందు తరములకు కూడా ఇంకను ప్రదర్శించును; కావున అవి కాపాడబడును.",
                "20": "కావున నా కుమారుడా హీలమన్‌, నా మాటలన్నిటినీ నెరవేర్చుటయందు మరియు అవి వ్రాయబడినట్లుగా దేవుని ఆజ్ఞలను పాటించుట యందు నీవు శ్రద్ధగా ఉండవలెనని నేను నిన్ను ఆజ్ఞాపించుచున్నాను.",
                "21": "ఇప్పుడు ఆ ఇరువది నాలుగు పలకలను గూర్చి నేను నీతో చెప్పుచున్నాను, మర్మములు మరియు అంధకార క్రియలు, వారి రహస్య కార్యములు లేదా నాశనము చేయబడియున్న ఆ జనుల యొక్క రహస్య కార్యములు ఈ జనులకు విశదపరచబడునట్లు, ముఖ్యముగా వారి యొక్క సమస్త హత్యలు, దొంగతనములు, దోపిడీలు, వారి దుష్టత్వము మరియు హేయక్రియలన్నీ ఈ జనులకు విశదపరచబడునట్లు నీవు వాటిని భద్రపరచమని మరియు ఈ అనువాదక సాధనములను కాపాడమని నీతో చెప్పుచున్నాను.",
                "22": "ఏలయనగా ఆయన జనులు అంధకారమందు పని చేయుట, అనగా రహస్య హత్యలు మరియు హేయక్రియలు చేయుట మొదలుపెట్టియున్నారని ప్రభువు చూచెను; కావున వారు పశ్చాత్తాపపడని యెడల, వారు భూముఖము పైనుండి నాశనము చేయబడవలెనని ప్రభువు చెప్పెను.",
                "23": "మరియు ప్రభువు ఇట్లు చెప్పెను: నాకు సేవచేయు నా జనులకు వారి సహోదరుల క్రియలను నేను తెలియజేయునట్లు, ముఖ్యముగా వారి రహస్య క్రియలను, అంధకార క్రియలను, దుష్టత్వము మరియు హేయక్రియలను తెలియజేయునట్లు అంధకారమందు వెలుగు కొరకు ప్రకాశించు ఒక రాయిని నేను నా సేవకుడు గజిలిము కొరకు సిద్ధపరిచెదను.",
                "24": "ఇప్పుడు, నా కుమారుడా, దేవుని వాక్యము నెరవేర్చబడునట్లు ఈ అనువాదక సాధనములు సిద్ధము చేయబడెను, వాటిని గూర్చి ఆయన ఇట్లు చెప్పుచూ పలికెను:",
                "25": "వారి అంధకార క్రియలు మరియు హేయక్రియలన్నిటినీ నేను అంధకారములో నుండి వెలుగులోనికి తెచ్చెదను; వారు పశ్చాత్తాపపడని యెడల నేను వారిని భూముఖము పైనుండి నాశనము చేసెదను; ఇక మీదట దేశమును స్వాధీనము చేసుకొను ప్రతి జనమునకు వారి రహస్యములు మరియు హేయక్రియలన్నిటినీ నేను తెలియజేసెదను.",
                "26": "నా కుమారుడా, వారు పశ్చాత్తాపపడలేదని మనము చూచుచున్నాము; కావున వారు నాశనము చేయబడియున్నారు మరియు అంతమట్టుకు దేవుని వాక్యము నెరవేరినది; రహస్యమైన వారి హేయక్రియలు చీకటిలో నుండి బయటకు తేబడి, మనకు తెలియజేయబడియున్నవి.",
                "27": "నా కుమారుడా, వారి ప్రమాణములు, నిబంధనలు మరియు రహస్యమైన వారి హేయక్రియలందలి ఒప్పందములన్నిటినీ నీవు దాచవలెనని నేను నిన్ను ఆజ్ఞాపించుచున్నాను; వారి చిహ్నములను మరియు వారి వింతలన్నిటినీ ఈ జనులు ఎరుగకుండునట్లు నీవు వారి నుండి వాటిని దాచవలెను, లేని యెడల బహుశా వారు కూడా అంధకారములోపడి నాశనమగుదురు.",
                "28": "ఏలయనగా వారి పాపము పండినప్పుడు ఆ అంధకార క్రియలు జరిగించు వారందరిపై దేవుని శక్తిని బట్టి నాశనము వచ్చునని ఈ దేశమంతటిపై ఒక శాపమున్నది; కావున ఈ జనులు నాశనము చేయబడరాదని నేను కోరుచున్నాను.",
                "29": "కావున ఈ జనుల నుండి వారి ప్రమాణములు, నిబంధనల యొక్క ఈ రహస్య ప్రణాళికలను నీవు దాచవలెను మరియు కేవలము వారి దుష్టత్వము, హత్యలు, హేయక్రియలను నీవు వారికి తెలియజేయవలెను; అట్టి దుష్టత్వము, హేయక్రియలు, హత్యలను ద్వేషించమని నీవు వారికి బోధించవలెను; వారి దుష్టత్వము, హేయక్రియలు మరియు వారి హత్యలను బట్టి ఈ జనులు నాశనము చేయబడిరని కూడా నీవు వారికి బోధించవలెను.",
                "30": "ఏలయనగా వారి దుర్ణీతులను గూర్చి వారికి ప్రకటించుటకు వారి మధ్యకు వచ్చిన ప్రభువు యొక్క ప్రవక్తలందరినీ వారు హతమార్చిరి మరియు వారు హత్యచేసిన వారి యొక్క రక్తము వారి హంతకులైన వారిపై ప్రతీకారము కొరకు వారి దేవుడైన ప్రభువుకు మొరపెట్టెను; ఆ విధముగా దేవుని తీర్పులు ఈ అంధకారము మరియు రహస్య కూడికలను జరిగించు వారిపై వచ్చెను.",
                "31": "వారి పాపము పూర్తిగా పండుటకు ముందు వారు పశ్చాత్తాపపడితే తప్ప, ఆ అంధకారము మరియు రహస్య కూడికలను జరిగించు వారిపై నాశనము వచ్చునట్లు శాశ్వతముగా దేశము శపించబడును.",
                "32": "ఇప్పుడు, నా కుమారుడా, నేను నీతో చెప్పిన మాటలను జ్ఞాపకము చేసుకొనుము; ఆ రహస్య ప్రణాళికలను ఈ జనులకు తెలియజేయకుము, కానీ పాపము మరియు దుర్నీతికి వ్యతిరేకముగా నిత్య ద్వేషమును వారికి బోధించుము.",
                "33": "వారికి పశ్చాత్తాపమును, ప్రభువైన యేసు క్రీస్తునందు విశ్వాసమును బోధించుము; తమనుతాము తగ్గించుకోమని, సాత్వీకులుగా ఉండమని మరియు దీనమనస్సు కలిగియుండమని వారికి బోధించుము; ప్రభువైన యేసు క్రీస్తుపై వారి విశ్వాసముతో అపవాది యొక్క ప్రతి శోధనను తట్టుకొనుటను వారికి బోధించుము.",
                "34": "సత్‌క్రియల విషయములో ఎన్నడూ అలసిపోక, సాత్వీకులుగాను దీనమనస్సుగల వారిగాను ఉండుటను వారికి బోధించుము; ఏలయనగా అట్టి వారు తమ ఆత్మలకు విశ్రాంతిని కనుగొనెదరు.",
                "35": "ఓ నా కుమారుడా, జ్ఞాపకముంచుకొనుము, నీ యౌవనమందు జ్ఞానమును నేర్చుకొనుము; దేవుని ఆజ్ఞలను పాటించుటను నీ యౌవనమందే నేర్చుకొనుము.",
                "36": "నీ సమస్త సహాయము కొరకు దేవునికి మొరపెట్టుము; నీ కార్యములన్నియు ప్రభువునకై ఉండనిమ్ము; నీవు ఎక్కడకు వెళ్ళినను అది ప్రభువునందై ఉండనిమ్ము; నీ తలంపులన్నీ ప్రభువు వైపు నడిపింపబడనిమ్ము; నీ హృదయ వ్యామోహములు నిత్యము ప్రభువుపై నిలుపుము.",
                "37": "నీ కార్యములన్నిటిలో ప్రభువుతో ఆలోచన చేయుము మరియు ఆయన నిన్ను మేలు కొరకు నడిపించును; నీ నిద్రలో ప్రభువు నీపై కావలికాయునట్లు, రాత్రియందు నీవు పరుండుము మరియు ఉదయమందు నీవు లేచునప్పుడు నీ హృదయము దేవునిపట్ల కృతజ్ఞతలతో నిండియుండనిమ్ము; నీవు ఈ క్రియలను చేసిన యెడల, నీవు అంత్యదినమున పైకి లేపబడుదువు.",
                "38": "నా కుమారుడా, మన పితరులు ఒక గోళము లేదా మార్గదర్శి అని పిలిచినది లేదా మన పితరులు లియహోనా అని పిలిచిన దాని అర్థము ఒక దిక్సూచి—దానిని గూర్చి నేను కొంత చెప్పవలసియున్నది; దానిని ప్రభువు సిద్ధపరిచెను.",
                "39": "వింతైన పనితనము యొక్క ఆ తీరున ఏ మనుష్యుడూ పని చేయలేడు. అరణ్యమందు వారు ప్రయాణము చేయవలసిన మార్గమును మన పితరులకు చూపుటకు అది తయారు చేయబడెను.",
                "40": "దేవునియందు వారి విశ్వాసమును బట్టి, అది వారి కొరకు పనిచేసెను; కావున వారు వెళ్ళవలసిన మార్గమును ఆ కదురులు చూపునట్లు దేవుడు చేయగలడని నమ్ముటకు వారు విశ్వాసము కలిగియున్న యెడల, అది జరిగెను; కావున ఈ అద్భుతమును మరియు దినదినము దేవుని శక్తి ద్వారా చేయబడిన అనేక ఇతర అద్భుతములను కూడా వారు కలిగియుండిరి.",
                "41": "ఆ అద్భుతములు చిన్న సాధనముల ద్వారా జరిగించబడినప్పటికీ, అది వారికి అద్భుతకార్యములను చూపెను. వారు సోమరులై, వారి విశ్వాసమును శ్రద్ధను సాధన చేయుట మరచిపోయిరి; అప్పుడు ఆ అద్భుతకార్యములు ఆగిపోయెను మరియు వారి ప్రయాణములో వారు ముందుకు సాగలేదు;",
                "42": "కావున వారు అరణ్యములో నిలిచిరి లేదా తిన్నని మార్గమున ప్రయాణము చేయలేదు మరియు వారి అతిక్రమములను బట్టి ఆకలిదప్పులతో బాధింపబడిరి.",
                "43": "నా కుమారుడా, ఈ విషయములు ఒక సాదృశ్యము కలిగియున్నవని నీవు గ్రహించవలెనని నేను కోరుచున్నాను; ఏలయనగా మన పితరులు ఈ దిక్సూచికి (ఇప్పుడు ఈ విషయములు ఐహికమైనవి) శ్రద్ధనిచ్చుటలో సోమరులైనందువల్ల వారు వర్ధిల్లలేదు; ఆత్మీయమైన వస్తువుల విషయములో కూడా అంతే.",
                "44": "ఏలయనగా వాగ్దానదేశమునకు తిన్నని మార్గమును వారికి చూపు ఈ దిక్సూచి పట్ల శ్రద్ధ చూపుట మన పితరులకు ఎంత సులభముగా ఉండెనో, అట్లే నిత్య సంతోషమునకు తిన్నని మార్గమును మీకు చూపు క్రీస్తు యొక్క మాట పట్ల శ్రద్ధ చూపుట అంతే సులభమైయున్నది.",
                "45": "ఇప్పుడు నేను చెప్పుచున్నాను, ఈ సంగతియందు ఒక సూచన లేదా? ఏలయనగా దాని మార్గమును వెంబడించుట ద్వారా ఈ మార్గదర్శి మన పితరులను వాగ్దానదేశమునకు నిశ్చయముగా తెచ్చినట్లు, మనము వాటి మార్గమును వెంబడించిన యెడల క్రీస్తు మాటలు మనలను ఈ దుఃఖపులోయ ఆవలనున్న మిక్కిలి శ్రేష్ఠమైన వాగ్దానదేశమునకు తీసుకొనిపోవును.",
                "46": "ఓ నా కుమారుడా, మార్గము సులభమైనందున మనము సోమరులుగా ఉండరాదు; మన పితరులకు అట్లేయుండెను; ఏలయనగా వారు చూచిన యెడల వారు జీవించునట్లు అది వారి కొరకు సిద్ధము చేయబడెను; మనకు కూడా అంతే. మార్గము సిద్ధపరచబడినది మరియు మనము చూచిన యెడల మనము నిరంతరము జీవించెదము.",
                "47": "నా కుమారుడా, నీవు ఈ పవిత్రమైన వస్తువుల విషయమై జాగ్రత్త కలిగియుండుము, దేవుని వైపు చూచి జీవించుము. ఈ జనుల వద్దకు వెళ్ళి వాక్యమును ప్రకటించుము మరియు నిశ్చలముగానుండుము. నా కుమారుడా, వీడ్కోలు."
            },
            "38": {
                "intro": "తన కుమారుడైన షిబ్లోన్‌కు ఆల్మా యొక్క ఆజ్ఞలు.",
                "1": "నా కుమారుడా, నా మాటలకు చెవి యొగ్గుము. ఏలయనగా నీవు దేవుని ఆజ్ఞలను పాటించియున్నంత వరకు నీవు దేశమందు వర్ధిల్లుదువు మరియు నీవు దేవుని ఆజ్ఞలను పాటించకుండా ఉన్నంత వరకు నీవు ఆయన సన్నిధి నుండి కొట్టివేయబడుదువని హీలమన్‌కు చెప్పినట్లుగానే నేను నీతో కూడా చెప్పుచున్నాను.",
                "2": "ఇప్పుడు, నా కుమారుడా, దేవుని యెడల నీ నిలకడను మరియు నీ విశ్వాస్యతను బట్టి నీయందు గొప్ప సంతోషము కలిగియుండెదనని నేను నమ్ముచున్నాను; ఏలయనగా నీ యౌవనమందు నీ దేవుడైన ప్రభువు వైపు చూచుటను నీవు ఎట్లు మొదలుపెట్టియున్నావో అట్లే ఆయన ఆజ్ఞలను పాటించుట యందు కూడా నీవు కొనసాగుదువని నేను ఆశించుచున్నాను; ఏలయనగా అంతము వరకు సహించువాడు ధన్యుడు.",
                "3": "నా కుమారుడా, జోరమీయుల యొక్క జనుల మధ్య నీ విశ్వాస్యత, శ్రద్ధ, సహనము మరియు నీ దీర్ఘశాంతమును బట్టి నేను నీ యందు ఇప్పటికే గొప్ప సంతోషము కలిగియుంటినని నీతో చెప్పుచున్నాను.",
                "4": "నీవు బంధకములలో యుంటివని నేనెరుగుదును; వాక్యము నిమిత్తము నీవు రాళ్ళతో కొట్టబడితివని కూడా నేనెరుగుదును; ప్రభువు నీతో ఉన్నందున ఈ కష్టములన్నిటినీ నీవు ఓపికతో సహించియున్నావు; మరియు ప్రభువు నిన్ను విడిపించెనని ఇప్పడు నీవు ఎరుగుదువు.",
                "5": "నా కుమారుడా షిబ్లోన్‌, నీవు ఎంత ఎక్కువగా దేవునియందు నమ్మికయుంచెదవో అంత ఎక్కువగా నీ శోధనలు, కష్టములు, శ్రమల నుండి నీవు విడిపించబడెదవని మరియు అంత్యదినమున పైకెత్తబడెదవని నీవు జ్ఞాపకముంచుకొనవలెనని నేను కోరుచున్నాను.",
                "6": "నా కుమారుడా, నాకై నేను ఈ విషయములను ఎరుగుదునని నీవు తలంచవలెనని నేను కోరను, కానీ నాకు ఈ విషయములను తెలియజేయునది నాయందున్న దేవుని యొక్క ఆత్మయే; ఏలయనగా నేను దేవునివలన జన్మించియుండని యెడల నేను ఈ విషయములను ఎరిగియుండను.",
                "7": "కానీ ఆయన జనుల మధ్య నాశనకార్యమును నేను ఆపవలెనని నాకు తెలియజేయుటకు ప్రభువు తన గొప్ప కనికరమందు తన దేవదూతను పంపెను; నేను ఒక దేవదూతను ముఖాముఖిగా చూచియున్నాను మరియు అతడు నాతో మాట్లాడెను, అతని స్వరము ఉరుమువలే ఉండి భూమియంతటిని కంపింపజేసెను.",
                "8": "నేను మూడు పగళ్ళు మూడు రాత్రులు ఆత్మ యొక్క అత్యంత తీవ్రమైన బాధ మరియు వేదన యందుంటిని; కనికరము కొరకు ప్రభువైన యేసు క్రీస్తుకు నేను మొరపెట్టువరకు, నేను ఎన్నడూ నా పాపముల కొరకు క్షమాపణ పొందలేదు. కానీ, నేను ఆయనకు మొరపెట్టితిని మరియు నా ఆత్మకు శాంతిని కనుగొంటిని.",
                "9": "నా కుమారుడా, నీవు జ్ఞానమును నేర్చుకొనునట్లు దీనిని నీకు చెప్పియున్నాను, మనుష్యుడు రక్షింపబడగల మరే ఇతర మార్గము లేదా సాధనము లేదని, కేవలము క్రీస్తు నందు మరియు ద్వారానే రక్షణ వచ్చును అని నీవు నా నుండి నేర్చుకొనవలెను. ఆయనే లోకమునకు జీవము మరియు వెలుగైయున్నాడు. ఆయనే సత్యము మరియు నీతి వాక్యమైయున్నాడు.",
                "10": "ఇప్పుడు నీవు వాక్యము బోధించుటను ప్రారంభించినట్లు, దానిని కొనసాగించవలెనని నేను కోరుచున్నాను; నీవు అన్ని విషయములలో శ్రద్ధగాను, మితముగాను ఉండవలెనని నేను కోరుచున్నాను.",
                "11": "నీవు గర్వమందు పైకెత్తబడకుండా చూచుకొనుము; నీ స్వంత జ్ఞానమందు లేదా నీ అధిక బలమును బట్టి నీవు డంబములు పలుకకుండా చూచుకొనుము.",
                "12": "ధైర్యమునుపయోగించుము, కానీ ఆధిపత్యము చూపకుము; ప్రేమతో నింపబడునట్లు నీ కామోద్రేకములన్నిటికి కళ్ళెము వేయుము; సోమరితనమునకు దూరముగా ఉండుము.",
                "13": "జోరమీయులు చేయునట్లు ప్రార్థన చేయకుము, ఏలయనగా మనుష్యులచేత వినబడవలెనని మరియు వారి తెలివి నిమిత్తము పొగడబడవలెనని వారు ప్రార్థించెదరని నీవు చూచియున్నావు.",
                "14": "ఓ దేవా, మేము మా సహోదరులకంటే మెరుగైనవారమని నేను నీకు కృతజ్ఞత చెల్లించుచున్నాను అని చెప్పకుము; కానీ ఓ ప్రభువా, నా అయోగ్యతను మన్నించి నా సహోదరులను కనికరమందు జ్ఞాపకముంచుకొనమని చెప్పుము—అనగా అన్ని సమయములందు దేవుని యెదుట మీ అయోగ్యతను ఒప్పుకొనుము.",
                "15": "ప్రభువు నీ ఆత్మను ఆశీర్వదించి, సమాధానమందు కూర్చొనుటకు అంత్యదినమున ఆయన రాజ్యములోనికి నిన్ను చేర్చుకొనును గాక. ఇప్పుడు, నా కుమారుడా, వెళ్ళి ఈ జనులకు వాక్యమును బోధించుము. నిశ్చలముగా నుండుము. నా కుమారుడా, వీడ్కోలు."
            },
            "39": {
                "intro": "తన కుమారుడైన కోరియాంటన్‌కు ఆల్మా యొక్క ఆజ్ఞలు.",
                "1": "నా కుమారుడా, నీ సహోదరునికి చెప్పిన దాని కంటే నీకు కొంత ఎక్కువగా నేను చెప్పవలసియున్నది; ఏలయనగా దేవుని ఆజ్ఞలను పాటించుటలో నీ సహోదరుని నిలకడను, అతని విశ్వాస్యతను, శ్రద్ధను నీవు గమనించియుండలేదా? అతడు నీకు మంచి మాదిరిగా ఉండలేదా?",
                "2": "జోరమీయుల యొక్క జనుల మధ్య నీ సహోదరుడు లక్ష్యపెట్టినంతగా నీవు నా మాటలను లక్ష్యపెట్టలేదు. ఇప్పుడు నీకు వ్యతిరేకముగా నేను కలిగియున్నది ఇదియే; నీవు నీ బలమందు, జ్ఞానమందు డంబములు పలుకుటకు వెళ్ళియున్నావు.",
                "3": "నా కుమారుడా, అంతయు ఇదియే కాదు. నాకు బాధాకరమైన దానిని నీవు చేసియున్నావు; నీవు పరిచర్యను వదిలివేసి, వేశ్యయైన ఇసబెల్ వెనుక లేమనీయుల యొక్క సరిహద్దుల మధ్యనున్న సిరొన్‌ దేశములోనికి వెళ్ళితివి.",
                "4": "ఆమె అనేకుల హృదయాలను కొల్లగొట్టినది; కానీ నా కుమారుడా, ఇది నీ కొరకు సాకు కాదు. నీకు అప్పగించబడిన పరిచర్యను నీవు జరిగించవలసినది.",
                "5": "నా కుమారుడా, ఈ క్రియలు ప్రభువు దృష్టిలో హేయకరమని నీవెరుగవా? అంతేకాక నిర్దోషమైన రక్తమును చిందించుట లేదా పరిశుద్ధాత్మను తిరస్కరించుట తప్ప, మిగిలిన అన్ని పాపముల కంటే మిక్కిలి హేయకరమని నీవెరుగవా?",
                "6": "ఏలయనగా పరిశుద్ధాత్మ ఒకసారి నీలో నివసించిన తరువాత నీవు అతడిని నిరాకరించిన యెడల మరియు నీవు అతడిని నిరాకరించితివని ఎరిగిన యెడల, అది క్షమించరానట్టి పాపమైయున్నది; దేవుని యొక్క వెలుగు మరియు జ్ఞానమునకు వ్యతిరేకముగా హత్య చేయువాడు క్షమాపణ పొందుట సులభము కాదు; నా కుమారుడా, క్షమాపణ పొందుట అతనికి అంత సులభము కాదని నేను నీతో చెప్పుచున్నాను.",
                "7": "ఇప్పుడు, నా కుమారుడా, అంత గొప్ప నేరము నిమిత్తము నీవు దోషియై యుండరాదని నేను దేవుడిని అర్థించుచున్నాను. నీ మేలు కొరకు కాని యెడల, నీ ఆత్మను వేధించుటకు నీ నేరములను గూర్చి నేను మాట్లాడను.",
                "8": "కానీ నీ నేరములను దేవుని నుండి నీవు దాచలేవు; నీవు పశ్చాత్తాపపడని యెడల, అంత్యదినమున అవి నీకు వ్యతిరేకముగా ఒక సాక్ష్యముగా నిలుచును.",
                "9": "నా కుమారుడా, నీవు పశ్చాత్తాపపడి నీ పాపములను విడిచిపెట్టవలెనని, నీ కన్నుల యొక్క కామేచ్ఛల వెనుక ఇక వెళ్ళరాదని, ఈ విషయములన్నిటిని మానివేయవలెనని నేను కోరుచున్నాను; ఏలయనగా దీనిని జరిగించితే తప్ప, నీవు దేవుని రాజ్యమును ఏ విధముగాను స్వతంత్రించుకొనలేవు. ఓ జ్ఞాపకముంచుకొనుము, దీనిని చేయుము మరియు ఈ విషయములను మానివేయుము.",
                "10": "నీ ప్రయత్నములలో నీ అన్నలతో ఆలోచన చేయుటకు తీర్మానించుకోమని నేను నిన్ను ఆజ్ఞాపించుచున్నాను; ఏలయనగా నీవు నీ యౌవనమందున్నావు మరియు నీ సహోదరుల చేత పోషించబడవలసియున్నావు. కావున వారి సలహాకు చెవియొగ్గుము.",
                "11": "వ్యర్థమైన లేదా మూర్ఖపు విషయము చేత నడిపించి వేయబడుటకు నిన్ను అనుమతించుకొనవద్దు; దుష్టులైన ఆ వేశ్యల వెనుక నీ హృదయమును తిరిగి నడిపించివేయుటకు అపవాదిని అనుమతించవద్దు. నా కుమారుడా, జోరమీయులపై నీవు ఎంత గొప్ప దుర్నీతిని తెచ్చియున్నావో చూడుము; వారు నీ నడవడిని చూచినప్పుడు, నా మాటలయందు విశ్వసించలేదు.",
                "12": "ఇప్పుడు ప్రభువు యొక్క ఆత్మ నాతో ఇట్లు చెప్పెను: మేలు చేయుటకు నీ సంతానమునకు ఆజ్ఞ ఇమ్ము, లేని యెడల వారు అనేకుల హృదయములను నాశనమునకు నడిపించివేయుదురు; కావున నా కుమారుడా, నీ దోషములను మానివేయమని;",
                "13": "నీ పూర్ణ మనస్సు, బలము మరియు శక్తితో ప్రభువు వైపుకు తిరుగమని; దుర్మార్గము జరిగించుటకు ఇక నీవు ఎవరి హృదయములను నడిపించివేయరాదని; బదులుగా వారి యొద్దకు తిరిగివెళ్ళి నీ పొరపాట్లను మరియు నీవు చేసిన ఆ తప్పును ఒప్పుకొనమని దేవుని భయమందు నేను నిన్ను ఆజ్ఞాపించుచున్నాను.",
                "14": "సంపదలను లేదా ఈ లోకము యొక్క వ్యర్ధమైన విషయములను కోరకుము; ఏలయనగా నీవు వాటిని నీతో తీసుకొనిపోలేవు.",
                "15": "ఇప్పుడు, నా కుమారుడా, క్రీస్తు యొక్క రాకడను గూర్చి నేను నీకు కొంత చెప్పెదను. లోకము యొక్క పాపములను తీసివేయుటకు నిశ్చయముగా రాబోవు వ్యక్తి ఆయనేనని నేను నీతో చెప్పుచున్నాను; తన జనులకు రక్షణ యొక్క సువర్తమానములను ప్రకటించుటకు ఆయన వచ్చును.",
                "16": "నా కుమారుడా, ఈ సువర్తమానములను ఈ జనులకు ప్రకటించుటకు, వారి మనస్సులను సిద్ధపరచుటకు లేదా మరొక మాటలో, రక్షణ వారి యొద్దకు వచ్చునట్లు ఆయన రాకడ సమయమున వాక్యమును వినుటకు వారు తమ సంతానము యొక్క మనస్సులను సిద్ధపరచునట్లు చేయుటకే నీవు పిలువబడినది.",
                "17": "ఇప్పుడు ఈ విషయముపై నీ మనస్సుకు కొంత ఊరటనిచ్చెదను. ఇంత ముందుగా ఈ క్రియలు ఎందుకు తెలియజేయబడవలెనని నీవు ఆశ్చర్యపడుచుండవచ్చు. నేను నీతో చెప్పుచున్నాను, ఒక ఆత్మ ఆయన రాకడ సమయమున ఎంత విలువైనదో, అదేవిధముగా ఈ సమయమున ఒక ఆత్మ దేవునికి విలువైనది కాదా?",
                "18": "వారి సంతానముతో పాటు, ఈ జనులకు కూడా విమోచన ప్రణాళిక తెలియజేయబడుట అవసరము కాదా?",
                "19": "ఆయన రాకడ తర్వాత మన సంతానమునకు తెలియజేసినట్లు, ఈ సమయమున మనకు ఈ సువర్తమానములను తెలియజేయుటకు తన దేవదూతను పంపుట ప్రభువుకు సులభము కాదా?"
            },
            "40": {
                "1": "నా కుమారుడా, నేను నీతో మరికొంత చెప్పవలసియున్నది; ఏలయనగా మృతుల పునరుత్థానమును గూర్చి నీ మనస్సు కలత చెందియున్నదని నేను చూచుచున్నాను.",
                "2": "క్రీస్తు వచ్చు వరకు ఏ పునరుత్థానము లేదని—లేక ఇతర మాటలలో, ఈ మర్త్యమైనది అమర్త్యత్వమును ధరించుకొనదని, ఈ క్షయత అక్షయతను ధరించుకొనదని నేను నీతో చెప్పుచున్నాను.",
                "3": "ఆయన మృతుల పునరుత్థానమును తెచ్చును. కానీ నా కుమారుడా, పునరుత్థానము ఇప్పుడే కాదు. ఇప్పుడు నేను నీకొక మర్మమును తెలియజేయుచున్నాను; అయినప్పటికీ, దేవుడు తప్ప ఎవరూ ఎరుగకుండా రహస్యముగా ఉంచబడిన మర్మములు అనేకమున్నవి. కానీ నేను తెలుసుకొనవలెనని దేవుడిని నేను శ్రద్ధగా విచారించిన ఒక విషయమును నీకు చూపెదను—అది పునరుత్థానమును గూర్చినది.",
                "4": "మరణము నుండి అందరు బయటకు వచ్చుటకు ఒక సమయము నియమించబడియున్నది. ఆ సమయము ఎప్పుడు వచ్చునో ఎవరూ ఎరుగరు; కానీ నియమించబడిన సమయము దేవునికి తెలియును.",
                "5": "ఇప్పుడు, మనుష్యులు మరణము నుండి బయటకు మొదటిసారి, రెండవసారి లేదా మూడవసారి వచ్చెదరా అనునది ముఖ్యమైనది కాదు; ఏలయనగా ఈ సంగతులన్నిటినీ దేవుడు ఎరుగును; మరియు పరిస్థితి ఇదియని—మృతుల నుండి అందరు లేచుటకు ఒక సమయము నియమించబడినదని ఎరుగుట నాకు చాలును.",
                "6": "మరణము యొక్క సమయమునకు మరియు పునరుత్థానము యొక్క సమయమునకు మధ్య కొంత వ్యవధి అవసరము.",
                "7": "మరణము యొక్క ఈ సమయము నుండి పునరుత్థానము కొరకు నియమించబడిన సమయము వరకు, మనుష్యుల ఆత్మలకు ఏమి జరుగునో నేను విచారించెదను.",
                "8": "ఇప్పుడు సమాధినుండి లేచుటకు మనుష్యులకు ఒకటికంటే ఎక్కువ సమయములు నియమించబడెనా అనునది ముఖ్యము కాదు; అందరు ఒక్కసారే మరణించరు అనునది కూడా ముఖ్యము కాదు; దేవునికి అంతయు ఒక్క దినమువలే ఉన్నది, మనుష్యులకు మాత్రమే కాలము కొలవబడును.",
                "9": "కావున మృతులలోనుండి లేచుటకు మనుష్యులకు ఒక సమయము నియమించబడియున్నది; మరణము యొక్క సమయము, పునరుత్థానములకు మధ్య వ్యవధి కలదు. ఇప్పుడు ఈ కాల వ్యవధిలో మనుష్యుల ఆత్మలకు ఏమి జరుగునో తెలుసుకొనుటకు నేను ప్రభువును శ్రద్ధగా విచారించితిని మరియు నేను ఎరిగిన విషయము ఇదియే.",
                "10": "అందరు మృతులలోనుండి లేచు సమయము వచ్చినప్పుడు, మనుష్యునికి నియమించబడిన అన్ని సమయములను దేవుడు ఎరుగునని వారు తెలుసుకొందురు.",
                "11": "ఇప్పుడు మరణము, పునరుత్థానముల మధ్య ఆత్మ యొక్క స్థితిని గూర్చి—ఇదిగో మనుష్యులందరి ఆత్మలు ఈ మర్త్య శరీరము నుండి వెడలిపోయిన వెంటనే, అవి మంచివైనను చెడ్డవైనను మనుష్యులందరి ఆత్మలు వారికి జీవమును అనుగ్రహించిన ఆ దేవుని యొద్దకు తీసుకొనిపోబడునని నాకు ఒక దేవదూత ద్వారా తెలియజేయబడెను.",
                "12": "అప్పుడు నీతిమంతులైన వారి ఆత్మలు పరదైసు అని పిలువబడిన సంతోషము యొక్క స్థితి, విశ్రాంతి యొక్క స్థితి, సమాధానము యొక్క స్థితిలోనికి చేర్చుకొనబడును, అక్కడ వారు తమ ఇబ్బందులు, చింతలు మరియు దుఃఖములన్నిటి నుండి విశ్రాంతి పొందుదురు.",
                "13": "మరియు అప్పుడు దుష్టుల యొక్క ఆత్మలు, అనగా చెడ్డవారు—వారు ప్రభువు ఆత్మలో ఏ భాగము లేదా పాలు లేకయుండిరి; వారు మంచికి బదులు చెడు కార్యములను ఎంచుకొనిరి; కావున అపవాది యొక్క ఆత్మ వారిలో ప్రవేశించి, వారి ఇంటిని స్వాధీనపరచుకొనెను—వీరు వెలుపలి చీకటిలోనికి త్రోసివేయబడుదురు; అక్కడ ఏడ్పును, రోదనయు, పండ్లుకొరకుటయు ఉండును, ఇది అపవాది యొక్క చిత్తమును బట్టి వారు బందీలుగా కొనిపోబడినందువలన, వారి స్వంత దుర్నీతి మూలముగానున్నది.",
                "14": "ఇప్పుడు దుష్టుల యొక్క ఆత్మల స్థితి ఇదియే, అంధకారములో భీతి గొలిపించు భయముతో వారిపై వచ్చు దేవుని ఉగ్రత యొక్క తీవ్రత కొరకు ఎదురుచూచు స్థితి; ఆ విధముగా వారి పునరుత్థానము యొక్క సమయము వరకు వారు ఈ స్థితి యందు మరియు నీతిమంతులు పరదైసునందు నిలిచియుందురు.",
                "15": "పునరుత్థానమునకు ముందు ఆత్మ యొక్క ఈ సంతోషకరమైన స్థితి మరియు ఈ దుఃఖకరమైన స్థితియే మొదటి పునరుత్థానము అని గ్రహించిన వారు కొందరున్నారు. చెప్పబడిన మాటల ప్రకారము ప్రాణము లేదా ఆత్మ శరీరమును విడుచుట మరియు సంతోషమునకు లేదా దౌర్భాగ్యమునకు వారు నియమించబడుట ఒక పునరుత్థానముగా పిలువబడవచ్చునని నేను ఒప్పుకొనుచున్నాను.",
                "16": "మరియు ఒక మొదటి పునరుత్థానమున్నదని, అది మరణము నుండి క్రీస్తు యొక్క పునరుత్థానము వరకు ఉండిన లేదా ఉన్న లేదా ఉండు వారందరి యొక్క పునరుత్థానమని తిరిగి చెప్పబడియుండెను.",
                "17": "ఇప్పుడు ఈ మాదిరిగా చెప్పబడిన ఈ మొదటి పునరుత్థానము ఆత్మల యొక్క పునరుత్థానము మరియు సంతోషము లేదా దౌర్భాగ్యమునకు వారి అప్పగింత అగునని మేము తలంచము. దాని అర్థము ఇదియని నీవు తలంచలేవు.",
                "18": "లేదు, అని నేను నీతో చెప్పుచున్నాను; అయితే దాని అర్థము, ఆదాము యొక్క దినముల నుండి క్రీస్తు యొక్క పునరుత్థానము వరకు ఉన్నవారి యొక్క శరీరము, ఆత్మల కలయికయైయున్నది.",
                "19": "ఇప్పుడు, చెప్పబడిన వారి యొక్క ఆత్మలు మరియు శరీరములు, అనగా దుష్టులు మరియు నీతిమంతులు అందరివి ఒక్కసారే తిరిగి కలియునో లేదో నేను చెప్పను; వారందరు సమాధినుండి బయటకు వచ్చెదరని లేదా ఇతర మాటలలో వారి పునరుత్థానము, క్రీస్తు యొక్క పునరుత్థానము తరువాత మరణించు వారి పునరుత్థానమునకు ముందు జరుగునని నేను చెప్పుట చాలును.",
                "20": "నా కుమారుడా, వారి పునరుత్థానము క్రీస్తు యొక్క పునరుత్థాన సమయమున వచ్చునని నేను చెప్పుట లేదు; కానీ, క్రీస్తు యొక్క పునరుత్థానము మరియు పరలోకములోనికి ఆయన ఆరోహణమగు సమయమున నీతిమంతుల ఆత్మలు మరియు శరీరములు తిరిగి కలిసినవని నా అభిప్రాయముగా నేను చెప్పియున్నాను.",
                "21": "అయితే, అది ఆయన పునరుత్థాన సమయమునా లేదా తరువాతనా అని నేను చెప్పను; కానీ ఇంత మట్టుకు నేను చెప్పుచున్నాను, మృతులు బయటకు వచ్చి ఆత్మ, శరీరము రెండూ ఏకమై వారి క్రియలను బట్టి తీర్పుతీర్చబడుటకు దేవుని యెదుట నిలబడుటకై దేవుని చేత నియమించబడిన సమయము వరకు మరణము, శరీరము యొక్క పునరుత్థానము మరియు ఆత్మ యొక్క సంతోషకరమైన లేదా దుఃఖకరమైన స్థితి మధ్య వ్యవధి కలదు.",
                "22": "ఇది ప్రవక్తల నోటి ద్వారా చెప్పబడిన ఆ విషయముల యొక్క పునఃస్థాపనను తెచ్చును.",
                "23": "ఆత్మ శరీరమునకు, శరీరము ఆత్మకు పునఃస్థాపించబడును; ప్రతి అవయవము మరియు కీలు దాని శరీరమునకు పునఃస్థాపించబడును; కనీసము ఒక్క తల వెంట్రుక కూడా నశించిపోదు, కానీ సమస్తము వాటి సరియైన, పరిపూర్ణ రూపమునకు పునఃస్థాపించబడును.",
                "24": "ఇప్పుడు, నా కుమారుడా, ప్రవక్తల నోటి ద్వారా చెప్పబడిన పునఃస్థాపన ఇదే—",
                "25": "అప్పుడు నీతిమంతులు దేవుని రాజ్యములో ప్రకాశించెదరు.",
                "26": "కానీ దుష్టులకు భయంకరమైన మరణము వచ్చును; వారు నీతికి సంబంధించిన సంగతుల విషయమై మరణించెదరు; ఏలయనగా వారు అపవిత్రులు మరియు అపవిత్రమైనదేదియు దేవుని రాజ్యమును స్వతంత్రించుకొనలేదు; కానీ వారు బయటకు గెంటివేయబడియున్నారు, చెడ్డవైన వారి శ్రమలు లేదా వారి క్రియల యొక్క ఫలములను తినుటకు అప్పగించబడియున్నారు మరియు వారు ఒక చేదు పాత్రలోని మడ్డిని త్రాగుదురు."
            },
            "41": {
                "1": "నా కుమారుడా, చెప్పబడిన దాని యొక్క పునఃస్థాపనను గూర్చి నేను కొంత చెప్పవలసియున్నది; ఏలయనగా కొందరు లేఖనములను వక్రీకరించియున్నారు మరియు ఈ విషయమును బట్టి దూరముగా దారి తప్పిపోయియున్నారు. ఈ విషయమును గూర్చి నీ మనస్సు కూడా కలత చెందియున్నదని నేను చూచుచున్నాను, కానీ నేను దానిని నీకు వివరించెదను.",
                "2": "నా కుమారుడా, దేవుని యొక్క న్యాయమును బట్టి పునఃస్థాపన ప్రణాళిక ఆవశ్యకమైయున్నదని నేను నీతో చెప్పుచున్నాను; ఏలయనగా సమస్తము వాటి సరియైన క్రమమునకు పునఃస్థాపించబడుట ఆవశ్యకమైయున్నది. క్రీస్తు యొక్క శక్తి, పునరుత్థానములను బట్టి మనుష్యుని ఆత్మ దాని శరీరమునకు పునఃస్థాపించబడుట, శరీరము యొక్క ప్రతి భాగము దానికే పునఃస్థాపించబడుట ఆవశ్యకము మరియు న్యాయమైయున్నది.",
                "3": "మనుష్యులు వారి క్రియలను బట్టి తీర్పు తీర్చబడుట దేవుని యొక్క న్యాయమును బట్టి ఆవశ్యకమైయున్నది; ఈ జీవితమందు వారి క్రియలు మంచివైయుండి, వారి హృదయవాంఛలు మంచివైన యెడల, వారు అంత్యదినమున మంచిదైన దానికి పునఃస్థాపించబడవలెను.",
                "4": "వారి క్రియలు చెడ్డవైన యెడల వారు చెడ్డదానికి పునఃస్థాపించబడవలెను. కావున సమస్తము దాని సరియైన క్రమమునకు పునఃస్థాపించబడవలెను, ప్రతిది దాని ప్రకృతి సిద్ధమైన ఆకారమునకు—మర్త్యత్వము అమర్త్యత్వమునకు, క్షయత అక్షయతకు లేపబడును—ఒకవైపున ఒకడు అంతము లేని సంతోషమునకు దేవుని రాజ్యమును స్వతంత్రించుకొనుటకు లేపబడగా, ఇంకొకడు రెండవ వైపున అంతము లేని దౌర్భాగ్యమునకు అపవాది రాజ్యమును స్వతంత్రించుకొనుటకు లేపబడును—",
                "5": "ఒకడు సంతోషము కొరకు అతని కోరికలను బట్టి సంతోషమునకు, లేదా మేలు కొరకు అతని కోరికలను బట్టి మేలునకు లేపబడును; మరియొకడు అతని చెడు కోరికలను బట్టి కీడునకు లేపబడును; ఏలయనగా అతడు దినమంతయు చెడు చేయుటకు కోరియున్నందున, రాత్రి వచ్చినప్పుడు అతడు చెడును ప్రతిఫలముగా పొందును.",
                "6": "ఆలాగునే మరొక వైపున అతడు తన పాపముల విషయమై పశ్చాత్తాపపడి, జీవితాంతము వరకు నీతిని కోరిన యెడల అతడు నీతిని ప్రతిఫలముగా పొందును.",
                "7": "ప్రభువు వలన విమోచింపబడిన వారు వీరే; కాపాడబడి, అంధకారము యొక్క అంతము లేని రాత్రి నుండి విడిపించబడిన వారు వీరే; ఆవిధముగా వారు నిలబడుదురు లేదా పడిపోవుదురు; ఏలయనగా మేలు చేయుటకు లేదా కీడు చేయుటకు వారు తమ స్వంత న్యాయాధిపతులైయున్నారు.",
                "8": "ఇప్పుడు, దేవుని తీర్పులు మార్చబడలేవు; కావున, ఇష్టపడువాడు దానియందు నడిచి రక్షింపబడునట్లు మార్గము సిద్ధపరచబడినది.",
                "9": "నా కుమారుడా, పాపము చేయుటకు నీవు ఇంతవరకు తెగించినట్లు సిద్ధాంతము యొక్క ఆ అంశములపై నీ దేవునికి వ్యతిరేకముగా మరియొక నేరము చేయుటకు తెగించవద్దు.",
                "10": "పునరుత్థానమును గూర్చి చెప్పబడి యున్నందున, నీవు పాపము నుండి సంతోషమునకు పునఃస్థాపించబడుదువని తలంచవద్దు. ఇదిగో దుష్టత్వము ఎన్నడూ సంతోషము కాదని నేను నీతో చెప్పుచున్నాను.",
                "11": "నా కుమారుడా, ప్రకృతి సంబంధమైన స్థితి లేదా నేను చెప్పుచున్న శరీర సంబంధమైన స్థితిలోనున్న మనుష్యులందరు ఘోర దుష్టత్వమందు మరియు దుర్నీతి బంధకములందు ఉన్నారు; వారు లోకమందు దేవుడు లేకయున్నారు మరియు వారు దేవుని స్వభావమునకు వ్యతిరేకముగా వెళ్ళియున్నారు; కావున వారు సంతోషము యొక్క స్వభావమునకు వ్యతిరేకమైన స్థితిలో ఉన్నారు.",
                "12": "ఇప్పుడు పునరుత్థానమను మాటకు అర్థము, ప్రకృతి సంబంధమైన స్థితిలోనున్న ఒకదానిని తీసుకొని దానికి వ్యతిరేకమైన స్థితి యందు ఉంచుటయా లేదా దాని స్వభావమునకు వ్యతిరేకమైన స్థితి యందు ఉంచుటయా?",
                "13": "ఓ నా కుమారుడా, విషయమిది కాదు; కానీ పునరుత్థానము యొక్క అర్థము, చెడుకు చెడు లేదా శరీర సంబంధమైన దానికి శరీర సంబంధమైన దానిని లేదా అపవాది సంబంధమైన దానికి అపవాది సంబంధమైన దానిని—మంచిదైన దానికి మంచి దానిని, నీతియైన దానికి నీతియైన దానిని, న్యాయమైన దానికి న్యాయమైన దానిని, కనికరముగల దానికి కనికరముగల దానిని యథాస్థితికి తెచ్చుటయైయున్నది.",
                "14": "కావున నా కుమారుడా, నీవు నీ సహోదరులపట్ల కనికరము కలిగియుండునట్లు చూచుకొనుము; న్యాయముగా వ్యవహరించుము, నీతిగా తీర్పు తీర్చుము మరియు నిరంతరము మేలు చేయుము; నీవు ఈ క్రియలన్నిటినీ చేసిన యెడల, అప్పుడు నీవు నీ ప్రతిఫలమును పొందెదవు; కనికరము నీకు తిరిగి పునఃస్థాపించబడును; న్యాయము నీకు తిరిగి పునఃస్థాపించబడును; న్యాయమైన తీర్పు నీకు తిరిగి పునఃస్థాపించబడును; మరలా నీవు మంచిని ప్రతిఫలముగా కలిగియుందువు.",
                "15": "ఏలయనగా నీవు ఏమి చేయుదువో అదియే నీకు తిరిగి వచ్చును మరియు పునఃస్థాపించబడును; కావున పునఃస్థాపన అనుమాట మరింత సంపూర్ణముగా పాపిని ఖండించి, అతడిని ఎంతమాత్రము నిర్దోషిగా యెంచదు."
            },
            "42": {
                "1": "నా కుమారుడా, నీ మనస్సును కలతపరచుచున్నది మరికొంత ఉన్నదని నేను చూచుచున్నాను, దానిని నీవు గ్రహించలేకయున్నావు—అది పాపిని శిక్షించుట యందు దేవుని న్యాయమును గూర్చియైయున్నది; ఏలయనగా పాపి ఒక దౌర్భాగ్యపు స్థితికి అప్పగించబడుట అన్యాయమని తలంచుటకు నీవు ప్రయత్నించుచున్నావు.",
                "2": "నా కుమారుడా, ఇప్పుడు నేను ఈ సంగతిని నీకు తెలియజేసెదను. ఏలయనగా ప్రభువైన దేవుడు మన మొదటి తల్లిదండ్రులు ఏ నేల నుండి తీయబడిరో దానిని సేద్యపరచుటకు ఏదెను తోటలోనుండి వారిని పంపివేసెను—అప్పుడాయన మనుష్యుని వెళ్ళగొట్టి ఏదెను తోటకు తూర్పు దిక్కున కెరూబులను, జీవవృక్షమునకు పోవు మార్గమును కాచుటకు ఇటు అటు తిరుగుచున్న ఖడ్గజ్వాలను నిలువబెట్టెను—",
                "3": "ఇప్పుడు మంచి చెడులను ఎరిగి మనుష్యుడు దేవునివలే ఆయెనని మనము చూచుచున్నాము; అతడు ఒకవేళ తన చెయ్యి చాచి జీవవృక్ష ఫలమును కూడా తీసుకొని తిని నిరంతరము జీవించునేమోయని, అతడు ఆ ఫలమును తినకూడదని ప్రభువైన దేవుడు కెరూబులను, ఖడ్గజ్వాలను నిలువబెట్టెను—",
                "4": "ఆ విధముగా పశ్చాత్తాపపడుటకు మనుష్యునికి ఒక సమయము, అనగా ఒక పరిశీలనా సమయము, పశ్చాత్తాపపడి దేవుడిని సేవించు సమయము అనుగ్రహించబడినదని మనము చూచుచున్నాము.",
                "5": "ఏలయనగా ఆదాము వెంటనే తన చెయ్యి చాచి జీవవృక్ష ఫలమును తినిన యెడల, దేవుని వాక్యమును బట్టి పశ్చాత్తాపపడుటకు సమయములేక అతడు నిత్యము జీవించియుండేవాడు; మరియు దేవుని వాక్యము కూడా వ్యర్థమైయుండేది; రక్షణ యొక్క గొప్ప ప్రణాళిక నిష్ఫలము చేయబడియుండేది.",
                "6": "కానీ, మరణించవలెనని మనుష్యునికి నియమించబడెను—కావున వారు జీవవృక్షము నుండి కొట్టివేయబడియున్నట్లే భూముఖము పైనుండి కూడా కొట్టివేయబడవలసియున్నది—మరియు మనుష్యులు శాశ్వతముగా తప్పిపోయిరి, అనగా వారు పతనమయిన మనుష్యులైరి.",
                "7": "దీనిని బట్టి మన మొదటి తల్లిదండ్రులు ప్రభువు యొక్క సన్నిధి నుండి ఐహికముగా, ఆత్మీయముగా కొట్టివేయబడిరని నీవు చూచుచున్నావు; ఆ విధముగా వారు తమ స్వంత చిత్తమునకు లోబడిన వారైరి అని మనము చూచుచున్నాము.",
                "8": "ఇప్పుడు మనుష్యుడు ఈ ఐహిక మరణము నుండి రక్షించబడుట ప్రయోజనకరము కాదు, ఏలయనగా అది సంతోషము యొక్క గొప్ప ప్రణాళికను నాశనము చేయును.",
                "9": "ఆత్మ ఎన్నడూ మరణించలేనందున, పతనము సమస్త మానవజాతిపై ఆత్మీయ మరియు ఐహిక మరణమును తెచ్చియున్నందున, అనగా వారు ప్రభువు యొక్క సన్నిధి నుండి కొట్టివేయబడినందున మానవజాతి ఈ ఆత్మీయ మరణము నుండి రక్షింపబడుట అవసరమైయున్నది.",
                "10": "కావున, స్వభావసిద్ధముగా వారు శరీరసంబంధులు, కామాతురులు మరియు అపవాది సంబంధులైనందున, ఈ పరిశీలనా స్థితి వారి కొరకు సిద్ధపాటు సమయమైయుండెను; అది ఒక సిద్ధపాటు స్థితి ఆయెను.",
                "11": "నా కుమారుడా జ్ఞాపకముంచుకొనుము, విమోచన ప్రణాళిక లేని యెడల (లేదని భావించిన యెడల) వారు మరణించిన వెంటనే వారి ఆత్మలు ప్రభువు యొక్క సన్నిధి నుండి కొట్టివేయబడినవై, దీనస్థితిలో ఉండేవి.",
                "12": "తన అవిధేయతను బట్టి మనుష్యుడు తనపై తెచ్చుకొనిన ఈ పతనస్థితి నుండి మనుష్యులను రక్షించుటకు ఏ మార్గము లేకుండెను.",
                "13": "కావున న్యాయమును బట్టి ఈ పరిశీలనాస్థితి, అనగా ఈ సిద్ధపాటు స్థితి యందు మనుష్యుల పశ్చాత్తాపము యొక్క షరతులపై ఆధారపడి విమోచన ప్రణాళిక పనిచేయును; ఏలయనగా ఈ షరతులు లేనియెడల, న్యాయము యొక్క పనిని నాశనము చేయుట తప్ప కనికరము ఏ ఫలితమునివ్వదు. ఇప్పుడు న్యాయము యొక్క పని నాశనము చేయబడజాలదు. అట్లయిన దేవుడు, దేవునిగా ఉండుట మానును.",
                "14": "ఆ విధముగా సమస్త మానవజాతి పతనమాయెనని మరియు వారు న్యాయము, అనగా ఆయన సన్నిధి నుండి శాశ్వతముగా కొట్టివేయబడుటకు వారిని అప్పగించిన దేవుని న్యాయము యొక్క ఆధీనములో ఉండిరని మనము చూచుచున్నాము.",
                "15": "ఇప్పుడు ప్రాయశ్చిత్తము చేయబడితే తప్ప కనికరము యొక్క ప్రణాళిక ప్రభావము చూపలేదు; కావున కనికరము యొక్క ప్రణాళిక ప్రభావము చూపుటకు, న్యాయము యొక్క అక్కరలను సంతృప్తిపరచుటకు, దేవుడు పరిపూర్ణమైన, న్యాయవంతుడైన మరియు కనికరము గల దేవునిగా ఉండునట్లు దేవుడు తానే లోక పాపముల కొరకు ప్రాయశ్చిత్తము చేయును.",
                "16": "శిక్ష ఉంటే తప్ప మనుష్యులకు పశ్చాత్తాపము రాజాలదు, ఆ శిక్ష కూడా ఆత్మ యొక్క జీవమువలే నిత్యమై, సంతోషము యొక్క ప్రణాళికకు వ్యతిరేకముగా ఉంచబడెను, ఆ సంతోషము ఆత్మ యొక్క జీవమువలే శాశ్వతమైయుండెను.",
                "17": "పాపము చేయనిదే ఒక మనుష్యుడు ఎట్లు పశ్చాత్తాపపడగలడు? ఏ ధర్మశాస్త్రము లేనియెడల అతడెట్లు పాపము చేయగలడు? శిక్ష లేకుండా, ధర్మశాస్త్రము ఎట్లుండగలదు?",
                "18": "ఇప్పుడు ఒక శిక్ష విధించబడినది మరియు న్యాయమైన ధర్మశాస్త్రము ఇవ్వబడినది, అది మనిషి యొక్క మనస్సాక్షికి విచారము కలిగించినది.",
                "19": "ఇప్పుడు ఒక మనుష్యుడు హత్యచేసిన యెడల అతడు మరణించవలెనని ఏ చట్టము ఇవ్వబడనట్లైతే, అతడు హత్యచేసిన యెడల మరణించునని అతడు భయపడునా?",
                "20": "ఇంకను పాపమునకు వ్యతిరేకముగా ఏ ధర్మశాస్త్రము ఇవ్వబడని యెడల, పాపము చేయుటకు మనుష్యులు భయపడరు.",
                "21": "ఏ ధర్మశాస్త్రము ఇవ్వబడనట్లైతే, మనుష్యులు పాపము చేసిన యెడల, న్యాయము లేదా కనికరము ఏమి చేయగలుగును? ఏలయనగా అవి ప్రాణిపై ఎట్టి ప్రభావము చూపలేవు.",
                "22": "కానీ ఒక ధర్మశాస్త్రము ఇవ్వబడినది, ఒక శిక్ష విధించబడినది మరియు పశ్చాత్తాపము అనుగ్రహించబడినది; ఆ పశ్చాత్తాపముపై కనికరము ప్రభావము చూపును, లేని యెడల న్యాయము ప్రాణిపై హక్కు కలిగియుండి ఆ ధర్మశాస్త్రమును నెరవేర్చును; మరియు ధర్మశాస్త్రము శిక్ష విధించును. అట్లు కాని యెడల, న్యాయము యొక్క పనులు నాశనము చేయబడును; మరియు దేవుడు దేవునిగా ఉండుట మానును.",
                "23": "కానీ దేవుడు, దేవునిగా ఉండుట మానడు మరియు పశ్చాత్తాపపడు వారిపై కనికరము హక్కు కలిగియుండును; ప్రాయశ్చిత్తము మూలముగా కనికరము వచ్చును; ప్రాయశ్చిత్తము మృతుల పునరుత్థానమును తెచ్చును; మృతుల పునరుత్థానము మనుష్యులను తిరిగి దేవుని సన్నిధిలోకి తెచ్చును; ఆ విధముగా వారు ధర్మశాస్త్రము మరియు న్యాయము ప్రకారము వారి క్రియలను బట్టి తీర్పు తీర్చబడుటకు ఆయన సన్నిధిలోకి పునఃస్థాపించబడిరి.",
                "24": "ఏలయనగా న్యాయము తన అక్కరలన్నిటినీ వినియోగించును మరియు కనికరము కూడా తన స్వంతమైన వాటన్నిటినీ హక్కుగా కోరును; ఆ విధముగా నిజముగా పశ్చాత్తాపపడినవారు తప్ప ఎవరూ రక్షింపబడరు.",
                "25": "ఏమి, కనికరము న్యాయమును దోచుకొనునని నీవనుకొనుచున్నావా? లేదు, రవ్వంత కూడా కాదని నేను నీతో చెప్పుచున్నాను; అట్లయిన దేవుడు, దేవునిగా ఉండుట మానును.",
                "26": "ఆ విధముగా లోకము పునాది వేయబడినప్పటి నుండి సిద్ధము చేయబడిన ఆయన యొక్క గొప్ప, నిత్య సంకల్పములను దేవుడు జరిగించును. ఆ విధముగా మనుష్యుల రక్షణ మరియు విమోచన, వారి నాశనము మరియు దౌర్భాగ్యము కూడా వచ్చును.",
                "27": "కావున నా కుమారుడా, వచ్చువాడు వచ్చి జీవజలములను ఉచితముగా పుచ్చుకొనవచ్చును మరియు రానివాడు వచ్చుటకు బలవంతము చేయబడడు; కానీ అంత్యదినమున అతని క్రియలను బట్టి అతనికి పునఃస్థాపించబడును.",
                "28": "అతడు చెడును చేయగోరి, అతని దినముల యందు పశ్చాత్తాపపడని యెడల, దేవుని యొక్క పునఃస్థాపన ప్రకారము అతనికి చెడు జరుగును.",
                "29": "ఇప్పుడు, నా కుమారుడా, ఈ సంగతులు ఇకపై నిన్ను కష్టపెట్టనియ్యకుమని, నీవు పశ్చాత్తాపపడునట్లు చేయు కష్టముతో నీ పాపములు మాత్రమే నిన్ను కష్టపెట్టనివ్వమని నేను కోరుచున్నాను.",
                "30": "ఓ నా కుమారుడా, నీవు ఇకపై దేవుని న్యాయమును తిరస్కరించరాదని నేను కోరుచున్నాను. దేవుని న్యాయమును తిరస్కరించుట ద్వారా నీ పాపముల విషయమై అతి చిన్న అంశములో కూడా నిన్ను సమర్థించుకొనుటకు ప్రయత్నించవద్దు; కానీ దేవుని న్యాయము, కనికరము మరియు ఆయన దీర్ఘ శాంతము నీ హృదయమందు పూర్తి అధికారమును కలిగియుండనిమ్ము; అది నిన్ను మిక్కిలి వినయము గలవానిగా చేయనిమ్ము.",
                "31": "ఓ నా కుమారుడా, ఈ జనులకు వాక్యమును బోధించుటకు నీవు దేవుని వలన పిలువబడితివి. నా కుమారుడా, నీ మార్గమున వెళ్ళి నీవు ఆత్మలను పశ్చాత్తాపపడునట్లు చేసి, కనికరము యొక్క గొప్ప ప్రణాళిక వారిపై హక్కు కలిగియుండునట్లు సత్యముతో నిశ్చలముగా వాక్యమును ప్రకటించుము. నా మాటల ప్రకారము దేవుడు నీకు దయచేయును గాక. ఆమేన్‌."
            },
            "43": {
                "1": "ఇప్పుడు ఆల్మా యొక్క కుమారులు జనుల మధ్య వాక్యమును ప్రకటించుటకు వెళ్ళిరి. ఆల్మా విశ్రాంతి తీసుకొనలేకపోయెను మరియు అతడు కూడా జనుల మధ్యకు వెళ్ళెను.",
                "2": "ప్రవచనము మరియు బయల్పాటు యొక్క ఆత్మను బట్టి వారు వాక్యమును, సత్యమును బోధించిరని తప్ప, మనము వారి బోధను గూర్చి మరేమియు చెప్పరాదు; మరియు వారు పిలువబడిన దేవుని పరిశుద్ధ క్రమము చొప్పున వారు బోధించిరి.",
                "3": "ఇప్పుడు నేను న్యాయాధిపతుల పరిపాలన యొక్క పదునెనిమిదవ సంవత్సరమందు నీఫైయులు, లేమనీయుల మధ్య యుద్ధముల యొక్క వృత్తాంతమునకు తిరిగి వెళ్ళెదను.",
                "4": "ఏలయనగా జోరమీయులు లేమనీయులైరి; అందువలన పదునెనిమిదవ సంవత్సరము యొక్క ప్రారంభములో, లేమనీయులు వారిపై దాడి చేయుటకు వచ్చుచున్నారని నీఫైయులు చూచిరి; కావున వారు యుద్ధమునకు సన్నాహములు చేసిరి; ప్రత్యేకించి వారు జెర్షోన్‌ దేశమందు వారి సైన్యములను సమకూర్చిరి.",
                "5": "లేమనీయులు వేలమంది సైన్యముతో వచ్చిరి; వారు జోరమీయుల దేశమైన ఆంట్యోనమ్ దేశములోనికి వచ్చిరి; జరహేమ్న అను పేరుగలవాడు వారి నాయకుడైయుండెను.",
                "6": "అమలేకీయులు స్వతహాగా లేమనీయుల కంటే అధిక దుర్మార్గులు మరియు హత్యా స్వభావము కలిగిన వారైయున్నందున, జరహేమ్న లేమనీయులపై ప్రధాన అధికారులను నియమించెను; వారందరు అమలేకీయులు మరియు జోరమీయులు.",
                "7": "ఇప్పుడు అతని ప్రణాళికలను సాధించుటకు అతడు వారిని లోబరుచుకొనగలుగునట్లు, నీఫైయుల యెడల వారి ద్వేషము నిలుపునట్లు అతడు దీనిని చేసెను.",
                "8": "ఏలయనగా అతని ప్రణాళికలు లేమనీయులను, నీఫైయులకు వ్యతిరేకముగా కోపమునకు పురిగొల్పుటకైయుండెను; అతడు అన్యాయముగా వారిపై గొప్ప అధికారమును సంపాదించునట్లు మరియు నీఫైయులను దాస్యములోనికి తెచ్చుట ద్వారా అతడు నీఫైయులపై కూడా అధికారము సంపాదించునట్లు దీనిని చేసెను.",
                "9": "ఇప్పుడు నీఫైయుల ప్రణాళికలు వారి భూములను, గృహములను, భార్యాపిల్లలను వారి శత్రువుల చేతులలో నుండి కాపాడుకొనునట్లు, వారి ఇష్ట ప్రకారము వారు దేవుని ఆరాధించగలుగునట్లు వారి హక్కులను, విశేషాధికారములను మరియు స్వేచ్ఛను కూడా కాపాడుకొనుటకైయుండెను.",
                "10": "ఏలయనగా వారు లేమనీయుల చేతులలో పడిన యెడల, సత్యమైన జీవముగల దేవుడిని ఆత్మయందు, సత్యమందు ఆరాధించు వారినెవరినైనను లేమనీయులు నాశనము చేయుదురని వారెరిగిరి.",
                "11": "మరియు అమ్మోన్ యొక్క జనులని పిలువబడిన ఆంటై-నీఫై-లీహై యొక్క జనులైయుండిన వారి సహోదరుల యెడల లేమనీయుల యొక్క తీవ్రమైన ద్వేషమును కూడా వారు ఎరిగియుండిరి—వారు ఆయుధములను పైకెత్తరు, ఏలయనగా వారు ఒక నిబంధనలోనికి ప్రవేశించిరి మరియు వారు దానిని మీరరు—కావున వారు లేమనీయుల చేతులలో పడిన యెడల వారు నాశనము చేయబడుదురు.",
                "12": "వారు నాశనము చేయబడుటను నీఫైయులు అనుమతించరు; కావున వారి స్వాస్థ్యము నిమిత్తము వారు దేశములనిచ్చిరి.",
                "13": "మరియు అమ్మోన్ యొక్క జనులు, నీఫైయుల సైన్యములకు సహాయపడుటకు తమ వస్తువుల నుండి అధిక భాగమునిచ్చిరి; ఆ విధముగా లేమన్‌, లెముయెల్ మరియు ఇష్మాయెల్ యొక్క కుమారుల మిశ్రమమైన లేమనీయులు, అమలేకీయులు, జోరమీయులు, నోవాహ్ యాజకుల యొక్క వంశస్థులు, నీఫైయుల నుండి అసమ్మతితో విడిపోయిన వారందరికి వ్యతిరేకముగా ఒంటరిగా నిలబడుటకు నీఫైయులు బలవంతము చేయబడిరి.",
                "14": "ఆ వారసులు సుమారుగా నీఫైయులంత అధిక సంఖ్యాకులైయుండిరి మరియు ఆ విధముగా నీఫైయులు తమ సహోదరుల రక్తము చిందించునంతగా పోరాడుటకు బలవంతము చేయబడిరి.",
                "15": "ఇప్పుడు లేమనీయుల సైన్యములు ఆంట్యోనమ్ దేశమందు సమకూడియుండగా, నీఫైయుల సైన్యములు జెర్షోన్‌ దేశమందు వారిని ఎదుర్కొనుటకు సిద్ధపడెను.",
                "16": "నీఫైయుల నాయకుడు లేదా నీఫైయులపై ప్రధాన అధికారిగా నియమింపబడినవాని పేరు మొరోనై, అతడు నీఫైయుల యొక్క సమస్త సైన్యములపై బాధ్యత స్వీకరించెను;",
                "17": "మరియు మొరోనై సమస్త అధికారమును, వారి యుద్ధ నిర్వహణను కూడా స్వీకరించెను. నీఫైయుల సైన్యములపై ప్రధాన అధికారిగా అతడు నియమింపబడినప్పుడు అతడు కేవలము ఇరువది అయిదు సంవత్సరముల వయస్సు గలవాడు.",
                "18": "అతడు జెర్షోన్‌ సరిహద్దుల యందు లేమనీయులను ఎదుర్కొనెను, అతని జనులు ఖడ్గములు, వంపు కత్తులు మరియు సకల విధములైన యుద్ధ ఆయుధములను ధరించియుండిరి.",
                "19": "మొరోనై లేదా నీఫై యొక్క జనులు వక్షస్థల కవచములతో, చేతి డాలులతో మరియు వారి తలలను కాపాడుటకు కవచములతో తమ జనులను సిద్ధపరచియున్నారని, వారు మందమైన వస్త్రములను ధరించియున్నారని లేమనీయుల సైన్యములు చూచినప్పుడు—",
                "20": "ఇప్పుడు జరహేమ్న సైన్యము అటువంటి వాటితో సిద్ధపడియుండలేదు; వారు ఖడ్గములు, వంపు కత్తులు, విల్లులు, బాణములు, రాళ్ళు మరియు వడిసెలను మాత్రమే కలిగియుండిరి; వారి నడుముల చుట్టూ చుట్టబడియున్న చర్మము తప్ప, వారు దిగంబరులుగా ఉండిరి; జోరమీయులు మరియు అమలేకీయులు తప్ప, అందరు దిగంబరులుగా ఉండిరి;",
                "21": "కానీ వారు వక్షస్థల కవచములను, డాలులను ధరించియుండలేదు—కావున వారి సంఖ్య నీఫైయుల కంటే చాలా గొప్పదైనప్పటికీ వారి కవచములను బట్టి వారు నీఫైయుల సైన్యములను గూర్చి మిక్కిలిగా భయపడిరి.",
                "22": "ఇప్పుడు జెర్షోన్‌ సరిహద్దులయందు నీఫైయులకు వ్యతిరేకముగా వచ్చుటకు వారు ధైర్యము చేయలేదు; కావున వారు ఆంట్యోనమ్ దేశము నుండి బయటకు అరణ్యములోనికి వెడలిపోయిరి మరియు వారు మాంటై దేశములోనికి వచ్చి ఆ దేశమును స్వాధీనపరచుకొనునట్లు సీదోను నది యొక్క మూలము నుండి దూరముగా అరణ్యములోనికి చుట్టూ తిరిగి ప్రయాణించిరి; ఏలయనగా వారు వెళ్ళిన ప్రదేశమును మొరోనై యొక్క సైన్యములు తెలుసుకొనలేవని వారు తలంచిరి.",
                "23": "కానీ వారు అరణ్యములోనికి వెడలిపోయిన వెంటనే, వారి దండును కనిపెట్టుటకు మొరోనై అరణ్యములోనికి వేగులను పంపెను; ఆల్మా యొక్క ప్రవచనములను ఎరిగియున్న మొరోనై, లేమనీయులకు వ్యతిరేకముగా తమను కాపాడుకొనుటకు నీఫైయుల సైన్యములు ఎటు వెళ్ళవలెనని ప్రభువు యొద్ద అతడు విచారించవలెనని కోరుచూ కొంతమందిని అతని యొద్దకు పంపెను.",
                "24": "ప్రభువు వాక్కు ఆల్మాకు వచ్చెను; లేమనీయుల సైన్యములు మాంటై దేశములోనికి వచ్చి, జనుల యొక్క బలహీన ప్రాంతముపై దాడిని ప్రారంభించునట్లు అరణ్యమందు చుట్టూ తిరిగి నడుచుచున్నవని ఆల్మా, మొరోనై యొక్క వార్తాహరులకు తెలియజేసెను మరియు ఆ వార్తాహరులు వెళ్ళి, ఆ సందేశమును మొరోనైకి తెలియజేసిరి.",
                "25": "ఇప్పుడు లేమనీయుల సైన్యములో కొంత భాగము జెర్షోన్ దేశములోనికి వచ్చి పట్టణమును స్వాధీనము చేసుకొనకుండా మొరోనై తన సైన్యములో కొంత భాగమును ఆ దేశమందు వదిలి, మిగిలిన భాగమును తీసుకొని మాంటై దేశములోనికి నడిచెను.",
                "26": "వారి భూములు, వారి దేశము, వారి హక్కులు మరియు స్వేచ్ఛను రక్షించుకొనుటకు లేమనీయులకు వ్యతిరేకముగా యుద్ధము చేయుటకు దేశము యొక్క ఆ స్థావరమందలి జనులందరు సమకూడునట్లు అతడు చేసెను; కావున లేమనీయులను ఎదుర్కొనుటకు వారు సిద్ధపడియుండిరి.",
                "27": "మరియు అరణ్యమందు సీదోను నదికి పశ్చిమమున సీదోను నది ఒడ్డుకు దగ్గరగానున్న లోయలో తన సైన్యము దాగుకొనునట్లు మొరోనై చేసెను.",
                "28": "లేమనీయుల దండు ఎప్పుడు వచ్చునో అతడు ఎరుగునట్లు మొరోనై అన్నివైపులా వేగులనుంచెను.",
                "29": "వారి సహోదరులను నాశనము చేయుట లేదా దేశమంతటిపై తమ కొరకు రాజ్యమును స్థాపించగలుగునట్లు వారిని లోబరచుకొని దాస్యములోనికి తెచ్చుట లేమనీయుల ఉద్దేశ్యమని మొరోనై ఎరిగియుండెను;",
                "30": "వారి భూములను, స్వేచ్ఛను మరియు వారి సంఘమును కాపాడుకొనుటయే నీఫైయుల ఏకైక కోరికయని కూడా అతడు ఎరిగియుండెను, కావున వారిని యుక్తి ద్వారా కాపాడుట తప్పు కాదని అతడు తలంచెను; అందువలన లేమనీయులు వెళ్ళబోవుచున్న మార్గమును అతడు తన వేగుల ద్వారా కనుగొనెను.",
                "31": "కావున అతడు తన సైన్యమును విభజించి, ఒక భాగమును లోయలోనికి తెచ్చి, రిప్లా కొండకు తూర్పువైపున, దక్షిణమువైపున వారిని దాచెను;",
                "32": "మిగిలినవారిని అతడు సీదోను నదికి పశ్చిమమున పడమటిలోయ యందు, అట్లే మాంటై దేశ సరిహద్దులలో దాచెను.",
                "33": "ఆ విధముగా తన కోరిక ప్రకారము తన సైన్యమును దాచి, వారిని ఎదుర్కొనుటకు అతడు సిద్ధపడియుండెను.",
                "34": "మరియు లేమనీయులు కొండకు ఉత్తరమువైపు ఎక్కివచ్చిరి, అక్కడ మొరోనై సైన్యములో కొంత భాగము దాచబడియుండెను.",
                "35": "లేమనీయులు రిప్లా కొండను దాటి లోయలోనికి వచ్చి సీదోను నదిని దాటుట ప్రారంభించినప్పుడు, లీహై అను పేరుగలవాని చేత నడిపించబడి, కొండకు దక్షిణము వైపున దాచబడియున్న సైన్యము అతనిచేత ముందుకు నడిపించబడి తూర్పు దిక్కుగా వెనుక వైపునుండి లేమనీయులను చుట్టుముట్టెను.",
                "36": "వెనుకనుండి నీఫైయులు వారిపై దాడిచేయుటను చూచినపుడు, లేమనీయులు వెనుకకు తిరిగి లీహై సైన్యముతో పోరాడుట ప్రారంభించిరి.",
                "37": "రెండు వైపులా మారణకాండ మొదలాయెను, కానీ అది లేమనీయులవైపు అధిక భయంకరమైనదైయుండెను, ఏలయనగా వారి దిగంబరత్వము నీఫైయుల ఖడ్గములు మరియు వంపు కత్తుల భారమైన దెబ్బలకు బయలు చేయబడినందున దాదాపు ప్రతిదెబ్బకు మరణము సంభవించెను.",
                "38": "మరొక ప్రక్క నీఫైయులలో అప్పుడప్పుడు ఒకడు వారి ఖడ్గముల చేత మరియు రక్తము కోల్పోవుట చేత కూలెను, ఏలయనగా అధిక ప్రాముఖ్యమైన వారి శరీరభాగములు కప్పబడియుండెను లేదా వారి వక్షస్థల కవచములు, వారి చేతి కవచములు మరియు వారి శిరస్త్రాణముల ద్వారా అధిక ప్రాముఖ్యమైన శరీరభాగములు లేమనీయుల దెబ్బల నుండి రక్షించబడినవి; ఆ విధముగా నీఫైయులు, లేమనీయుల మధ్య మారణకాండ కొనసాగించిరి.",
                "39": "వారి మధ్య జరిగిన గొప్ప నాశనమును బట్టి, వారు సీదోను నదివైపు పారిపోవుట మొదలుపెట్టునంతగా లేమనీయులు భయపడిరి.",
                "40": "వారు లీహై మరియు అతని మనుష్యుల చేత వెంబడించబడిరి; వారు లీహై చేత సీదోను యొక్క జలములలోనికి తరుమబడి, ఆ జలములను దాటిరి. మరియు వారు దాటరాదని లీహై తన సైన్యములను సీదోను నది ఒడ్డుపై నిలిపియుంచెను.",
                "41": "మొరోనై మరియు అతని సైన్యము సీదోను నదికి ఆవలనున్న లోయలో లేమనీయులను కలిసి, వారిపై పడి సంహరించుట మొదలుపెట్టిరి.",
                "42": "లేమనీయులు తిరిగి వారి యెదుట నుండి మాంటై దేశము వైపు పారిపోయిరి; వారు మరలా మొరోనై సైన్యముల చేత కలుసుకొనబడిరి.",
                "43": "ఈ సందర్భములో లేమనీయులు అధికముగా పోరాడిరి; ప్రారంభము నుండి కూడా లేమనీయులు అంత అధిక బలముతో, ధైర్యముతో పోరాడుట ఎన్నడూ తెలియబడలేదు.",
                "44": "వారు తమ ప్రధాన అధికారులు, నాయకులైన జోరమీయులు మరియు అమలేకీయుల చేత, వారి ప్రధాన అధికారి లేదా వారి ముఖ్యనాయకుడు, సైన్యాధికారియైన జరహేమ్న చేత ప్రేరేపించబడిరి; వారు ఘటసర్పముల వలే పోరాడిరి మరియు వారి చేత నీఫైయులలో అనేకులు సంహరింపబడిరి, ఏలయనగా వారు వారి శిరస్త్రాణములనేకమును రెండుగా చీల్చిరి, వారి వక్షస్థల కవచములనేకమును చీల్చిరి మరియు వారి ఆయుధములనేకమును కొట్టివేసిరి; ఆ విధముగా లేమనీయులు వారి భయంకరమైన కోపమందు సంహరించిరి.",
                "45": "అయినప్పటికీ నీఫైయులు ఒక శ్రేష్ఠమైన హేతువు చేత ప్రేరణ పొందిరి, ఏలయనగా వారు రాజరికము లేదా అధికారము నిమిత్తము పోరాడుట లేదు, కానీ వారి గృహములు, స్వేచ్ఛ, వారి భార్యాపిల్లలు, వారు కలిగియున్న సమస్తము కొరకు, ముఖ్యముగా వారి ఆరాధన హక్కులు మరియు వారి సంఘము కొరకు పోరాడుచున్నారు.",
                "46": "తమ దేవునికి రుణపడియున్న కర్తవ్యమని వారు భావించినట్టి దానిని వారు చేయుచుండిరి; ఏలయనగా ప్రభువు వారితో మరియు వారి పితరులతో కూడా ఇట్లు చెప్పియుండెను: మీరు మొదటి లేదా రెండవ నేరము విషయములో దోషులు కాని యెడల, మీ శత్రువుల చేత సంహరింపబడుటకు మిమ్ములను మీరు అనుమతించరాదు.",
                "47": "మరలా ప్రభువు ఇట్లు చెప్పెను: రక్తము చిందించియైనను మీరు మీ కుటుంబములను కాపాడవలెను. కావున ఈ కారణము నిమిత్తము తమను, తమ కుటుంబములను, భూములను, దేశమును, తమ హక్కులను మరియు మతమును కాపాడుకొనుటకు నీఫైయులు లేమనీయులతో పోరాడుచుండిరి.",
                "48": "మొరోనై మనుష్యులు లేమనీయుల యొక్క భీకరత్వమును, కోపమును చూచినపుడు వారు కృంగి, వారి యొద్ద నుండి పారిపోబోయిరి. మొరోనై వారి ఉద్దేశ్యమును చూచి, తన మాటను పంపి వారి హృదయములను ఈ తలంపులతో—ముఖ్యముగా వారి భూములు, వారి స్వేచ్ఛ, అనగా దాస్యము నుండి వారి విడుదల యొక్క తలంపులతో ప్రేరేపించెను.",
                "49": "వారు లేమనీయులపై తిరుగబడి, వారి స్వేచ్ఛ మరియు దాస్యము నుండి వారి విడుదల కొరకు ప్రభువైన వారి దేవునికి ఏక స్వరముతో మొరపెట్టిరి.",
                "50": "మరియు వారు శక్తితో లేమనీయులను ఎదుర్కొనుట ప్రారంభించిరి; వారి విడుదల కొరకు వారు ప్రభువుకు మొరపెట్టిన అదే సమయములో లేమనీయులు వారి యెదుట నుండి పారిపోవుట మొదలుపెట్టిరి మరియు వారు సీదోను జలముల వద్దకు పారిపోయిరి.",
                "51": "ఇప్పుడు లేమనీయులు అధిక సంఖ్యాకులు, అంతేకాక నీఫైయుల సంఖ్యకు రెండింతల కంటే ఎక్కువమంది ఉన్నారు; అయినప్పటికీ వారు సీదోను నది ఒడ్డున ఉన్న లోయయందు ఒక్కటిగా సమకూర్చబడునంతగా తరుమబడిరి.",
                "52": "కావున మొరోనై సైన్యములు నదికి రెండు వైపుల నుండి వారిని చుట్టుముట్టెను, ఏలయనగా తూర్పున లీహై మనుష్యులుండిరి.",
                "53": "అందువలన సీదోను నదికి తూర్పున లీహై మనుష్యులను మరియు సీదోను నదికి పశ్చిమమున మొరోనై సైన్యములను చూచి, వారు నీఫైయుల చేత చుట్టబడియున్నట్లు జరహేమ్న చూచినపుడు వారు భయభ్రాంతులైరి.",
                "54": "ఇప్పుడు మొరోనై వారి భయమును చూచినపుడు, వారి రక్తమును చిందించుట ఆపవలెనని తన మనుష్యులను ఆజ్ఞాపించెను."
            },
            "44": {
                "1": "వారు ఆగి, వారి నుండి కొంత దూరము వెనుకకు జరిగిరి; అప్పుడు మొరోనై, జారహెమ్నతో ఇట్లనెను: జరహేమ్న, మేము రక్తపిపాసులు కావలెనని కోరుటలేదు. మీరు మా చేతులలో ఉన్నారని నీవెరుగుదువు, అయినను మిమ్ములను సంహరించాలని మేము కోరుటలేదు.",
                "2": "అధికారము నిమిత్తము మీ రక్తము చిందించునట్లు మీకు వ్యతిరేకముగా యుద్ధము చేయుటకు మేము వచ్చియుండలేదు; లేదా ఎవరినైనను దాస్యపు కాడి క్రిందికి తెచ్చుటకు మేము కోరుటలేదు. కానీ మాకు వ్యతిరేకముగా మీరు వచ్చిన కారణము ఇదియే; మరియు మా మతము నిమిత్తము మీరు మాతో కోపముగానున్నారు.",
                "3": "కానీ ప్రభువు మాతో ఉండెనని, ఆయన మిమ్ములను మా చేతులలోనికి అప్పగించెనని మీరు చూచుచున్నారు. ఇప్పుడు మా మతము మరియు క్రీస్తు నందు మా విశ్వాసమును బట్టియే ఇది మాకు చేయబడెనని మీరు గ్రహించవలెనని నేను కోరుచున్నాను. మా ఈ విశ్వాసమును మీరు నాశనము చేయలేరని మీరిప్పుడు చూచుచున్నారు.",
                "4": "ఇది దేవుని యొక్క నిజమైన విశ్వాసమని మీరు చూచుచున్నారు; మేము ఆయనకు, మా విశ్వాసమునకు మరియు మా మతమునకు నమ్మకముగా ఉన్నంత వరకు దేవుడు మాకు సహాయము చేసి, నిలిపి, కాపాడునని మీరు చూచుచున్నారు; మేము అతిక్రమములో పడి మా విశ్వాసమును తిరస్కరించితే తప్ప, మేము నాశనమగుటకు ప్రభువు ఎన్నడూ అనుమతించడు.",
                "5": "ఇప్పుడు జరహేమ్న, మా విశ్వాసము, మా మతము, ఆరాధన యొక్క మా ఆచరణలు, మా సంఘము, మా భార్యా పిల్లలకు మేము రుణపడియున్న పవిత్రమైన ఆధారము ద్వారా, మమ్ములను మా భూములకు, మా దేశమునకు బద్దులుగా చేయు ఆ స్వేచ్ఛ ద్వారా మరియు మా సమస్త సంతోషమునకు కారణమైయున్న ఆ దేవుని పవిత్ర వాక్యమును మేము సంరక్షించుట ద్వారా, మాకు అతి ప్రియమైన దానియంతటి ద్వారా, మేము మీ మీద అధికారమును సంపాదించునట్లు మా చేతులను బలపరచిన ఆ సర్వశక్తిమంతుడైన దేవుని నామమందు నేను నిన్ను ఆజ్ఞాపించుచున్నాను—",
                "6": "అంతయు ఇదియే కాదు; మీరు మీ యుద్ధ ఆయుధములను మాకు అప్పగించి వేయవలెనని, జీవించుటకు మీరు కలిగియున్న సమస్త కోరికలను బట్టి నేను మిమ్ములను ఆజ్ఞాపించుచున్నాను మరియు మేము మీ రక్తము చిందించుటను కోరము, కానీ మీరు మీ దారిన వెళ్ళి, మాకు వ్యతిరేకముగా యుద్ధము చేయుటకు తిరిగిరాని యెడల మీ ప్రాణములను మేము విడిచిపెట్టెదము.",
                "7": "ఇప్పుడు మీరు దీనిని చేయని యెడల, ఇదిగో మీరు మా చేతులలో ఉన్నారు మరియు మీ పైన పడి, మీరు నశించిపోవునట్లు మీ శరీరములయందు మరణపు గాయములు చేయునట్లు నేను నా మనుష్యులను ఆజ్ఞాపించెదను; అప్పుడు, ఈ జనులపై ఎవరు అధికారము కలిగియుండెదరో, ఎవరు దాస్యములోనికి తేబడెదరో మేము చూచెదము.",
                "8": "ఇప్పుడు జరహేమ్న ఈ మాటలను వినినప్పుడు, అతడు ముందుకు వచ్చి అతని ఖడ్గమును, వంపు కత్తిని మరియు విల్లును మొరోనై చేతులలోనికి అప్పగించివేసి అతనితో ఇట్లు చెప్పెను: ఇదిగో మా యుద్ధ ఆయుధములు ఇక్కడున్నవి; మేము వాటిని మీకు అప్పగించి వేసెదము, కానీ మీతో ప్రమాణము చేయుటకు మేము సమ్మతించము, దానిని మేము మరియు మా పిల్లలు కూడా మీరెదమని మేమెరుగుదుము; కావున మా యుద్ధ ఆయుధములను తీసుకొని, మేము అరణ్యములోనికి వెడలిపోవునట్లు అనుమతించుము; లేని యెడల, మేము మా ఖడ్గములను ఉంచుకొని నశించెదము లేదా జయించెదము.",
                "9": "ఇదిగో మేము మీ విశ్వాసమునకు చెందినవారము కాము; మమ్ములను మీ చేతులకు అప్పగించినది దేవుడేనని మేము విశ్వసించము; కానీ మిమ్ములను మా ఖడ్గముల నుండి కాపాడినది మీ జిత్తులమారితనము అని మేము విశ్వసించుచున్నాము. మిమ్ములను కాపాడినది మీ వక్షస్థల కవచములు మరియు మీ డాలులైయున్నవి.",
                "10": "ఇప్పుడు జరహేమ్న ఈ మాటలు పలుకుటను ముగించినప్పుడు, ఇట్లనుచూ మొరోనై తాను అందుకొనిన ఖడ్గమును మరియు యుద్ధ ఆయుధములను జరహేమ్నకు తిరిగి ఇచ్చివేసెను: ఇదిగో, మనము పోరు ముగించెదము.",
                "11": "ఇప్పుడు నేను పలికిన మాటలను నేను వెనుకకు తీసుకొనలేను, కావున ప్రభువు జీవము తోడు, మాకు వ్యతిరేకముగా యుద్ధము చేయుటకు మీరు తిరిగిరారని ప్రమాణము చేయని యెడల మీరు వెడలిపోలేరు. మీరు మా చేతులలో ఉన్నందున మేము ఈ నేలపై మీ రక్తమును చిందించెదము, లేదా నేను ప్రతిపాదించిన షరుతులకు మీరు లోబడవలెను.",
                "12": "ఇప్పుడు మొరోనై ఈ మాటలను చెప్పినప్పుడు, జరహేమ్న తన ఖడ్గమును ఉంచుకొనెను. అతడు మొరోనైతో కోపముగానుండి, అతడిని సంహరించునట్లు ముందుకు వచ్చెను; కానీ అతడు తన ఖడ్గమును ఎత్తినంతనే మొరోనై సైనికులలో ఒకడు దానిని నేలకు కొట్టెను మరియు అది పిడివద్ద విరిగెను; అతడు జరహేమ్న తలపై కొట్టగా, చర్మముతో పాటు వెంట్రుకలు నేలపై పడెను. అప్పుడు జరహేమ్న వారి యెదుటనుండి తన సైనికుల మధ్యకు పారిపోయెను.",
                "13": "ప్రక్కన నిలబడి జరహేమ్న తల పైభాగమును కొట్టివేసిన ఆ సైనికుడు దానిని జుట్టుతోపాటు పైకెత్తి తన ఖడ్గము యొక్క మొనపై ఉంచి, బిగ్గరగా ఇట్లు చెప్పుచూ దానిని వారి ముందుకు చాచెను:",
                "14": "మీ యుద్ధ ఆయుధములను అప్పగించివేసి ఒక శాంతి నిబంధనతో వెడలిపోని యెడల, మీ నాయకుని తలమీది చర్మము నేలపై పడినట్లుగా మీరు కూడా నేల కూలెదరు.",
                "15": "ఇప్పుడు ఈ మాటలు విని, ఖడ్గముపై ఉన్న తలమీది చర్మమును చూచినపుడు భయభ్రాంతులైనవారు అక్కడ అనేకులు ఉండిరి; అనేకులు ముందుకు వచ్చి, వారి యుద్ధ ఆయుధములను మొరోనై పాదముల వద్ద పడవేసి శాంతి నిబంధనలోనికి ప్రవేశించిరి. మరియు నిబంధనలోనికి ప్రవేశించిన వారందరు అరణ్యములోనికి వెడలిపోవుటకు వారు అనుమతించిరి.",
                "16": "అంతట జరహేమ్న మిక్కిలి కోపముగానుండి అతని సైనికులలో మిగిలిన వారిని నీఫైయులకు వ్యతిరేకముగా అధిక శక్తితో పోరాడునట్లు కోపమునకు పురిగొల్పెను.",
                "17": "లేమనీయుల మొండితనమును బట్టి మొరోనై కోపముగానుండెను; కావున వారిపై పడి, వారిని సంహరించవలెనని అతడు తన జనులను ఆజ్ఞాపించగా, వారు వారిని సంహరించసాగిరి మరియు లేమనీయులు వారి ఖడ్గములతో బలముగా పోరాడిరి.",
                "18": "కానీ వారి దిగంబర చర్మములు మరియు వారి బోడి తలలు నీఫైయుల యొక్క పదునైన ఖడ్గములకు గురి చేయబడెను; వారు పొడువబడి, కొట్టబడి, నీఫైయుల ఖడ్గముల చేత మిక్కిలి వేగముగా కూలిరి మరియు మొరోనై యొక్క సైనికుడు ప్రవచించినట్లుగా వారు తుడిచిపెట్టబడసాగిరి.",
                "19": "ఇప్పుడు వారందరు నాశనము చేయబడబోవుచున్నారని చూచినపుడు, మిగిలిన వారి ప్రాణములను విడిచిపెట్టిన యెడల అతడు మరియు అతని జనులు కూడా వారితో నిబంధన చేయుదురని, వారికి వ్యతిరేకముగా యుద్ధము చేయుటకు ఎన్నడూ తిరిగిరారని వాగ్దానము చేయుచూ జరహేమ్న మొరోనైని వేడుకొనెను.",
                "20": "అప్పుడు జనుల మధ్య మారణకాండ తిరిగి ఆగిపోవునట్లు మొరోనై చేసెను. అతడు లేమనీయులనుండి యుద్ధ ఆయుధములను తీసుకొనెను; వారు అతనితో శాంతి నిబంధనలోనికి ప్రవేశించిన తరువాత, వారు అరణ్యములోనికి వెడలిపోవుటకు అనుమతించబడిరి.",
                "21": "ఇప్పుడు వారి మృతులు అధిక సంఖ్యాకులైనందున వారు లెక్కింపబడలేదు; నీఫైయులు మరియు లేమనీయులలో ఇరువైపులా మరణించిన వారి సంఖ్య బహు గొప్పదైయుండెను.",
                "22": "వారు తమ మృతులను సీదోను యొక్క జలములలోనికి పడవేయగా, వారు ముందుకు వెళ్ళి సముద్రపు లోతులలో పాతిపెట్టబడిరి.",
                "23": "మొరోనై లేదా నీఫైయుల యొక్క సైన్యములు మరలా వారి గృహములకు మరియు వారి స్థలములకు తిరిగి వచ్చిరి.",
                "24": "ఆ విధముగా నీఫై జనులపై న్యాయాధిపతుల పరిపాలన యొక్క పదునెనిమిదవ సంవత్సరము ముగిసెను. మరియు ఆ విధముగా నీఫై పలకలపై వ్రాయబడిన ఆల్మా యొక్క వృత్తాంతము ముగిసెను."
            },
            "45": {
                "intro": "అతని దినములయందు హీలమన్‌ భద్రపరచిన వృత్తాంతమును బట్టి, హీలమన్‌ కాలములో నీఫై జనులు, వారి యుద్ధములు మరియు అభిప్రాయ భేదముల యొక్క వృత్తాంతము.",
                "1": "ఇప్పుడు ప్రభువు వారిని వారి శత్రువుల చేతులలో నుండి తిరిగి విడిపించినందున నీఫై యొక్క జనులు మిక్కిలి ఆనందించిరి; కావున, వారు ప్రభువైన తమ దేవునికి కృతజ్ఞతాస్తుతులు చెల్లించిరి; వారు అధికముగా ఉపవాసముండిరి, అధికముగా ప్రార్థించిరి మరియు మహదానందముతో దేవుడిని ఆరాధించిరి.",
                "2": "నీఫై జనులపై న్యాయాధిపతుల పరిపాలన యొక్క పంతొమ్మిదవ సంవత్సరమందు ఆల్మా తన కుమారుడైన హీలమన్‌ యొద్దకు వచ్చి అతనితో ఇట్లనెను: భద్రపరచబడియున్న ఆ గ్రంథములను గూర్చి నేను నీతో చెప్పిన మాటలను నీవు నమ్ముచున్నావా?",
                "3": "అవును, నేను నమ్ముచున్నాను అని హీలమన్‌ అతనితో చెప్పెను.",
                "4": "రాబోవు యేసు క్రీస్తు నందు నీవు విశ్వసించుచున్నావా? అని ఆల్మా తిరిగి అడిగెను.",
                "5": "అవును, నీవు పలికిన మాటలన్నిటినీ నేను నమ్ముచున్నాను అని అతడు చెప్పెను.",
                "6": "మరలా ఆల్మా—నీవు నా ఆజ్ఞలను పాటించెదవా? అని అతడిని అడిగెను.",
                "7": "అవును, నా హృదయపూర్వకముగా నేను నీ ఆజ్ఞలను పాటించెదను అని అతడు చెప్పెను.",
                "8": "అప్పుడు ఆల్మా అతనితో ఇట్లు చెప్పెను: నీవు ధన్యుడవు. ప్రభువు నిన్ను ఈ దేశమందు వర్ధిల్లజేయును.",
                "9": "కానీ ఇదిగో నేను నీకు కొంత ప్రవచించవలసియున్నది; కానీ నేను నీకు ప్రవచించినది నీవు తెలియజేయరాదు; నేను నీకు ప్రవచించు ప్రవచనము నెరవేరువరకు దానిని తెలియజేయరాదు; కావున నేను చెప్పబోవు మాటలను వ్రాయుము.",
                "10": "ఇవే ఆ మాటలు: ఇదిగో, యేసు క్రీస్తు తనను వారికి ప్రత్యక్షపరచుకొను సమయము నుండి సరిగ్గా నాలుగు వందల సంవత్సరములలో ఈ నీఫైయులు తమ విశ్వాసమందు క్షీణించిపోవుదురని నాయందున్న బయల్పాటు ఆత్మను బట్టి నేను చూచుచున్నాను.",
                "11": "అప్పుడు నీఫై యొక్క జనులు అంతరించిపోవునంత వరకు యుద్ధములు, తెగుళ్ళు, కరువులు మరియు రక్తపాతమును వారు చూచెదరు.",
                "12": "ఇదంతయు వారు విశ్వాసమందు క్షీణించి అంధకార క్రియలు, కాముకత్వము మరియు అన్నివిధములైన దుర్ణీతులలో పడిపోయినందు వలననే జరుగునని నేను నీతో చెప్పుచున్నాను; అంత గొప్ప వెలుగు మరియు జ్ఞానమునకు వ్యతిరేకముగా వారు పాపము చేసినందున, ఆ దినము నుండి నాలుగవ తరము గతించిపోక ముందే ఈ గొప్ప దుర్నీతి వచ్చునని నేను నీతో చెప్పుచున్నాను.",
                "13": "ఆ గొప్ప దినము వచ్చినపుడు, ఇప్పుడు నీఫై జనుల మధ్య లెక్కింపబడుచున్నవారు లేదా వారి సంతానము ఇకపై నీఫై జనుల మధ్య లెక్కింపబడని సమయము చాలా త్వరగా వచ్చును.",
                "14": "కానీ భయంకరమైన ఆ మహాదినమున నాశనము చేయబడకుండా నిలిచియుండు వారు లేమనీయుల మధ్య లెక్కింపబడుదురు మరియు ప్రభువు యొక్క శిష్యులని పిలువబడు కొద్దిమంది తప్ప, అందరు వారి వలే ఉందురు; వారు కూడా అంతరించిపోవునంత వరకు లేమనీయులు వారిని తరిమెదరు. ఇప్పుడు దుర్నీతి నిమిత్తము ఈ ప్రవచనము నెరవేరును.",
                "15": "ఆల్మా ఈ సంగతులను హీలమన్‌కు చెప్పిన తరువాత, అతడు అతడిని మరియు అతని ఇతర కుమారులను ఆశీర్వదించెను; నీతిమంతుల నిమిత్తము భూమిని కూడా అతడు ఆశీర్వదించెను.",
                "16": "మరియు అతడిట్లనెను: దుర్మార్గము జరిగించు ప్రతి జనము, జాతి, భాష మరియు జనుల నిమిత్తము, వారి పాపము పూర్తిగా పండినప్పుడు నాశనమగునంతగా ఈ దేశము శపించబడునని ప్రభువైన దేవుడు సెలవిచ్చెను; మరియు నేను చెప్పిన విధముగా జరుగును; ఏలయనగా దేశముపై ఇది ప్రభువు యొక్క శాపము మరియు ఆశీర్వాదము అయ్యున్నది. ప్రభువైన నేను పాపమును ఎంత మాత్రము అంగీకరించను.",
                "17": "ఇప్పుడు ఆల్మా ఈ మాటలను చెప్పినప్పుడు, అతడు సంఘమును, ముఖ్యముగా ఆ సమయము నుండి మొదలుకొని విశ్వాసమందు నిలకడగా నిలిచియుండు వారందరినీ ఆశీర్వదించెను.",
                "18": "ఆల్మా దీనిని చేసిన తరువాత, అతడు మీలెక్ దేశములోకి వెళ్ళుటకు అన్నట్లుగా జరహేమ్ల దేశము నుండి బయటకు వెడలిపోయెను. అతడిని గూర్చి మరెన్నడూ వినలేదు; అతని మరణము లేదా సమాధిని గూర్చి మనము ఎరుగము.",
                "19": "అతడు నీతిమంతుడని మేమెరుగుదుము; అతడు ఆత్మ ద్వారా కొనిపోబడెనని లేదా మోషేవలే ప్రభువు యొక్క హస్తము ద్వారా పాతిపెట్టబడెనని సంఘమందు వార్త వ్యాపించెను. కానీ, ప్రభువు మోషేను తన వద్దకు తీసుకొనెనని లేఖనములు చెప్పుచున్నవి మరియు ఆయన ఆల్మాను కూడా ఆత్మయందు తీసుకొనియున్నాడని మేము తలంచుచున్నాము; కావున ఈ హేతువు చేత, మేము అతని మరణము మరియు సమాధిని గూర్చి ఏమియు ఎరుగము.",
                "20": "ఇప్పుడు నీఫై జనులపై న్యాయాధిపతుల పరిపాలన యొక్క పంతొమ్మిదవ సంవత్సరమందు వాక్యమును ప్రకటించుటకు హీలమన్‌ జనుల మధ్యకు వెళ్ళెను.",
                "21": "ఏలయనగా లేమనీయులతో వారి యుద్ధములు మరియు జనుల మధ్య గల అనేక చిన్నచిన్న అభిప్రాయ భేదములు, అలజడులను బట్టి వారి మధ్య దేవుని వాక్యము ప్రకటించబడవలసిన అవసరముండెను, అంతేకాక సంఘమంతటా ఒక క్రమము ఏర్పాటు చేయవలసియుండెను.",
                "22": "కావున హీలమన్‌ మరియు అతని సహోదరులు దేశమంతటా, అనగా నీఫై జనుల చేత స్వాధీనపరచుకొనబడిన దేశమంతటా ప్రతి పట్టణమందు సంఘమును తిరిగి స్థాపించుటకు వెళ్ళిరి. దేశమంతటా అన్ని సంఘములపై వారు యాజకులను, ఉపదేశకులను నియమించిరి.",
                "23": "ఇప్పుడు హీలమన్‌ మరియు అతని సహోదరులు సంఘములపై యాజకులను, ఉపదేశకులను నియమించిన తరువాత, సంఘ సభ్యుల మధ్య అభిప్రాయ భేదము కలిగెను, వారు హీలమన్‌ మరియు అతని సహోదరుల మాటలను లక్ష్యపెట్టలేదు;",
                "24": "కానీ, అమితమైన వారి సంపదలను బట్టి వారి హృదయముల యందు హెచ్చింపబడిన వారై వారు గర్విష్ఠులైరి; కావున వారు, తమ దృష్టిలో ఐశ్వర్యవంతులైరి మరియు దేవుని యెదుట యథార్థముగా నడువవలెనన్న వారి మాటలను లక్ష్యపెట్టలేదు."
            },
            "46": {
                "1": "హీలమన్‌ మరియు అతని సహోదరుల మాటలను ఆలకించని వారందరు వారి సహోదరులకు వ్యతిరేకముగా సమకూడిరి.",
                "2": "మరియు వారిని సంహరించుటకు నిర్ణయించుకొనునంతగా వారు మిక్కిలి కోపముతోనుండిరి.",
                "3": "వారి సహోదరులకు వ్యతిరేకముగా కోపముగానున్న వారి యొక్క నాయకుడు బలమైన భారీకాయుడు; అతని పేరు అమలిక్యా.",
                "4": "అమలిక్యా ఒక రాజుగా ఉండగోరెను; కోపముగానున్న ఆ జనులు కూడా అతడు వారి రాజుగా ఉండవలెనని కోరిరి; వారిలో అధికభాగము దేశము యొక్క నిమ్న న్యాయాధిపతులైయుండి అధికారము కొరకు చూచుచుండిరి.",
                "5": "వారు అతనికి సహాయపడి వారి రాజుగా అతడిని నియమించిన యెడల, అతడు వారిని జనులపై పరిపాలకులుగా చేయుననే అమలిక్యా యొక్క ఇచ్చకపు మాటల ద్వారా వారు నడిపించబడిరి.",
                "6": "హీలమన్‌ మరియు అతని సహోదరులు సంఘముపై ప్రధాన యాజకులైయున్నందున సంఘముపై మిక్కిలి శ్రద్ధ కలిగియుండి వారికి బోధించుచున్నప్పటికీ, వారు ఆ విధముగా అమలిక్యా ద్వారా విభజనలోనికి నడిపింపబడిరి.",
                "7": "సంఘమందు అనేకులు అమలిక్యా యొక్క ఇచ్ఛకపు మాటలయందు విశ్వాసముంచిరి, కావున వారు సంఘము నుండి కూడా వేరుపడిరి; ఆ విధముగా లేమనీయులపై వారు గొప్ప విజయము పొంది, ప్రభువు యొక్క హస్తము ద్వారా వారి విడుదలను బట్టి గొప్ప సంతోషమును పొందినప్పటికీ, నీఫై జనుల యొక్క వ్యవహారములు మిక్కిలి అనిశ్చయముగా, అపాయకరముగా నుండెను.",
                "8": "ఆ విధముగా ఎంత వేగముగా నరుల సంతానము వారి ప్రభువైన దేవుడిని మరచిపోవుదురో, అనగా దుర్నీతి జరిగించుటకు, దుష్టుని చేత నడిపించి వేయబడుటకు ఎంత వేగముగానుందురో మనము చూచుచున్నాము.",
                "9": "మరియు ఒక్క దుష్టుడు, నరుల సంతానము మధ్య గొప్ప దుష్టత్వమును జరిగించగలడని కూడా మనము చూచుచున్నాము.",
                "10": "అమలిక్యా యుక్తిగల మోసగాడు మరియు అనేక ఇచ్ఛకపు మాటలాడు మనుష్యుడైనందున అతడు అనేకుల హృదయములను దుష్టత్వము జరిగించుటకు, దేవుని సంఘమును నాశనము చేయజూచుటకు మరియు దేవుడు వారికి అనుగ్రహించిన స్వేచ్ఛ యొక్క పునాదిని లేదా నీతిమంతుల నిమిత్తము భూముఖముపై దేవుడు పంపియున్న ఆశీర్వాదమును నాశనము చేయుటకు నడిపించెనని మనము చూచుచున్నాము.",
                "11": "ఇప్పుడు నీఫైయుల సైన్యములపై ముఖ్య సైన్యాధిపతియైన మొరోనై ఈ వేర్పాటులను గూర్చి వినినప్పుడు, అతడు అమలిక్యాతో కోపముగా ఉండెను.",
                "12": "అతడు తన చొక్కాను చింపి, దాని ముక్కనొకదానిని తీసుకొని, దానిపై—మన దేవుడు, మన మతము, స్వాతంత్ర్యము, సమాధానము, మన భార్యాపిల్లల జ్ఞాపకార్థము అని వ్రాసెను—మరియు ఒక కొయ్య చివర దానిని కట్టెను.",
                "13": "అతడు తన శిరస్త్రాణముపై, తన వక్షస్థల కవచముపై, తన డాలులపై మరియు తన నడుము చుట్టూ గల కవచముపై దానిని కట్టెను; కొన వద్ద తన చిరిగిన చొక్కా కలిగియున్న కొయ్యను తీసుకొని అతడు నేలకు వంగెను (అతడు దానిని స్వేచ్ఛాపతాకమని పిలిచెను), మరియు దేశమును స్వాధీనపరచుకొనుటకు క్రైస్తవుల సమూహమొకటి అక్కడ ఉన్నంత కాలము తన సహోదరులపై స్వేచ్ఛ యొక్క ఆశీర్వాదము నిలుచునట్లు అతడు తన దేవుడిని బలముగా ప్రార్థించెను.",
                "14": "ఏలయనగా దేవుని సంఘమునకు చెందిన క్రీస్తు యొక్క నిజమైన విశ్వాసులందరు సంఘమునకు చెందని వారి చేత ఆ విధముగా పిలువబడిరి.",
                "15": "మరియు సంఘమునకు చెందిన వారు విశ్వాసముగానుండిరి; క్రీస్తును నిజముగా విశ్వసించిన వారందరు రాబోవు క్రీస్తునందు వారి విశ్వాసమును బట్టి వారు పిలువబడినట్లుగా క్రీస్తు నామమును లేదా క్రైస్తవులు అను నామమును వారిపై సంతోషముగా తీసుకొనిరి.",
                "16": "కావున ఈ సమయమున, క్రైస్తవుల యొక్క ఉద్దేశ్యము మరియు దేశము యొక్క స్వాతంత్ర్యము అనుగ్రహింపబడవలెనని మొరోనై ప్రార్థించెను.",
                "17": "అతడు తన ఆత్మను దేవునికి క్రుమ్మరించినప్పుడు నిర్జన దేశమునకు దక్షిణమునున్న దేశమంతటినీ, అంతేకాక క్లుప్తముగా ఉత్తరమున, దక్షిణమున రెండు వైపులనున్న దేశమంతటినీ—ఎన్నుకోబడిన దేశము మరియు స్వేచ్ఛాదేశమును గూర్చి అతడు పలికెను.",
                "18": "మరియు అతడిట్లు చెప్పెను: క్రీస్తు యొక్క నామమును మనపై తీసుకొన్నందున ద్వేషింపబడిన మనము మన అతిక్రమముల చేత నాశనమును మనపై తెచ్చుకొంటే తప్ప మనము త్రొక్కివేయబడుటకు, నాశనము చేయబడుటకు నిశ్చయముగా దేవుడు అనుమతించడు.",
                "19": "మొరోనై ఈ మాటలను చెప్పినప్పుడు, అతడు చిరిగిన భాగముపైన వ్రాసిన వ్రాతను అందరు చూడగలుగునట్లు తన వస్త్రము యొక్క చిరిగిన భాగమును గాలిలో ఊపుచూ, బిగ్గరగా ఇట్లు కేక వేయుచూ జనుల మధ్యకు వెళ్ళెను:",
                "20": "ఇదిగో దేశమందు ఈ ధ్వజమును నిలబెట్టు వారెవరైనను ప్రభువైన దేవుడు వారిని ఆశీర్వదించునట్లు వారి ప్రభువు యొక్క శక్తియందు ముందుకు వచ్చి వారి హక్కులను, వారి మతమును కాపాడెదమని ఒక నిబంధనలోనికి ప్రవేశించుడి.",
                "21": "మొరోనై ఈ మాటలను ప్రకటించినప్పుడు, జనులు తమ నడుముల చుట్టూ తమ కవచములను చుట్టుకొని, ప్రభువైన వారి దేవుడిని వారు విడిచిపెట్టరనుటకు గుర్తుగా లేదా ఇతర మాటలలో వారు దేవుని ఆజ్ఞలను అతిక్రమించిన యెడల లేదా అతిక్రమములో పడిన యెడల మరియు క్రీస్తు నామమును వారిపై తీసుకొనుటకు సిగ్గుపడిన యెడల, వారు తమ వస్త్రములను చింపుకొనినట్లే ప్రభువు వారిని చింపవలెనని ఒక నిబంధనగా తమ వస్త్రములను చింపుకొనుచూ కలిసి పరిగెత్తుకు వచ్చిరి.",
                "22": "ఇప్పుడు వారు చేసిన నిబంధన ఇదే, మరియు వారు తమ వస్త్రములను మొరోనై పాదముల వద్ద పడవేసి ఇట్లనిరి: మేము అతిక్రమములో పడిన యెడల, ఉత్తర దేశమందలి మా సహోదరుల వలే మేము కూడా నాశనము చేయబడవలెనని మేము మా దేవునితో నిబంధన చేయుచున్నాము; మేము అతిక్రమములో పడిన యెడల, మేము మా వస్త్రములను నీ పాదముల యొద్ద పడవేసినట్లుగా మా శత్రువుల పాదముల క్రింద త్రొక్కివేయబడునట్లు ఆయన మమ్ములను వారి పాదముల యొద్ద పడవేయవచ్చును.",
                "23": "మొరోనై వారితో ఇట్లు చెప్పెను: ఇదిగో మనము యాకోబు సంతానము యొక్క శేషమైయున్నాము; అనగా, అతని సహోదరుల చేత ఎవరి అంగీ అనేక ముక్కలుగా చింపబడినదో, ఆ యోసేపు సంతానము యొక్క శేషమైయున్నాము; ఇప్పుడు మనము దేవుని ఆజ్ఞలను పాటించుటను జ్ఞాపకముంచుకొనెదము, లేని యెడల మన సహోదరుల చేత మన వస్త్రములు చింపబడును; మరియు మనము చెరసాలలోనికి వేయబడుదుము లేదా అమ్మివేయబడుదుము లేదా సంహరించబడుదుము.",
                "24": "యోసేపు యొక్క శేషముగా మనము మన స్వేచ్ఛను కాపాడుకొందము; అతని మరణమునకు ముందు యాకోబు మాటలను మనము జ్ఞాపకము చేసుకొందము, ఏలయనగా యోసేపు అంగీ యొక్క శేషములో ఒక భాగము కాపాడబడినదని మరియు నశించిపోలేదని అతడు చూచి, ఇట్లు చెప్పెను—నా కుమారుని వస్త్రము యొక్క ఈ శేషము కాపాడబడినట్లే నా కుమారుని సంతానము యొక్క ఒక శేషము దేవుని హస్తము ద్వారా కాపాడబడి ఆయన యొద్దకు తీసుకొనిపోబడగా, యోసేపు సంతానములో మిగిలిన వారు అతని వస్త్రము యొక్క శేషమువలే నశించిపోవుదురు.",
                "25": "ఇది నా ఆత్మను దుఃఖపెట్టుచున్నది; అయినప్పటికీ, దేవుని యొద్దకు తీసుకొనిపోబడు అతని సంతానము యొక్క ఆ భాగమును బట్టి నా ఆత్మ నా కుమారునియందు ఆనందము కలిగియున్నది.",
                "26": "ఇప్పుడు, ఇది యాకోబు యొక్క భాషయైయుండెను.",
                "27": "అతని వస్త్రమువలే నశించిపోవు యోసేపు సంతానము యొక్క శేషము మన నుండి విడిపోయిన వారేమో ఎవరు ఎరుగుదురు? మరియు మనము క్రీస్తు యొక్క విశ్వాసమందు నిలకడగా నిలిచియుండని యెడల మనము కూడా కావచ్చును.",
                "28": "మరియు మొరోనై ఈ మాటలు చెప్పినప్పుడు అతడు వెళ్ళి, అభిప్రాయ భేదములున్న దేశము యొక్క ఆ భాగములన్నిటికి సమాచారము పంపెను మరియు తమ స్వేచ్ఛను కాపాడుకొనుటకు కోరిక కలిగియున్న జనులందరినీ, అమలిక్యా మరియు అసమ్మతితో విడిపోయి అమలిక్యాయులు అని పిలువబడిన వారికి వ్యతిరేకముగా నిలుచుటకు సమకూర్చెను.",
                "29": "మొరోనై జనులు అమలిక్యాయుల కంటే అధిక సంఖ్యలో ఉన్నారని అమలిక్యా చూచినపుడు—వారు చేపట్టిన ఉద్దేశ్యము యొక్క న్యాయమును గూర్చి అతని జనులు సందేహించుటను కూడా అతడు చూచినప్పుడు—అతడు తన కార్యమును సాధించలేడని భయపడి, జనులలో తనను ఇష్టపడిన వారిని తీసుకొని నీఫై దేశములోనికి వెడలిపోయెను.",
                "30": "ఇప్పుడు లేమనీయులు మరింత శక్తి కలిగియుండుట ప్రయోజనము కాదని మొరోనై తలంచెను; కావున అమలిక్యా యొక్క జనులను ఆపవలెనని లేదా వారిని పట్టుకొని వెనుకకు తీసుకురావలెనని మరియు అమలిక్యాను సంహరించవలెనని అతడు తలంచెను; ఏలయనగా అతడు లేమనీయులను తమకు వ్యతిరేకముగా కోపమునకు పురిగొల్పునని, తమకు వ్యతిరేకముగా వారు యుద్ధమునకు వచ్చునట్లు చేయునని అతడు ఎరిగియుండెను; తన ఉద్దేశ్యములను నెరవేర్చుకొనునట్లు అమలిక్యా ఆ విధముగా చేయునని అతడు ఎరిగియుండెను.",
                "31": "కావున ఒక్కటిగా సమకూడి, తమ ఆయుధములు ధరించి, సమాధానమును కాపాడుటకు ఒక నిబంధనలోనికి ప్రవేశించిన అతని సైన్యములను అతడు తీసుకొనుట ప్రయోజనకరమని మొరోనై తలంచెను—మరియు అరణ్యమందు అమలిక్యా యొక్క మార్గమును అడ్డగించుటకు అతడు తన సైన్యమును తీసుకొని తన గుడారములతో అరణ్యములోనికి నడిచెను.",
                "32": "అతడు తన కోరికల ప్రకారము చేసెను, మరియు అరణ్యములో ముందుకు వెళ్ళి అమలిక్యా సైన్యములను ఎదుర్కొనెను.",
                "33": "అమలిక్యా తన మనుష్యులలో కొద్దిమందితో పారిపోయెను మరియు మిగిలినవారు మొరోనై చేతులకు అప్పగించబడి జరహేమ్ల దేశములోనికి వెనుకకు తీసుకొనిపోబడిరి.",
                "34": "మొరోనై ముఖ్యన్యాయాధిపతులు మరియు జనుల యొక్క స్వరము చేత నియమింపబడిన వాడైనందున, అతడు నీఫైయుల సైన్యములపట్ల తన చిత్త ప్రకారము చేయుటకు, వారిపై అధికారమును స్థాపించుటకు, అమలుచేయుటకు శక్తి కలిగియుండెను.",
                "35": "వారు ఒక స్వతంత్ర ప్రభుత్వమును నిలబెట్టుకొనగలుగునట్లు స్వాతంత్ర్యపు ఉద్దేశ్యమునకు సహాయపడుటకు ఒక నిబంధనలోనికి ప్రవేశించని అమలేకీయులు చంపబడునట్లు అతడు చేసెను; స్వాతంత్ర్యపు నిబంధనను తిరస్కరించిన వారు అక్కడ కొందరు మాత్రమే ఉండిరి.",
                "36": "నీఫైయులచేత స్వాధీనపరచుకొనబడిన దేశమంతటా ఉన్న ప్రతి గోపురముపైన స్వేచ్ఛాపతాకము ఎగురవేయబడునట్లు అతడు చేసెను; ఆ విధముగా నీఫైయుల మధ్య మొరోనై స్వేచ్ఛాధ్వజమును నాటెను.",
                "37": "వారు మరలా దేశమందు సమాధానము కలిగియుండసాగిరి; ఆ విధముగా వారు దాదాపు న్యాయాధిపతుల పరిపాలన యొక్క పంతొమ్మిదవ సంవత్సరాంతము వరకు దేశమందు సమాధానమును కాపాడిరి.",
                "38": "హీలమన్‌ మరియు ప్రధాన యాజకులు కూడా సంఘమందు క్రమమును నిలిపిరి; నాలుగు సంవత్సరముల పాటు వారు సంఘమందు అధిక సమాధానము మరియు సంతోషము కలిగియుండిరి.",
                "39": "వారిలో ప్రభువైన యేసు క్రీస్తు ద్వారా వారి ఆత్మలు విమోచింపబడినవని విశ్వసించుచూ మరణించిన వారు అక్కడ అనేకులుండిరి; ఆ విధముగా వారు ఆనందించుచూ లోకము నుండి వెళ్ళిపోయిరి.",
                "40": "సంవత్సరము యొక్క కొన్ని ఋతువులలో దేశమందు అతి తరచుగానున్న జ్వరములతో మరణించిన వారు అక్కడ కొందరుండిరి—కానీ వాతావరణము యొక్క స్వభావమును బట్టి మనుష్యులకు కలిగిన వ్యాధులను బాగుచేయుటకు, దేవుడు సిద్ధపరచిన అనేకమైన మొక్కలు మరియు వ్రేళ్ళ యొక్క ప్రశస్థమైన గుణములను బట్టి జ్వరములు అంత ఎక్కువ లేకుండెను—",
                "41": "కానీ వృద్ధాప్యముతో చనిపోయిన వారు అక్కడ అనేకులుండిరి మరియు క్రీస్తు యొక్క విశ్వాసమందు చనిపోయిన వారు ఆయనయందు సంతోషముగానుండిరని మనము తలంచవలెను."
            },
            "47": {
                "1": "ఇప్పుడు మనము మన గ్రంథమందు అమలిక్యా మరియు అతనితో అరణ్యములోనికి పారిపోయిన వారి వద్దకు తిరిగి వెళ్ళెదము; ఏలయనగా అతడు, అతని వెంట వచ్చువారిని తీసుకొని నీఫై దేశమందు లేమనీయుల మధ్యకు వెళ్ళి వారిని నీఫై యొక్క జనులకు వ్యతిరేకముగా కోపమునకు పురిగొల్పెను, ఎంతగాననగా నీఫైయులకు వ్యతిరేకముగా యుద్ధము చేయుటకు తిరిగి సమకూడవలెనని లేమనీయుల రాజు అతని దేశమంతటా తన జనులందరి మధ్య ఒక చాటింపు వేయించెను.",
                "2": "ఆ చాటింపు వారి మధ్య వినబడినప్పుడు, వారు మిక్కిలి భయపడిరి; వారు రాజును నొప్పించుటకు భయపడిరి మరియు వారి ప్రాణములను పోగొట్టుకొందురేమోనని నీఫైయులకు వ్యతిరేకముగా యుద్ధము చేయుటకు కూడా వారు భయపడిరి. రాజు యొక్క ఆజ్ఞలకు లోబడుటకు వారు ఇష్టపడలేదు లేదా వారిలో అధికభాగము ఇష్టపడలేదు.",
                "3": "వారి అవిధేయతను బట్టి రాజు చాలా కోపముగా నుండెను; కావున అతడు, తన ఆజ్ఞలకు లోబడిన తన సైన్యములో ఒక భాగముపై సైన్యాధిపత్యమును అమలిక్యాకు ఇచ్చెను మరియు అతడు వెళ్ళి, వారిని యుద్ధమునకు బలవంతము చేయవలెనని ఆజ్ఞాపించెను.",
                "4": "ఇప్పుడు అమలిక్యా యొక్క కోరిక ఇదియే; ఏలయనగా అతడు కీడు చేయుటకు మిక్కిలి కుయుక్తి గలవాడైయుండి, లేమనీయుల రాజును సింహాసనం నుండి తొలగించుటకు తన హృదయమందు ప్రణాళిక రచించెను.",
                "5": "రాజు యెడల అనుగ్రహమున్న లేమనీయుల యొక్క ఆ భాగములపై అతడు సైన్యాధిపత్యమును పొందెను; మరియు అవిధేయుల అనుగ్రహమును సంపాదించుటకు అతడు కోరెను; కావున లేమనీయులందరు పారిపోయిన ఒనీడా అని పిలువబడిన స్థలమునకు అతడు వెళ్ళెను; ఏలయనగా సైన్యము వచ్చుటను చూచి, తమను నాశనము చేయుటకు వచ్చుచున్నారని తలంచి, వారు ఆయుధాగారమైన ఒనీడాకు పారిపోయిరి.",
                "6": "నీఫైయులకు వ్యతిరేకముగా వెళ్ళుటకు వారు బలవంతము చేయబడరాదని వారి మనస్సులయందు దృఢముగా నిర్ణయించుకొని, వారిపై రాజుగా, నాయకుడుగా ఉండుటకు ఒక మనుష్యుని వారు నియమించియుండిరి.",
                "7": "మరియు వారు ఆంటిపస్ అని పిలువబడిన కొండ శిఖరముపై సమకూడి, యుద్ధమునకు సన్నద్ధులైరి.",
                "8": "ఇప్పుడు రాజు యొక్క ఆజ్ఞలను బట్టి వారితో యుద్ధము చేయుట అమలిక్యా యొక్క ఉద్దేశ్యము కాదు; కానీ, వారిపై అధికారము పొందగలుగునట్లు, రాజును సింహాసనమునుండి తొలగించి, రాజ్యమును స్వాధీనము చేసుకొనునట్లు లేమనీయుల సైన్యముల అనుగ్రహము సంపాదించుట అతని ఉద్దేశ్యమైయుండెను.",
                "9": "మరియు ఆంటిపస్ కొండ దగ్గరున్న లోయయందు తన సైన్యము గుడారములు వేసుకొనునట్లు అతడు చేసెను.",
                "10": "రాత్రి అయినప్పుడు అతడు అతనితో మాట్లాడగోరుచున్నాడని చెప్పి, కొండ మీదనున్న వారి నాయకుడైన లెహోంటి అను పేరుగల వానిని కొండ క్రిందికి దిగి రావలెనని కోరుచూ ఆంటిపస్ కొండ మీదకు అతడు ఒక రహస్య రాయబారము పంపెను.",
                "11": "ఆ సందేశమును అందుకొన్నప్పుడు లెహోంటి కొండ క్రిందకు వెళ్ళుటకు ధైర్యము చేయలేదు. క్రిందకు రావలెనని అతడిని కోరుచూ అమలిక్యా రెండవసారి సందేశము పంపెను, కానీ లెహోంటి రాలేదు. అతడు తిరిగి మూడవసారి పంపెను.",
                "12": "లెహోంటి కొండ నుండి క్రిందికి వచ్చునట్లు చేయలేకపోయెనని అమలిక్యా కనుగొన్నప్పుడు, అతడు కొండ ఎక్కి దాదాపు లెహోంటి శిబిరము వరకు వెళ్ళెను; మరియు అతడు క్రిందికి రావలెనని, తన భటులను తనతో తెచ్చుకోవచ్చునని చెప్పుచూ అతడు తిరిగి నాలుగవసారి లెహోంటికి తన సందేశమును పంపెను.",
                "13": "లెహోంటి తన భటులతో అమలిక్యా యొద్దకు దిగివచ్చినపుడు, రాత్రి సమయమందు లెహోంటి తన సైన్యముతో దిగివచ్చి, రాజు అతనికి సైన్యాధిపత్యము ఇచ్చిన ఆ మనుష్యులను వారి శిబిరములలో ముట్టడించమని అమలిక్యా కోరెను మరియు అతడిని (అమలిక్యాను) సమస్త సైన్యముపై రెండవ నాయకునిగా చేసిన యెడల అతడు వారిని లెహోంటి చేతులకు అప్పగించునని చెప్పెను.",
                "14": "లెహోంటి తన మనుష్యులతో దిగి వచ్చి అమలిక్యా మనుష్యులను చుట్టుముట్టినందున, ప్రాతఃకాలమున వారు మేల్కొనక ముందే వారు లెహోంటి సైన్యముల చేత ముట్టడించబడిరి.",
                "15": "వారు ముట్టడించబడియున్నారని చూచినపుడు, వారు నాశనము చేయబడకుండునట్లు వారి సహోదరులతో కలియుటకు అతడు వారిని అనుమతించవలెనని వారు అమలిక్యాను బ్రతిమాలిరి. ఇప్పుడు అమలిక్యా కోరినది ఇదియే.",
                "16": "మరియు రాజు యొక్క ఆజ్ఞలకు వ్యతిరేకముగా అతడు తన మనుష్యులను అప్పగించెను. రాజును సింహాసనము నుండి తొలగించుటలో తన ప్రణాళికలను అతడు సాధించగలుగునట్లు అమలిక్యా కోరుకున్నది ఇదియే.",
                "17": "ఇప్పుడు వారి ముఖ్యనాయకుడు చంపబడిన యెడల, రెండవ నాయకుడిని వారి ముఖ్యనాయకునిగా నియమించుట అనునది లేమనీయుల మధ్య ఒక ఆచారమైయుండెను.",
                "18": "మరియు లెహోంటి మరణించునట్లు అతని సేవకులలో ఒకడు అతనికి కొంచెము కొంచెముగా విషము ఇచ్చునట్లు అమలిక్యా చేసెను.",
                "19": "ఇప్పుడు లెహోంటి చనిపోయినప్పుడు, లేమనీయులు అమలిక్యాను వారి నాయకునిగా మరియు వారి ముఖ్య సైన్యాధ్యక్షునిగా నియమించిరి.",
                "20": "అమలిక్యా అతని సైన్యములతో (ఏలయనగా అతడు తన కోరికలను సాధించుకొని యున్నందున) నీఫై దేశమునకు, ముఖ్య పట్టణమైన నీఫై పట్టణమునకు నడిచెను.",
                "21": "మరియు రాజు అతడిని కలుసుకొనుటకు తన భటులతో బయటకు వచ్చెను, ఏలయనగా అమలిక్యా అతని ఆజ్ఞలను నెరవేర్చెనని, నీఫైయులకు వ్యతిరేకముగా యుద్ధము చేయుటకు గొప్ప సైన్యమును సమకూర్చెనని అతడు తలంచెను.",
                "22": "కానీ రాజు అతడిని కలుసుకొనుటకు బయటకు రాగా, రాజును కలుసుకొనుటకు తన సేవకులు ముందుకు వెళ్ళునట్లు అమలిక్యా చేసెను. అతని గొప్పతనమును బట్టి అతడిని గౌరవించుచున్నట్లుగా వారు రాజు యెదుట వంగి నమస్కరించిరి.",
                "23": "మరియు లేమనీయుల ఆచారమును బట్టి రాజు సమాధానమునకు గుర్తుగా వారిని పైకి లేపుటకు తన చేతిని ముందుకు చాపెను, ఈ ఆచారమును వారు నీఫైయుల నుండి పొందిరి.",
                "24": "అతడు మొదటి వానిని పైకి లేపినప్పుడు, అతడు రాజును హృదయమందు పొడిచెను; మరియు అతడు నేలపై పడెను.",
                "25": "ఇప్పుడు రాజు యొక్క సేవకులు పారిపోయిరి మరియు అమలిక్యా యొక్క సేవకులు కేకలు వేయుట మొదలుపెట్టి ఇట్లు చెప్పిరి:",
                "26": "ఇదిగో రాజు యొక్క సేవకులు అతడిని హృదయమందు పొడిచిరి మరియు అతడు పడిపోగా వారు పారిపోయిరి; ఇదిగో రండి, చూడుడి.",
                "27": "ఇప్పుడు అతని సైన్యములు ముందుకు వెళ్ళి, రాజుకు ఏమి జరిగెనో చూడవలెనని అమలిక్యా ఆజ్ఞాపించెను; వారు ఆ స్థలమునకు వచ్చి రాజు రక్తపుమడుగులో పడియుండుట చూచినప్పుడు, అమలిక్యా కోపముతోనున్నట్లు నటించి ఇట్లనెను: రాజును ప్రేమించిన వాడెవడైనను వెళ్ళి, అతని సేవకులు సంహరింపబడునట్లు వారిని తరుమవలెను.",
                "28": "మరియు రాజును ప్రేమించిన వారు ఈ మాటలను వినినప్పుడు, రాజు యొక్క సేవకుల వెంటపడి వారిని తరిమిరి.",
                "29": "ఇప్పుడు ఒక సైన్యము వారిని తరుముటను రాజు యొక్క సేవకులు చూచినప్పుడు, వారు మరలా భయపడి అరణ్యములోనికి పారిపోయి జరహేమ్ల దేశములోనికి వచ్చి అమ్మోన్ యొక్క జనులతో చేరిరి.",
                "30": "వారిని తరిమిన సైన్యము, వారి వెనుక వ్యర్థముగా తరిమియుండి తిరిగి వచ్చెను; ఆ విధముగా అమలిక్యా మోసము చేత జనుల హృదయములను గెలుచుకొనెను.",
                "31": "ఉదయమున అతడు తన సైన్యములతో నీఫై యొక్క పట్టణమునందు ప్రవేశించి, ఆ పట్టణమును స్వాధీనము చేసుకొనెను.",
                "32": "మరియు రాజు సంహరింపబడెనని రాణి వినినప్పుడు—ఏలయనగా రాజు అతని సేవకుల చేత సంహరింపబడెనని, అతడు తన సైన్యముతో వారిని తరిమెనని, కానీ అది వ్యర్థమైనదని, వారు తప్పించుకొని పోయిరని అమలిక్యా రాణికి ఒక రాయబారమును పంపియుండెను—",
                "33": "కావున రాణి ఈ సందేశమును అందుకొనినప్పుడు, అతడు పట్టణము యొక్క జనులను సంరక్షించవలెనని కోరుచూ ఆమె అమలిక్యా యొద్దకు సమాచారము పంపెను; ఆమె యొద్దకు రావలెనని మరియు రాజు యొక్క మరణమును గూర్చి సాక్ష్యమిచ్చుటకు సాక్షులను కూడా అతనితో తీసుకురావలెనని ఆమె అతడిని కోరెను.",
                "34": "అప్పుడు అమలిక్యా రాజును సంహరించిన అదే సేవకుడిని, అతనితోనుండిన వారందరినీ తీసుకొని రాణి యొద్దకు ఆమె కూర్చున్న స్థలమునకు వెళ్ళెను; అతని స్వంత సేవకుల చేత రాజు సంహరింపబడెనని వారందరు ఆమెకు సాక్ష్యమిచ్చిరి; మరియు వారు పారిపోయిరి, వారికి వ్యతిరేకముగా ఇది సాక్ష్యమిచ్చుటలేదా? అని కూడా వారు చెప్పిరి. ఆ విధముగా వారు రాజు యొక్క మరణమును గూర్చి రాణిని సమాధానపరచిరి.",
                "35": "అమలిక్యా రాణి యొక్క అనుగ్రహమును కోరి, ఆమెను భార్యగా చేసుకొనెను; ఆ విధముగా అతని మోసము ద్వారా, అతని కపట సేవకుల యొక్క సహాయము ద్వారా అతడు రాజ్యమును సంపాదించెను; ముఖ్యముగా దేశమంతటా లేమనీయులు, లెమూయేలీయులు, ఇష్మాయేలీయులు మరియు నీఫై యొక్క పరిపాలన నుండి ఇప్పటి వరకు గల నీఫైయుల అసమ్మతీయులందరు కలిసియున్న లేమనీయుల జనులందరి మధ్య అతడు రాజుగా గుర్తింపబడెను.",
                "36": "ఇప్పుడు ఈ అసమ్మతీయులు, నీఫైయుల యొక్క అదే ఉపదేశమును అదే సమాచారమును కలిగియుండిరి, ప్రభువు యొక్క అదే జ్ఞానమందు ఉపదేశింపబడియుండిరి, అయినప్పటికీ అది వివరించుటకు వింతగా ఉండును, వారు విడిపోయిన తర్వాత ఎక్కువ కాలము గడవకముందే, వారు లేమనీయుల పారంపర్యాచారములందు పానము చేయుచూ సోమరితనము మరియు సమస్త విధమైన కాముకత్వమునకు దారి ఇచ్చుచూ ప్రభువైన వారి దేవుడిని పూర్తిగా మరచిపోవుచూ లేమనీయుల కంటే కఠినాత్ములై పశ్చాత్తాపపడక అధిక కౄరులుగా, దుర్మార్గులుగా మరియు భీకరులుగా మారిరి."
            },
            "48": {
                "1": "అమలిక్యా రాజ్యమును పొందిన వెంటనే లేమనీయుల హృదయములను నీఫై యొక్క జనులకు వ్యతిరేకముగా ప్రేరేపించుట మొదలుపెట్టెను; వారి గోపురముల నుండి నీఫైయులకు వ్యతిరేకముగా లేమనీయులతో మాట్లాడుటకు అతడు మనుష్యులను నియమించెను.",
                "2": "ఆ విధముగా అతడు వారి హృదయములను నీఫైయులకు వ్యతిరేకముగా ప్రేరేపించెను, ఎంతగాననగా న్యాయాధిపతుల పరిపాలన యొక్క పంతొమ్మిదవ సంవత్సరము యొక్క కడపటి భాగమందు తన ప్రణాళికలను అంతవరకు సాధించిన వాడై, లేమనీయులపై రాజుగా చేయబడిన వాడై, అతడు దేశమంతటిపై అనగా దేశమందున్న నీఫైయులు మరియు లేమనీయుల జనులందరిపై పరిపాలన చేయుటకు కోరెను.",
                "3": "కావున అతడు తన ప్రణాళికను సాధించెను, ఏలయనగా అతడు లేమనీయుల హృదయములను కఠినపరచి, వారి మనస్సులను గ్రుడ్డిగా చేసి, నీఫైయులకు వ్యతిరేకముగా యుద్ధము చేయుటకు అసంఖ్యాకమైన సైన్యమును అతడు సమకూర్చునంతగా వారిని కోపమునకు పురిగొల్పెను.",
                "4": "అతని జనుల సంఖ్య యొక్క గొప్పతనమును బట్టి నీఫైయులను ఓడించి, వారిని దాస్యములోనికి తెచ్చుటకు అతడు నిర్ణయించుకొనెను.",
                "5": "ఆ విధముగా అతడు జోరమీయులను ప్రధాన అధికారులుగా నియమించెను, వారు నీఫైయుల శక్తి, వారి ఆశ్రయస్థలములు మరియు వారి పట్టణముల యొక్క బలహీనమైన భాగములతో అందరికన్నా అధిక పరిచయము కలిగియుండిరి, కావున అతడు వారిని తన సైన్యములపై ప్రధాన అధికారులుగా నియమించెను.",
                "6": "వారు తమ దండును తీసుకొని, అరణ్యమందు జరహేమ్ల యొక్క దేశము వైపు ముందుకు సాగిరి.",
                "7": "ఇప్పుడు అమలిక్యా ఆ విధముగా మోసము మరియు వంచన ద్వారా అధికారమును సంపాదించుచుండగా, మొరోనై దానికి విరుద్ధముగా ప్రభువైన వారి దేవునిపట్ల విశ్వాసముగా ఉండుటకు జనుల మనస్సులను సిద్ధపరచుచుండెను.",
                "8": "అతడు నీఫైయుల సైన్యములను బలపరచుచుండెను మరియు చిన్నకోటలను లేదా ఆశ్రయ స్థలములను నిర్మించుచుండెను; అతని సైన్యములను చుట్టియుండుటకు చుట్టూ మట్టితో గట్టులను కట్టుచూ వారిని చుట్టియుండుటకు వారి పట్టణములు మరియు వారి దేశముల యొక్క సరిహద్దుల చుట్టూ, అంతేకాకకుండా దేశము చుట్టూ అన్నివైపుల రాళ్ళతో గోడలను కూడా కట్టుచుండెను.",
                "9": "మరియు మిక్కిలి బలహీనమైన వారి దుర్గములయందు అతడు అధిక సంఖ్యలో మనుష్యులనుంచెను; ఆ విధముగా అతడు నీఫైయుల చేత స్వాధీనపరచుకొనబడిన దేశమునందు దుర్గములు నిర్మించి, బలపరిచెను.",
                "10": "ఆ విధముగా వారి స్వేచ్ఛ, వారి భూములు, వారి భార్యాపిల్లలు మరియు వారి శాంతిని కాపాడుటకు, ప్రభువైన వారి దేవుని కొరకు వారు జీవించునట్లు మరియు క్రైస్తవుల ఉద్దేశ్యమని వారి శత్రువుల చేత పిలువబడిన దానిని వారు నిలుపుకొనునట్లు అతడు సిద్ధము చేయుచుండెను.",
                "11": "మొరోనై బలవంతుడు మరియు శక్తిశాలి; అతడు పరిపూర్ణమైన గ్రహింపు గలవాడు; రక్తపాతమందు ఆనందించనివాడు; దాస్యము మరియు బానిసత్వము నుండి తన దేశము యొక్క, తన సహోదరుల యొక్క స్వేచ్ఛా స్వాతంత్ర్యములందు ఆనందించు ఆత్మ గలవాడు.",
                "12": "ఆయన తన జనులపై ఉంచిన అనేక విశేషాధికారములు మరియు ఆశీర్వాదముల నిమిత్తము అతని దేవుని పట్ల కృతజ్ఞతాస్తుతులతో నిండిన హృదయము గలవాడు; అతని జనుల యొక్క రక్షణ మరియు సంక్షేమము నిమిత్తము మిక్కిలిగా శ్రమపడినవాడు.",
                "13": "అతడు క్రీస్తు యొక్క విశ్వాసమందు స్థిరముగానుండెను మరియు అతడు మరణించునంత వరకు అతని జనులను, హక్కులను, దేశమును మరియు మతమును కాపాడుటకు ఒట్టు పెట్టుకొనియుండెను.",
                "14": "ఇపుడు అవసరమైతే రక్తము చిందించైనా తమ శత్రువుల నుండి తమనుతాము కాపాడుకొనవలెనని నీఫైయులు బోధింపబడిరి; మరియు ఎన్నడూ ఎవరికీ హాని చేయకూడదని, వారి ప్రాణములు కాపాడుకొనుటకు తప్ప, శత్రువుకు వ్యతిరేకముగా తప్ప, ఎన్నడూ ఖడ్గము ఎత్తరాదని కూడా వారు బోధింపబడిరి.",
                "15": "ఆ విధముగా చేయుట ద్వారా దేవుడు వారిని దేశమందు వర్థిల్లజేయునని లేదా ఇతర మాటలలో, వారు దేవుని ఆజ్ఞలను పాటించుట యందు విశ్వాసముగా ఉండిన యెడల ఆయన వారిని దేశమందు వర్థిల్లజేయునని, వారి అపాయమునుబట్టి పారిపోవుటకు లేదా యుద్ధమునకు సిద్ధపడుటకు వారిని హెచ్చరించును అనునది వారి విశ్వాసమైయుండెను.",
                "16": "ఇంకను తమ శత్రువులకు వ్యతిరేకముగా తమను కాపాడుకొనుటకు వారు ఎటు వెళ్ళవలెనో దేవుడు వారికి తెలియజేయునని, అట్లు చేయుట ద్వారా ప్రభువు వారిని విడిపించుననునది మొరోనై యొక్క విశ్వాసమైయుండెను మరియు దానియందు అతని హృదయము ఆనందించెను; రక్తపాతమందు కాదు, కానీ మంచి చేయుట యందు, తన జనులను కాపాడుట యందు, దేవుని ఆజ్ఞలను పాటించుట యందు మరియు దుర్నీతిని ఎదుర్కొనుట యందు ఆనందించెను.",
                "17": "నిశ్చయముగా మనుష్యులందరు మొరోనైవలే ఉన్న యెడల మరియు ఉండబోయిన యెడల, నరకపు శక్తులు నిరంతరము వణికించబడునని, అపవాది నరుల సంతానము యొక్క హృదయములపై ఎన్నడూ శక్తి కలిగియుండడని నేను మీతో నిశ్చయముగా చెప్పుచున్నాను.",
                "18": "అతడు మోషైయ కుమారుడైన అమ్మోన్ వంటివాడు మరియు మోషైయ యొక్క ఇతర కుమారుల వంటివాడు, ఆల్మా మరియు అతని కుమారుల వంటివాడు, ఏలయనగా వారందరు దైవజనులు.",
                "19": "ఇప్పుడు హీలమన్‌ మరియు అతని సహోదరులు కూడా జనులకు మొరోనై కంటే ఏమియు తక్కువ సేవ చేసిన వారు కాదు; ఏలయనగా వారు దేవుని వాక్యమును బోధించిరి, మరియు వారి మాటలను ఆలకించిన మనుష్యులందరికి పశ్చాత్తాపము నిమిత్తము బాప్తిస్మమిచ్చిరి.",
                "20": "ఆ విధముగా వారు ముందుకు సాగిరి, మరియు వారి మాటలను బట్టి ప్రభువు చేత అధికముగా అనుగ్రహింపబడునంతగా జనులు తమనుతాము తగ్గించుకొనిరి; ఆ విధముగా వారు నాలుగు సంవత్సరములపాటు వారి మధ్య యుద్ధములు, వివాదములు లేకయుండిరి.",
                "21": "కానీ నేను చెప్పినట్లు పంతొమ్మిదవ సంవత్సరము యొక్క కడపటి భాగమందు, వారి మధ్య సమాధానమున్నప్పటికీ వారి సహోదరులైన లేమనీయులతో పోరాడుటకు అయిష్టముగా వారు బలవంతము చేయబడిరి.",
                "22": "క్లుప్తముగా, వారు ఎంతమాత్రము ఇష్టపడనప్పటికీ లేమనీయులతో వారి యుద్ధములు అనేక సంవత్సరముల పాటు ఆగకయుండెను.",
                "23": "లేమనీయులకు వ్యతిరేకముగా ఆయుధములను పైకెత్తుటకు వారు విచారించిరి, ఏలయనగా వారు రక్తపాతమందు ఆనందించలేదు; మరియు ఇదియే అంతయు కాదు—వారి దేవుడిని కలుసుకొనుటకు సిద్ధపడకుండానే వారి సహోదరులలో అంతమందిని ఈ లోకములోనుండి నిత్యలోకములోనికి పంపుటలో సాధనముగా ఉన్నందుకు వారు విచారించిరి.",
                "24": "అయినప్పటికీ ఒకప్పుడు వారి సహోదరులైయుండి, వారి సంఘము నుండి విభేదించి, వారిని విడిచి లేమనీయులను చేరుట ద్వారా వారిని నాశనము చేయుటకు వెళ్ళిన వారి యొక్క అనాగరికపు క్రూరత్వము చేత వారి భార్యాపిల్లలు చిత్రవధ చేయబడునట్లు తమ ప్రాణములను అర్పించుటకు వారు అనుమతించలేకపోయిరి.",
                "25": "ఏలయనగా వారు ఆయన ఆజ్ఞలను పాటించిన యెడల, వారు దేశమందు వర్ధిల్లుదురనునది ప్రభువు యొక్క వాగ్దానమైయున్నందున దేవుని ఆజ్ఞలను పాటించు వారెవరైనా అక్కడ ఉన్నంత కాలము నీఫైయుల రక్తమందు వారి సహోదరులు ఆనందించుటను వారు సహించలేకపోయిరి."
            },
            "49": {
                "1": "ఇప్పుడు పంతొమ్మిదవ సంవత్సరము యొక్క పదకొండవ నెల యందు, నెల యొక్క పదవ దినమందు లేమనీయుల సైన్యములు అమ్మోనైహా దేశమును సమీపించుచు కనబడెను.",
                "2": "ఆ పట్టణము తిరిగి కట్టబడియుండెను మరియు పట్టణము యొక్క సరిహద్దుల వెంబడి మొరోనై ఒక సైన్యమును నిలిపెను, వారు లేమనీయుల బాణములు మరియు రాళ్ళ నుండి తమను కాపాడుకొనుటకు చుట్టూ మట్టిగట్టులు వేసుకొనియుండిరి; ఏలయనగా వారు బాణములతోను, రాళ్ళతోను పోరాడిరి.",
                "3": "ఇదిగో అమ్మోనైహా పట్టణము తిరిగి కట్టబడినదని నేను చెప్పితిని. అవును, దానిలో కొంత భాగము తిరిగి కట్టబడినదని నేను మీతో చెప్పుచున్నాను; జనుల దుర్నీతిని బట్టి లేమనీయులు దానిని ఒకసారి నాశనము చేసియున్నందున, మరలా అది వారికి సులభమైన గురియగునని వారు తలంచిరి.",
                "4": "కానీ, వారు మిక్కిలి నిరాశ చెందిరి; ఏలయనగా నీఫైయులు చుట్టూ త్రవ్వి మట్టితో ఎత్తుగా ఒక గట్టును కట్టియుండిరి, ఎంతగాననగా వారికి తగులునట్లుగా లేమనీయులు తమ రాళ్ళను, బాణములను వేయలేకపోయిరి, లేదా వారి ప్రవేశద్వారము గుండా తప్ప వారిపై దాడి చేయుటకు రాలేకపోయిరి.",
                "5": "ఇప్పుడు, వారి రక్షణ స్థలములను సిద్ధపరచుకొనుటలో నీఫైయుల తెలివిని బట్టి ఈ సమయమున లేమనీయుల ప్రధాన అధికారులు మిక్కిలి ఆశ్చర్యపడిరి.",
                "6": "వారు బహు సంఖ్యాకులైనందున, ఇదివరకు చేసియున్నట్లుగా వారిపై దాడి చేయగలమని లేమనీయుల నాయకులు తలంచిరి; వారు డాలులతో మరియు వక్షస్థల కవచములతో తమనుతాము సిద్ధము చేసుకొనిరి; వారు చర్మపు వస్త్రములతో అనగా వారి దిగంబరత్వమును కప్పుకొనుటకు అత్యంత మందమైన వస్త్రములతో తమనుతాము సిద్ధము చేసుకొనిరి.",
                "7": "ఆ విధముగా సిద్ధపడి వారు తమ సహోదరులను సులభముగా జయించి, వారిని దాస్యపు కాడి క్రిందికి తేగలరని లేదా వారి చిత్తానుసారము వారిని సంహరించి, చిత్రవధ చేయగలరని తలంచిరి.",
                "8": "కానీ, లీహై సంతానము మధ్య ఎన్నడూ తెలియబడని విధములో నీఫైయులు వారి కొరకు సిద్ధపడియుండుటను చూచి వారు మిక్కిలి ఆశ్చర్యపడిరి. వారు మొరోనై యొక్క ఆజ్ఞల ప్రకారము లేమనీయులతో యుద్ధము చేయుటకు సిద్ధముగానుండిరి.",
                "9": "మరియు లేమనీయులు లేదా అమలిక్యాయులు వారి యుద్ధ సన్నాహములు చూచి అత్యంత ఆశ్చర్యపడిరి.",
                "10": "ఇప్పుడు నీఫై దేశమునుండి అతని సైన్యమునకు ప్రతినిధిగా రాజైన అమలిక్యా వచ్చియున్న యెడల, బహుశా అమ్మోనైహా పట్టణము వద్ద నీఫైయులపై లేమనీయులు దాడి చేయునట్లు అతడు చేసియుండేవాడు; ఏలయనగా అతడు, తన జనుల ప్రాణములను లక్ష్యపెట్టలేదు.",
                "11": "కానీ అమలిక్యా యుద్ధము చేయుటకు రాలేదు. అతని ప్రధాన అధికారులు అమ్మోనైహా పట్టణము వద్ద నీఫైయులపై దాడి చేయుటకు ధైర్యము చేయలేదు, ఏలయనగా నీఫైయుల ఆశ్రయ స్థలములను బట్టి వారు నిరాశ చెంది, వారిపై దాడి చేయలేకపోవునంతగా నీఫైయుల మధ్య వ్యవహారముల నిర్వహణను మొరోనై మార్చివేసెను.",
                "12": "కావున, వారు అరణ్యములోనికి పారిపోయిరి మరియు వారి దండును తీసుకొని, నీఫైయులకు వ్యతిరేకముగా దాడిచేయుటకు వారి కొరకు రెండవ శ్రేష్ఠమైన స్థలమైయుండునని తలంచుచు నోవాహ్ దేశము వైపు నడిచిరి.",
                "13": "ఏలయనగా, చుట్టూ ఉన్న దేశమంతటా మొరోనై ప్రతి పట్టణమును బలపరిచెనని లేదా రక్షణ దుర్గములను కట్టించెనని వారు ఎరుగకుండిరి; కావున వారు, దృఢనిశ్చయముతో నోవాహ్ దేశము వైపు నడిచిరి; అంతేకాక వారి ప్రధాన అధికారులు ముందుకు వచ్చి, ఆ పట్టణవాసులను నాశనము చేయుదుమని ఒట్టు పెట్టుకొనిరి.",
                "14": "కానీ, వారు ఆశ్చర్యపడునట్లు ఇప్పటివరకు బలహీనముగానున్న నోవాహ్ పట్టణము మొరోనై కారణముగా అమ్మోనైహా పట్టణమును మించి బలమైనదాయెను.",
                "15": "ఇప్పుడిది మొరోనై చేసిన తెలివైన పనియైయున్నది; ఏలయనగా వారు అమ్మోనైహా పట్టణము వద్ద భయభ్రాంతులగుదురని మరియు నోవాహ్ పట్టణము ఇంతవరకు దేశము యొక్క బలహీనమైన భాగముగా ఉన్నందున, వారు యుద్ధము చేయుటకు అక్కడకు వచ్చెదరని అతడు తలంచెను మరియు అతడు కోరుకున్న ప్రకారమే జరిగెను.",
                "16": "మొరోనై ఆ పట్టణవాసులపై లీహైని ప్రధాన అధికారిగా నియమించెను; సీదోను నదికి తూర్పున ఉన్న లోయలో లేమనీయులతో యుద్ధము చేసిన లీహై ఇతడే.",
                "17": "ఇప్పుడు లీహై ఆ పట్టణమును పర్యవేక్షించుచున్నాడని లేమనీయులు కనుగొనినప్పుడు, వారు మరలా నిరాశ చెందిరి, ఏలయనగా లీహైని గూర్చి వారు మిక్కిలిగా భయపడిరి; అయినను వారి ప్రధాన అధికారులు పట్టణముపై దాడిచేయుటకు ఒట్టు పెట్టుకొనియున్నందున, వారు తమ సైన్యములను తీసుకొని వచ్చిరి.",
                "18": "కట్టబడియున్న ఎత్తైన గట్టు, చుట్టూ త్రవ్వబడియున్న లోతైన కందకములను బట్టి ప్రవేశద్వారము గుండా తప్ప మరేదారిలో వారి రక్షణ దుర్గములలోనికి లేమనీయులు ప్రవేశించలేకపోయిరి.",
                "19": "ఆ విధముగా ఇతర మార్గము ద్వారా కోటలో ప్రవేశించుటకు ప్రయత్నించు వారందరిపై రాళ్ళు మరియు బాణములు వేయుట ద్వారా వారిని నాశనము చేయుటకు నీఫైయులు సిద్ధపడియుండిరి.",
                "20": "ఆ విధముగా ప్రవేశద్వారము గుండా వారి రక్షణస్థలములోనికి వచ్చుటకు ప్రయత్నించు వారందరినీ కొట్టివేయుటకు వారి బలమైన మనుష్యులలో ఒక భాగము తమ ఖడ్గములతో, వడిసెలతో సిద్ధముగానుండెను; ఆ విధముగా లేమనీయులకు వ్యతిరేకముగా తమను కాపాడుకొనుటకు వారు సిద్ధముగానుండిరి.",
                "21": "లేమనీయుల అధికారులు తమ సైన్యములను ప్రవేశద్వారము యెదుటికి తెచ్చి, వారి రక్షణస్థలములోనికి వెళ్ళుటకు నీఫైయులతో పోరాడసాగిరి. కానీ, వారు ఎప్పటికప్పుడు వెనుకకు తరుమబడి, అమితమైన సంహారముతో సంహరింపబడిరి.",
                "22": "ఇప్పుడు ద్వారము గుండా నీఫైయులపై అధికారము సంపాదించలేకపోయిరని వారు కనుగొన్నప్పుడు, పోరాడుటకు సమాన అవకాశము కలిగియుండునట్లు, వారి సైన్యముల యొద్దకు వెళ్ళగలుగునట్లు వారు మట్టి గట్టులను త్రవ్వివేయనారంభించిరి; కానీ ఈ ప్రయత్నములలో వారి పైకి విసరబడిన రాళ్ళు మరియు బాణములచేత వారు కొట్టివేయబడిరి; మట్టి గట్టులను క్రిందకు కూల్చుట ద్వారా వారి కందకములను నింపుటకు బదులుగా వారి మృతులు మరియు క్షతగాత్రుల శరీరములతో అవి కొంత వరకు నింపబడెను.",
                "23": "ఆ విధముగా నీఫైయులు వారి శత్రువులపై సమస్త అధికారము కలిగియుండిరి; మరియు ఆ విధముగా వారి ప్రధాన అధికారులందరు సంహరింపబడు వరకు లేమనీయులు నీఫైయులను నాశనము చేయుటకు ప్రయత్నించిరి; మరొక ప్రక్క నీఫైయులలో ఒక్క ఆత్మయు సంహరింపబడకపోగా, లేమనీయులలో వేయిమంది కంటే అధికులు సంహరింపబడిరి.",
                "24": "ద్వారము గుండా లేమనీయుల యొక్క బాణములకు గురిచేయబడి, గాయపడిన వారు ఏబదిమంది అక్కడ ఉండిరి, వారి కాళ్ళపై తీవ్రమైన గాయములైనప్పటికీ వారు తమ డాలులు, వక్షస్థల కవచములు మరియు శిరస్త్రాణముల చేత కాపాడబడిరి.",
                "25": "ఇప్పుడు వారి ప్రధాన అధికారులందరు సంహరింపబడిరని లేమనీయులు చూచినప్పుడు, వారు అరణ్యములోనికి పారిపోయిరి. మరియు జన్మతః నీఫైయుడైన వారి రాజు అమలిక్యాకు వారికి జరిగిన గొప్ప నష్టమును గూర్చి తెలియజేయుటకు వారు నీఫై దేశమునకు తిరిగివెళ్ళిరి.",
                "26": "అతడు తన జనులతో మిక్కిలి కోపముగానుండెను, ఏలయనగా నీఫైయులపై అతని కోరికను అతడు సాధించలేకపోయెను; అతడు వారిని దాస్యపు కాడి క్రిందకు తీసుకురాలేకపోయెను.",
                "27": "అతడు మిక్కిలి కోపముగానుండి, దేవుడిని శపించి, మొరోనై రక్తము త్రాగెదనని ఒట్టు పెట్టుకొనెను; మరియు ఇది, తన జనుల క్షేమము కొరకు సిద్ధపడుటలో మొరోనై దేవుని ఆజ్ఞలను పాటించుటను బట్టియైయుండెను.",
                "28": "మరొక ప్రక్క వారి శత్రువుల చేతులలోనుండి వారిని విడిపించుటలో ఆయన సాటిలేని శక్తిని బట్టి, నీఫై జనులు ప్రభువైన వారి దేవునికి కృతజ్ఞతాస్తుతులు చెల్లించిరి.",
                "29": "ఆ విధముగా నీఫై జనులపై న్యాయాధిపతుల పరిపాలన యొక్క పంతొమ్మిదవ సంవత్సరము ముగిసెను.",
                "30": "హీలమన్‌, షిబ్లోన్‌, కొరియాంటన్‌, అమ్మోన్ మరియు అతని సహోదరుల చేత, మరియు దేవుని యొక్క పరిశుద్ధ క్రమము ద్వారా నియమింపబడి, పశ్చాత్తాపము నిమిత్తము బాప్తిస్మము పొంది జనుల మధ్య బోధించుటకు పంపబడిన వారందరి చేత వారికి ప్రకటించబడిన దేవుని వాక్యమునకు వారిచ్చిన లక్ష్యము మరియు శ్రద్ధను బట్టి వారి మధ్య నిరంతర సమాధానముండెను మరియు సంఘమందు మిక్కిలి అభివృద్ధి జరిగెను."
            },
            "50": {
                "1": "ఇప్పుడు మొరోనై యుద్ధమునకు ఏర్పాట్లు చేయుట లేదా లేమనీయులకు వ్యతిరేకముగా అతని జనులను కాపాడుట మానలేదు; ఏలయనగా న్యాయాధిపతుల పరిపాలన యొక్క ఇరవైయవ సంవత్సరపు ప్రారంభమందు, అతని సైన్యములు నీఫైయుల ఆధీనమందున్న దేశమంతటా అన్ని పట్టణముల చుట్టూ మట్టి గట్టులను త్రవ్వుట మొదలుపెట్టునట్లు అతడు చేసెను.",
                "2": "మట్టి యొక్క ఈ గట్టుల పైభాగమున కొయ్యదుంగలు, ముఖ్యముగా ఒక మనిషంత ఎత్తుగా కొయ్యదుంగలు పట్టణముల చుట్టూ కట్టబడునట్లు అతడు చేసెను.",
                "3": "ఆ కొయ్యదుంగల పనలపైన అక్కడ కొయ్యదుంగల చుట్టూ వాడిగా చెక్కిన రాటల చట్రములు కట్టబడునట్లు అతడు చేసెను; అవి బలముగాను, ఎత్తుగాను ఉండెను.",
                "4": "అతడు ఆ రాటల పైభాగము కనబడునట్లు గోపురములు నిర్మించబడునట్లు చేసెను మరియు లేమనీయుల రాళ్ళు, బాణములు వారికి హాని చేయకుండునట్లు ఆ గోపురములపైన రక్షణ స్థలములు నిర్మించబడునట్లు అతడు చేసెను.",
                "5": "వారి ఇష్టము మరియు బలమును బట్టి దానిపై నుండి వారు రాళ్ళు వేయగలుగునట్లు, పట్టణపు గోడలను సమీపించుటకు ప్రయత్నించు వానిని సంహరించునట్లు వారు సిద్ధపడిరి.",
                "6": "ఆ విధముగా మొరోనై దేశమంతటా ప్రతి పట్టణము చుట్టూ వారి శత్రువుల రాకకు వ్యతిరేకముగా బలమైన దుర్గములను సిద్ధపరిచెను.",
                "7": "మరియు మొరోనై తన సైన్యములు తూర్పు అరణ్యములోనికి పోవునట్లు చేసెను; వారు వెళ్ళి, తూర్పుఅరణ్యములో ఉన్న లేమనీయులనందరినీ జరహేమ్ల దేశమునకు దక్షణమునున్న వారి స్వంత దేశములకు తరిమిరి.",
                "8": "నీఫై దేశము తూర్పు సముద్రము నుండి పశ్చిమమునకు ఒక తిన్నని దిశలో సాగెను.",
                "9": "వారి స్వంత ఆధీనములోనున్న దేశములకు ఉత్తరమునున్న తూర్పు అరణ్యము నుండి లేమనీయులనందరినీ మొరోనై తరిమివేసినప్పుడు, జరహేమ్ల దేశమందు మరియు చుట్టూ ఉన్న దేశమందున్న నివాసులందరు తూర్పు అరణ్యములోనికి సముద్రపు ఒడ్డున సరిహద్దుల వరకు కూడా వెళ్ళి, దేశమును స్వాధీనపరచుకొనునట్లు అతడు చేసెను.",
                "10": "దక్షిణమున వారి ఆధీనములోనున్న సరిహద్దులయందు అతడు సైన్యములను ఉంచెను మరియు వారి సైన్యములను, వారి జనులను వారి శత్రువుల చేతులలో నుండి రక్షించుకొనునట్లు వారు దుర్గములను నిర్మించునట్లు చేసెను.",
                "11": "ఆ విధముగా తూర్పు అరణ్యమందు మరియు పశ్చిమమున కూడా లేమనీయుల యొక్క బలమైన దుర్గములన్నిటినీ అతడు కొట్టివేసెను, నీఫైయులు మరియు లేమనీయుల మధ్య, జరహేమ్ల దేశము మరియు నీఫై దేశము మధ్య పశ్చిమ సముద్రము నుండి సీదోను నది యొక్క శిరస్సు ప్రక్కగా సాగుచున్న సరిహద్దును బలపరిచెను—నీఫైయులు ఉత్తర దేశమంతటినీ, అంతేకాక సమృద్ధిదేశమునకు ఉత్తరమునున్న దేశమంతటినీ వారి ఇష్టానుసారము స్వాధీనపరచుకొనిరి.",
                "12": "ఆ విధముగా మొరోనై కార్యములు వారికిచ్చిన రక్షణ యొక్క హామీని బట్టి ప్రతి దినము పెరుగుచున్న అతని సైన్యములతో తమ స్వాధీనములోనున్న దేశములపై వారు ఎట్టి అధికారము లేకయుండవలెనని ఆ దేశములనుండి లేమనీయుల బలమును, అధికారమును కొట్టివేయుటకు అతడు ప్రయత్నించెను.",
                "13": "మరియు నీఫైయులు ఒక పట్టణ పునాదిని ప్రారంభించిరి, వారు ఆ పట్టణమును మొరోనై అని పిలిచిరి; అది తూర్పు సముద్రము ప్రక్కన ఉండెను; అది లేమనీయుల స్వాధీన రేఖకు దక్షిణమున ఉండెను.",
                "14": "వారు అహరోను మరియు మొరోనై యొక్క సరిహద్దుల ప్రక్కన, మొరోనై పట్టణము మరియు అహరోను పట్టణము మధ్య, ఒక పట్టణము కొరకు పునాదిని ప్రారంభించిరి; వారు ఆ పట్టణమును లేదా దేశమును నెఫిహా అని పిలిచిరి.",
                "15": "అదే సంవత్సరమందు ఉత్తరమున అనేక పట్టణములను కూడా వారు నిర్మించుట మొదలుపెట్టిరి, ప్రత్యేకించి ఒక దానిని వారు లీహైయని పిలిచిరి, అది సముద్రపు సరిహద్దులకు ఉత్తరమున ఉండెను.",
                "16": "ఆ విధముగా ఇరవైయవ సంవత్సరము ముగిసెను.",
                "17": "నీఫై జనులపై న్యాయాధిపతుల పరిపాలన యొక్క ఇరువది ఒకటవ సంవత్సరపు ప్రారంభమందు, నీఫై జనులు ఆవిధంగా వర్ధిల్లుచున్న పరిస్థితులందుండిరి.",
                "18": "వారు మిక్కిలిగా వర్థిల్లిరి మరియు మిక్కిలి ధనవంతులైరి; వారు వృద్ధిపొంది, దేశమందు బలముగా ఎదిగిరి.",
                "19": "ఆ విధముగా నరుల సంతానమునకు ఆయన సమస్త వాక్యములను నెరవేర్చుటలో ప్రభువు యొక్క వ్యవహారములన్నీ ఎంత కనికరముగలవో మరియు న్యాయమైనవో మనము చూచుచున్నాము; మరియు ఇట్లు చెప్పుచూ ఆయన లీహైతో పలికిన మాటలు ఈ సమయమున కూడా రుజువైనవని మనము చూడగలము:",
                "20": "నీవు, నీ పిల్లలు ధన్యులు; వారు ఆశీర్వదింపబడుదురు, వారు నా ఆజ్ఞలను పాటించియున్నంత కాలము వారు దేశమందు వర్ధిల్లుదురు. కానీ, వారు నా ఆజ్ఞలను పాటించకుండా ఉన్నంత కాలము వారు ప్రభువు యొక్క సన్నిధినుండి కొట్టివేయబడుదురని జ్ఞాపకముంచుకొనుడి.",
                "21": "ఈ వాగ్దానములు నీఫై యొక్క జనులకు రుజువు చేయబడినవని మనము చూచుచున్నాము; ఏలయనగా వారి మధ్యనున్న వారి కలహములు, వివాదములు, హత్యలు, దోపిడీలు, విగ్రహారాధన, జారత్వములు మరియు హేయక్రియలు వారిపైకి యుద్ధములను, నాశనములను తెచ్చెను.",
                "22": "దుష్టులైన వారి సహోదరులలో వేలమంది దాస్యమునకు అప్పగించబడి, ఖడ్గము చేత నశించి లేదా విశ్వాసమందు క్షీణించి లేమనీయులతో కలిసిపోయి ఉండగా, ప్రభువు యొక్క ఆజ్ఞలను పాటించుటయందు విశ్వాసముగానున్న వారు అన్ని సమయములందు విడిపించబడిరి.",
                "23": "కానీ నీఫై యొక్క దినముల నుండి, న్యాయాధిపతుల పరిపాలన యొక్క ఇరువది ఒకటవ సంవత్సరమందు మొరోనై దినములందు ఈ సమయము కంటే సంతోషకరమైన సమయము నీఫై జనుల మధ్య ఎన్నడూ లేకుండెను.",
                "24": "న్యాయాధిపతుల పరిపాలన యొక్క ఇరువది రెండవ సంవత్సరము సమాధానమందు ముగిసెను; మరియు ఇరువది మూడవ సంవత్సరము కూడా.",
                "25": "న్యాయాధిపతుల పరిపాలన యొక్క ఇరువది నాలుగవ సంవత్సరపు ప్రారంభమందు, లీహై యొక్క సరిహద్దులకు ప్రక్కగానున్న మోరియాంటన్‌ దేశము మరియు లీహై దేశమును గూర్చి వారి మధ్య వచ్చిన ఒక వివాదము కారణముగా తప్ప, అక్కడ నీఫైయుల మధ్య సమాధానముండి యుండవలెను. ఆ దేశములు రెండును సముద్రపు ఒడ్డున సరిహద్దులోనుండెను.",
                "26": "ఏలయనగా మోరియాంటన్‌ దేశమును స్వాధీనపరచుకొనిన జనులు, లీహై దేశము యొక్క ఒక భాగమును తమదనిరి; కావున అక్కడ వారి మధ్య తీవ్రమైన వివాదము మొదలాయెను, ఎంతగాననగా మోరియాంటన్‌ యొక్క జనులు వారి సహోదరులకు వ్యతిరేకముగా ఆయుధములను తీసుకొని, ఖడ్గము చేత వారిని సంహరించుటకు నిర్ణయించుకొనిరి.",
                "27": "కానీ, లీహై దేశమును స్వాధీనపరచుకొనిన జనులు మొరోనై శిబిరము వద్దకు పారిపోయి సహాయము కొరకు అతడిని అర్థించిరి; ఏలయనగా వారియందు తప్పు లేదు.",
                "28": "మరియు లీహై యొక్క జనులు మొరోనై శిబిరము వద్దకు పారిపోయిరని మోరియాంటన్‌ అను పేరుగల మనుష్యుని చేత నడిపించబడిన మోరియాంటన్‌ యొక్క జనులు కనుగొనినప్పుడు, మొరోనై సైన్యము వారిపై దాడిచేసి వారిని నాశనము చేయునేమోనని మిక్కిలి భయపడిరి.",
                "29": "కావున విశాలజలములతో నిండియుండి ఉత్తరము వైపునున్న దేశమునకు వారు పారిపోవలెనని మరియు ఉత్తరమువైపున ఉన్న దేశమును స్వాధీనము చేసుకొనవలెనని మోరియాంటన్‌ వారి హృదయములలో కోరిక కలుగజేసెను.",
                "30": "మరియు వారు ఈ ప్రణాళికను నెరవేర్చియుండేవారు, (అది విలపించుటకు కారణమైయుండేది) కానీ మోరియాంటన్‌ అధిక ఉద్రేకము గల మనుష్యుడై యుండి, అతని ఆడ పనివారిలో ఒకరి పట్ల కోపముగానుండి ఆమెపై దాడిచేసి, తీవ్రముగా కొట్టెను.",
                "31": "ఆమె పారిపోయి మొరోనై శిబిరము వద్దకు వచ్చి, ఆ విషయమును గూర్చి మరియు ఉత్తరమువైపు దేశములోనికి పారిపోవుటకు వారి ఉద్దేశ్యములను గూర్చి కూడా అన్ని సంగతులను మొరోనైకి చెప్పెను.",
                "32": "ఇప్పుడు వారు మోరియాంటన్‌ మాటలను ఆలకించుదురని మరియు అతని జనులతో కలసిపోవుదురని, ఆ విధముగా అతడు దేశము యొక్క ఆ భాగములను స్వాధీనము చేసుకొనునని, అది నీఫై జనుల మధ్య ఒక గంభీరమైన ఫలితమునకు పునాది వేయునని, ఆ ఫలితము వారి స్వాతంత్ర్యమును త్రోసివేయుటకు నడిపించునని సమృద్ధిదేశమందున్న జనులు లేదా మొరోనై భయపడెను.",
                "33": "కావున మోరియాంటన్‌ యొక్క జనులను ఎదుర్కొనుటకు, ఉత్తర దేశములోనికి వారి పలాయనమును ఆపుటకు మొరోనై ఒక సైన్యమును వారి దండుతోపాటు పంపెను.",
                "34": "మరియు నిర్జన దేశము యొక్క సరిహద్దులకు వచ్చువరకు వారు వారిని ఎదుర్కొనలేదు; ఉత్తరమువైపు దేశములోనికి సముద్రము ప్రక్కగా నడిపించు సన్నని దారి గుండా, సముద్రము ప్రక్కగా పశ్చిమమున మరియు తూర్పున వారు వారిని ఎదుర్కొనిరి.",
                "35": "టియాంకమ్ అను పేరుగల మనుష్యునిచేత నడిపించబడి, మొరోనై చేత పంపబడిన సైన్యము మోరియాంటన్‌ యొక్క జనులను కలుసుకొనెను; (అతని దుర్మార్గము మరియు అతని ఇచ్ఛకపు మాటల చేత ప్రేరేపించబడి) మోరియాంటన్‌ యొక్క జనులు ఎంత మొండివారైరనగా, వారి మధ్య ఒక యుద్ధము మొదలాయెను, దాని యందు టియాంకమ్ మోరియాంటన్‌ను సంహరించి, అతని సైన్యమును ఓడించెను మరియు వారిని బందీలుగా తీసుకొని మొరోనై శిబిరమునకు తిరిగి వచ్చెను. ఆ విధముగా నీఫై జనులపై న్యాయాధిపతుల పరిపాలన యొక్క ఇరువది నాలుగవ సంవత్సరము ముగిసెను.",
                "36": "మరియు ఆ విధముగా మోరియాంటన్‌ యొక్క జనులు వెనుకకు తేబడిరి. సమాధానమును నిలుపుటకు వారు నిబంధన చేసిన తరువాత, వారు మోరియాంటన్‌ యొక్క దేశమునకు పునఃస్థాపించబడిరి, వారికి మరియు లీహై యొక్క జనులకు మధ్య ఒక ఐక్య ఒప్పందము జరిగిన తర్వాత వారు కూడా వారి దేశములకు పునఃస్థాపించబడిరి.",
                "37": "నీఫై యొక్క జనులకు సమాధానము పునఃస్థాపించబడిన సంవత్సరమందే, రెండవ ప్రధాన న్యాయాధిపతియైన నెఫిహా దేవుని యెదుట పరిపూర్ణ న్యాయప్రవర్తనతో న్యాయపీఠమును నింపియుండి మరణించెను.",
                "38": "అయినప్పటికీ ఆల్మా మరియు అతని పితరులు అతి పవిత్రమైనవని భావించిన ఆ వస్తువులను మరియు గ్రంథములను స్వాధీనము చేసుకోమన్న ఆల్మాను అతడు తిరస్కరించెను; కావున ఆల్మా వాటిని తన కుమారుడైన హీలమన్‌కు అప్పగించెను.",
                "39": "ఇప్పుడు అతని తండ్రి స్థానములో న్యాయపీఠమును అధిష్టించుటకు నెఫిహా యొక్క కుమారుడు నియమించబడెను; ముఖ్యముగా నీతితో తీర్పుతీర్చుటకు, జనుల యొక్క సమాధానము మరియు స్వేచ్ఛను నిలుపుటకు, ప్రభువైన వారి దేవుడిని ఆరాధించుటకు వారి పరిశుద్ధ విశేషాధికారములను వారికి అనుగ్రహించుటకు, అతని కాలమంతయు దేవుని ఉద్దేశ్యమునకు సహాయపడుటకు మరియు నిలుపుటకు, వారి నేరములను బట్టి దుర్మార్గులను శిక్షించుటకు ఒక ప్రమాణము మరియు పరిశుద్ధవిధితో అతడు జనులపై ప్రధాన న్యాయాధిపతిగా, పరిపాలకునిగా నియమించబడెను.",
                "40": "అతని పేరు పహోరన్‌. పహోరన్‌ అతని తండ్రి స్థానమును అధిరోహించెను; మరియు నీఫై జనులపై ఇరువది నాలుగవ సంవత్సరపు అంతమందు తన పరిపాలనను ప్రారంభించెను."
            },
            "51": {
                "1": "ఇప్పుడు నీఫై జనులపై న్యాయాధిపతుల పరిపాలన యొక్క ఇరువది అయిదవ సంవత్సరపు ప్రారంభమందు, లీహై యొక్క జనులు మరియు మోరియాంటన్‌ యొక్క జనుల మధ్య వారి దేశములను గూర్చి సమాధానము స్థాపించిన వారై వారు ఇరువది అయిదవ సంవత్సరమును సమాధానమందు ప్రారంభించిరి.",
                "2": "అయినప్పటికీ దీర్ఘకాలము దేశమందు పూర్తి సమాధానమును వారు నిలుపలేకపోయిరి, ఏలయనగా జనుల మధ్య ప్రధాన న్యాయాధిపతి పహోరన్‌ను గూర్చి వివాదము మొదలాయెను; చట్టములో కొన్ని అంశములు మార్చబడవలెనని కోరుచున్న జనులలో ఒక భాగము అక్కడ ఉండెను.",
                "3": "కానీ పహోరన్‌ చట్టమును మార్చకుండెను లేదా మార్చబడుటకు అనుమతించకయుండెను; కావున చట్టమును మార్చుటను గూర్చిన విజ్ఞాపనలతో వారి అభిప్రాయములను పంపిన వారిని అతడు ఆలకించకుండెను.",
                "4": "అందునుబట్టి చట్టము మార్చబడవలెనని కోరిన వారు అతనితో కోపముగానుండి, అతడు ఇకమీదట దేశముపై ప్రధాన న్యాయాధిపతిగా ఉండరాదని కోరిరి; కావున ఆ విషయమును గూర్చి అక్కడ తీవ్రమైన కలహము లేచెను, అయితే రక్తపాతము జరుగలేదు.",
                "5": "పహోరన్‌ న్యాయపీఠము నుండి దింపబడవలెనని కోరిన వారు రాజు-మనుష్యులు అని పిలువబడిరి, ఏలయనగా స్వతంత్ర ప్రభుత్వమును త్రోసివేయుటకు మరియు దేశముపై ఒక రాజును నియమించుటకు వీలుగా చట్టము మార్చబడవలెనని వారు కోరియుండిరి.",
                "6": "మరియు పహోరన్‌ దేశముపై ప్రధాన న్యాయాధిపతిగా కొనసాగవలెనని కోరిన వారు తమపై స్వతంత్ర మనుష్యులు అను పేరును తీసుకొనిరి; వారి మధ్య విభజన ఆ విధముగా ఉండెను, ఏలయనగా ఒక స్వతంత్ర ప్రభుత్వము ద్వారా వారి మతము యొక్క హక్కులను, విశేషాధికారములను కాపాడుకొనుటకు స్వతంత్ర మనుష్యులు ఒట్టు పెట్టుకొనిరి లేదా నిబంధన చేసియుండిరి.",
                "7": "వారి వివాదము జనుల యొక్క స్వరము ద్వారా పరిష్కరింపబడెను. జనుల యొక్క స్వరము స్వతంత్ర మనుష్యుల పక్షమున వచ్చెను మరియు పహోరన్‌ న్యాయపీఠమును నిలుపుకొనెను, అది పహోరన్‌ యొక్క సహోదరులు మరియు స్వతంత్ర జనులలో అనేకుల మధ్య అధిక సంతోషమును కలుగజేసెను; రాజు-మనుష్యులు వ్యతిరేకించుటకు ధైర్యము చేయక, స్వాతంత్ర్యము యొక్క ఉద్దేశ్యము నిలుపుటకు బాధ్యత కలిగియుండునట్లు వారు వారిని మాట్లాడకుండా చేసిరి.",
                "8": "ఇప్పుడు రాజుల పక్షమునున్న వారు గొప్పవంశములకు చెందిన వారైయుండిరి మరియు వారు రాజులగుటకు కోరిరి; వారు జనులపై శక్తి మరియు అధికారము కోరిన వారి చేత సహకరించబడిరి.",
                "9": "కానీ నీఫై యొక్క జనుల మధ్య అట్టి వివాదములుండుటకు ఇది ఒక క్లిష్టమైన సమయమైయుండెను; ఏలయనగా అమలిక్యా, నీఫై యొక్క జనులకు వ్యతిరేకముగా లేమనీయుల హృదయములను తిరిగి పురిగొల్పెను మరియు అతడు తన దేశము యొక్క సమస్త భాగముల నుండి సైనికులను సమకూర్చుచు, వారికి ఆయుధములు ధరింపజేయుచు, పూర్తి శ్రద్ధతో యుద్ధమునకు సిద్ధపడుచుండెను; ఏలయనగా అతడు మొరోనై రక్తము త్రాగెదనని ప్రమాణము చేసియుండెను.",
                "10": "కానీ అతడు చేసిన వాగ్దానములు తొందరపాటుయని మనము చూచెదము; అయినను అతడు నీఫైయులకు వ్యతిరేకముగా యుద్ధము చేయుటకు తనను, తన సైన్యములను సిద్ధము చేసెను.",
                "11": "ఇప్పుడు నీఫైయుల చేత అనేక వేలమంది సంహరింపబడిన కారణముగా, అతని సైన్యములు ఇంతకు ముందు ఉన్నంత గొప్పగా లేకుండెను; అయితే గొప్ప నష్టమును ఎదుర్కొన్నప్పటికీ, జరహేమ్ల దేశముపై దాడి చేయుటకు అతడు భయపడనంతగా అద్భుతరీతిలో అమలిక్యా ఒక గొప్ప సైన్యమును సమకూర్చియుండెను.",
                "12": "అంతేకాక అమలిక్యా తనకుతానుగా లేమనీయులకు నాయకత్వము వహించెను. మరియు అది న్యాయాధిపతుల పరిపాలన యొక్క ఇరువది అయిదవ సంవత్సరమున అయ్యుండెను; అది ప్రధాన న్యాయాధిపతి పహోరన్‌ను గూర్చి వారి వివాదములను పరిష్కరించుకొనుచున్న సమయమైయుండెను.",
                "13": "మరియు రాజు-మనుష్యులు అని పిలువబడినవారు, వారికి వ్యతిరేకముగా యుద్ధము చేయుటకు లేమనీయులు వచ్చుచున్నారని విన్నప్పుడు తమ హృదయములందు ఆనందించిరి; వారు ఆయుధములను తీసుకొనుటకు నిరాకరించిరి; ఏలయనగా వారు ప్రధాన న్యాయాధిపతితో మరియు స్వతంత్ర జనులతో మిక్కిలి కోపముగానుండి, తమ దేశమును రక్షించుకొనుటకు ఆయుధములు తీసుకొనకుండిరి.",
                "14": "మొరోనై దీనిని చూచినప్పుడు మరియు లేమనీయులు దేశ సరిహద్దులలోనికి వచ్చుచున్నారని కూడా చూచినప్పుడు, అధిక శ్రద్ధతో అతడు శ్రమపడి కాపాడిన జనుల యొక్క మొండితనమును బట్టి అతడు మిక్కిలి ఆగ్రహముతోనుండెను; అవును, అతడు మిక్కిలి ఆగ్రహముతోనుండెను; అతని ఆత్మ వారికి వ్యతిరేకముగా కోపముతో నిండెను.",
                "15": "మరియు అతడు దేశము యొక్క పరిపాలకునికి—అతడు దానిని చదువవలెనని మరియు ఆ అసమ్మతీయులను వారి దేశమును రక్షించుకొనుటకు బలవంతము చేయుటకు లేదా చంపుటకు అతనికి (మొరోనైకి) అధికారము ఇవ్వవలెనని కోరుచూ జనుల యొక్క స్వరముతో ఒక విజ్ఞాపనను పంపెను.",
                "16": "ఏలయనగా జనుల మధ్య అట్టి వివాదములు మరియు అభిప్రాయ బేధములకు ముగింపు పలుకుట అతని మొదటి బాధ్యతయైయుండెను; ఏలయనగా ఇంతవరకు వారందరి నాశనమునకు ఇదియే కారణమైయుండెను. మరియు జనుల యొక్క స్వరమును బట్టి అది అనుగ్రహింపబడెను.",
                "17": "రాజు-మనుష్యులకు వ్యతిరేకముగా వెళ్ళి వారి గర్వమును, అహంకారమును అణచివేసి నేలమట్టము చేయవలెనని లేదా వారు ఆయుధములు తీసుకొని స్వాతంత్ర్యము యొక్క ఉద్దేశ్యమునకు సహాయపడునట్లు చేయవలెనని మొరోనై తన సైన్యమును ఆజ్ఞాపించెను.",
                "18": "మరియు సైన్యములు వారికి వ్యతిరేకముగా వెళ్ళి వారి గర్వమును, అహంకారమును అణచివేసెను, ఎంతగాననగా మొరోనై యొక్క మనుష్యులకు వ్యతిరేకముగా వారు యుద్ధము చేయుటకు తమ యుద్ధ ఆయుధములను తీసుకొనగా వారు నరికి వేయబడి, నేలమట్టము చేయబడిరి.",
                "19": "ఆ అసమ్మతీయులలో నాలుగు వేలమంది ఖడ్గము చేత నరికివేయబడిరి; మరియు యుద్ధమందు సంహరింపబడని వారి నాయకులు పట్టుకొనబడి చెరసాలలో వేయబడిరి, ఏలయనగా ఈ సమయమున వారి విచారణలకు సమయము లేకుండెను.",
                "20": "ఆ అసమ్మతీయులలో మిగిలిన వారు ఖడ్గము చేత నేలకు కొట్టివేయబడుటకు బదులు స్వేచ్ఛాధ్వజమునకు లోబడి వారి గోపురములపైన, వారి పట్టణములలో స్వేచ్ఛాపతాకము ఎగురవేయుటకు మరియు వారి దేశమును రక్షించుకొనుటకు ఆయుధములను తీసుకొనుటకు బలవంతము చేయబడిరి.",
                "21": "ఆవిధముగా మొరోనై, రాజు-మనుష్యులనే పేరుతో తెలియబడిన వారెవరూ అక్కడ లేకుండునట్లు ఆ రాజు-మనుష్యులకు ముగింపు పలికెను; ఆ విధముగా గొప్పవంశీకుల రక్తమును చాటుకొనిన ఆ జనుల యొక్క మొండితనమునకు, గర్వమునకు అతడు ముగింపు పలికెను; అయితే వారి సహోదరులవలే తమనుతాము తగ్గించుకొనుటకు మరియు దాస్యము నుండి స్వాతంత్ర్యము కొరకు ధైర్యముగా పోరాడుటకు వారు బలవంతము చేయబడిరి.",
                "22": "ఆ విధముగా మొరోనై తన స్వంత జనుల మధ్య యుద్ధములు, జగడములను నిర్మూలించుచూ వారిని సమాధానము మరియు నాగరికతకు లోబరచుచూ లేమనీయులకు వ్యతిరేకముగా యుద్ధమునకు సిద్ధపరచుటకు నియమములను తయారు చేయుచుండగా, లేమనీయులు సముద్రపు ఒడ్డు దగ్గర సరిహద్దులలో ఉన్న మొరోనై దేశములోనికి వచ్చియుండిరి.",
                "23": "మొరోనై యొక్క పట్టణమందు నీఫైయులు తగినంత బలముగా లేనందున అమలిక్యా అనేకులను సంహరించుచూ వారిని తరిమివేసెను. మరియు అమలిక్యా ఆ పట్టణమును, వారి దుర్గములన్నిటినీ స్వాధీనము చేసుకొనెను.",
                "24": "మొరోనై పట్టణము నుండి బయటకు పారిపోయిన వారు నెఫిహా పట్టణమునకు వచ్చిరి; లీహై పట్టణము యొక్క జనులు కూడా తమను సమకూడి ఏర్పాట్లు చేసుకొని లేమనీయులను యుద్ధమందు ఎదుర్కొనుటకు సిద్ధముగా ఉండిరి.",
                "25": "కానీ నెఫిహా పట్టణమునకు వ్యతిరేకముగా యుద్ధము చేయుటకై వెళ్ళుటకు అమలిక్యా లేమనీయులను అనుమతించలేదు, కానీ వారిని సముద్రము ప్రక్కన ఉంచుచూ ప్రతి పట్టణమును కాపాడుటకు మనుష్యులను కాపలా ఉంచెను.",
                "26": "ఆ విధముగా అతడు అనేక పట్టణములను—నెఫిహా పట్టణము, లీహై పట్టణము, మోరియాంటన్‌ పట్టణము, ఓమ్నెర్ పట్టణము, గిడ్‌ పట్టణము మరియు ములెక్ పట్టణములను, సముద్రము ప్రక్కన తూర్పు సరిహద్దులపైనున్న వాటన్నిటినీ స్వాధీనము చేసుకొనుచూ వెళ్ళెను.",
                "27": "ఆ విధముగా అమలిక్యా యొక్క వంచన ద్వారా, వారి అసంఖ్యాక సైన్యముల ద్వారా లేమనీయులు అనేక పట్టణములను సంపాదించిరి; అవన్నియు మొరోనై యొక్క దుర్గముల మాదిరిని బట్టి బలమైన దుర్గములుగా నిర్మించబడెను; అవన్నియు లేమనీయుల కొరకు బలమైన దుర్గములను సమకూర్చెను.",
                "28": "మరియు వారి యెదుట నీఫైయులను తరిమివేయుచు, అనేకులను సంహరించుచూ సమృద్ధిదేశము యొక్క సరిహద్దులకు వారు నడిచిరి.",
                "29": "కానీ మోరియాంటన్‌ను సంహరించి, అతని పలాయనమందు అతని జనులను ఎదుర్కొనిన టియాంకమ్ చేత వారు కలుసుకొనబడిరి.",
                "30": "సమృద్ధిదేశము మరియు ఉత్తరమువైపు దేశమును స్వాధీనపరచుకొనగలుగునట్లు తన అసంఖ్యాకమైన సైన్యముతో అమలిక్యా ముందుకు నడచుచుండగా అతడు అతడిని కూడా ఎదుర్కొనెను.",
                "31": "కానీ గొప్ప యోధులైన టియాంకమ్ మరియు అతని మనుష్యుల చేత వెనుకకు తరిమి వేయబడుట చేత అమలిక్యా నిరాశ చెందెను; ఏలయనగా టియాంకమ్ మనుష్యులలో ప్రతి ఒక్కరు వారి బలమందు, వారి యుద్ధ నైపుణ్యమందు లేమనీయులను మించియుండిరి, ఎంతగాననగా వారు లేమనీయులపై ఆధిపత్యము సంపాదించిరి.",
                "32": "మరియు వారు, వారిని ఎంతగా వేధించిరనగా చీకటియగు వరకు వారిని సంహరించిరి. టియాంకమ్ మరియు అతని మనుష్యులు సమృద్ధిదేశము యొక్క సరిహద్దులయందు వారి గుడారములను వేసుకొనిరి; అమలిక్యా తన గుడారములను సముద్ర తీరముపై సరిహద్దులయందు వేసుకొనెను మరియు ఈ మాదిరి చొప్పున వారు తరుమబడిరి.",
                "33": "రాత్రి వచ్చినప్పుడు టియాంకమ్ మరియు అతని సేవకుడు రహస్యముగా బయటకు వెళ్ళి, అమలిక్యా శిబిరములోనికి వెళ్ళిరి; వారి శ్రమలు మరియు పగటి వేడి వలన కలిగిన అధికమైన అలసటను బట్టి వారు నిద్ర చేత జయించబడియుండిరి.",
                "34": "టియాంకమ్, రాజు యొక్క గుడారములోనికి రహస్యముగా ప్రవేశించి అతని గుండెలో ఒక ఈటెను గ్రుచ్చెను మరియు రాజు తన సేవకులను మేలుకొల్పకముందే అతడు మరణించునట్లు చేసెను.",
                "35": "అతడు తిరిగి రహస్యముగా తన స్వంత శిబిరమునకు వచ్చినప్పుడు అతని మనుష్యులు నిద్రపోవుచుండిరి, అతడు వారిని మేల్కొలిపి తాను చేసిన క్రియలన్నిటినీ వారికి చెప్పెను.",
                "36": "మరియు లేమనీయులు మేల్కొని వారిపై దాడి చేయుదురేమోనని అతడు తన సైన్యములను సిద్ధము చేసెను.",
                "37": "ఆ విధముగా నీఫై జనులపై న్యాయాధిపతుల పరిపాలన యొక్క ఇరువది అయిదవ సంవత్సరము ముగిసెను; మరియు ఆ విధముగా అమలిక్యా యొక్క దినములు ముగిసెను."
            },
            "52": {
                "1": "నీఫై జనులపై న్యాయాధిపతుల పరిపాలన యొక్క ఇరువది ఆరవ సంవత్సరమందు మొదటి నెల యొక్క మొదటి ఉదయమున లేమనీయులు మేల్కొనినప్పుడు, అమలిక్యా అతని గుడారమందు మరణించియుండుటను వారు కనుగొనిరి మరియు ఆ దినమున వారితో యుద్ధము చేయుటకు టియాంకమ్ సిద్ధముగా ఉన్నాడని కూడా వారు చూచిరి.",
                "2": "లేమనీయులు దీనిని చూచినప్పుడు వారు భయపడిరి; వారు ఉత్తరమువైపు దేశములోనికి వెళ్ళవలెనను ఆలోచనను విరమించుకొని, వారి సైన్యమంతటిని ములెక్ పట్టణమునకు తీసుకొనివెళ్ళి వారి దుర్గములందు రక్షణ పొందుటకు ప్రయత్నించిరి.",
                "3": "మరియు అమలిక్యా యొక్క సహోదరుడు జనులపైన రాజుగా నియమింపబడెను; అతని పేరు అమ్మోరోన్‌; ఆ విధముగా రాజైన అమలిక్యా సహోదరుడైన అమ్మోరోన్‌ రాజు అతని స్థానములో పరిపాలించుటకు నియమించబడెను.",
                "4": "మరియు వారు రక్తపాతము ద్వారా జయించిన ఆ పట్టణములను అతని జనులు నిలబెట్టుకొనవలెనని అతడు ఆజ్ఞాపించెను; ఏలయనగా వారు అధిక రక్తపాతము జరుగకుండా ఏ పట్టణములను జయించలేదు.",
                "5": "ఇప్పుడు వారు జయించిన ఆ పట్టణములను మరియు వారు స్వాధీనము చేసుకొనిన దేశము యొక్క ఆ భాగములను నిలుపుకొనుటకు లేమనీయులు నిర్ణయించుకొనిరని టియాంకమ్ చూచెను; మరియు వారు బహు సంఖ్యాకులైయుండుట చూచి, వారి దుర్గములందు వారిపై దాడి చేయుటకు ప్రయత్నించుట ప్రయోజనకరము కాదని టియాంకమ్ తలంచెను.",
                "6": "కానీ యుద్ధమునకు సన్నాహములు చేయుచున్నట్లుగా అతడు తన మనుష్యులను చుట్టూ ఉంచెను; మరియు చుట్టూ గోడలు కట్టుచూ ఆశ్రయస్థలములను సిద్ధము చేయుట ద్వారా వారినుండి తనను రక్షించుకొనుటకు అతడు నిజముగా సిద్ధపడుచుండెను.",
                "7": "అతని సైన్యమును బలపరచుటకు మొరోనై పెద్ద సంఖ్యలో మనుష్యులను పంపువరకు అతడు ఆ విధముగా యుద్ధమునకు సిద్ధపడుచుండెను.",
                "8": "మరియు అతనికి పట్టుబడిన బందీలందరినీ అతడు నిలుపుకొనవలెనని మొరోనై అతడికి ఉత్తర్వులు జారీచేసెను; ఏలయనగా లేమనీయులు అనేకమందిని బందీలుగా తీసుకొనియున్నందున వారందరికి బదులుగా లేమనీయుల బందీలందరినీ అతడు నిలుపుకొనవలెను.",
                "9": "మరియు లేమనీయులు ఆ స్థలమును సంపాదించి, వారిని అన్నివైపుల నుండి వేధించుటకు శక్తి కలిగియుండకుండా అతడు సమృద్ధిదేశమును బలపరచవలెనని మరియు ఉత్తరము వైపు దేశములోనికి నడిపించు ఇరుకు దారిని కాపాడవలెనని కూడా అతనికి ఉత్తర్వులు జారీచేసెను.",
                "10": "దేశము యొక్క ఆ భాగమును కాపాడుటయందు అతడు విశ్వాసముగా ఉండవలెనని, అతని శక్తి మేరకు ఆ భాగమందు లేమనీయులను హింసించుటకు ఏ అవకాశమును వదలరాదని, యుక్తి చేత లేదా మరేయితర మార్గము ద్వారానైనా బహుశా అతడు వారి స్వాధీనములోనున్న ఆ పట్టణములను తిరిగి తీసుకొనగలడేమో ప్రయత్నించమని మరియు లేమనీయుల స్వాధీనములో లేని పట్టణములను కోటలు కట్టి బలపరచవలెనని కోరుచూ మొరోనై అతని వద్దకు సమాచారము పంపెను.",
                "11": "మరియు నేను నీ యొద్దకు వచ్చియుందును, కానీ లేమనీయులు పడమటి సముద్రము వద్ద దేశ సరిహద్దులందు మాతో యుద్ధమునకు సిద్ధముగా ఉన్నారు; నేను వారిపై దాడిచేయుటకు వెళ్ళుచున్నందున నీ యొద్దకు రాలేనని కూడా అతడు చెప్పెను.",
                "12": "ఇప్పుడు రాజు (అమ్మోరోన్‌) జరహేమ్ల దేశము నుండి బయటకు వెడలిపోయి అతని సహోదరుని మరణమును గూర్చి రాణికి తెలియజేసెను మరియు గొప్ప సంఖ్యలో మనుష్యులను సమకూర్చి పడమటి సముద్రము ప్రక్కనున్న సరిహద్దుల వద్ద నీఫైయులకు వ్యతిరేకముగా ముందుకు వెళ్ళెను.",
                "13": "ఆ విధముగా నీఫైయులను వేధించుటకు మరియు వారి సైన్యములలో ఒక భాగమును పడమటి సముద్రపు సరిహద్దులకు నడిపించి వేయుటకు అతడు ప్రయత్నించుచుండెను, అదే సమయములో వారి సైన్యముల సామర్థ్యమును బట్టి, వారి శక్తి మేరకు వారు తూర్పు సముద్రము ప్రక్కనున్న సరిహద్దుల వద్ద నీఫైయులను వేధించవలెనని మరియు వారి దేశములను స్వాధీనపరచుకొనవలెనని, అతడు స్వాధీనపరచుకొనిన పట్టణములను నిలుపుకొనుటకు అతడు నియమించిన సైన్యమును ఆజ్ఞాపించెను.",
                "14": "మరియు ఆ విధముగా నీఫై జనులపై న్యాయాధిపతుల పరిపాలన యొక్క ఇరువది ఆరవ సంవత్సరాంతమందు, నీఫైయులు అటువంటి అపాయకరమైన పరిస్థితులలో ఉండిరి.",
                "15": "కానీ న్యాయాధిపతుల పరిపాలన యొక్క ఇరువది ఏడవ సంవత్సరమందు, దేశము యొక్క దక్షిణ మరియు పడమటి సరిహద్దులను రక్షించుటకు సైన్యములను ఏర్పరచి, వారు పోగొట్టుకొనిన పట్టణములను తిరిగి తీసుకొనుటలో తన మనుష్యులతో టియాంకమ్‌కు సహాయపడగలుగునట్లు సమృద్ధిదేశము వైపు అతని నడకను ప్రారంభించిన మొరోనై యొక్క ఆజ్ఞ చేత టియాంకమ్",
                "16": "ములెక్ పట్టణముపైన దాడి చేయుటకు మరియు సాధ్యమైన యెడల దానిని తిరిగి తీసుకొనుటకు ఉత్తర్వులు పొందెను.",
                "17": "ములెక్ పట్టణముపై దాడి చేయుటకు మరియు లేమనీయులకు వ్యతిరేకముగా తన సైన్యముతో ముందుకు వెళ్ళుటకు టియాంకమ్ ఏర్పాట్లు చేసెను; కానీ, వారు వారి దుర్గములలో ఉండగా అతడు వారిని ఓడించుట అసాధ్యమని చూచెను; కావున అతడు తన ప్రణాళికలను విరమించుకొని, సమృద్ధి పట్టణమునకు తిరిగి వచ్చి తన సైన్యమునకు బలము చేకూరునట్లు మొరోనై రాకకొరకు ఎదురు చూచుచుండెను.",
                "18": "మరియు నీఫై జనులపై న్యాయాధిపతుల పరిపాలన యొక్క ఇరువది ఏడవ సంవత్సరము యొక్క అంతమందు మొరోనై తన సైన్యముతో సమృద్ధిదేశమునకు చేరుకొనెను.",
                "19": "ఇరువది ఎనిమిదవ సంవత్సరము యొక్క ప్రారంభమందు మొరోనై, టియాంకమ్ మరియు ప్రధాన అధికారులలో అనేకులు ఒక యుద్ధ సమావేశమును జరిపిరి—వారితో యుద్ధము చేయుటకు లేమనీయులు బయటకు వచ్చునట్లు వారేమి చేయవలెను లేదా వారిపై ఆధిపత్యము పొంది, ములెక్ పట్టణమును తిరిగి తీసుకొనునట్లు ఏ విధముగా వారి దుర్గములనుండి బయటకు వచ్చుటకు వారిని ప్రలోభపెట్టవచ్చునని చర్చించిరి.",
                "20": "మరియు రెండు పట్టణముల మధ్యనున్న మైదానమందు వారిని కలియుటకు అతని సైన్యములతో అతడు బయటకు రావలెనని కోరుచూ ములెక్ పట్టణమును రక్షించుచున్న లేమనీయుల సైన్యమునకు నాయకుడైన జేకబ్ అను వాని వద్దకు వారు రాయబారులను పంపిరి. కానీ జోరమీయుడైన జేకబ్, వారిని మైదానమందు కలుసుకొనుటకు అతని సైన్యముతో రాకుండెను.",
                "21": "ఇప్పుడు న్యాయముగా యుద్ధభూమిలో వారిని కలుసుకొనుటకు ఎట్టి ఆశలు లేకున్నందున వారి బలమైన దుర్గముల నుండి బయటకు లేమనీయులను మోసముతో ఆకర్షించునట్లు మొరోనై ఒక ప్రణాళికను రూపొందించెను.",
                "22": "కావున టియాంకమ్ ఒక చిన్న సంఖ్యలో మనుష్యులను తీసుకొని, సముద్రపు ఒడ్డు దగ్గరకు నడిచి వెళ్ళునట్లు అతడు చేసెను; మొరోనై మరియు అతని సైన్యము రాత్రి వేళ ములెక్ పట్టణమునకు పశ్చిమమునున్న అరణ్యములోనికి నడిచిరి; ఆ విధముగా ఉదయమున లేమనీయుల భటులు టియాంకమ్‌ను కనుగొనినప్పుడు, వారు పరుగెత్తి వారి నాయకుడైన జేకబ్‌కు దానిని తెలిపిరి.",
                "23": "మరియు అతని సైన్యము చిన్నదగుటను బట్టి, టియాంకమ్‌ను వారి సైన్యము చేత ఓడించగలరని తలంచుచు టియాంకమ్ కు వ్యతిరేకముగా లేమనీయుల సైన్యములు ముందుకు నడిచెను; లేమనీయుల సైన్యములు అతనికి వ్యతిరేకముగా బయటకు వచ్చుటను టియాంకమ్ చూచినప్పుడు, అతడు సముద్రపు ఒడ్డు ప్రక్కగా ఉతరము వైపు వెనుకకు వెళ్ళుట మొదలుపెట్టెను.",
                "24": "అతడు పారిపోవుట మొదలుపెట్టెనని లేమనీయులు చూచినప్పుడు వారు ధైర్యము తెచ్చుకొని, వారిని శక్తితో తరిమిరి. మరియు వారిని వ్యర్థముగా తరుముచున్న లేమనీయులను టియాంకమ్ ఆ విధముగా దూరముగా నడిపించి వేయుచుండగా, మొరోనై అతనితోనున్న అతని సైన్యము యొక్క ఒక భాగము పట్టణములోనికి ముందుకు వెళ్ళవలెనని మరియు దానిని స్వాధీనము చేసుకోవలెనని ఆజ్ఞాపించెను.",
                "25": "వారు ఆ విధముగా చేసి పట్టణమును రక్షించుటకు విడువబడిన వారందరినీ, ముఖ్యముగా వారి యుద్ధ ఆయుధములను అప్పగించివేయని వారందరినీ సంహరించిరి.",
                "26": "ఆ విధముగా మొరోనై అతని సైన్యము యొక్క ఒక భాగముతో ములెక్ పట్టణమును స్వాధీనపరచుకొనెను, అదే సమయములో టియాంకమ్‌ను తరుముట నుండి వారు తిరిగి వచ్చునపుడు లేమనీయులను కలుసుకొనుటకు అతడు మిగిలిన వారితో ముందుకు వెళ్ళెను.",
                "27": "మరియు వారు సమృద్ధి పట్టణము దగ్గరకు వచ్చువరకు లేమనీయులు టియాంకమ్‌ను తరిమిరి, అప్పుడు వారు సమృద్ధి పట్టణమును రక్షించుటకు విడువబడిన లీహై మరియు ఒక చిన్న సైన్యమును కలుసుకొనిరి.",
                "28": "లీహై తన సైన్యముతో వారికి వ్యతిరేకముగా వచ్చుచున్నాడని లేమనీయుల ప్రధాన అధికారులు చూచినప్పుడు, లీహై వారిని పట్టుకొనుటకు ముందు వారు ములెక్ పట్టణమును బహుశా చేరలేరేమోనని భయపడుచూ అధికముగా కలవరపడి పారిపోయిరి; ఏలయనగా వారి నడకను బట్టి వారు అలసిపోయిరి మరియు లీహై మనుష్యులు అలసట లేకయుండిరి.",
                "29": "ఇప్పుడు మొరోనై తన సైన్యముతో వారి వెనుక ఉండెనని లేమనీయులు ఎరిగియుండలేదు; వారు కేవలము లీహై మరియు అతడి మనుష్యులను చూచి భయపడిరి.",
                "30": "వారు మొరోనై మరియు అతని సైన్యమును కలుసుకొనేవరకు వారిని పట్టుకొనవలెనని లీహై కోరలేదు.",
                "31": "లేమనీయులు అధిక దూరము వెనుకకు వెళ్ళకముందే వారు నీఫైయుల చేత, మొరోనై మనుష్యుల చేత ఒక ప్రక్క మరియు లీహై మనుష్యులచేత మరొక ప్రక్క చుట్టుముట్టబడిరి, వారందరు అలసటలేక శక్తితో నిండియుంటిరి; కానీ లేమనీయులు వారి దీర్ఘనడకను బట్టి అలసియుండిరి.",
                "32": "మరియు వారి యుద్ధ ఆయుధములను వారు ఇచ్చివేయు వరకు వారిపై దాడిచేయవలెనని మొరోనై తన మనుష్యులను ఆజ్ఞాపించెను.",
                "33": "అయితే వారి నాయకుడైన జేకబ్ ఒక జోరమీయుడైయుండి, జయింపబడని ఆత్మను కలిగియుండి మొరోనైకి వ్యతిరేకముగా మిక్కిలి క్రోధముతో యుద్ధము చేయుటకు లేమనీయులను ముందుకు నడిపించెను.",
                "34": "వారి మార్గమును మొరోనై ఆక్రమించినందున జేకబ్ వారిని సంహరించి, ఆ దారిగుండా ములెక్ పట్టణమునకు సాగిపోవుటకు నిర్ణయించుకొనెను. కానీ మొరోనై మరియు అతని మనుష్యులు అధిక శక్తి కలిగియున్నందున వారు లేమనీయులకు దారివ్వలేదు.",
                "35": "ఇరువైపులా వారు మిక్కిలి క్రోధముతో పోరాడిరి; ఇరువైపులా అక్కడ అనేకులు సంహరింపబడిరి; మొరోనై గాయపడగా, జేకబ్ సంహరించబడెను.",
                "36": "లీహై అతని బలమైన మనుష్యులతో క్రోధముతో వారి వెనుక వైపు దాడి చేయగా, వెనుకనున్న లేమనీయులు వారి యుద్ధ ఆయుధములను అప్పగించివేసిరి; మరియు వారిలో మిగిలిన వారు అధికముగా విభ్రాంతి చెంది, దాడిచేయవలెనో లేదా ఎక్కడకు పోవలెనో తెలియకయుండిరి.",
                "37": "వారి విభ్రాంతిని చూచి మొరోనై వారితో ఇట్లనెను: మీరు మీ యుద్ధ ఆయుధములను తెచ్చి అప్పగించిన యెడల, మేము మీ రక్తము చిందించుటను ఆపెదము.",
                "38": "ఇప్పుడు లేమనీయులు ఈ మాటలు వినినప్పుడు, వారి ప్రధాన అధికారులలో సంహరింపబడని వారందరు ముందుకు వచ్చి వారి యుద్ధ ఆయుధములను మొరోనై పాదముల యొద్ద పడవేసిరి మరియు వారు కూడా అట్లే చేయవలెనని వారి మనుష్యులను ఆజ్ఞాపించిరి.",
                "39": "కానీ అట్లు చేయని వారు అనేకులుండిరి; మరియు వారి ఖడ్గములను అప్పగించని వారు పట్టుకొనబడి బంధింపబడిరి, వారి యుద్ధ ఆయుధములు వారి నుండి తీసుకొనబడి, వారి సహోదరులతో పాటు సమృద్ధిదేశములోనికి వెళ్ళుటకు వారు బలవంతము చేయబడిరి.",
                "40": "మరియు పట్టుకొనబడిన బందీల సంఖ్య సంహరింపబడిన వారి సంఖ్యను, అనగా ఇరువైపులా సంహరింపబడిన వారి సంఖ్యను మించియుండెను."
            },
            "53": {
                "1": "వారు లేమనీయ బందీలపై భటులను కాపలా ఉంచిరి మరియు వారి మృతులను, సంహరింపబడిన నీఫైయుల యొక్క మృతులను పాతిపెట్టుటకు వారిని బలవంతము చేసిరి; వారు తమ పనులు చేయుచుండగా మొరోనై వారిపై మనుష్యులను కాపలా ఉంచెను.",
                "2": "లీహైతోపాటు మొరోనై ములెక్ పట్టణమునకు వెళ్ళి, ఆ పట్టణముపై ఆధిపత్యము సంపాదించి, దానిని లీహైకి ఇచ్చెను. అతని యుద్ధములలో ఎక్కువమట్టుకు మొరోనైకు తోడుగా ఈ లీహై ఉండెను; అతడు మొరోనై వంటి మనుష్యుడు; మరియు వారు ఒకరి క్షేమమందు ఇంకొకరు ఆనందించిరి; వారు ఒకరికొకరు ప్రియులైయుండి, నీఫై యొక్క జనులందరి చేత ప్రేమించబడిరి.",
                "3": "ఇప్పుడు లేమనీయులు వారి మృతులను మరియు నీఫైయుల మృతులను కూడా పాతిపెట్టుట ముగించిన తరువాత, వారు సమృద్ధి దేశములోనికి వెనుకకు నడిపించబడిరి; మొరోనై యొక్క ఆజ్ఞానుసారము టియాంకమ్ దేశము చుట్టూ లేదా సమృద్ధి పట్టణము చుట్టూ వారు కందకము త్రవ్వుట ప్రారంభించునట్లు చేసెను.",
                "4": "మరియు కందకము యొక్క లోపలి ఒడ్డుపై కొయ్య దుంగలతో వారు గోడ కట్టునట్లు అతడు చేసెను; వారు కొయ్యదుంగల గోడకు ఆసరాగా మట్టిని కందకములో నుండి విసిరిరి; ఆ విధముగా వారు సమృద్ధి పట్టణము చుట్టూ అత్యంత ఎత్తు వరకు కొయ్యదుంగలు మరియు మట్టి యొక్క బలమైన గోడ కట్టు వరకు లేమనీయులు పనిచేయునట్లు చేసిరి.",
                "5": "అప్పటి నుండి శాశ్వతముగా ఈ పట్టణము మిక్కిలి బలమైన దుర్గమాయెను; ఈ పట్టణమందు, అనగా వారి స్వహస్తాలతో కట్టునట్లు చేసిన గోడ లోపల లేమనీయ బందీలను వారు కావలి కాచిరి. ఇప్పుడు వారు పని చేయుచుండగా వారిని కావలి కాయుట సులభమైనందున లేమనీయులు పనిచేయునట్లు చేయుటకు మొరోనై బలవంతము చేయబడెను; మరియు లేమనీయులపై అతడు దాడి చేయవలసినప్పుడు, అతని సైన్యములన్నీ అందుబాటులో ఉండవలెనని అతడు కోరెను.",
                "6": "మొరోనై ఆ విధముగా లేమనీయుల యొక్క అతి గొప్ప సైన్యములలో ఒక దానిపై విజయము పొందెను మరియు నీఫై దేశమందు లేమనీయుల యొక్క మిక్కిలి బలమైన దుర్గములలో ఒకటైన ములెక్ పట్టణమును స్వాధీనము చేసుకొనెను; ఆ విధముగా అతని బందీలను ఉంచుటకు అతడొక బలమైన దుర్గమును కట్టెను.",
                "7": "ఆ సంవత్సరమున లేమనీయులతో యుద్ధము చేయుటకు ఇకపై అతడు ప్రయత్నము చేయలేదు, కానీ యుద్ధమునకు సిద్ధపడుటయందు, లేమనీయుల నుండి కాపాడుకొనుటకు కోటలు కట్టుటయందు, కరువు మరియు శ్రమ నుండి వారి స్త్రీలను, పిల్లలను కాపాడుటయందు, తమ సైన్యములకు ఆహారమును సమకూర్చుటయందు అతడు తన మనుష్యులను వినియోగించెను.",
                "8": "ఇప్పుడు వారి మధ్య విభేదములు కలుగజేయుచూ నీఫైయుల మధ్య జరిగిన కుట్ర కారణముగా, మొరోనై లేనప్పుడు లేమనీయుల సైన్యములు పడమటి సముద్రమునకు దక్షిణమున నీఫైయులపై కొంత విజయము సంపాదించిరి, ఎంతగాననగా వారు దేశము యొక్క ఆ భాగమందు వారి పట్టణములలో అధికభాగమును స్వాధీనము చేసుకొనిరి.",
                "9": "ఆ విధముగా వారి మధ్యగల దుర్నీతిని బట్టి, అనగా వారి మధ్యగల విభేదములు మరియు కుట్రను బట్టి నీఫైయులు మిక్కిలి అపాయకరమైన పరిస్థితులలో ఉంచబడిరి.",
                "10": "ఇప్పుడు అమ్మోన్ యొక్క జనులను గూర్చి నేను కొంత చెప్పదలిచాను, వారు మొదట లేమనీయులైయుండిరి; కానీ అమ్మోన్ మరియు అతని సహోదరుల ద్వారా లేదా దేవుని శక్తి మరియు వాక్యము ద్వారా వారు ప్రభువుకు పరివర్తన చెంది జరహేమ్ల దేశములోనికి తేబడిరి, అప్పటినుండి నీఫైయుల ద్వారా రక్షింపబడిరి.",
                "11": "వారి ప్రమాణమును బట్టి, వారి సహోదరులకు వ్యతిరేకముగా వారు ఆయుధములను పైకెత్తకుండిరి; ఏలయనగా వారిక మీదట ఎన్నడూ రక్తము చిందించరని ప్రమాణము చేసియుండిరి మరియు వారి ప్రమాణమును బట్టి వారు నశించిపోయేవారు; కానీ వారి యెడల అమ్మోన్, అతని సహోదరులు కలిగియున్న జాలి మరియు అధిక ప్రేమ కారణముగా, వారి సహోదరుల చేతులలోనికి పడునట్లు వారు తమను అనుమతించుకొనలేదు.",
                "12": "ఈ హేతవు చేత వారు జరహేమ్ల దేశములోనికి తేబడిరి మరియు అప్పటి నుండి వారు నీఫైయుల చేత రక్షింపబడిరి.",
                "13": "కానీ వారి కొరకు నీఫైయులు భరించిన అపాయమును, అనేక బాధలు మరియు శ్రమలను చూచినప్పుడు, వారు కనికరముతో కదిలించబడి వారి దేశ రక్షణ కొరకు ఆయుధములను తీసుకొనగోరిరి.",
                "14": "కానీ వారు తమ యుద్ధ ఆయుధములను తీసుకొనబోవుచుండగా, హీలమన్‌ మరియు అతని సహోదరులు వారికి నచ్చజెప్పిరి, ఏలయనగా వారు చేసిన ప్రమాణమును వారు అతిక్రమించబోయిరి.",
                "15": "ఆ విధముగా చేయుట ద్వారా వారు తమ ఆత్మలను కోల్పోవుదురేమోనని హీలమన్‌ భయపడెను; కావున, ఈ నిబంధనలోనికి ప్రవేశించిన వారందరు ఈ సమయమున వారి అపాయకరమైన పరిస్థితులయందు తమ సహోదరులు బాధలనుభవించుటను చూచుటకు బలవంతము చేయబడిరి.",
                "16": "కానీ, తమ శత్రువుల నుండి తమను కాపాడుకొనుటకు యుద్ధ ఆయుధములను తీసుకొనరను నిబంధనలోనికి ప్రవేశించియుండని అనేకమంది కుమారులను వారు కలిగియుండిరి; కావున ఆయుధములను ఉపయోగించుటకు సమర్థులైన వారందరు ఈ సమయమున తమను సమావేశపరచుకొనిరి మరియు వారు తమను నీఫైయులని పిలుచుకొనిరి.",
                "17": "నీఫైయుల స్వాతంత్ర్యము కొరకు పోరాడుటకు, ముఖ్యముగా దేశమును రక్షించుటకు వారి ప్రాణములను పణంగా పెట్టునంతగా వారు ఒక నిబంధనలోనికి ప్రవేశించిరి; వారు ఎన్నడూ తమ స్వాతంత్ర్యమును వదలుకోమని, దాస్యము నుండి నీఫైయులను మరియు తమను రక్షించుకొనుటకు అన్ని పరిస్థితులలో పోరాడెదమని కూడా నిబంధన చేసిరి.",
                "18": "ఇప్పుడు ఈ నిబంధనలోనికి ప్రవేశించి, తమ దేశమును రక్షించుటకు యుద్ధ ఆయుధములను తీసుకొనిన యౌవనస్థులు రెండు వేలమంది అక్కడ ఉండిరి.",
                "19": "ఇంతవరకు వారెన్నడూ నీఫైయులకు ఉపయోగపడనప్పటికీ, వారిప్పుడు ఈ సమయమున ఒక గొప్ప సహాయమయిరి; ఏలయనగా వారు తమ యుద్ధ ఆయుధములను తీసుకొని, హీలమన్‌ వారికి నాయకునిగా ఉండవలెనని కోరిరి.",
                "20": "వారందరు యౌవనస్థులు, వారు ధైర్యము, బలము మరియు కార్యశీలతయందు కూడా మిక్కిలి శూరులైయుండిరి; కానీ ఇదియే అంతయు కాదు—వారికి అప్పగించబడిన ఏ విషయమందైనను అన్నిసమయములలో వారు సత్యవంతులైయుండిరి.",
                "21": "వారు సత్యవంతులు నిగ్రహము గలవారైయుండిరి, ఏలయనగా దేవుని ఆజ్ఞలను పాటించవలెనని, ఆయన యెదుట యథార్థముగా నడువవలెనని వారు బోధింపబడియుండిరి.",
                "22": "ఇప్పుడు పడమటి సముద్రమునకు దక్షిణమున దేశ సరిహద్దుల యందున్న జనులకు సహాయపడుటకై అతని రెండు వేలమంది యువసైనికులకు హీలమన్‌ నాయకత్వము వహించెను.",
                "23": "ఆ విధముగా నీఫై జనులపై న్యాయాధిపతుల పరిపాలన యొక్క ఇరువది ఎనిమిదవ సంవత్సరము ముగిసెను."
            },
            "54": {
                "1": "ఇప్పుడు న్యాయాధిపతుల యొక్క ఇరువది తొమ్మిదవ సంవత్సరము యొక్క ప్రారంభమందు, అమ్మోరోన్‌ బందీలను మార్పిడి చేసుకొనవలెనని కోరుచూ మొరోనై యొద్దకు సమాచారము పంపెను.",
                "2": "ఈ అభ్యర్థనను బట్టి మొరోనై అధికముగా ఆనందించెను, ఏలయనగా లేమనీయ బందీల జీవనాధారమునకు ఇవ్వబడిన సామగ్రిని తన స్వంత జనుల జీవనాధారము కొరకు అతడు కోరెను; మరియు అతని సైన్యమును బలపరచుటకు అతని జనులను కూడా అతడు కోరెను.",
                "3": "లేమనీయులు అనేకమంది స్త్రీలను, పిల్లలను పట్టుకుపోయిరి; మరియు మొరోనై బందీలు లేదా మొరోనై పట్టుకొనిన బందీలందరి మధ్య ఒక స్త్రీ కాని, ఒక పిల్లవాడు కాని లేకయుండెను; కావున బందీలైన నీఫైయులను సాధ్యమైనంత ఎక్కువగా లేమనీయుల నుండి సంపాదించుటకు మొరోనై యుక్తి పన్నెను.",
                "4": "కావున అతడు ఒక లేఖ వ్రాసి, మొరోనైకి లేఖను తెచ్చిన అమ్మోరోన్‌ యొక్క అదే సేవకుని ద్వారా దానిని పంపెను. ఇప్పుడు అమ్మోరోన్‌కు అతడు వ్రాసిన మాటలు ఇవియే:",
                "5": "ఇదిగో అమ్మోరోన్‌, నీవు లేదా నీ సహోదరుడు నా జనులకు వ్యతిరేకముగా పోరాడినది మరియు నీ సహోదరుని మరణము తరువాత నీవు ఇంకా కొనసాగించుటకు నిశ్చయించుకొనిన ఈ యుద్ధమును గూర్చి నేను నీకు కొంత వ్రాసియున్నాను.",
                "6": "ఇదిగో నీవు పశ్చాత్తాపపడి, నీ సైన్యములను ఉపసంహరించుకొని నీ దేశమునకు లేదా నీవు స్వాధీనపరచుకున్న దేశమునకు అనగా నీఫై దేశమునకు తీసుకువెళ్ళని యెడల, దేవుని న్యాయము మరియు మీపై వ్రేలాడు సర్వశక్తివంతమైన ఆయన ఉగ్రత యొక్క ఖడ్గము గూర్చి నేను నీకు కొంత చెప్పెదను.",
                "7": "నీవు వాటిని ఆలకించగలిగిన యెడల, ఈ సంగతులను నేను నీకు చెప్పెదను; మీరు పశ్చాత్తాపపడి, మీ హత్యాపూర్వక ఉద్దేశ్యములను విడిచిపెట్టి, మీ స్వదేశములకు మీ సైన్యములతో తిరిగి వెళ్ళని యెడల, నీవు మరియు నీ సహోదరుని వంటి హంతకులను చేర్చుకొనుటకు వేచియున్న ఆ భయంకరమైన నరకమును గూర్చి నేను నీతో చెప్పుదును.",
                "8": "కానీ మీరు ఒకసారి ఈ సంగతులను తిరస్కరించి ప్రభువు యొక్క జనులకు వ్యతిరేకముగా పోరాడినందున మరలా మీరు అట్లే చేయుదురని నేను భావిస్తున్నాను.",
                "9": "ఇప్పుడు మేము, మిమ్ములను ఎదుర్కొనుటకు సిద్ధముగానున్నాము; మీరు మీ ఉద్దేశ్యములను విరమించుకొనని యెడల, ఇదిగో మీరు పూర్తిగా నాశనమగునట్లు మీరు తిరస్కరించిన ఆ దేవుని ఉగ్రతను మీపైకి తెచ్చుకొనెదరు.",
                "10": "కానీ మీరు విరమించుకొనని యెడల, ప్రభువు జీవముతోడు మా సైన్యములు మీపై దాడిచేయును; మరియు మీరు త్వరలో మరణముతో దర్శింపబడుదురు, ఏలయనగా మేము మా పట్టణములను, మా దేశములను నిలుపుకొందుము; ముఖ్యముగా మేము మా మతమును, మా దేవుని ఉద్దేశ్యమును కాపాడుకొందుము.",
                "11": "కానీ ఇదిగో నేను నీతో ఈ సంగతులను గూర్చి వ్యర్థముగా మాట్లాడుచున్నానని లేదా నీవు నరకము యొక్క పుత్రుడవని నాకు అనిపించుచున్నది; కావున, ఒక బందీకి బదులుగా ఒక మనిషిని, అతని భార్యాపిల్లలను నీవు అప్పగించవలెనను షరతులపై తప్ప, నేను బందీలను మార్పిడి చేయనని నీకు చెప్పుచూ నా లేఖను ముగించుచున్నాను; నీవు దీనిని చేసిన యెడల, నేను మార్పిడి చేయుదును.",
                "12": "ఇదిగో నీవు దీనిని చేయని యెడల, నేను నా సైన్యములతో నీపై దాడిచేయుదును; నేను, నా స్త్రీలు మరియు నా పిల్లలకు కూడా ఆయుధములు ధరింపజేసి నీకు వ్యతిరేకముగా వచ్చెదను; మరియు మా మొదటి స్వాస్థ్యమైన మీ స్వదేశములోనికి నేను మిమ్ములను వెంబడించెదను; రక్తమునకు రక్తము, ప్రాణమునకు ప్రాణమువలె మీరు భూముఖము పైనుండి నాశనము చేయబడు వరకు నేను మీతో యుద్ధము చేసెదను.",
                "13": "ఇదిగో నేను మరియు నా జనులు కోపముతోనున్నాము; మీరు మమ్ములను హత్య చేయుటకు కోరియున్నారు, కానీ మమ్ములను కాపాడుకొనుటకు మాత్రమే మేము కోరియుంటిమి; మీరు ఇంకను మమ్ములను నాశనము చేయుటకు కోరిన యెడల, మేము మిమ్ములను నాశనము చేయుటకు కోరెదము; మరియు మేము మా దేశమును, అనగా మా మొదటి స్వాస్థ్యమును కోరెదము.",
                "14": "ఇంతటితో నేను నా లేఖను ముగించుచున్నాను; నేను మొరోనైని, నీఫై జనుల యొక్క నాయకుడను.",
                "15": "ఇప్పుడు అమ్మోరోన్ ఈ లేఖను అందుకొన్నప్పుడు కోపముతో మొరోనైకి మరియొక లేఖ వ్రాసెను; మరియు అతడు వ్రాసిన మాటలివి:",
                "16": "నేను అమ్మోరోన్‌ను, లేమనీయుల రాజును; మీరు హత్యచేసిన అమలిక్యా యొక్క సహోదరుడను. అతని రక్తము నిమిత్తము నేను మీపై పగ తీర్చుకొనెదను మరియు నేను నా సైన్యములతో మీపై దాడిచేసెదను, ఏలయనగా నేను నీ బెదరింపులకు భయపడను.",
                "17": "మీ పితరులు వారి సహోదరులకు అన్యాయము చేసిరి, ఎంతగాననగా న్యాయముగా వారికి చెందిన పరిపాలనాహక్కును వారి నుండి దొంగిలించిరి.",
                "18": "ఇదిగో మీరు మీ ఆయుధములను పడవేసి, ప్రభుత్వము న్యాయముగా ఎవరికి చెందునో వారి చేత పరిపాలింపబడుటకు మిమ్ములను లోబరచుకున్న యెడల, అప్పుడు నా జనులు తమ ఆయుధములు పడవేసి ఇకపై యుద్ధము చేయకుండునట్లు నేను చేయుదును.",
                "19": "ఇదిగో నీవు నాకు, నా జనులకు వ్యతిరేకముగా అనేక బెదిరింపులు చేసియున్నావు; కానీ, మేము నీ బెదరింపులకు భయపడము.",
                "20": "అయినప్పటికీ, నేను నా సైనికుల కొరకు ఆహారమును భద్రపరచునట్లు నీ కోరిక ప్రకారము నేను బందీల మార్పిడికి సంతోషముగా అంగీకరించెదను; మరియు మా అధికారమునకు నీఫైయులను లోబరచుటకో లేదా వారి నిత్యనాశనమునకో ఒక నిత్య యుద్ధమును మేము పోరాడుదుము.",
                "21": "మేము తిరస్కరించియున్నామని నీవు చెప్పే ఆ దేవుని గూర్చి లేదా అట్టి ఒక జీవిని గూర్చి మేమెరుగము; మీరు కూడా ఎరుగరు; కానీ అట్టి ఒక జీవి ఉన్న యెడల, అతడు మీతో పాటు మమ్ములను చేసియున్నాడని మేమెరిగియుండేవారము.",
                "22": "ఒక అపవాది మరియు ఒక నరకము ఉన్న యెడల, మీరు హత్యచేసి, అతడు అట్టి స్థలమునకు వెళ్ళియుండెనని మీరు సూచించిన నా సహోదరునితో నివసించుటకు మిమ్ములను అతడు అక్కడకు పంపడా? కానీ ఇదిగో, ఈ సంగతులు ముఖ్యమైనవి కావు.",
                "23": "నేను అమ్మోరోన్‌ను, మీ పితరులు బలవంతముగా యోరూషలేము నుండి బయటకు తెచ్చిన ఆ జోరమ్ యొక్క వంశస్థుడను.",
                "24": "నేను ధైర్యముగల లేమనీయుడను; ఇదిగో వారి అన్యాయములకు పగతీర్చుకొనుటకు, వారి పరిపాలనాహక్కులను సంపాదించుటకు మరియు నిలుపుటకు ఈ యుద్ధము చేసియున్నాను; ఇంతటితో మొరోనైకి నా లేఖను ముగించుచున్నాను."
            },
            "55": {
                "1": "ఇప్పుడు మొరోనై ఈ లేఖను అందుకొనినప్పుడు అతడు తీవ్ర ఆగ్రహముతోనుండెను, ఏలయనగా అమ్మోరోన్‌ తన మోసమును గూర్చిన పరిపూర్ణ జ్ఞానమును కలిగియుండెనని అతడు ఎరిగెను; నీఫై జనులకు వ్యతిరేకముగా యుద్ధము చేయుటకు న్యాయమైన కారణము లేదని అమ్మోరోన్‌కు తెలియునని అతడు ఎరిగెను.",
                "2": "మరియు అతడు ఇట్లనెను: ఇదిగో నేను నా లేఖయందు చెప్పినట్లుగా అతడు తన ఉద్దేశ్యమును విరమించుకుంటే తప్ప, నేను అమ్మోరోన్‌తో బందీలను మార్పిడి చేయను; ఏలయనగా ఇప్పుడున్న దాని కంటే అతడు ఎక్కువ అధికారము కలిగియుండుటకు నేనతనిని అనుమతించను.",
                "3": "వారు బందీలుగా తీసుకొన్న నా జనులను లేమనీయులు కావలి కాయుచున్న ఆ స్థలమును నేను ఎరుగుదును; నా లేఖతో అమ్మోరోన్‌ సమ్మతించనందున, నేను అతని పట్ల నా మాటల ప్రకారము చేసెదను; అనగా వారు సమాధానము కొరకు బ్రతిమాలుకొను వరకు నేను వారి మధ్య మారణకాండ జరిగించెదను.",
                "4": "ఇప్పుడు మొరోనై ఈ మాటలను చెప్పినప్పుడు, బహుశా వారి మధ్య లేమన్‌ వంశస్థులెవరినైనా అతడు కనుగొనగలడేమోనని తన మనుష్యుల మధ్య అన్వేషణ జరిగించెను.",
                "5": "మరియు వారు ఒకనిని కనుగొనిరి, అతని పేరు లేమన్‌; అతడు అమలిక్యా చేత హత్యచేయబడిన రాజు యొక్క సేవకులలో ఒకడు.",
                "6": "ఇప్పుడు నీఫైయులను కాపలాకాయుచున్న భటుల యొద్దకు లేమన్‌ మరియు తన మనుష్యులలో కొద్దిమంది వెళ్ళునట్లు మొరోనై చేసెను.",
                "7": "నీఫైయులు గిడ్‌ పట్టణమందు కాపలా కాయబడిరి; కావున మొరోనై, లేమన్‌ను నియమించెను మరియు కొద్దిమంది అతనితో వెళ్ళునట్లు చేసెను.",
                "8": "సాయంత్రమైనప్పుడు నీఫైయులను కాపలాకాయుచున్న భటుల యొద్దకు లేమన్‌ వెళ్ళెను; అతని రాకను చూచి వారతనిని బిగ్గరగా పిలువగా, అతడు వారితో—భయపడకుడి, నేను లేమనీయుడను. ఇదిగో, మేము నీఫైయుల నుండి తప్పించుకొని, వారు నిద్రలో ఉండగా వారి మద్యమును మాతో తెచ్చియున్నామని చెప్పెను.",
                "9": "లేమనీయులు ఈ మాటలను విన్నప్పుడు వారతనిని సంతోషముతో చేర్చుకొని, అతనితో ఇట్లనిరి: మేము త్రాగుటకు నీ మద్యమును మాకిమ్ము; నీవు మద్యమును తెచ్చినందుకు మేము సంతోషించుచున్నాము, ఏలయనగా మేము అలసియున్నాము.",
                "10": "కానీ లేమన్‌ వారితో—నీఫైయులకు వ్యతిరేకముగా మనము యుద్ధమునకు వెళ్ళు వరకు ఈ మద్యమును దాచిపెట్టెదము అనెను. కానీ ఈ మాట మద్యము త్రాగవలెనను వారి కోరికను అధికము చేసెను;",
                "11": "ఏలయనగా వారు ఇట్లనిరి: మేము అలసియున్నాము, కావున మమ్ములను మద్యము తీసుకొననిమ్ము, త్వరలోనే మేము మా బత్తెము నిమిత్తము మద్యమును అందుకొనెదము, అది మమ్ములను నీఫైయులకు వ్యతిరేకముగా వెళ్ళుటకు బలపరచును.",
                "12": "అప్పుడు లేమన్‌ వారితో–మీ కోరికల ప్రకారము మీరు చేయవచ్చుననెను.",
                "13": "అంతట వారు ఎక్కువగా మద్యమును తీసుకొనిరి; అది వారి రుచికి మనోహరముగా ఉన్నందున వారు ఎక్కువగా తీసుకొనిరి; మరియు అది సారము తీయబడకుండా తయారు చేయబడి ఘాటుగా ఉండెను.",
                "14": "వారు త్రాగి, ఆనందభరితులైరి; కొంతసేపటికి వారందరు మత్తులైరి.",
                "15": "వారందరు మత్తులైయుండి, గాఢ నిద్రలో ఉన్నారని లేమన్‌ మరియు అతని మనుష్యులు చూచినప్పడు, వారు మొరోనై యొద్దకు తిరిగి వచ్చి జరిగిన సంగతులన్నిటిని అతనికి చెప్పిరి.",
                "16": "ఇప్పుడిది మొరోనై యొక్క ప్రణాళికను బట్టియైయుండెను. మొరోనై తన మనుష్యులను యుద్ధ ఆయుధములతో సిద్ధము చేసెను; మరియు లేమనీయులు మత్తులై గాఢనిద్రలో ఉండగా అతడు గిడ్‌ పట్టణమునకు వెళ్ళి, బందీలందరు ఆయుధములను ధరించునంత వరకు యుద్ధ ఆయుధములను లోనికి విసిరెను;",
                "17": "మొరోనై ఆ బందీలందరికి ఆయుధములను ధరింపజేసినప్పుడు, వారి స్త్రీలు మరియు వారి పిల్లలలో యుద్ధ ఆయుధములను ఉపయోగించగలిగినంత మందికి కూడా ధరింపజేసినప్పుడు ఆ క్రియలన్నియు పూర్తి నిశ్శబ్దమందు చేయబడెను.",
                "18": "ఒకవేళ వారు లేమనీయులను మేల్కొల్పిన యెడల, వారు మత్తులైయున్నందున నీఫైయులు వారిని సంహరించియుండేవారు.",
                "19": "కానీ ఇది మొరోనై కోరిక కాదు; హత్య లేదా రక్తపాతమందు అతడు ఆనందించలేదు, కానీ తన జనులను నాశనము నుండి రక్షించుటయందు అతడు ఆనందించెను; తన మీద దోషము లేకుండునట్లు ఈ హేతువు నిమిత్తము లేమనీయులు మత్తులో ఉన్నప్పుడు అతడు వారిపై దాడిచేసి వారిని నాశనము చేయకుండెను.",
                "20": "కానీ అతడు తన కోరికలను సాధించెను; ఏలయనగా పట్టణ ప్రాకారము లోపల బందీలుగా ఉన్న నీఫైయులకు అతడు ఆయుధములు ధరింపజేసి, ప్రాకారము లోపలనున్న ఆ భాగములను స్వాధీనపరచుకొనుటకు వారికి శక్తినిచ్చెను.",
                "21": "తరువాత అతనితోనున్న మనుష్యులు వారి నుండి కొంత దూరము వెనుకకు వెళ్ళునట్లు మరియు లేమనీయుల సైన్యములను చుట్టుముట్టునట్లు అతడు చేసెను.",
                "22": "ఇప్పుడు ఇదంతయు రాత్రి సమయమున చేయబడెను, అందును బట్టి ఉదయమందు లేమనీయులు మేల్కొనినప్పుడు, వారు బయట నీఫైయుల చేత చుట్టబడియున్నారని మరియు లోపల వారి బందీలు ఆయుధములు కలిగియున్నారని వారు చూచిరి.",
                "23": "ఆ విధముగా నీఫైయులు వారిపై శక్తి కలిగియున్నారని వారు చూచిరి; మరియు ఈ పరిస్థితులలో వారు నీఫైయులతో యుద్ధము చేయుట సరికాదని తలంచి, వారి ప్రధాన అధికారులు వారి యుద్ధ ఆయుధములను ఇచ్చివేయమని ఆజ్ఞాపించి, కనికరము చూపమని బ్రతిమాలుచూ వాటిని నీఫైయుల పాదముల వద్ద పడవేసిరి.",
                "24": "ఇదియే మొరోనై యొక్క కోరికైయుండెను. అతడు వారిని యుద్ధ బందీలుగా తీసుకొని పట్టణమును స్వాధీనపరచుకొని, బందీలైన నీఫైయులందరు విడుదలగునట్లు చేసెను; మరియు వారు మొరోనై సైన్యముతో చేరి, అతని సైన్యమునకు గొప్ప బలము చేకూర్చిరి.",
                "25": "అతడు బందీలుగా తీసుకొనిన లేమనీయులు గిడ్‌ పట్టణము చుట్టూ కోటలను బలపరిచే పనిని ప్రారంభించునట్లు అతడు చేసెను.",
                "26": "అతని కోరికలను బట్టి అతడు గిడ్‌ పట్టణమందు కోటలు కట్టించిన తరువాత, తన బందీలు సమృద్ధి పట్టణమునకు తీసుకొనిపోబడునట్లు అతడు చేసెను. ఆ పట్టణమును అత్యంత బలమైన సైన్యముతో అతడు కావలికాసెను.",
                "27": "ఇప్పుడు లేమనీయులు ఎన్ని కుట్రలు పన్నినను తాము బందీలుగా తెచ్చిన వారందరిని నీఫైయులు తమ ఆధీనములో ఉంచి, కాపాడిరి మరియు వారికి ప్రయోజనము చేకూర్చిన భూమియంతటిని తిరిగి తీసుకొని, నిలుపుకొనిరి.",
                "28": "మరలా నీఫైయులు విజయము సాధించి వారి హక్కులను, విశేషాధికారములను తిరిగి పొందనారంభించిరి.",
                "29": "పలుమార్లు లేమనీయులు రాత్రియందు వారిని ముట్టడించుటకు ప్రయత్నించిరి, కానీ ఈ ప్రయత్నములందు వారు అనేకమంది బందీలను కోల్పోయిరి.",
                "30": "పలుమార్లు వారిని విషముతోను లేదా మత్తుతోను నాశనము చేయునట్లు నీఫైయులకు వారి మద్యమును ఇచ్చుటకు వారు ప్రయత్నించిరి.",
                "31": "కానీ వారి శ్రమ యొక్క ఈ సమయమందు ప్రభువైన వారి దేవుడిని జ్ఞాపకము చేసుకొనుటకు నీఫైయులు వెనుకాడలేదు. వారి వలల్లో వారు చిక్కుకొనలేదు; మొదట వారు లేమనీయ బందీలకు ఇవ్వకుండా వారి మద్యమును త్రాగకుండిరి.",
                "32": "ఆ విధముగా వారి మధ్య ఏ విషము ఇవ్వబడకుండా వారు జాగ్రత్తపడిరి; ఏలయనగా వారి మద్యము ఒక లేమనీయుని విషపూరితము చేసిన యెడల, అది ఒక నీఫైయుని కూడా విషపూరితము చేయును; ఆ విధముగా వారు తమ మత్తు పానీయములన్నిటినీ పరీక్షించిరి.",
                "33": "ఇప్పుడు మోరియాంటన్‌ పట్టణముపై దాడి చేయుటకు ఏర్పాట్లు చేయుట మొరోనైకి అవసరమైయుండెను; ఏలయనగా లేమనీయులు వారి శ్రమల ద్వారా మోరియాంటన్‌ పట్టణము మిక్కిలి బలమైన దుర్గమగునంత వరకు కోటలు కట్టియుండిరి.",
                "34": "మరియు వారు నిరంతరము క్రొత్త సైన్యములను, ఆహారసామాగ్రిని పట్టణములోనికి తెచ్చుచుండిరి.",
                "35": "ఆ విధముగా నీఫై జనులపై న్యాయాధిపతుల పరిపాలన యొక్క ఇరువది తొమ్మిదవ సంవత్సరము ముగిసెను."
            },
            "56": {
                "1": "ఇప్పుడు న్యాయాధిపతుల పరిపాలన యొక్క ముప్పైయవ సంవత్సరపు ప్రారంభమందు, మొదటి నెలలో రెండవ దినమున దేశము యొక్క ఆ భాగమందు జనుల యొక్క వ్యవహారములను వివరించుచూ హీలమన్‌ నుండి మొరోనై ఒక లేఖను అందుకొనెను.",
                "2": "మరియు అతడు వ్రాసిన మాటలివి: ప్రభువునందు మరియు మా యుద్ధము యొక్క శ్రమలయందు నాకు మిక్కిలి ప్రియమైన నా సహోదరుడైన మొరోనై, నా ప్రియమైన సహోదరుడా, దేశము యొక్క ఈ భాగమందు మా యుద్ధమును గూర్చి నేను నీకు కొంత చెప్పవలసియున్నది.",
                "3": "ఇదిగో నీఫై దేశము నుండి అమ్మోన్ తెచ్చిన ఆ మనుష్యుల యొక్క రెండు వేలమంది కుమారులను చూడుము—వీరు మన పితరుడైన లీహై యొక్క పెద్ద కుమారుడైన లేమన్‌ వంశస్థులని నీవు ఎరిగియున్నావు—",
                "4": "వారి సంప్రదాయములు లేదా వారి అవిశ్వాసమును గూర్చి నేను నీకు జ్ఞాపకము చేయవలసిన అవసరము లేదు, ఏలయనగా ఈ సంగతులన్నిటిని గూర్చి నీవు ఎరుగుదువు—",
                "5": "కావున యౌవనస్థులైన ఈ రెండు వేలమంది వారి యుద్ధ ఆయుధములను తీసుకొనిరని, నేను వారి నాయకునిగా ఉండవలెనని కోరుచున్నారని; మేము మా దేశమును రక్షించుకొనుటకు వచ్చియున్నామని నీకు చెప్పుట చాలును.",
                "6": "మరియు రక్తము చిందించుటకు వారి సహోదరులకు వ్యతిరేకముగా యుద్ధ ఆయుధములను వారు తీసుకొనరని వారి తండ్రులు చేసిన నిబంధనను గూర్చి కూడా నీవు ఎరుగుదువు.",
                "7": "కానీ ఇరువది ఆరవ సంవత్సరమందు వారి కొరకు మా బాధలను, మా శ్రమలను చూచినప్పుడు వారు చేసిన నిబంధనను మీరి, మా రక్షణ కొరకు వారి యుద్ధ ఆయుధములను తీసుకొనుటకు వారు సిద్ధపడిరి.",
                "8": "కానీ వారు చేసిన ప్రమాణమును నెరవేర్చుటను బట్టి, మేము ఎక్కువ శ్రమ పొందకుండునట్లు దేవుడు మమ్ములను బలపరచునని తలంచుచూ వారు చేసిన నిబంధనను మీరుటకు నేను వారిని అనుమతించకుంటిని.",
                "9": "కానీ ఇదిగో మనము గొప్ప ఆనందము పొందగలిగిన విషయము ఒకటున్నది. ఏలయనగా ఇరువది ఆరవ సంవత్సరమందు దేశము యొక్క ఆ భాగపు జనులపై నీవు నాయకునిగా నియమించిన ఆంటిపస్‌కు సహాయము చేయుటకు హీలమన్‌ అను నేను ఈ రెండు వేలమంది యౌవనస్థులకు నాయకత్వము వహించి యూదయ పట్టణమునకు నడిచితిని.",
                "10": "నేను నా రెండు వేల మంది కుమారులను (ఏలయనగా వారు కుమారులని పిలువబడుటకు యోగ్యులైయున్నారు) ఆంటిపస్ సైన్యముతో చేర్చగా, ఆ బలమును బట్టి ఆంటిపస్ మిక్కిలి ఆనందించెను; ఏలయనగా లేమనీయుల సైన్యములు మన మనుష్యులలో అనేకమందిని సంహరించియున్నందున అతని సైన్యము తగ్గించి వేయబడెను, అందునుబట్టి మనము విలపించవలసియున్నది.",
                "11": "అయినను వారు వారి దేశము కొరకు, వారి దేవుని కొరకు చేసిన ఉద్యమములో మరణించిరని మరియు సంతోషముగా ఉన్నారని మనలను మనము ఓదార్చుకొనవచ్చు.",
                "12": "మరియు లేమనీయులు అనేకమంది బందీలను కూడా ఉంచుకొనియున్నారు, వారందరు ప్రధాన అధికారులు, ఏలయనగా ఇతురులెవ్వరినీ వారు జీవించియుండనివ్వలేదు. వారు సంహరింపబడియుండని యెడల, వారు ఈ సమయమున నీఫై దేశమందున్నారని మేము తలంచుచున్నాము.",
                "13": "ఇప్పుడు శూరులైన మన మనుష్యులలో ఎక్కువమంది యొక్క రక్తము చిందించుట ద్వారా లేమనీయులు స్వాధీనపరచుకొనిన పట్టణములు ఇవే:",
                "14": "మాంటై దేశము లేదా మాంటై పట్టణము; జీజ్రొమ్ పట్టణము, క్యుమెని పట్టణము మరియు అంతిపరా పట్టణము.",
                "15": "నేను యూదయ పట్టణమునకు చేరినప్పుడు వారు స్వాధీనము చేసుకొన్న పట్టణములు ఇవే; మరియు ఆంటిపస్, అతని మనుషులు పట్టణమందు కోటలు కట్టుటకు వారి శక్తితో శ్రమపడుటను నేను కనుగొంటిని.",
                "16": "వారు శరీరము మరియు ఆత్మయందు నిరుత్సాహపడియుంటిరి, ఏలయనగా వారు పగటియందు ధైర్యముగా పోరాడి, రాత్రియందు వారి పట్టణములను నిలుపుకొనుటకు శ్రమపడిరి; ఆ విధముగా వారు అన్ని విధముల బాధలను అనుభవించియుండిరి.",
                "17": "ఇప్పుడు వారు ఈ స్థలమందు జయించుటకు లేదా మరణించుటకు నిశ్చయించుకొనిరి; కావున నేను నాతో తెచ్చిన ఈ చిన్నసైన్యము, అనగా నా యొక్క ఆ కుమారులు వారికి గొప్ప ఆశలను, అధిక సంతోషమును ఇచ్చెనని నీవు తలంచవచ్చు.",
                "18": "మరియు ఆంటిపస్ సైన్యమునకు అధిక బలము చేకూరెనని లేమనీయులు చూచినప్పుడు, వారు అమ్మోరోన్‌ ఆజ్ఞల చేత యూదయ పట్టణమునకు వ్యతిరేకముగా లేదా మాకు వ్యతిరేకముగా యుద్ధమునకు రాకుండా బలవంతము చేయబడిరి.",
                "19": "ఆ విధముగా మేము ప్రభువు అనుగ్రహము పొందితిమి; ఏలయనగా వారు మా బలహీనతయందు మాపై దాడిచేసిన యెడల, బహుశా మా చిన్న సైన్యమును వారు నాశనము చేసియుండేవారు; కానీ మేము ఆ విధముగా రక్షింపబడితిమి.",
                "20": "వారు స్వాధీనపరచుకొనిన ఆ పట్టణములను నిలుపుకొనవలెనని వారు అమ్మోరోన్‌ చేత ఆజ్ఞాపించబడిరి. ఆ విధముగా ఇరువది ఆరవ సంవత్సరము ముగిసెను. ఇరువది ఏడవ సంవత్సరము యొక్క ప్రారంభమందు మేము మమ్ములను, మా పట్టణమును రక్షించుకొనుటకు సిద్ధముగానుంటిమి.",
                "21": "ఇప్పుడు లేమనీయులు మాపై దాడిచేయవలెనని మేము కోరియుంటిమి; ఏలయనగా వారి బలమైన దుర్గములందు వారిపై దాడిచేయుటకు మేము కోరియుండలేదు.",
                "22": "మరియు ఉత్తరము వైపునున్న మా ఇతర పట్టణములపై దాడిచేయుటకు రాత్రియందు లేదా పగటియందు వారు మమ్ములను దాటి వెళ్ళకుండునట్లు లేమనీయుల కదలికలను కనిపెట్టుటకు మేము చుట్టూ వేగులను ఉంచితిమి.",
                "23": "ఏలయనగా ఆ పట్టణములయందున్న వారు, వారిని ఎదుర్కొనుటకు తగినంత బలముగా లేరని మేము ఎరిగితిమి; కావున వారు మమ్ములను దాటిన యెడల, వెనుక నుండి వారిపై దాడిచేయుటకు మరియు ఆ విధముగా వారు ముందువైపు దాడి చేసిన సమయమున వెనుక నుండి ఆపుటకు మేము కోరియుంటిమి. మేము వారిని జయించగలమని తలంచితిమి; కానీ మా ఈ కోరికయందు మేము భంగపడితిమి.",
                "24": "ఏలయనగా వారు తగినంత బలముగా లేరని మరియు ఓడిపోవుదురని భయపడి వారి సంపూర్ణ సైన్యముతో లేదా ఒక భాగముతో మమ్ములను దాటుటకు వారు ధైర్యము చేయలేదు.",
                "25": "వారు జరహేమ్ల పట్టణమునకు వెళ్ళుటకు ధైర్యము చేయలేదు; లేదా వారు నెఫిహా పట్టణమునకు వెళ్ళునట్లు సీదోను నది మూలము వద్ద దాటుటకు ధైర్యము చేయలేదు.",
                "26": "ఆ విధముగా వారి సైన్యములతో వారు స్వాధీనపరచుకొనిన ఆ పట్టణములను నిలుపుకొనుటకు వారు నిర్ణయించుకొనిరి.",
                "27": "మరియు ఈ సంవత్సరము యొక్క రెండవ నెలలో నా రెండువేలమంది కుమారుల యొక్క తండ్రుల నుండి ఆహారసామాగ్రులు అనేకము మా యొద్దకు తేబడెను.",
                "28": "జరహేమ్ల దేశము నుండి మా యొద్దకు రెండువేలమంది మనుష్యులు కూడా పంపబడిరి. ఆ విధముగా పదివేలమంది మనుష్యులతో మరియు వారి కొరకు, వారి భార్యాపిల్లల కొరకు ఆహారసామాగ్రులతో మేము సిద్ధపడియుంటిమి.",
                "29": "ఆ విధముగా మా సైన్యములు అనుదినము అధికమగుటను, మా ఆధారము కొరకు ఆహారసామాగ్రులు వచ్చి చేరుటను చూచి లేమనీయులు భయపడుట మొదలుపెట్టిరి; మరియు సాధ్యమైన యెడల, మేము ఆహారసామాగ్రులను, బలమును అందుకొనకుండునట్లు చేయుటకై ముందుకు రాసాగిరి.",
                "30": "ఇప్పుడు లేమనీయులు ఈ విధముగా కలవరపడుట మొదలుపెట్టిరని మేము చూచినప్పుడు, వారిపై ఒక పన్నాగము పన్నుటకు మేము కోరియుంటిమి; కావున మేము పొరుగునున్న పట్టణమునకు ఆహార సామగ్రిని మోసుకొని పోవుచున్నట్లుగా, నేను నా యౌవనకుమారులతో పొరుగునున్న పట్టణమునకు నడువవలెనని ఆంటిపస్ ఆజ్ఞాపించెను.",
                "31": "సముద్రపు ఒడ్డు సరిహద్దులకు అవతల ప్రక్కనున్న పట్టణమునకు మేము వెళ్ళుచున్నట్లు మేము అంతిపరా పట్టణము దగ్గరకు నడువవలసియుండెను.",
                "32": "మరియు మా ఆహర సామాగ్రులతో ఆ పట్టణమునకు పోవుచున్నట్లుగా మేము ముందుకు నడిచితిమి.",
                "33": "ఇప్పుడు పట్టణమును నిలుపుకొనుటకు కొంత సైన్యమును వదిలి, ఆంటిపస్ తన సైన్యములో ఒక భాగముతో ముందుకు నడిచెను. కానీ నా చిన్న సైన్యముతో నేను ముందుకు వెళ్ళి, అంతిపరా పట్టణము దగ్గరకు వచ్చువరకు అతడు ముందుకు సాగలేదు.",
                "34": "మరియు అంతిపరా పట్టణమందు లేమనీయుల యొక్క అత్యంత బలమైన సైన్యము, అనగా అత్యధిక సంఖ్యాకులు నిలిచియుండిరి.",
                "35": "వారి వేగుల చేత వారికిది తెలియజేయబడినప్పుడు, వారి సైన్యముతో వారు ముందుకు వచ్చి మాకు వ్యతిరేకముగా నడిచివచ్చిరి.",
                "36": "మేము వారి యెదుట ఉత్తర దిక్కుగా పారిపోతిమి. ఆ విధముగా లేమనీయుల యొక్క అత్యంత శక్తివంతమైన సైన్యమును మేము దూరముగా నడిపించివేసితిమి;",
                "37": "ముఖ్యముగా, చెప్పుకోదగినంత దూరమునకు నడిపించివేసితిమి, ఎంతగాననగా ఆంటిపస్ సైన్యము తమ బలముతో వారిని తరుముచుండుటను చూచినపుడు వారు కుడికిగాని ఎడమకుగాని తిరుగకుండా మా వెనుక ఒక తిన్నని దారిలో వారి నడకను కొనసాగించిరి; మేము తలంచినట్లు వారు మా జనుల చేత చుట్టుముట్టబడకుండునట్లు ఆంటిపస్ వారిని అందుకొనుటకు ముందు మమ్ములను సంహరించుట వారి ఉద్దేశ్యమైయుండెను;",
                "38": "ఇప్పుడు ఆంటిపస్ మాకు కలుగబోవు అపాయమును చూచిన వాడై అతని సైన్యము యొక్క నడకను వేగవంతము చేసెను. కానీ అది రాత్రి సమయమైనందున వారు మమ్ములను అందుకొనలేదు; లేదా ఆంటిపస్ వారిని అందుకొనలేదు; కావున మేము ఆ రాత్రికి బస చేసితిమి.",
                "39": "ఉదయమున సూర్యోదయమునకు ముందు లేమనీయులు మమ్ములను తరుముచుండిరి. ఇప్పుడు వారితో పోరాడుటకు మేము తగినంత బలముగా లేము; నా యౌవనకుమారులు వారి చేతులలో పడుటను నేను అనుమతించలేకయుంటిని; కావున మేము మా నడకను కొనసాగించి అరణ్యములోనికి నడిచితిమి.",
                "40": "ఇప్పుడు వారు చుట్టుముట్టబడుదురేమోనని కుడికిగాని ఎడమకుగాని తిరుగుటకు వారు ధైర్యము చేయలేదు; వారు నన్ను అందుకొనెదరేమోనని నేను కుడికిగాని ఎడమకుగాని తిరుగలేదు, ఏలయనగా మేము వారికి వ్యతిరేకముగా నిలువలేక సంహరింపబడుదుము మరియు వారు తప్పించుకొందురు; కావున చీకటిపడు వరకు ఆ విధముగా మేము దినమంతయు అరణ్యములో పారిపోసాగితిమి.",
                "41": "మరలా ఉదయపు వెలుగు వచ్చినపుడు లేమనీయులు మాపైకి వచ్చుటను చూచి, మేము వారి యెదుట పారిపోతిమి.",
                "42": "కానీ వారు ఆగుటకు ముందు అధిక దూరము మమ్ములను తరుమలేదు మరియు అది ఏడవనెల యొక్క మూడవ దినపు ఉదయమందైయుండెను.",
                "43": "ఇప్పుడు వారు ఆంటిపస్ చేత అందుకొనబడిరేమో మేము ఎరుగము, కానీ నా మనుష్యులతో నేను ఇట్లంటిని: ఇదిగో, మనము వారికి వ్యతిరేకముగా వెళ్ళినప్పుడు వారు వలపన్ని మనలను పట్టుకొనగలుగునట్లు వారు ఆగియుండవచ్చు;",
                "44": "కావున నా కుమారులారా మీరేమందురు? వారితో యుద్ధము చేయుటకు మీరు వెళ్ళెదరా?",
                "45": "ఇప్పుడు నేను నీతో చెప్పుచున్నాను, నా ప్రియమైన సహోదరుడా మొరోనై, అంతటి ధైర్యమును నేను చూడలేదు, నీఫైయులందరి మధ్య ఎన్నడూ చూడలేదు.",
                "46": "ఏలయనగా నేనెల్లప్పుడూ వారిని నా కుమారులని ఎట్లు పిలిచితినో (ఏలయనగా వారందరు మిక్కిలి యౌవనులు) అట్లే వారు నాతో చెప్పిరి: తండ్రీ, మన దేవుడు మనతో ఉన్నాడు, మన ఓటమిని ఆయన అనుమతించడు; కావున మనము ముందుకు వెళ్ళెదము; వారు మనలను విడిచిపెట్టిన యెడల, మనము మన సహోదరులను సంహరించము; కావున మనము వెళ్ళెదము, లేని యెడల వారు ఆంటిపస్ యొక్క సైన్యమును ఓడించెదరు.",
                "47": "ఇప్పుడు, వారెన్నడూ యుద్ధము చేయలేదు, అయినను వారు మరణమునకు భయపడలేదు; వారి ప్రాణముల కంటే అధికముగా వారు తమ తండ్రుల స్వాతంత్ర్యమును గూర్చి ఆలోచించిరి; వారు సందేహించని యెడల దేవుడు వారిని విడిపించునని వారి తల్లుల చేత వారు బోధింపబడిరి.",
                "48": "మరియు మా తల్లులు దానినెరుగుదురని మేము సందేహించమనుచూ వారి తల్లుల మాటలను వారు నాకు చెప్పిరి.",
                "49": "ఇప్పుడు మమ్ములను తరిమిన ఆ లేమనీయులకు వ్యతిరేకముగా నా రెండు వేలమందితో నేను తిరిగి వచ్చితిని. ఇదిగో, ఆంటిపస్ యొక్క సైన్యములు వారిని అందుకొనెను మరియు భయంకరమైన యుద్ధము మొదలాయెను.",
                "50": "అంత తక్కువ సమయమందు వారి సుదీర్ఘమైన నడక వలన ఆంటిపస్ యొక్క సైన్యము అలసియుండి లేమనీయుల చేతులలోనికి పడబోవుచుండెను; నేను నా రెండు వేలమందితో తిరిగివచ్చియుండని యెడల వారి ఉద్దేశ్యమును వారు నెరవేర్చుకొనియుండేవారు.",
                "51": "ఏలయనగా వేగముగా నడుచుట చేత కలిగిన అలసట కారణముగా ఆంటిపస్ మరియు అతని నాయకులలో అనేకులు ఖడ్గము చేత కూలిరి—కావున ఆంటిపస్ యొక్క మనుష్యులు వారి నాయకులు కూలుటను బట్టి కలవరము చెంది లేమనీయుల యెదుట ఓడిపోసాగిరి.",
                "52": "అంతట లేమనీయులు ధైర్యము తెచ్చుకొని వారిని తరుముట ప్రారంభించిరి; ఆ విధముగా లేమనీయులు వారిని గొప్ప శక్తితో తరుముచుండగా, హీలమన్‌ వెనుకనుండి అతని రెండు వేలమందితో వారి పైకి వచ్చి వారిని అధికముగా సంహరించుట మొదలుపెట్టెను, ఎంతగాననగా లేమనీయుల సైన్యము మొత్తము ఆగి హీలమన్‌ వైపు తిరిగెను.",
                "53": "ఇప్పుడు లేమనీయులు వెనుకకు తిరిగిరని ఆంటిపస్ యొక్క జనులు చూచినప్పుడు, వారి మనుష్యులను వారు సమకూర్చుకొని మరలా వెనుకనుండి లేమనీయులపైకి వచ్చిరి.",
                "54": "నీఫై జనులమైన మేము, అనగా ఆంటిపస్ యొక్క జనులు మరియు నా రెండు వేలమందితో నేను లేమనీయులను చుట్టిముట్టి సంహరించితిమి; ఎంతగాననగా వారు తమ యుద్ధ ఆయుధములను అప్పగించి, తమను కూడా యుద్ధ బందీలుగా అప్పగించుకొనుటకు బలవంతము చేయబడిరి.",
                "55": "ఇప్పుడు వారు తమను మాకు అప్పగించుకొనిన తరువాత, ఆ యౌవనస్థులలో అనేకులు సంహరింపబడిరేమోనని భయపడుచూ నాతోపాటు యుద్ధము చేసిన వారిని నేను లెక్కించితిని.",
                "56": "కానీ, వారిలో ఒక్క ఆత్మయు నేలకూలనందున నేను అమితముగా ఆనందించితిని; వారు దేవుని యొక్క శక్తితో అన్నట్లుగా యుద్ధము చేసిరి; అట్టి అద్భుతమైన శక్తితో యుద్ధము చేయుటను ఎన్నడూ మనుష్యులు ఎరిగియుండలేదు; అట్టి బలమైన శక్తితో వారు లేమనీయులపైన పడి వారిని భయపెట్టిరి; ఈ హేతవు చేతనే లేమనీయులు తమను యుద్ధబందీలుగా అప్పగించుకొనిరి.",
                "57": "మరియు లేమనీయుల సైన్యముల నుండి వారిని దూరముగా ఉంచుటకు, మేము వారిని కావలి కాయుటకు మా బందీల కొరకు మేము ఎట్టి స్థలమును కలిగిలేము, కావున మేము వారిని మరియు సంహరింపబడని ఆంటిపస్ మనుష్యులలో ఒక భాగమును జరహేమ్ల దేశమునకు పంపితిమి; మిగిలిన వారిని తీసుకొని నేను నా యౌవన అమ్మోనీయులతో చేర్చి, యూదయ పట్టణమువైపు మా నడకను సాగించితిమి."
            },
            "57": {
                "1": "ఇప్పుడు మేము తీసుకొనిన ఆ యుద్ధబందీలను నేను అప్పగించిన యెడల, అతడు అంతిపరా పట్టణమును మాకు అప్పగించునని చెప్పుచూ రాజైన అమ్మోరోన్‌ నుండి నేను ఒక లేఖను అందుకొంటిని.",
                "2": "కానీ మా బలము చేత అంతిపరా పట్టణమును స్వాధీనపరచుకొనుటకు మా సైన్యములు చాలునని మేము నిశ్చయముగా ఉంటిమని, పట్టణము కొరకు బందీలను అప్పగించుట ద్వారా మమ్ములను మేము తెలివిలేని వారిగా అనుకొనవలసినదని మరియు మేము మా బందీలను మార్పిడిపైన మాత్రమే అప్పగించెదమని నేను రాజుకు ఒక లేఖ పంపితిని.",
                "3": "అమ్మోరోన్‌ నా లేఖను తిరస్కరించెను, ఏలయనగా అతడు బందీలను మార్పిడి చేయకుండెను; కావున మేము అంతిపరా పట్టణముపై దాడిచేయుటకు ఏర్పాట్లు చేయసాగితిమి.",
                "4": "కానీ అంతిపరా జనులు పట్టణమును వదిలివేసి, వారి ఆధీనములోనున్న ఇతర పట్టణములను బలపరచుటకు పారిపోయిరి; ఆ విధముగా అంతిపరా పట్టణము మా స్వాధీనమాయెను.",
                "5": "ఆ విధముగా న్యాయాధిపతుల పరిపాలన యొక్క ఇరువది ఎనిమిదవ సంవత్సరము ముగిసెను.",
                "6": "ఇరువది తొమ్మిదవ సంవత్సరము యొక్క ప్రారంభమందు జరహేమ్ల దేశము నుండి మరియు చుట్టూ ఉన్న దేశమునుండి ఆహారసామాగ్రి యొక్క సరఫరాను మేము పొందితిమి మరియు రెండువేలమంది గల నా చిన్నపటాలమైన తమ సహోదరులతో చేరుటకు వచ్చిన అరువది మంది అమ్మోనీయ కుమారులకు అదనముగా ఆరు వేలమంది గల మా సైన్యమునకు మరికొంత సైన్యము చేర్చబడినది. మేము బలముగానుంటిమి మరియు మా కొరకు తేబడిన విస్తారమైన సామాగ్రులను కూడా కలిగియుంటిమి.",
                "7": "ఇప్పుడు క్యుమెని పట్టణమును రక్షించుటకు ఉంచబడిన సైన్యముతో యుద్ధము చేయుట మా కోరికయైయుండెను.",
                "8": "మరియు మేము త్వరలోనే మా కోరికను సఫలము చేసుకొంటిమని నేను నీకు చూపెదను; బలమైన మా సైన్యముతో లేదా బలమైన మా సైన్యము యొక్క ఒక భాగముతో రాత్రియందు వారు ఆహారసామాగ్రి యొక్క సరఫరాను అందుకొనుటకు కొంచెము ముందు క్యుమెని పట్టణమును మేము చుట్టుముట్టితిమి.",
                "9": "అనేక రాత్రులు పట్టణము చుట్టూ మేము బస చేసితిమి; కానీ లేమనీయులు రాత్రి యందు మాపై దాడిచేసి, మమ్ములను సంహరించకుండునట్లు మేము మా ఖడ్గములను ప్రక్కనే పెట్టుకొని నిద్రించితిమి మరియు కావలి వారిని ఉంచితిమి, ఏలయనగా వారు పలుమార్లు ఆ విధముగా దాడిచేయుటకు ప్రయత్నించిరి; వారు ప్రయత్నించిన ప్రతీసారి వారి రక్తము చిందించబడెను.",
                "10": "కొంతకాలానికి వారు ఆహారసామాగ్రితో రాత్రి సమయములో పట్టణమందు ప్రవేశించబోయిరి. కానీ, మేము లేమనీయులగుటకు బదులు నీఫైయులమైయుంటిమి; కావున మేము వారిని, వారి ఆహారసామాగ్రిని తీసుకొంటిమి.",
                "11": "ఈ విధముగా లేమనీయులకు సహాయము అందకుండా చేయబడినప్పటికీ, వారింకను పట్టణమును నిలుపుకొనుటకు నిర్ణయించుకొనిరి; కావున మేము ఆ ఆహారసామాగ్రులను తీసుకొని యూదయకు పంపుట మరియు మా బందీలను జరహేమ్ల దేశమునకు పంపుట అవసరమాయెను.",
                "12": "లేమనీయులు సహాయము పొందుటపై అన్ని ఆశలను వదలుకొనుటకు ఎంతోకాలము పట్టలేదు; కావున వారు పట్టణమును మా చేతులకు అప్పగించివేసిరి; ఆ విధముగా క్యుమెని పట్టణమును సంపాదించుట యందు మా ప్రణాళికలను మేము సాధించుకొంటిమి.",
                "13": "కానీ మా సైన్యము చాలా పెద్దదైనను మా బందీలు అధిక సంఖ్యాకులైయున్నందున వారిపై కావలికాయుటకు లేదా వారిని చంపుటకు మేము మా సైన్యమునంతటినీ ఉపయోగించవలసి వచ్చెను.",
                "14": "ఏలయనగా అధిక సంఖ్యలో పారిపోవుటకు వారు ప్రయత్నించెదరు మరియు రాళ్ళతోను, దుడ్డు కర్రలతోను లేదా వారి చేతులలోనికి వారు తీసుకొనగలిగిన ఏ వస్తువుతోనైనను పోరాడెదరు, ఎంతగాననగా వారు యుద్ధ బందీలుగా తమనుతాము అప్పగించుకొనిన తరువాత, వారిలో రెండువేల కంటే ఎక్కువమందిని మేము సంహరించితిమి.",
                "15": "కావున మేము వారి జీవితములను ముగించుట లేదా జరహేమ్ల దేశము వరకు చేతిలో ఖడ్గముతో వారిని కావలికాయుట మాకు అవసరమాయెను మరియు మేము లేమనీయుల నుండి తీసుకొన్నప్పటికీ, మా ఆహారసామాగ్రులు మా జనులకు సరిపోవునంత మాత్రమే ఉన్నవి.",
                "16": "అటువంటి క్లిష్ట పరిస్థితులలో ఈ యుద్ధ బందీలను గూర్చి నిర్ణయించుట అత్యంత గంభీరమైన విషయమాయెను; అయినప్పటికీ వారిని జరహేమ్ల దేశమునకు పంపుటకు మేము నిశ్చయించుకొంటిమి; కావున, మా మనుష్యులలో కొద్దిమందిని మేము ఎంపిక చేసి, మా బందీలను జరహేమ్ల దేశమునకు తీసుకువెళ్ళు బాధ్యతను వారికిచ్చితిమి.",
                "17": "కానీ, మరుసటి ఉదయమున వారు తిరిగి వచ్చిరి. మేము బందీలను గూర్చి వారిని ప్రశ్నించలేదు; ఏలయనగా లేమనీయులు మాపై దాడి చేసిరి మరియు వారికి స్వాధీనమగుటనుండి మమ్ములను రక్షించుటకు సరైన సమయమందు వారు తిరిగి వచ్చిరి. ఏలయనగా అమ్మోరోన్‌ వారి సహాయము కొరకు ఆహారసామాగ్రి యొక్క క్రొత్త సరఫరాను, బహు సంఖ్యాకమైన సైన్యమును పంపెను.",
                "18": "వారు మమ్ములను ఓడించబోవుచుండగా వారిని ఆపుటకు బందీలతోపాటు మేము పంపిన ఆ మనుష్యులు సరియైన సమయమందు వచ్చిరి.",
                "19": "కానీ నా రెండు వేల అరువది మంది యొక్క చిన్న పటాలము మిక్కిలి తెగింపుతో పోరాడెను; వారు లేమనీయుల యెదుట దృఢముగానుండి, వారిని ఎదిరించిన వారందరిని హతమార్చిరి.",
                "20": "మరియు మా సైన్యము యొక్క శేషము లేమనీయుల యెదుట వెనుకకు పోబోవుచుండగా, ఆ రెండు వేల అరువది మంది దృఢముగా, భయము లేకయుండిరి.",
                "21": "వారు ఆజ్ఞ యొక్క ప్రతి మాటకు ఖచ్చితముగా లోబడి, నెరవేర్చుచుండిరి; వారి విశ్వాసమును బట్టి అది వారికి చేయబడెను మరియు వారి తల్లులు వారికి బోధించిరని వారు నాకు చెప్పిన మాటలను నేను జ్ఞాపకము చేసుకొంటిని.",
                "22": "ఇప్పుడు మేము ఈ గొప్ప విజయము నిమిత్తము ఈ నా కుమారులకు మరియు బందీలను తీసుకొనిపోవుటకు ఎంపిక చేయబడిన ఆ మనుష్యులకు ఋణపడియున్నాము; ఏలయనగా వారు లేమనీయులను ఓడించిరి; కావున వారు మాంటై పట్టణము వరకు తరుమబడిరి.",
                "23": "మా క్యుమెని పట్టణమును మేము నిలుపుకొంటిమి మరియు ఖడ్గము చేత అందరూ నాశనము చేయబడనప్పటికీ మేము గొప్ప నష్టమును అనుభవించితిమి.",
                "24": "మరియు లేమనీయులు పారిపోయిన తరువాత, గాయపడిన నా మనుష్యులు మృతులలో నుండి తీయబడవలెనని నేను వెంటనే ఆజ్ఞలనిచ్చి, వారి గాయములకు కట్టు కట్టబడునట్లు చేసితిని.",
                "25": "రక్తము కోల్పోపోవుట వలన నా రెండువేల అరువది మందిలో రెండు వందలమంది స్పృహతప్పిరి; అయినప్పటికీ మేము బహుగా ఆశ్చర్యపడునట్లు, మా సైన్యమంతా సంతోషించునట్లు దేవుని మంచితనమును బట్టి వారిలో ఒక్క ఆత్మ కూడా నశించియుండలేదు; అదేవిధముగా అనేక గాయములు పొందని ఆత్మ ఒక్కటియు లేదు.",
                "26": "ఇప్పుడు వారు రక్షింపబడుట, ముఖ్యముగా మా సహోదరులలో వేయిమంది సంహరింపబడియుండగా వారు రక్షింపబడుట మా సైన్యమంతటికీ ఆశ్చర్యకరముగా ఉండెను. మరియు ఒక న్యాయవంతుడైన దేవుడున్నాడని, సందేహించని వారు ఆయన ఆశ్చర్యకరమైన శక్తిచేత రక్షింపబడుదురని విశ్వసించుటకు వారికి బోధించబడిన దానియందు వారి అధిక విశ్వాసము కారణముగా దీనిని దేవుని యొక్క అద్భుతమైన శక్తికి మేము న్యాయముగా ఆపాదింతుము.",
                "27": "ఇప్పుడు నేను చెప్పిన వారి యొక్క విశ్వాసమిది; వారు యౌవనులు, వారి మనస్సులు దృఢమైనవి మరియు వారు నిరంతరము దేవునియందు తమ నమ్మకముంచిరి.",
                "28": "ఇప్పుడు మేము గాయపడిన మా మనుష్యులపట్ల ఆ విధముగా శ్రద్ధ తీసుకొని, మా మృతులను మరియు లేమనీయుల యొక్క అనేకమంది మృతులను పాతిపెట్టిన తరువాత, జరహేమ్ల దేశమునకు వెళ్ళుటకు బయలుదేరిన ఆ బందీలను గూర్చి మేము గిడ్‌ను విచారించితిమి.",
                "29": "ఇప్పుడు ఆ దేశమునకు వారిని తీసుకొని వెళ్ళుటకు నియమింపబడిన పటాలముపై గిడ్‌ ప్రధాన అధికారి.",
                "30": "మరియు గిడ్‌ నాకు చెప్పిన మాటలివి: ఇదిగో మేము మా బందీలతో జరహేమ్ల దేశమునకు వెళ్ళుటకు బయలుదేరితిమి. లేమనీయుల దండును కనిపెట్టుటకు పంపబడిన మన సైన్యముల యొక్క వేగులను మేము కలుసుకొంటిమి.",
                "31": "మరియు వారు మాతో ఇట్లనుచూ కేకవేసిరి—ఇదిగో లేమనీయుల సైన్యములు క్యుమెని పట్టణమువైపు నడుచుచున్నవి; వారిపై దాడిచేసి, వారు మన జనులను నాశనము చేయుదురు.",
                "32": "ఆ కేకలను విని, మన బందీలు ధైర్యము తెచ్చుకొనిరి; మరియు వారు మాకు వ్యతిరేకముగా తిరుగుబాటు చేసిరి.",
                "33": "వారి తిరుగుబాటును బట్టి మా ఖడ్గములు వారిపై పడునట్లు మేము చేసితిమి. ఒక సమూహముగా వారు మా ఖడ్గములకు ఎదురు రాగా, వారిలో అధిక సంఖ్యాకులు సంహరింపబడిరి; వారిలో మిగిలిన వారు విడిపించుకొని, మా నుండి పారిపోయిరి.",
                "34": "వారు పారిపోవుచుండగా మేము వారిని అందుకొన లేకపోయినప్పుడు, మేము వేగముగా క్యుమెని పట్టణమువైపు నడిచితిమి; పట్టణమును కాపాడుటయందు మన సహోదరులకు సహాయము చేయునట్లు మేము సరైన సమయములో వచ్చి చేరితిమి.",
                "35": "మరలా మన శత్రువుల చేతులలోనుండి మనము విడిపించబడితిమి. మన దేవుని నామము స్తుతింపబడును గాక; ఏలయనగా మనలను విడిపించినది, మన కొరకు ఈ గొప్ప కార్యమును చేసినది ఆయనే.",
                "36": "ఇప్పుడు హీలమన్‌ అను నేను, గిడ్‌ యొక్క ఈ మాటలను విన్నప్పుడు, మేమందరము నశించకుండునట్లు మమ్ములను రక్షించుటలో దేవుని యొక్క మంచితనమును బట్టి మిక్కిలి సంతోషముతో నింపబడితిని; మరియు సంహరింపబడిన వారి ఆత్మలు తమ దేవుని విశ్రాంతిలోనికి ప్రవేశించెనని నేను నమ్ముచుంటిని."
            },
            "58": {
                "1": "మా తరువాతి లక్ష్యము మాంటై పట్టణమును చేజిక్కించుకొనుటయైయుండెను; కానీ, మా చిన్న పటాలముల చేత మేము వారిని పట్టణము బయటకు నడిపించుటకు మార్గమేదియు లేకుండెను. ఏలయనగా మేము ఇంతవరకు చేసినవాటిని వారు జ్ఞాపకముంచుకొనిరి; కావున మేము, వారి బలమైన దుర్గముల నుండి దూరముగా వారిని వంచనతో ఆకర్షించలేకపోతిమి.",
                "2": "మా సైన్యముకంటే వారు అత్యధిక సంఖ్యాకులైయున్నందున, మేము ముందుకు వెళ్ళి వారి బలమైన దుర్గములయందు వారిపై దాడి చేయుటకు ధైర్యము చేయలేదు.",
                "3": "మరియు మేము తిరిగి సంపాదించిన దేశము యొక్క ఆ భాగములను నిలుపుకొనుటకు మేము మా మనుష్యులను వినియోగించుట అవసరమాయెను; కావున జరహేమ్ల దేశము నుండి అధిక బలము మరియు ఆహారసామాగ్రుల యొక్క క్రొత్త సరఫరాను అందుకొను వరకు మేము వేచియుండుట అవసరమాయెను.",
                "4": "మా జనుల వ్యవహారములను గూర్చి మా దేశము యొక్క పరిపాలకునికి తెలియజేయుటకు నేను ఆ విధముగా అతనికి ఒక రాయబారమును పంపితిని. జరహేమ్ల దేశము నుండి ఆహారసామాగ్రులను, బలమును అందుకొనుటకు మేము వేచియుంటిమి.",
                "5": "కానీ ఇది మాకు కొంతవరకే లాభించెను; ఏలయనగా లేమనీయులు కూడా అనుదినము గొప్ప బలమును, అనేక ఆహారసామాగ్రులను అందుకొనుచుండిరి; మరియు ఈ సమయమున మా పరిస్థితులు ఆ విధముగానుండెను.",
                "6": "యుక్తి చేత మమ్ములను నాశనము చేయుటకు నిర్ణయించుకొని లేమనీయులు ఎప్పటికప్పుడు మాకు వ్యతిరేకముగా అకస్మాత్తుగా మాపై దాడిచేయుచుండిరి; అయినప్పటికీ వారి ఆశ్రయస్థలములు మరియు వారి బలమైన దుర్గముల కారణముగా వారితో యుద్ధము చేయుటకు మేము రాలేకపోతిమి.",
                "7": "ఆహార లేమి వలన మేము నశించిపోబోవు వరకు కూడా అనేక నెలల పాటు ఈ కఠినమైన పరిస్థితులయందు మేము వేచియుంటిమి.",
                "8": "కానీ మేము ఆహారమును అందుకొంటిమి, అది మా సహాయమునకు వచ్చుచున్న రెండువేలమంది మనుష్యుల యొక్క సైన్యము ద్వారా మాకు కావలియందు తేబడెను. మా శత్రువుల చేతులలో పడకుండా మమ్ములను, మా దేశమును కాపాడుకొనుటకు అసంఖ్యాక సైన్యముగల శత్రువుతో పోరాడుటకు మేము అందుకున్న సహాయమంతయు ఇదియే.",
                "9": "ఇప్పుడు మా సంకటములకు లేదా వారు మాకెందుకు అధిక సహాయము పంపలేదనుటకు కారణమును మేమెరుగము; కావున మమ్ములను పడద్రోయుటకు మరియు పూర్తిగా నాశనము చేయుటకు మా దేశముపై దేవుని న్యాయతీర్పులు ఏ కారణము చేతనైనను వచ్చునేమోనని మేము దుఃఖించితిమి మరియు భయముతో నింపబడితిమి.",
                "10": "కావున ఆయన మమ్ములను బలపరచి, మా శత్రువుల చేతులలో నుండి విడిపించవలెనని మరియు మా జనుల సహాయము కొరకు మా పట్టణములు, మా దేశములు, మా ఆస్థులను మేము నిలుపుకొనునట్లు మాకు శక్తిని కూడా ఇవ్వవలెనని దేవునికి ప్రార్థనయందు మేము మా ఆత్మలను క్రుమ్మరించితిమి.",
                "11": "మరియు మమ్ములను విడిపించెదనని ప్రభువైన దేవుడు మాకు అభయమిచ్చెను; ఎంత అధికముగాననగా, ఆయన మా ఆత్మలకు శాంతినిచ్చి, మాకు గొప్ప విశ్వాసమును అనుగ్రహించెను మరియు ఆయన యందు మా విడుదల కొరకు మేము నిరీక్షించునట్లు చేసెను.",
                "12": "మేము అందుకొనిన మా చిన్న సైన్యముతో మేము ధైర్యము తెచ్చుకొని, మా శత్రువులను జయించుటకు మరియు మా భూములు, ఆస్థులు, భార్యాపిల్లలను, మా స్వాతంత్ర్యము యొక్క ఉద్దేశ్యమును కాపాడుకొనుటకు బలముగా నిర్ణయించుకొంటిమి.",
                "13": "ఆ విధముగా మాంటై పట్టణమందున్న లేమనీయులకు వ్యతిరేకముగా మా సమస్త బలముతో మేము ముందుకు వెళ్ళితిమి మరియు పట్టణమునకు దగ్గరగానున్న అరణ్యము ప్రక్కన మా గుడారములు వేసుకొంటిమి.",
                "14": "పట్టణము దగ్గరగానున్న అరణ్యము ప్రక్క సరిహద్దులయందు మేముంటిమని ఉదయమున లేమనీయులు చూచినప్పుడు, మా సైన్యము యొక్క సంఖ్యను, బలమును కనుగొనునట్లు వారు మా చుట్టూ వేగులను పంపిరి.",
                "15": "మరియు మా సంఖ్యలను బట్టి మేము బలముగా లేమని వారు చూచినప్పుడు, వారు మాతో యుద్ధము చేయుటకు బయటకు వచ్చి మమ్ములను చంపని యెడల మేము వారి సహాయమును అడ్డగించెదమేమోనని భయపడుచూ వారి బహుసంఖ్యాకమైన సైన్యములతో వారు మమ్ములను సులభముగా నాశనము చేయగలరని తలంచినందున, వారు మాతో యుద్ధము చేయుటకు ఏర్పాట్లు చేయసాగిరి.",
                "16": "మాకు వ్యతిరేకముగా వచ్చుటకు వారు ఏర్పాట్లు చేయుచున్నారని మేము చూచినప్పుడు, ఇదిగో కొద్దిమంది మనుష్యులతో గిడ్‌ అరణ్యమందు దాగుకొనునట్లు, మరి కొద్దిమంది మనుష్యులతో టియోమ్నెర్‌ కూడా అరణ్యములో దాగుకొనునట్లు నేను చేసితిని.",
                "17": "ఇప్పుడు గిడ్‌ మరియు అతని మనుష్యులు కుడి ప్రక్కన, ఇతరులు ఎడమ ప్రక్కన ఉండి ఆ విధముగా దాగుకొనినప్పుడు, నేను నా సైన్యమందు మిగిలిన వారితో మా గుడారములను మొదట వేసుకొనిన అదే స్థలమందు యుద్ధము చేయుటకు లేమనీయులు వచ్చు సమయము కొరకు నిలిచియుంటిని.",
                "18": "మరియు లేమనీయులు వారి అసంఖ్యాక సైన్యముతో మాకు వ్యతిరేకముగా వచ్చిరి. వారు వచ్చి ఖడ్గముతో మాపై దాడి చేయబోయినప్పుడు నాతోనున్న ఆ మనుష్యులు అరణ్యములోనికి పారిపోవునట్లు నేను చేసితిని.",
                "19": "లేమనీయులు మమ్ములను గొప్ప వేగముతో వెంబడించిరి, ఏలయనగా మమ్ములను అందుకొని, సంహరించవలెనని వారు మిక్కిలిగా కోరిరి; కావున అరణ్యములోనికి వారు మమ్ములను వెంబడించిరి; మేము గిడ్‌ మరియు టియోమ్నెర్‌ మధ్య నుండి వెళ్ళితిమి, ఎంతగాననగా వారు లేమనీయుల చేత కనుగొనబడలేదు.",
                "20": "లేమనీయులు ప్రక్కగా వెళ్ళినప్పుడు లేదా సైన్యము ప్రక్కగా వెళ్ళినప్పుడు, గిడ్‌ మరియు టియోమ్నెర్‌ వారి రహస్యస్థలముల నుండి పైకిలేచి, లేమనీయుల వేగులు పట్టణమునకు తిరిగి వెళ్ళకుండునట్లు వారిని హతమార్చిరి.",
                "21": "వారిని హతమార్చిన తరువాత, వారు పట్టణమునకు పరుగెత్తి పట్టణమును కావలికాయుటకు విడువబడిన భటులపై దాడిచేసిరి, ఎంతగాననగా వారు వారిని నాశనము చేసి, పట్టణమును స్వాధీనపరచుకొనిరి.",
                "22": "ఇప్పుడు కొద్దిమంది భటులు తప్ప, వారి సైన్యము మొత్తము అరణ్యములోనికి దూరముగా నడిపించబడునట్లు లేమనీయులు అనుమతించుకొనినందున ఇది జరిగెను.",
                "23": "గిడ్‌ మరియు టియోమ్నెర్‌ ఈ విధముగా వారి బలమైన దుర్గముల యొక్క స్వాధీనమును సంపాదించిరి. మేము అరణ్యమందు అధిక దూరము ప్రయాణము చేసిన తరువాత, జరహేమ్ల దేశము వైపు సాగిపోతిమి.",
                "24": "మరియు తాము జరహేమ్ల దేశమువైపు నడచుచున్నామని లేమనీయులు చూచినప్పుడు, వారిని నాశనము చేయుటకు అక్కడ ప్రణాళిక వేయబడినదేమోనని వారు మిక్కిలిగా భయపడిరి; కావున వారు వచ్చిన అదే మార్గము గుండా వారు తిరిగి అరణ్యములోనికి పారిపోసాగిరి.",
                "25": "అది రాత్రియైయున్నందున వారు తమ గుడారములను వేసుకొనిరి, ఏలయనగా నీఫైయులు వారి నడకను బట్టి అలసియుండిరని లేమనీయుల ప్రధాన అధికారులు తలంచిరి మరియు వారి సంపూర్ణ సైన్యమును తరిమివేసితిమని తలచినందున వారు మాంటై పట్టణమును గూర్చి ఏ ఆలోచన చేయలేదు.",
                "26": "ఇప్పుడు రాత్రి సమయములో నా మనుష్యులు నిద్రపోకుండా మరియొక మార్గమున మాంటై దేశము వైపు నడిచిపోవునట్లు నేను చేసితిని.",
                "27": "రాత్రి సమయములో మా ఈ నడకను బట్టి ఉదయమున మేము లేమనీయులకు ముందు ఉంటిమి, ఎంతగాననగా వారికంటే ముందు మేము మాంటై పట్టణమునకు వచ్చి చేరితిమి.",
                "28": "ఆ విధముగా ఈ యుక్తి చేత మేము రక్తము చిందించకయే మాంటై పట్టణమును స్వాధీనపరచుకొంటిమి.",
                "29": "లేమనీయుల యొక్క సైన్యములు పట్టణము దగ్గరకు వచ్చి చేరినప్పుడు, వారిని ఎదుర్కొనుటకు మేము సిద్ధముగానున్నామని చూచి వారు మిక్కిలి ఆశ్చర్యపడిరి మరియు అధికముగా భయభ్రాంతులైరి, ఎంతగాననగా వారు అరణ్యములోనికి పారిపోయిరి.",
                "30": "ముఖ్యముగా, లేమనీయుల సైన్యములు దేశము యొక్క ఈ భాగమంతటి నుండి బయటకు పారిపోయినవి. కానీ వారు దేశము నుండి అనేకమంది స్త్రీలను, పిల్లలను వారితోపాటు తీసుకొనిపోయిరి.",
                "31": "మరియు లేమనీయుల చేత స్వాధీనపరచుకొనబడిన ఆ పట్టణములన్నియు ఈ సమయమున మా స్వాధీనమందున్నవి; బందీలుగా తీసుకొనబడి లేమనీయుల చేత కొనిపోబడిన వారు తప్ప, మా తండ్రులు, మా స్త్రీలు, మా పిల్లలందరు తమ గృహములకు తిరిగి వెళ్ళుచుండిరి.",
                "32": "కానీ, అంత అధిక సంఖ్యలో పట్టణములను మరియు భూభాగములను నిలుపుకొనుటకు మా సైన్యములు చిన్నవాయెను.",
                "33": "కానీ ఆ దేశములపై మాకు విజయమునిచ్చిన మా దేవుని యందు మేము నమ్మికయుంచితిమి, ఎంతగాననగా మా స్వంతమైన ఆ పట్టణములను మరియు ఆ దేశములను మేము సంపాదించితిమి.",
                "34": "ఇప్పుడు ప్రభుత్వము మాకు అధిక బలమును అనుగ్రహించకుండుటకు గల కారణమును మేమెరుగము లేదా మేము మరి ఎక్కువ బలమును ఎందుకు అందుకొనలేదో మా యొద్దకు వచ్చిన ఆ మనుష్యులు ఎరుగరు.",
                "35": "ఇదిగో మీరు విఫలురై, దేశము యొక్క ఆ భాగములోనికి సైన్యములను తీసుకొనిపోయిరేమో మేము ఎరుగము; అటులైన యెడల, మేము ఫిర్యాదు చేయుటకు కోరము.",
                "36": "అట్లు కాని యెడల, మా సహాయమునకై ఎక్కువమంది మనుష్యులను పంపని వర్గము ప్రభుత్వమందున్నదని మేము భయపడుచున్నాము; ఏలయనగా వారు పంపినవారి కంటే వారు అధికసంఖ్యలో ఉన్నారని మేమెరుగుదుము.",
                "37": "కానీ అది ముఖ్యము కాదు—మా సైన్యము బలహీనముగా ఉన్నను దేవుడు మమ్ములను విడిపించునని, మా శత్రువుల చేతులలోనుండి మమ్ములను విడిపించునని మేము నమ్ముచున్నాము.",
                "38": "ఇది ఇరువది తొమ్మిదవ సంవత్సరము యొక్క అంతము మరియు మేము మా దేశముల యొక్క స్వాధీనమందున్నాము; లేమనీయులు నీఫై దేశమునకు పారిపోయిరి.",
                "39": "నేను అంత హెచ్చుగా చెప్పిన అమ్మోన్ జనుల యొక్క ఆ కుమారులు నాతోపాటు మాంటై పట్టణమందున్నారు; ప్రభువు వారికి సహాయపడెను మరియు ఖడ్గము చేత కూలుట నుండి వారిని కాపాడెను, ఎంతగాననగా ఒక్క ఆత్మ కూడా సంహరింపబడలేదు.",
                "40": "కానీ వారు అనేక గాయములు పొందిరి; అయినప్పటికీ దేవుడు వారిని స్వతంత్రులను చేసిన ఆ స్వేచ్ఛ యందు వారు నిలకడగానుండిరి; అనుదినము ప్రభువైన వారి దేవుడిని జ్ఞాపకము చేసుకొనుటకు వారు ఖచ్చితముగా ఉండిరి; నిరంతరము ఆయన చట్టములను, ఆయన తీర్పులను, ఆయన ఆజ్ఞలను వారు పాటించిరి మరియు రాబోవు దాని గురించిన ప్రవచనములయందు వారి విశ్వాసము బలమైనది.",
                "41": "ఇప్పుడు నా ప్రియమైన సహోదరుడా మొరోనై, మనలను విమోచించి స్వతంత్రులను చేసిన ప్రభువైన మన దేవుడు నిన్ను ఎల్లప్పుడు ఆయన సన్నిధిలో ఉంచును గాక; మన ఆధారము కొరకైయుండి, లేమనీయులు మన నుండి తీసుకొనిన సమస్తమును స్వాధీనపరచుకొనుటలో మీరు విజయము పొందునట్లు కూడా ఈ జనులను ఆయన అనుగ్రహించును గాక. ఇంతటితో నేను నా లేఖను ముగించుచున్నాను. నేను ఆల్మా యొక్క కుమారుడనైన హీలమన్‌ను."
            },
            "59": {
                "1": "ఇప్పుడు నీఫై జనులపై న్యాయాధిపతుల పరిపాలన యొక్క ముప్పైయవ సంవత్సరమందు మొరోనై, హీలమన్‌ యొక్క లేఖను అందుకొని చదివిన తరువాత, హీలమన్‌ యొక్క క్షేమమును బట్టి మరియు కోల్పోయిన ఆ దేశములను సంపాదించుట యందు అతడు కలిగియున్న అధికమైన విజయమును బట్టి మిక్కిలిగా ఆనందించెను.",
                "2": "వారు కూడా ఆనందించునట్లు అతడు ఉన్న ఆ భాగమందు, చుట్టూ ఉన్న దేశమంతటిలో అతని జనులందరికి దానిని తెలియజేసెను.",
                "3": "మరియు అంత ఆశ్చర్యకరముగా తిరిగి సంపాదించిన దేశము యొక్క ఆ భాగమును అతడు సులువుగా నిలుపుకొనునట్లు హీలమన్‌ను లేదా హీలమన్‌ యొక్క సైన్యములను బలపరచుటకు మనుష్యులు సమకూర్చబడునట్లు చేయవలెనని కోరుచూ అతడు వెంటనే పహోరన్‌కు ఒక లేఖ పంపెను.",
                "4": "మొరోనై ఈ లేఖను జరహేమ్ల దేశమునకు పంపిన తరువాత, లేమనీయులు వారి నుండి తీసుకొనిన వారి స్వాధీనములు మరియు పట్టణముల యొక్క శేషమును అతడు సంపాదించగలుగునట్లు మరలా ఒక ప్రణాళిక వేయసాగెను.",
                "5": "లేమనీయులతో యుద్ధము చేయుటకు మొరోనై ఆ విధముగా ఏర్పాట్లు చేయుచుండగా, మొరోనై పట్టణము, లీహై పట్టణము మరియు మోరియాంటన్‌ పట్టణము నుండి సమకూడిన నెఫిహా యొక్క జనులు లేమనీయుల చేత దాడి చేయబడిరి.",
                "6": "ముఖ్యముగా మాంటై దేశము నుండి మరియు చుట్టూ ఉన్న దేశము నుండి పారిపోవుటకు బలవంతము చేయబడిన వారు కూడా వచ్చి, దేశము యొక్క ఈ భాగమందు లేమనీయులతో చేరిరి.",
                "7": "ఆ విధముగా బహుసంఖ్యాకులైయుండి, అనుదినము బలము పొందుచూ అమ్మోరోన్‌ యొక్క సైన్యాధిపత్యము క్రింద వారు నెఫిహా యొక్క జనులకు వ్యతిరేకముగా వచ్చి, గొప్ప సంహారముతో వారిని సంహరించుట మొదలుపెట్టిరి.",
                "8": "వారి సైన్యములు ఎంత అధిక సంఖ్యలో ఉండెననగా నెఫిహా జనుల యొక్క శేషము వారి యెదుట నుండి పారిపోవుటకు బలవంతము చేయబడిరి; మరియు వారు కూడివచ్చి మొరోనై సైన్యముతో చేరిరి.",
                "9": "ఇప్పుడు లేమనీయుల నుండి పట్టణమును తిరిగి తీసుకొనుటకంటే దానిని వారి చేతులలో పడకుండా ఉంచుట సులభమని ఎరిగి, ఆ పట్టణమును నిలుపుకొనుటకు జనుల సహాయార్థము నెఫిహా యొక్క పట్టణమునకు మనుష్యులు పంపబడవలెనని మరియు ఆ పట్టణమును వారు సులభముగా నిలుపుకొనవచ్చునని కూడా మొరోనై తలంచెను.",
                "10": "కావున అతడు తిరిగి సంపాదించిన ఆ స్థలములన్నిటినీ కాపాడుకొనుటకు అతని సైన్యమునంతటినీ అతడు నిలుపుకొనెను.",
                "11": "నెఫిహా పట్టణము చేజారినదని మొరోనై చూచినప్పుడు అతడు మిక్కిలిగా దుఃఖించెను మరియు జనుల యొక్క దుష్టత్వమును బట్టి, వారు తమ సహోదరుల చేతులలో పడకుండా ఉండెదరా అని సందేహించసాగెను.",
                "12": "ఇప్పుడు అతని ప్రధాన అధికారులందరి పరిస్థితి కూడా ఇదియే. జనుల యొక్క దుష్టత్వమును బట్టి వారు కూడా సందేహించి ఆశ్చర్యపడిరి, ఇదంతయు వారిపై లేమనీయుల యొక్క విజయమును బట్టియైయుండెను.",
                "13": "మరియు తమ దేశ స్వాతంత్ర్యము పట్ల వారి ఉదాసీనతను బట్టి, మొరోనై ప్రభుత్వముపై కోపముగానుండెను."
            },
            "60": {
                "1": "దేశము యొక్క పరిపాలకుడైన పహోరన్‌కు అతడు మరలా వ్రాసెను మరియు అతడు వ్రాసిన మాటలు ఇవే: ఇదిగో జరహేమ్లలో ఉన్న ప్రధాన న్యాయాధిపతి, దేశముపై పరిపాలకుడైన పహోరన్‌కు మరియు పరిపాలించి, ఈ యుద్ధ వ్యవహారములను నిర్వహించుటకు ఈ జనులచేత ఎన్నుకొనబడిన వారందరికీ కూడా నా లేఖను నేను ఉద్దేశించుచున్నాను.",
                "2": "ఇదిగో, వారిని ఖండించు రీతిలో నేను కొంత చెప్పదలిచాను; ఏలయనగా, మనుష్యులను సమకూర్చి ఖడ్గములు, వంపు కత్తులు, సకల విధముల యుద్ధ ఆయుధములను వారికి ధరింపజేయుటకు మరియు లేమనీయులు మన దేశములోనికి వచ్చు ఏ భాగములలోకైనను వారికి వ్యతిరేకముగా జనులను పంపుటకు మీరు నియమింపబడియున్నారని మీకు మీరే ఎరుగుదురు.",
                "3": "ఇప్పుడు నేను, నా మనుష్యులు మరియు హీలమన్‌, అతని మనుష్యులు కూడా అత్యధిక శ్రమలను, ముఖ్యముగా ఆకలి, దాహము, అలసట మరియు సకల విధములైన బాధలను అనుభవించియున్నామని నేను మీకు చెప్పుచున్నాను.",
                "4": "అయితే, మేము అనుభవించినదంతయు ఇదియే అయిన యెడల, మేము సణుగము లేదా ఫిర్యాదు చేయము.",
                "5": "కానీ మన జనుల మధ్య గొప్ప సంహారము జరిగియుండెను; వేలమంది ఖడ్గము చేత కూలిరి, మన సైన్యములకు తగినంత బలమును, సహాయమును మీరు పంపియుండిన యెడల పరిస్థితి భిన్నముగా ఉండెడిది. మా యెడల మీ నిర్లక్ష్యము అధికముగానున్నది.",
                "6": "ఇదిగో, ఈ అత్యంత నిర్లక్ష్యమునకు కారణమును తెలుసుకొనుటకు మేము కోరుచున్నాము; మీ అనాలోచిత స్థితికి గల కారణమును మేము తెలుసుకొనగోరుచున్నాము.",
                "7": "మీ శత్రువులు మీ చుట్టూ మారణకాండ జరిగించుచుండగా, అనాలోచిత స్తబ్దతయందు మీరు మీ సింహాసనములపై కూర్చొనుటను యోచించగలరా? మీ సహోదరులు—",
                "8": "అనగా రక్షణ కొరకు మీపై ఆధారపడిన వారు, వారికి సహాయము చేయగల స్థితిలో మిమ్ములను ఉంచినవారు—వారిలో వేలమందిని శత్రువులు సంహరించుచుండగా, వారిని బలపరిచి, ఖడ్గము చేత కూలకుండా వారిలో వేలమందిని రక్షించుటకు మీరు వారి కొరకు సైన్యములను పంపియుండవచ్చు.",
                "9": "కానీ అంతయు ఇదియే కాదు—మీరు వారి నుండి మీ ఆహార సామాగ్రులను ఉపసంహరించియున్నారు, ఎంతగాననగా ఈ జనుల క్షేమము నిమిత్తము వారు కలిగియున్న గొప్ప కోరికలను బట్టి అనేకులు పోరాడిరి మరియు రక్తము చిందించి ప్రాణములర్పించిరి; వారి యెడల మీ అత్యంత నిర్లక్ష్యమును బట్టి వారు ఆకలితో నశించిపోవుటకు సిద్ధముగా ఉన్నప్పుడు వారు దీనిని చేసిరి.",
                "10": "ఇప్పుడు నా ప్రియమైన సహోదరులారా—ఏలయనగా మీరు ప్రియులైయుండవలెను. ఈ జనుల క్షేమ స్వాతంత్ర్యముల నిమిత్తము మిమ్ములను మీరు అధిక శ్రద్ధతో పురిగొల్పుకొనవలసియుండెను. కానీ, మీరు వారిని ఎంతగా నిర్లక్ష్యము చేసిరనగా వేలమంది యొక్క రక్తము ప్రతీకారము తీర్చుకొనుటకు మీపైకి వచ్చును; ఏలయనగా వారి మొరలు, వారి బాధలన్నియు దేవునికి తెలియును—",
                "11": "ఇదిగో మీరు, మీ సింహాసనములపై కూర్చుండగలరని మరియు దేవుని యొక్క అధికమైన మంచితనమును బట్టి మీరేమి చేయకున్నను ఆయన మిమ్ములను విడిపించునని మీరు తలంచుచున్నారా? మీరట్లు తలంచిన యెడల మీరు వ్యర్థముగా తలంచియున్నారు.",
                "12": "మీ సహోదరులలో అంత ఎక్కువమంది చంపబడుట వారి దుర్మార్గమును బట్టియని మీరు తలంచుచున్నారా? నేను మీతో చెప్పుచున్నాను, మీరట్లు తలంచిన యెడల మీరు వ్యర్థముగా తలంచియున్నారు; ఏలయనగా ఖడ్గము చేత కూలిన వారు అనేకులున్నారని నేను మీతో చెప్పుచున్నాను; ఇదిగో ఇది మీ శిక్షావిధికైయున్నది.",
                "13": "ఏలయనగా ఆయన న్యాయము మరియు తీర్పు దుష్టులపై వచ్చునట్లు నీతిమంతులు సంహరింపబడుటను ప్రభువు అనుమతించును; కావున వారు సంహరింపబడినందున నీతిమంతులు తప్పిపోయిరని మీరు తలంచనవసరము లేదు; కానీ ఇదిగో, వారు ప్రభువైన వారి దేవుని యొక్క విశ్రాంతిలోనికి ప్రవేశించెదరు.",
                "14": "ఇప్పుడు నేను మీతో చెప్పుచున్నాను, మితిమీరిన వారి సోమరితనము వలన, మన ప్రభుత్వము యొక్క సోమరితనము వలన మరియు వారి సహోదరుల యెడల, అనగా సంహరింపబడిన వారి యెడల వారి అత్యంత నిర్లక్ష్యమును బట్టి దేవుని తీర్పులు ఈ జనులపై వచ్చునని నేను మిక్కిలిగా భయపడుచున్నాను.",
                "15": "ఏలయనగా మొదట మన నాయకుల వద్ద దుష్టత్వము మొదలుకాని యెడల, వారు మనపై ఏ అధికారము సంపాదించకయుండునట్లు మన శత్రువులను మనము ఎదుర్కొనియుండేవారము.",
                "16": "మన మధ్య లేచిన యుద్ధము కొరకైయుండని యెడల; మన మధ్య అంత అధికమైన రక్తపాతమును కలుగజేసిన ఈ రాజు-మనుష్యుల కొరకు కాని యెడల; మనలో మనము పోరాడుచుండిన సమయమున, మనము ఇంతవరకు చేసియున్నట్టుగా మన శక్తిని మనము ఏకము చేసికొనియుండిన యెడల, మన మీద ఆ రాజు-మనుష్యులు కలిగిన శక్తి మరియు అధికారము యొక్క కోరికను బట్టి కాని యెడల, మన మధ్య అంత ఎక్కువ రక్తపాతమునకు కారణమై మనకు వ్యతిరేకముగా వారి ఖడ్గములను పైకి ఎత్తుటకు బదులుగా మన స్వాతంత్ర్యము యొక్క ఉద్దేశ్యమునకు యథార్థముగా ఉండి, మనతో ఏకమై మన శత్రువులకు వ్యతిరేకముగా ముందుకు వెళ్ళిన యెడల, మనము ప్రభువు యొక్క బలమందు వారికి వ్యతిరేకముగా ముందుకు వెళ్ళియుండిన యెడల మన శత్రువులను మనము చెదరగొట్టి యుండేవారము. ఏలయనగా ఆయన వాక్యము యొక్క నెరవేర్పు ప్రకారము అది జరిగియుండెడిది.",
                "17": "కానీ ఇప్పుడు లేమనీయులు మనపైకి వచ్చుచున్నారు, మన దేశములను స్వాధీనపరచు కొనుచున్నారు; వారు మన జనులను, అంతేకాకకుండా మన స్త్రీలను, పిల్లలను ఖడ్గము చేత హత్య చేయుచున్నారు; వారిని బందీలుగా మోసుకొనిపోవుచున్నారు, వారు అన్ని విధములైన శ్రమలను అనుభవించునట్లు చేయుచున్నారు; ఇది శక్తి మరియు అధికారమును కోరుచున్న ఆ రాజు-మనుష్యుల యొక్క గొప్ప దుష్టత్వమును బట్టియైయున్నది.",
                "18": "కానీ ఈ విషయమును గూర్చి నేనెందుకింతగా చెప్పవలెను? ఏలయనగా, మీరు అధికారమును కోరుచున్నారేమో మేమెరుగము. మీరు దేశద్రోహులేమో కూడా మేమెరుగము.",
                "19": "లేక మీరు మమ్ములను నిర్లక్ష్యము చేయుటకు మరియు మాకు ఆహారమును, మా సైన్యములను బలపరచుటకు మనుష్యులను పంపకయుండుటకు కారణము—మీరు దేశము మధ్యలో ఉండి సురక్షితముగా ఉండుటయేనా?",
                "20": "ప్రభువైన మీ దేవుని ఆజ్ఞలను మీరు మరచియున్నారా? మన పితరుల దాస్యమును మీరు మరచియున్నారా? మన శత్రువుల చేతులలో నుండి మనము విడిపించబడిన అనేక సమయములను మీరు మరచియున్నారా?",
                "21": "లేక మనము మన సింహాసనములపై కూర్చొని, ప్రభువు మనకొరకు అనుగ్రహించిన సాధనములను ఉపయోగించకపోయినను ప్రభువు ఇంకను మనలను విడిపించునని మీరు తలంచుచున్నారా?",
                "22": "దేశ సరిహద్దులయందు వేలమంది ఖడ్గము చేత కూలుచు గాయపడి రక్తము చిందించుచుండగా, సోమరితనమందు కూర్చున్న వేలమంది మరియు పదుల వేలమందితో మీరు చుట్టబడియుండి మీరును సోమరితనమందు కూర్చొందురా?",
                "23": "మీరు కదలకుండా కూర్చొని ఈ సంగతులను చూచిన యెడల, దేవుడు మిమ్ములను నిర్దోషులుగా చూచునని మీరు తలంచుచున్నారా? కాదు, అని నేను మీతో చెప్పుచున్నాను. పాత్ర లోపల మొదట శుద్ధి చేయబడవలెనని, అప్పుడు పాత్ర వెలుపల కూడా శుద్ధి చేయబడునని దేవుడు చెప్పియున్నాడని మీరిప్పుడు జ్ఞాపకము చేసుకొనవలెనని నేను కోరుదును.",
                "24": "ఇప్పుడు మీరు చేసిన దానిని గూర్చి మీరు పశ్చాత్తాపపడి, లేచి ఏదైనా చేయుటకు మొదలుపెట్టి, హీలమన్‌ తిరిగి సంపాదించిన మన దేశము యొక్క ఆ భాగములకు అతడు సహాయపడునట్లు మరియు ఈ భాగములలో మన స్వాధీనముల శేషమును మేము తిరిగి సంపాదించునట్లు కూడా మాకు మరియు హీలమన్‌కు ఆహారమును, మనుష్యులను పంపని యెడల, ఇదిగో మేము మొదట మన లోపలి పాత్రను, ముఖ్యముగా మన ప్రభుత్వాధికారులను శుద్ధి చేయువరకు లేమనీయులతో ఇకపై పోరాడుట ప్రయోజనకరము కాదు.",
                "25": "మీరు నా లేఖను అనుగ్రహించి, బయటకు వచ్చి స్వాతంత్ర్యము యొక్క సత్యమైన ఆత్మను నాకు చూపి, మా సైన్యములను బలపరచి, మద్దతిచ్చుటకు ప్రయత్నించి, వారి సహాయము నిమిత్తము వారికి ఆహారమును అనుగ్రహించని యెడల, ఇదిగో మన దేశము యొక్క ఈ భాగమును కాపాడుటకు నా స్వతంత్ర మనుష్యులలో ఒక భాగమును నేను వదిలిపెట్టి, వారిపై ఏ ఇతర శక్తి పనిచేయకుండునట్లు దేవుని బలము మరియు ఆశీర్వాదములను వారికిచ్చెదను—",
                "26": "వారి శ్రమల యందు వారి అధికమైన విశ్వాసము మరియు వారి సహనమును బట్టియే దీనిని చేయుదును—",
                "27": "మరియు నేను మీ యొద్దకు వచ్చి, స్వాతంత్ర్యము కొరకు కోరిక కలిగిన వాడెవడైనను మీ మధ్య ఉన్న యెడల, అక్కడ స్వాతంత్ర్యము యొక్క ఒక కణమైనను నిలిచియుండిన యెడల, ఇదిగో శక్తి మరియు అధికారమును లాగుకొనుటకు కోరికలు కలిగిన వారు పూర్తిగా నాశనమగువరకు మీ మధ్య తిరుగుబాటులను నేను పురిగొల్పెదను.",
                "28": "నేను మీ శక్తికి లేదా మీ అధికారమునకు భయపడను, కానీ నేను భయపడునది నా దేవునికే; నా దేశము యొక్క ఉద్యమమును కాపాడుటకు నేను నా ఖడ్గమును ఎత్తునది కూడా ఆయన ఆజ్ఞలను బట్టియైయున్నది మరియు మేము అంత అధికమైన నష్టమును అనుభవించినది మీ దుర్నీతి నిమిత్తమైయున్నది.",
                "29": "ఇదిగో సమయమిదే, మీ దేశము మరియు మీ చిన్నపిల్లల యొక్క రక్షణయందు మిమ్ములను మీరు పురిగొల్పుకొనని యెడల, న్యాయపు ఖడ్గము మీపై వ్రేలాడు సమయము ఆసన్నమైనది; అది మీపై పడి, మిమ్ములను పూర్తిగా నాశనము చేయును.",
                "30": "మీ నుండి సహాయము కొరకు నేను వేచియున్నాను; మీరు మాకు సహాయము చేయని యెడల, ఇదిగో నేను జరహేమ్ల దేశములోనికి మీ యొద్దకు వచ్చి, మన స్వాతంత్ర్యము యొక్క ఉద్దేశ్యమందు ఈ జనుల యొక్క అభివృద్ధిని అదుపుచేయుటకు మీకిక ఏ మాత్రము శక్తి లేకుండునట్లు ఖడ్గముతో మిమ్ములను సంహరించెదను.",
                "31": "ఏలయనగా, నీతిమంతులైన తన జనులను నాశనము చేయుటకు మీరు జీవించియుండి, మీ దుర్ణీతులయందు బలముగా ఎదుగుటను ప్రభువు అనుమతించడు.",
                "32": "ఇదిగో కీర్తి మరియు లోకము యొక్క వ్యర్థమైన వస్తువులపై మీ ప్రేమయే మీ దుర్నీతికి కారణమైయుండగా, వారికి ద్వేషమును కలుగజేసినది వారి పితరుల యొక్క పారంపర్యాచారమైయుండి, మన నుండి అసమ్మతితో విడిపోయిన వారి చేత అది రెండింతలు చేయబడినప్పుడు, ప్రభువు మిమ్ములను విడిచిపెట్టి లేమనీయులకు వ్యతిరేకముగా తీర్పు తీర్చుటకు వచ్చునని మీరు తలంచగలరా?",
                "33": "మీరు దేవుని చట్టములను అతిక్రమించిరని మీరెరుగుదురు మరియు వాటిని మీ పాదముల క్రింద త్రొక్కివేసితిరని మీరెరుగుదురు. ఇదిగో, ప్రభువు నాకిట్లు సెలవిచ్చుచున్నాడు: మీరు మీ పరిపాలకులుగా నియమించిన వారు తమ పాపములు మరియు దుర్ణీతుల విషయమై పశ్చాత్తాపపడని యెడల, మీరు వారిపై యుద్ధమునకు వెళ్ళవలెను.",
                "34": "ఇప్పుడు ఇదిగో మొరోనై అను నేను, నేను చేసిన నిబంధన ప్రకారము నా దేవుని ఆజ్ఞలు పాటించుటకు బద్దుడనైయున్నాను. కావున మీరు దేవుని వాక్యమునకు లోబడియుండవలెనని, నా యొద్దకు మరియు హీలమన్‌ యొద్దకు మీ ఆహారసామాగ్రులను, మీ మనుష్యులను వెంటనే పంపవలెనని నేను కోరుచున్నాను.",
                "35": "మీరు దీనిని చేయని యెడల నేను మీ వద్దకు వేగముగా వచ్చెదను; ఏలయనగా మేము ఆకలితో నశించుటను దేవుడు అనుమతించడు; కావున ఖడ్గము చేతనయినా సరే, ఆయన మీ ఆహారమును మాకిచ్చును. ఇప్పుడు మీరు దేవుని వాక్యమును నెరవేర్చునట్లు చూచుకొనుడి.",
                "36": "ఇదిగో నేను మీ ప్రధాన అధికారినైన మొరోనైని. నేను అధికారమును కోరుట లేదు, కాని దానిని కూల్చుటకు కోరుచున్నాను. నేను లోక మర్యాదను కోరుటలేదు, కానీ నా దేవుని మహిమను, నా దేశము యొక్క క్షేమ స్వాతంత్ర్యములను కోరుచున్నాను. ఇంతటితో నేను నా లేఖను ముగించెదను."
            },
            "61": {
                "1": "ఇదిగో మొరోనై ప్రధాన పరిపాలకునికి తన లేఖ పంపిన తరువాత, వెంటనే అతడు ప్రధాన పరిపాలకుడైన పహోరన్‌ నుండి ఒక లేఖ అందుకొనెను మరియు అతడు అందుకొన్న మాటలు ఇవే:",
                "2": "ఈ దేశము యొక్క ప్రధాన పరిపాలకుడనైన పహోరన్‌ అను నేను సైన్యముపై ప్రధాన అధికారియైన మొరోనైకి ఈ సందేశమును పంపుచున్నాను. ఇదిగో మొరోనై, మీ అధిక బాధలయందు నేను సంతోషించను, అది నా ఆత్మను దుఃఖపెట్టుచున్నదని నేను నీతో చెప్పుచున్నాను.",
                "3": "కానీ, మీ బాధలయందు సంతోషించువారున్నారు, ఎంతగాననగా వారు నాకు, నా జనులలో స్వతంత్ర మనుష్యులైన వారికి వ్యతిరేకముగా తిరుగుబాటు చేసిరి మరియు తిరుగుబాటు చేసినవారు బహుసంఖ్యాకులు.",
                "4": "న్యాయపీఠమును నా నుండి తీసివేయుటకు ప్రయత్నించిన వారే ఈ గొప్ప దుర్నీతికి కారణమైయున్నారు; ఏలయనగా వారు అధిక పొగడ్తను ఉపయోగించి అనేకమంది జనుల హృదయాలను దూరముగా నడిపించి వేసియున్నారు, అది మన మధ్య భయంకరమైన శ్రమకు కారణమగును; వారు మన ఆహారసామాగ్రులను ఉపసంహరించియున్నారు మరియు వారు మీ యొద్దకు రాకుండునట్లు మన స్వతంత్ర మనుష్యులను బెదిరించియున్నారు.",
                "5": "నన్ను వారి యెదటనుండి బయటకు తరిమివేయగా, వీలైనంతమంది మనుష్యులను తీసుకొని నేను గిడియన్‌ దేశమునకు పారిపోతిని.",
                "6": "ఇదిగో దేశము యొక్క ఈ భాగమంతటా నేను ఒక ప్రకటన పంపితిని; వారి దేశమును, వారి స్వాతంత్ర్యమును రక్షించుకొనుటకు మరియు మాకు జరిగిన అన్యాయములకు ప్రతీకారము తీర్చుకొనుటకు వారి ఆయుధములతో వారు ప్రతిదినము మా యొద్దకు చేరుచుండిరి.",
                "7": "మరియు వారు మా యొద్దకు వచ్చినప్పుడు మాకు వ్యతిరేకముగా తిరుగుబాటు చేసినవారు వమ్ముచేయబడిరి, ఎంతగాననగా వారు మా గురించి భయపడుచూ మాకు వ్యతిరేకముగా యుద్ధము చేయుటకు ధైర్యము చేయుటలేదు.",
                "8": "వారు జరహేమ్ల దేశము లేదా పట్టణము యొక్క స్వాధీనమును పొంది, తమపై ఒక రాజును నియమించుకొనిరి మరియు అతడు లేమనీయుల రాజుకు వ్రాసిన దానియందు ఒక కూటమిలో అతనితో చేరెను; ఆ కూటమినందు అతడు జరహేమ్ల పట్టణమును కాపాడుటకు అంగీకరించియుండెను, ఆ కాపుదల దేశము యొక్క శేషమును జయించుటకు లేమనీయులకు శక్తినిచ్చునని మరియు వారు జయింపబడి లేమనీయుల క్రింద ఉన్నప్పుడు, అతడు ఈ జనులపై రాజుగా చేయబడునని అతడు తలంచెను.",
                "9": "ఇప్పుడు నీ లేఖ యందు నీవు నన్ను మందలించితివి, కానీ అది అంత ముఖ్యము కాదు; నేను కోపముగా లేను, కానీ నీ హృదయము యొక్క గొప్పతనమందు ఆనందించుచున్నాను. పహోరన్‌ అను నేను నా జనుల యొక్క హక్కులు మరియు స్వాతంత్ర్యమును కాపాడునట్లు నా న్యాయపీఠమును నిలుపుకొనుటకు మాత్రమే తప్ప, అధికారమును కోరను. దేవుడు మనలను విడిపించిన ఈ స్వేచ్ఛయందు నా ఆత్మ స్థిరముగా నిలిచియున్నది.",
                "10": "ఇప్పుడు రక్తము చిందించునంతగా కూడా మేము దుష్టత్వమును ఎదిరించెదము. వారి స్వంత దేశములో వారు నిలిచిన యెడల, లేమనీయుల రక్తమును మేము చిందించము.",
                "11": "తిరుగుబాటునందు మాకు వ్యతిరేకముగా ఖడ్గమెత్తని యెడల, మా సహోదరుల యొక్క రక్తమును మేము చిందించము.",
                "12": "దేవుని న్యాయమునకు అవసరమైన యెడల లేదా అట్లు చేయమని ఆయన మమ్ములను ఆజ్ఞాపించిన యెడల, మమ్ములను మేము దాస్యపు కాడికి లోబరచుకొందుము.",
                "13": "కానీ మమ్ములను మేము మా శత్రువులకు లోబరచుకొనవలెనని ఆయన ఆజ్ఞాపించలేదు, మేము ఆయనయందు నమ్మికయుంచవలెనని మరియు ఆయన మమ్ములను విడిపించునని చెప్పెను.",
                "14": "కావున నా ప్రియమైన సహోదరుడవైన మొరోనై, మనము చెడును ఎదిరించెదము మరియు మనము మాటలతో ఎదిరించలేని చెడును, ముఖ్యముగా తిరుగుబాటులు మరియు అసమ్మతుల వంటి వాటిని మన ఖడ్గములతో ఎదిరించెదము, ఆ విధముగా మన స్వేచ్ఛను మనము నిలుపుకొనెదము, మన సంఘము యొక్క విశేషాధికారమందు మరియు మన విమోచకుడు, మన దేవుని యొక్క ఉద్దేశ్యమందు మనము ఆనందించెదము.",
                "15": "కావున నీ మనుష్యులలో కొద్దిమందితో వేగముగా నా యొద్దకు రమ్ము, మిగిలిన వారిని లీహై మరియు టియాంకమ్ యొక్క ఆధీనమందు విడిచిపెట్టుము; వారియందున్న స్వాతంత్ర్యపు ఆత్మ అయిన దేవుని ఆత్మను బట్టి, దేశము యొక్క ఆ భాగమందు యుద్ధము జరిగించుటకు వారికి అధికారమునిమ్ము.",
                "16": "ఇదిగో మీరు నా యొద్దకు వచ్చువరకు వారు నశించకుండునట్లు నేను వారికి కొంత ఆహారసామాగ్రిని పంపితిని.",
                "17": "ఇక్కడకు మీ ప్రయాణమందు మీకు సాధ్యమైనంత సైన్యమును సమకూర్చుము మరియు మనయందున్న విశ్వాసమును బట్టి, మన దేవుని శక్తియందు మనము వేగముగా ఆ అసమ్మతీయులకు వ్యతిరేకముగా వెళ్ళెదము.",
                "18": "లీహై మరియు టియాంకమ్ వద్దకు పంపుటకు అధిక ఆహారమును మనము సంపాదించునట్లు జరహేమ్ల పట్టణమును స్వాధీనపరచుకొనెదము; ప్రభువు యొక్క బలమందు వారికి వ్యతిరేకముగా వెళ్ళి, ఈ గొప్ప దుర్నీతికి మనము ముగింపు పలికెదము.",
                "19": "ఇప్పుడు మొరోనై, నేను నీ లేఖను అందుకొనుటయందు సంతోషించుచున్నాను, ఏలయనగా మేము ఏమి చేయవలెను? మేము మా సహోదరులకు వ్యతిరేకముగా వెళ్ళుట న్యాయమేనా? అని నేను కొద్దిగా ఆందోళనపడితిని.",
                "20": "కానీ వారు పశ్చాత్తాపపడని యెడల, నీవు వారికి వ్యతిరేకముగా వెళ్ళవలెనని ప్రభువు నిన్ను ఆజ్ఞాపించియున్నాడని నీవు చెప్పితివి.",
                "21": "లీహై మరియు టియాంకమ్‌లను ప్రభువునందు నీవు బలపరచునట్లు చూచుకొనుము; భయపడవద్దని, దేవుడు వారిని విడిపించునని వారితో చెప్పుము, ముఖ్యముగా దేవుడు వారిని విడిపించిన ఆ స్వేచ్ఛయందు నిలకడగానున్న వారందరినీ కూడా ఆయన విడిపించునని చెప్పుము. ఇంతటితో నేను, నా ప్రియమైన సహోదరుడు మొరోనైకి నా లేఖను ముగించుచున్నాను."
            },
            "62": {
                "1": "మరియు మొరోనై ఈ లేఖను అందుకొనినప్పుడు, అతని హృదయము ధైర్యము తెచ్చుకొనెను, అతని దేశ స్వాతంత్ర్యమునకు, ఉద్యమమునకు పహోరన్‌ ద్రోహము చేయకుండా ఉన్నందున అతని విశ్వాస్యతను బట్టి మొరోనై అత్యంత సంతోషముతో నింపబడెను.",
                "2": "కానీ పహోరన్‌ను న్యాయపీఠము నుండి తరిమివేసినవారి యొక్క దుర్నీతిని బట్టి, క్లుప్తముగా వారి దేశమునకు, వారి దేవునికి వ్యతిరేకముగా తిరుగుబాటు చేసిన వారిని బట్టి అతడు అధికముగా దుఃఖించెను.",
                "3": "మరియు పహోరన్‌ కోరికను బట్టి మొరోనై కొద్ది సంఖ్యలో మనుష్యులను తీసుకొని, అతని సైన్యము యొక్క శేషముపై ఆధిపత్యమును లీహై మరియు టియాంకమ్‌లకు ఇచ్చి, గిడియన్‌ దేశము వైపు నడిచెను.",
                "4": "అతడు ప్రవేశించిన ప్రతి స్థలమందు అతడు స్వేచ్ఛాధ్వజమును పైకెత్తి, గిడియన్‌ దేశమువైపు అతని ప్రయాణమంతటిలో అతనికి సాధ్యమైనంత సైన్యమును సంపాదించెను.",
                "5": "వేలమంది అతని ధ్వజము యొద్ద సమకూడి, వారు దాస్యములోనికి రాకుండునట్లు వారి స్వాతంత్ర్యమును కాపాడుకొనుటకు వారి ఖడ్గములను తీసుకొనిరి.",
                "6": "ఆ విధముగా అతని ప్రయాణమంతటిలో అతనికి సాధ్యమైనంత మంది మనుష్యులను మొరోనై సమకూర్చిన తరువాత, అతడు గిడియన్‌ దేశమునకు వచ్చెను. అతని సైన్యములను పహోరన్‌ సైన్యములతో కలుపుట చేత వారు మిక్కిలి బలవంతులైరి, ఎంతగాననగా స్వతంత్ర మనుష్యులను జరహేమ్ల దేశము నుండి బయటకు తరిమివేసి, దేశమును స్వాధీనపరచుకొనిన ఆ అసమ్మతీయుల రాజైన పాకస్ యొక్క మనుష్యుల కంటే కూడా అధిక బలవంతులైరి.",
                "7": "మొరోనై మరియు పహోరన్‌ తమ సైన్యములతో జరహేమ్ల దేశములోనికి వెళ్ళి, పట్టణముపై దాడి చేసి, వారు యుద్ధము చేయుటకు వచ్చునంతగా పాకస్ మనుష్యులతో పోరాడిరి.",
                "8": "పాకస్ సంహరింపబడి, అతని మనుష్యులు బందీలుగా తీసుకొనబడిరి మరియు పహోరన్‌ అతని న్యాయపీఠమునకు పునఃస్థాపించబడెను.",
                "9": "పాకస్ మనుష్యులు మరియు బంధించబడి చెరసాలలో వేయబడిన ఆ రాజు-మనుష్యులు చట్ట ప్రకారము న్యాయవిచారణ పొందిరి మరియు వారు చట్ట ప్రకారము చంపబడిరి; ముఖ్యముగా వారి దేశ రక్షణకు ఆయుధములను తీసుకొనకుండా దానికి వ్యతిరేకముగా పొరాడువారందరు, అనగా పాకస్ మనుష్యులు మరియు రాజు-మనుష్యులు చంపబడిరి.",
                "10": "ఆ విధముగా వారి దేశ క్షేమము నిమిత్తము ఈ చట్టము ఖచ్చితముగా అమలు చేయబడుట అవసరమాయెను; వారి స్వాతంత్ర్యమును తిరస్కరించు వారెవరైనను చట్ట ప్రకారము వేగముగా చంపబడిరి.",
                "11": "మరియు ఆ విధముగా నీఫై జనులపై న్యాయాధిపతుల పరిపాలన యొక్క ముప్పైయవ సంవత్సరము ముగిసెను; స్వాతంత్ర్య ఉద్యమమునకు నిబద్ధులుగా లేని వారందరికి మరణశిక్ష విధించుచూ మొరోనై మరియు పహోరన్‌ వారి స్వంత జనుల మధ్య జరహేమ్ల యొక్క దేశమందు సమాధానమును పునఃస్థాపించిరి.",
                "12": "నీఫై జనులపై న్యాయాధిపతుల పరిపాలన యొక్క ముప్పది ఒకటవ సంవత్సరము యొక్క ప్రారంభమందు, దేశము యొక్క ఆ భాగమును కాపాడుట యందు హీలమన్‌కు సహాయపడుటకు వెంటనే ఆహారసామాగ్రులు మరియు ఆరువేల మంది మనుష్యులు అతని యొద్దకు పంపబడునట్లు మొరోనై చేసెను.",
                "13": "మరియు ఆరువేలమంది మనుష్యుల సైన్యమొకటి తగినంత పరిమాణములో ఆహారముతోపాటు లీహై మరియు టియాంకమ్ యొక్క సైన్యములకు పంపబడునట్లు అతడు చేసెను. ఇదంతయు దేశమును లేమనీయులకు వ్యతిరేకముగా బలపరచుకొనుటకు చేయబడెను.",
                "14": "ఇప్పుడు మొరోనై మరియు పహోరన్‌ జరహేమ్ల దేశమందు పెద్ద సైన్యమును విడిచిపెట్టి, నెఫీహా పట్టణమందున్న లేమనీయులను నాశనము చేయుటకు నిశ్చయించుకొనిన వారై ఒక పెద్ద సైన్యముతో ఆ దేశమువైపు వెళ్ళిరి.",
                "15": "మరియు వారు దేశమువైపు నడుచుచుండగా, వారు లేమనీయుల యొక్క ఒక పెద్ద సైన్యమును పట్టుకొని, వారిలో అనేకులను సంహరించి, వారి ఆహారసామాగ్రులను మరియు వారి యుద్ధ ఆయుధములను తీసుకొనిరి.",
                "16": "వారు వారిని బంధించిన తరువాత, నీఫైయులకు వ్యతిరేకముగా వారు ఇకపై వారి యుద్ధ ఆయుధములను తీసుకొనరని ఒక నిబంధనలోనికి ప్రవేశించునట్లు వారు చేసిరి.",
                "17": "మరియు వారు ఈ నిబంధనలోనికి ప్రవేశించినప్పుడు, వారిని అమ్మోన్‌ యొక్క జనులతో నివసించుటకు వారు పంపివేసిరి, ఇప్పుడు సంహరింపబడని వారు సంఖ్యలో సుమారు నాలుగు వేలమంది ఉండిరి.",
                "18": "వారిని పంపివేసిన తరువాత, వారి నడకను నెఫిహా దేశము వైపు వారు కొనసాగించిరి. వారు నెఫిహా పట్టణమునకు వచ్చినప్పుడు, నెఫిహా పట్టణమునకు దగ్గరగానున్న నెఫిహా మైదానములపై వారు తమ గుడారములను వేసుకొనిరి.",
                "19": "ఇప్పుడు మైదానములపై వారికి వ్యతిరేకముగా లేమనీయులు యుద్ధమునకు రావలెనని మొరోనై కోరెను; కానీ లేమనీయులు వారి అత్యధిక ధైర్యమును గూర్చి ఎరిగియుండి, వారి సంఖ్యల యొక్క గొప్పతనమును చూచినందున వారికి వ్యతిరేకముగా వచ్చుటకు ధైర్యము చేయలేదు; కావున వారు ఆ దినమున యుద్ధమునకు రాలేదు.",
                "20": "మరియు రాత్రి వచ్చినప్పుడు మొరోనై చీకటిలో ముందుకు వెళ్ళి, లేమనీయులు వారి సైన్యముతో పట్టణము యొక్క ఏ భాగమందు దండు దిగియున్నారో వేగుచూచుటకు గోడ పైభాగమునకు వచ్చెను.",
                "21": "వారు తూర్పున ప్రవేశ ద్వారము ప్రక్కన ఉండిరి; వారందరు నిద్రపోయిరి. ఇప్పుడు మొరోనై తన సైన్యము యొద్దకు తిరిగి వచ్చి, వారు గోడపై భాగము నుండి గోడ లోపలి వైపు క్రిందికి దించబడుటకు బలమైన త్రాళ్ళు మరియు నిచ్చెనలు త్వరగా సిద్ధము చేయబడునట్లు చేసెను.",
                "22": "మరియు అతని మనుష్యులు ముందుకు నడిచి గోడ పైకివచ్చి, లేమనీయులు వారి సైన్యములతో బస చేయని పట్టణము యొక్క ఆ భాగములోనికి, అనగా పశ్చిమము వైపు క్రిందికి దిగునట్లు మొరోనై చేసెను.",
                "23": "వారందరు రాత్రియందు బలమైన త్రాళ్ళు మరియు నిచ్చెనల సహాయముతో పట్టణములోనికి దింపబడిరి; ఆ విధముగా ఉదయమైనప్పుడు వారందరు పట్టణ ప్రాకారముల లోపల ఉండిరి.",
                "24": "ఇప్పుడు లేమనీయులు మేల్కొని ప్రాకారముల లోపల మొరోనై యొక్క సైన్యములను చూచినప్పుడు, వారు మిక్కిలిగా భయపడిరి, ఎంతగాననగా వారు ద్వారము గుండా బయటకు పారిపోయిరి.",
                "25": "ఇప్పుడు వారు అతని యెదుట నుండి పారిపోవుచున్నారని మొరోనై చూచినప్పుడు, తన మనుష్యులు వారికి వ్యతిరేకముగా వెళ్ళి అనేకులను సంహరించి, ఇతరులనేకులను చుట్టుముట్టి, వారిని బందీలుగా తీసుకొనునట్లు అతడు చేసెను; మరియు వారిలో మిగిలిన వారు సముద్రపు ఒడ్డున సరిహద్దుల యందున్న మొరోనై దేశములోనికి పారిపోయిరి.",
                "26": "ఆ విధముగా మొరోనై మరియు పహోరన్‌, ఒక్క ఆత్మ కూడా నష్టపోకుండా నెఫిహా పట్టణమును స్వాధీనపరచుకొనిరి మరియు లేమనీయులలో అనేకులు సంహరింపబడిరి.",
                "27": "ఇప్పుడు బందీలుగా ఉన్న లేమనీయులలో అనేకులు అమ్మోన్‌ యొక్క జనులతో చేరుటకు, స్వతంత్ర జనులగుటకు కోరియుండిరి.",
                "28": "మరియు కోరినంతమందికి వారి కోరికల ప్రకారము అనుగ్రహించబడెను.",
                "29": "కావున లేమనీయ బందీలందరు అమ్మోన్‌ యొక్క జనులతో చేరిరి మరియు భూమిని సేద్యపరచుచూ అన్నివిధములైన ధాన్యమును, ప్రతివిధమైన మందలను, గుంపులను పెంచుచూ అధికముగా పని చేయనారంభించిరి; ఆ విధముగా నీఫైయులు గొప్ప భారము నుండి విడిపించబడిరి; ఎంతగాననగా వారు లేమనీయ బందీలందరిని కాపలాకాయుట నుండి విడిపించబడిరి.",
                "30": "ఇప్పుడు మొరోనై, నెఫిహా పట్టణమును స్వాధీనపరచుకొనిన తరువాత లేమనీయుల సైన్యములను తగ్గించునట్లు అనేకమంది బందీలను తీసుకొనియుండి, బందీలుగా తీసుకొనబడిన అనేకమంది నీఫైయులను తిరిగి సంపాదించియుండెను, అది మొరోనై యొక్క సైన్యములను అధికముగా బలపరిచెను; కావున మొరోనై, నెఫిహా దేశము నుండి లీహై దేశమునకు వెళ్ళెను.",
                "31": "మరియు మొరోనై వారికి వ్యతిరేకముగా వచ్చుచున్నాడని లేమనీయులు చూచినప్పుడు, వారు మరలా భయపడి మొరోనై సైన్యము యెదుట పారిపోయిరి.",
                "32": "వారు లీహై మరియు టియాంకమ్ చేత కలుసుకొనబడు వరకు మొరోనై, అతని సైన్యము వారిని పట్టణము నుండి పట్టణమునకు వెంబడించిరి; లీహై మరియు టియాంకమ్ నుండి వారు మొరోనై దేశమునకు వచ్చువరకు సముద్రపు ఒడ్డున సరిహద్దులపై లేమనీయులు పారిపోయిరి.",
                "33": "మరియు లేమనీయుల సైన్యములన్నియు సమకూర్చబడి, వారందరు మొరోనై దేశమందు ఒక్క సమూహమందుండిరి. ఇప్పుడు లేమనీయుల రాజైన అమ్మోరోన్‌ కూడా వారితోనుండెను.",
                "34": "మొరోనై, లీహై మరియు టియాంకమ్ తమ సైన్యములతో మొరోనై దేశము యొక్క సరిహద్దులందు చుట్టూ దండు దిగియుండిరి, ఎంతగాననగా లేమనీయులు దక్షిణమునున్న అరణ్యము దగ్గర సరిహద్దులయందు మరియు తూర్పున ఉన్న అరణ్యము దగ్గర సరిహద్దులయందు చుట్టూ చుట్టబడియుండిరి.",
                "35": "ఆ విధముగా వారు రాత్రి కొరకు దండు దిగియుండిరి. ఏలయనగా, నీఫైయులు మరియు లేమనీయులు కూడా వారి నడక మూలముగా అలసియుండిరి; కావున టియాంకమ్ తప్ప, మరెవరూ రాత్రి సమయమందు ఎట్టి పన్నాగములు పన్నియుండలేదు; ఏలయనగా అతడు అమ్మోరోన్‌తో మిక్కిలి కోపముగానుండెను, ఎంతగాననగా అధిక యుద్ధము, రక్తపాతము మరియు అధిక కరువునకు కారణమై, తమకు మరియు లేమనీయులకు మధ్య జరుగుచున్న ఈ గొప్ప సుదీర్ఘ యుద్ధమునకు అమ్మోరోన్‌ మరియు అతని సహోదరుడు అమలిక్యా కారణమని అతడు తలంచెను.",
                "36": "అతని కోపమందు టియాంకమ్ లేమనీయుల శిబిరములోనికి వెళ్ళి, పట్టణ ప్రాకారములపైనుండి క్రిందికి దిగెను. అతడు ఒక త్రాడు సహాయముతో ఒక చోటు నుండి మరొక చోటుకు ముందుకు వెళ్ళుచూ రాజును కనుగొనెను మరియు అతనిపై ఒక ఈటెను విసరగా, అది అతని హృదయమందు గృచ్చుకొనెను. కానీ అతడు చనిపోవుటకు ముందు రాజు, అతని సేవకులను మేల్కొల్పగా వారు టియాంకమ్‌ను వెంబడించి, అతడిని సంహరించిరి.",
                "37": "ఇప్పుడు టియాంకమ్ మరణించెనని లీహై మరియు మొరోనై తెలుసుకొన్నప్పుడు వారు మిక్కిలిగా దుఃఖించిరి; ఏలయనగా అతడు తన దేశము కొరకు ధైర్యముగా పోరాడిన స్వాతంత్ర్యము యొక్క నిజమైన స్నేహితుడైయుండెను మరియు అతడు అనేక తీవ్రమైన బాధలను అనుభవించియుండెను. కానీ ఇప్పుడతడు మరణించి, భూముఖము పైనుండి వెళ్ళిపోయెను.",
                "38": "మరుసటి ఉదయమున మొరోనై ముందుకు నడిచి లేమనీయులపై దాడిచేసెను, ఎంతగాననగా అధిక సంహారముతో వారు వారిని సంహరించిరి; వారిని దేశము నుండి బయటకు తరిమివేసిరి; మరియు నీఫైయులకు వ్యతిరేకముగా ఆ సమయమున తిరిగి రాకుండునంతగా వారు పారిపోయిరి.",
                "39": "ఆ విధముగా నీఫై జనులపై న్యాయాధిపతుల పరిపాలన యొక్క ముప్పది ఒకటవ సంవత్సరము ముగిసెను; ఆ విధముగా అనేక సంవత్సరముల పాటు వారు యుద్ధములు, రక్తపాతములు, కరువు మరియు శ్రమలను కలిగియుండిరి.",
                "40": "అక్కడ నీఫై జనుల మధ్య హత్యలు, వివాదములు, అభిప్రాయభేధములు మరియు సమస్త విధమైన దుర్నీతి ఉండెను; అయినప్పటికీ నీతిమంతుల నిమిత్తము, ముఖ్యముగా నీతిమంతుల ప్రార్థనల నిమిత్తము వారు కాపాడబడిరి.",
                "41": "కానీ నీఫైయులు మరియు లేమనీయుల మధ్య సుదీర్ఘ కాలమున్న యుద్ధమును బట్టి, వారిలో అనేకులు కఠినపరచబడిరి; అనేకులు వారి బాధలను బట్టి మృదువుగా చేయబడిరి, ఎంతగాననగా మిక్కిలి వినయముతో వారు దేవుని యెదుట తమనుతాము తగ్గించుకొనిరి.",
                "42": "మరియు ఎక్కువగా లేమనీయుల ఆధీనములోనున్న దేశము యొక్క ఆ భాగములు తగినంతగా బలపడువరకు మొరోనై వాటిని బలపరచిన తరువాత, అతడు జరహేమ్ల దేశమునకు తిరిగి వచ్చెను. హీలమన్‌ కూడా అతని స్వాస్థ్యమైన స్థలమునకు తిరిగివచ్చెను మరియు నీఫై జనుల మధ్య మరియొకసారి సమాధానము స్థాపించబడెను.",
                "43": "ఇప్పుడు మొరోనై అతని సైన్యముల ఆధిపత్యమును అతని కుమారుని చేతులకు అప్పగించెను, అతని పేరు మొరోనైహా; మరియు అతని శేష దినములను సమాధానమందు గడపగలుగునట్లు అతడు తన ఇంటికి చేరుకొనెను.",
                "44": "పహోరన్‌ అతని న్యాయపీఠమునకు తిరిగి వచ్చెను; హీలమన్‌ మరలా జనులకు దేవుని వాక్యమును బోధించసాగెను; ఏలయనగా, అధిక యుద్ధములు మరియు వివాదముల కారణముగా సంఘము మరలా క్రమపరచబడుట అవసరమాయెను.",
                "45": "కావున హీలమన్‌ మరియు అతని సహోదరులు వెళ్ళి, అనేకమంది జనులను వారి దుష్టత్వమును గూర్చి ఒప్పించునట్లు అధిక శక్తితో దేవుని వాక్యము ప్రకటించిరి, అది తమ పాపముల విషయమై వారు పశ్చాత్తాపపడి, ప్రభువైన వారి దేవుని యెదుట బాప్తిస్మము పొందునట్లు చేసెను.",
                "46": "మరలా వారు దేశమంతటా దేవుని సంఘమును స్థాపించిరి.",
                "47": "మరియు చట్టమును గూర్చి నియమములు చేయబడెను. వారి న్యాయాధిపతులు మరియు ప్రధాన న్యాయాధిపతులు ఎన్నుకోబడిరి.",
                "48": "నీఫై జనులు దేశమందు తిరిగి వర్ధిల్లుట మొదలుపెట్టిరి, దేశమందు తిరిగి వృద్ధిపొంది మిక్కిలి బలవంతులవసాగిరి మరియు వారు మిక్కిలి ధనవంతులు కాసాగిరి.",
                "49": "కానీ ధనము, బలము లేదా ఐశ్వర్యము ఉన్నప్పటికీ, వారు తమ నేత్రముల యొక్క గర్వమందు హెచ్చించుకొనలేదు, లేదా ప్రభువైన వారి దేవుడిని జ్ఞాపకము చేసుకొనుటలో వారు ఆలస్యము చేయలేదు; కానీ వారు ఆయన యెదుట తమనుతాము బాగా తగ్గించుకొనిరి.",
                "50": "దేవుడు వారి కొరకు ఎన్నో గొప్ప సంగతులు చేసియున్నాడని, ఆయన వారిని మరణము నుండి, బంధకముల నుండి, చెరసాలల నుండి, సమస్త విధములైన బాధల నుండి విడిపించియున్నాడని మరియు ఆయన వారిని వారి శత్రువుల చేతులలో నుండి విడిపించియున్నాడని వారు జ్ఞాపకము చేసుకొనిరి.",
                "51": "వారు ప్రభువైన వారి దేవుడిని నిరంతరము ప్రార్థించిరి, ఎంతగాననగా వారు దేశమందు బలముగా ఎదిగి వర్ధిల్లునట్లు, ఆయన వాక్యము ప్రకారము ప్రభువు వారిని ఆశీర్వదించెను.",
                "52": "ఇప్పుడు ఈ సంగతులన్నియు జరిగెను మరియు నీఫై జనులపై న్యాయాధిపతుల పరిపాలన యొక్క ముప్పది ఐదవ సంవత్సరమందు హీలమన్‌ మరణించెను."
            },
            "63": {
                "1": "నీఫై జనులపై న్యాయాధిపతుల పరిపాలన యొక్క ముప్పది ఆరవ సంవత్సరము యొక్క ప్రారంభమందు, ఆల్మా చేత హీలమన్‌కు అప్పగించబడిన ఆ పవిత్ర వస్తువుల యొక్క స్వాధీనమును షిబ్లోన్‌ తీసుకొనెను.",
                "2": "అతడు న్యాయవంతుడైయుండి, దేవుని యెదుట యథార్థముగా నడిచెను; అతడు నిరంతరము మేలు చేయుచూ ప్రభువైన అతని దేవుని ఆజ్ఞలను నెరవేర్చెను; అతని సహోదరుడు కూడా నెరవేర్చెను.",
                "3": "మరియు మొరోనై మరణించెను. ఆ విధముగా న్యాయాధిపతుల పరిపాలన యొక్క ముప్పది ఆరవ సంవత్సరము ముగిసెను.",
                "4": "న్యాయాధిపతుల పరిపాలన యొక్క ముప్పది ఏడవ సంవత్సరమందు, సుమారు అయిదు వేల నాలుగు వందలమంది పురుషులు, వారి భార్యలు మరియు పిల్లలతో కూడిన పెద్ద సమూహమొకటి జరహేమ్ల దేశమునుండి ఉత్తరము వైపునున్న దేశములోనికి వెడలిపోయెను.",
                "5": "మరియు హాగోతు అను మిక్కిలి జిజ్ఞాసగల మనుష్యుడొకడు వెళ్ళి, నిర్జనదేశము ప్రక్కన సమృద్ధిదేశము యొక్క సరిహద్దులపైన అతిపెద్ద ఓడ నొకదానిని నిర్మించెను మరియు ఉత్తరము వైపు దేశములోనికి నడిపించు సన్నని కంఠభూమి ద్వారా పడమటి సముద్రములోనికి దానిని జలప్రవేశము చేయించెను.",
                "6": "నీఫైయులనేకులు దానియందు ప్రవేశించి, అధికమైన ఆహారసామాగ్రులు మరియు అనేకమంది స్త్రీలు పిల్లలతో నీటి మీద ఉత్తరమువైపు ప్రయాణము చేసిరి; ఆ విధముగా ముప్పది ఏడవ సంవత్సరము ముగిసెను.",
                "7": "ముప్పది ఎనిమిదవ సంవత్సరమందు ఈ మనుష్యుడు ఇతర ఓడలను నిర్మించెను మరియు మొదటి ఓడ కూడా తిరిగి వచ్చెను, ఇంకను అనేకమంది జనులు దానియందు ప్రవేశించిరి; వారు కూడా అధికమైన ఆహారసామాగ్రులు తీసుకొని ఉత్తరము వైపు దేశమునకు తిరిగి ప్రయాణము సాగించిరి.",
                "8": "మరియు వారిని గూర్చి ఎన్నడూ వినబడలేదు. వారు సముద్రపు లోతులలో మునిగిపోయిరని మేము తలంచితిమి. మరియొక ఓడ కూడా నీటి మీద ప్రయాణము చేసెను; అది ఎక్కడకు వెళ్ళెనో మేమెరుగము.",
                "9": "ఈ సంవత్సరమందు ఉత్తరము వైపు దేశములోనికి వెళ్ళియుండిన వారు అనేకులుండిరి. ఆ విధముగా ముప్పది ఎనిమిదవ సంవత్సరము ముగిసెను.",
                "10": "న్యాయాధిపతుల పరిపాలన యొక్క ముప్పది తొమ్మిదవ సంవత్సరమందు షిబ్లోన్‌ కూడా మరణించెను మరియు ఉత్తరము వైపు దేశములోనికి వెళ్ళియుండిన జనులకు ఆహారసామాగ్రులను తీసుకొనిపోవుటకు ఒక ఓడ యందు కోరియాంటన్‌ ఆ దేశమునకు వెళ్ళెను.",
                "11": "కావున ఆ పవిత్రమైన వస్తువులను అతని మరణమునకు ముందు, అతని తండ్రి యొక్క పేరును బట్టి హీలమన్‌ అని పిలువబడిన హీలమన్‌ యొక్క కుమారునికి ఇచ్చుట షిబ్లోన్‌కు అవసరమాయెను.",
                "12": "ఇప్పుడు, వెళ్ళకూడదని ఆల్మా చేత ఆజ్ఞాపించబడిన ఆ భాగములు తప్ప, హీలమన్‌ యొక్క స్వాధీనమందున్న ఆ చెక్కడములన్నియు వ్రాయబడి సమస్త దేశమంతటా నరుల సంతానము మధ్యకు పంపబడెను.",
                "13": "అయినప్పటికీ ఈ వస్తువులు పవిత్రముగా ఉంచబడి, తరతరములకు అందించబడవలెను; కావున ఈ సంవత్సరమందు షిబ్లోన్‌ మరణించుటకు ముందు అవి హీలమన్‌కు ఇవ్వబడెను.",
                "14": "మరియు ఈ సంవత్సరమందు లేమనీయుల యొద్దకు వెళ్ళియుండిన అసమ్మతీయులు కొందరు అక్కడ ఉండిరి; వారు మరలా నీఫైయులకు వ్యతిరేకముగా పురిగొల్పబడిరి.",
                "15": "అదే సంవత్సరములో వారు ఒక బహు సంఖ్యాకమైన సైన్యముతో మొరోనైహా జనులకు లేదా మొరోనైహా యొక్క సైన్యమునకు వ్యతిరేకముగా యుద్ధము చేయుటకు వచ్చిరి, దాని యందు వారు ఓడించబడి, తీవ్ర నష్టమును పొంది వారి స్వదేశములకు తిరిగి తరుమబడిరి.",
                "16": "ఆ విధముగా నీఫై జనులపై న్యాయాధిపతుల పరిపాలన యొక్క ముప్పది తొమ్మిదవ సంవత్సరము ముగిసెను.",
                "17": "ఆ విధముగా ఆల్మా, అతని కుమారుడైన హీలమన్‌ మరియు అతని కుమారుడైన షిబ్లోన్‌ యొక్క వృత్తాంతము ముగిసెను."
            }
        }
    },
    "hel": {
        "meta": {
            "slug": "hel",
            "name": "హీలమన్‌ గ్రంథము",
            "chapterWord": "వ అధ్యాయము"
        },
        "chapters": {
            "1": {
                "intro": "నీఫైయుల వృత్తాంతము. వారి యుద్ధములు, వివాదములు మరియు వారి విభేధములు. హీలమన్‌ కుమారుడైన హీలమన్‌ యొక్క గ్రంథములను బట్టి మరియు అతని కుమారుల యొక్క గ్రంథములను బట్టి, క్రీస్తు యొక్క రాకడ వరకు క్రీస్తు రాకడకు ముందున్న అనేకమంది పరిశుద్ధ ప్రవక్తల ప్రవచనములు. మరియు లేమనీయులలో అనేకులు పరివర్తన పొందిరి. వారి పరివర్తన యొక్క వృత్తాంతము. క్రీస్తు యొక్క రాకడ వరకు హీలమన్‌ మరియు అతని కుమారుల యొక్క వృత్తాంతమును బట్టి, హీలమన్‌ గ్రంథమని పిలువబడిన లేమనీయుల నీతి మరియు నీఫైయుల దుష్టత్వము, హేయక్రియలు మొదలైన వాటి వృత్తాంతము.",
                "1": "ఇప్పుడు నీఫై జనులపై న్యాయాధిపతుల పరిపాలన యొక్క నలుబదియవ సంవత్సరము యొక్క ప్రారంభములో నీఫైయుల జనుల మధ్య ఒక గంభీరమైన సంకటము మొదలాయెను.",
                "2": "ఏలయనగా పహోరన్‌ మరణించెను మరియు సమస్త భూముఖము పైనుండి వెళ్ళిపోయెను; కావున సహోదరులైన పహోరన్‌ కుమారుల మధ్య ఎవరు న్యాయపీఠమును అధిష్టించవలెనను దానిని గూర్చి ఒక గంభీరమైన వివాదము మొదలాయెను.",
                "3": "ఇప్పుడు న్యాయపీఠము కొరకు పోరాడి, జనులు కూడా పోరాడునట్లు చేసిన వారి పేర్లు ఇవే: పహోరన్‌, పాంచి, మరియు పాక్యుమెని.",
                "4": "పహోరన్‌ యొక్క కుమారులందరు వీరే కాదు (ఏలయనగా అతడు అనేకమందిని కలిగియుండెను), కానీ న్యాయపీఠము కొరకు పోరాడిన వారు వీరే; కావున జనుల మధ్య వారు మూడు విభజనలు చేయబడునట్లు చేసిరి.",
                "5": "అయినప్పటికీ నీఫై జనులపై ప్రధాన న్యాయాధిపతిగా, పరిపాలకునిగా జనుల యొక్క స్వరము చేత పహోరన్‌ నియమించబడెను.",
                "6": "మరియు తాను న్యాయపీఠమును సంపాదించలేడని చూచి పాక్యుమెని జనుల స్వరముతో ఏకమయ్యెను.",
                "7": "కానీ పాంచి మరియు అతడే తమ పరిపాలకుడు కావలెనని కోరిన జనుల యొక్క ఆ భాగము మిక్కిలి కోపముగా నుండిరి; కావున వారి సహోదరులకు వ్యతిరేకముగా తిరుగుబాటు చేయుటకు అతడు ఆ జనులను పురిగొల్పజూచెను.",
                "8": "మరియు దీనిని చేయబోవుచుండగా అతడు పట్టుకొనబడి, జనుల యొక్క స్వరమును బట్టి విచారణ చేయబడి, మరణశిక్ష పొందెను; ఏలయనగా అతడు తిరుగుబాటు చేసి, జనుల స్వాతంత్ర్యమును నాశనము చేయుటకు కోరెను.",
                "9": "ఇప్పుడు అతడే వారి పరిపాలకుడు కావలెనని కోరిన ఆ జనులు అతడు మరణశిక్ష పొందెనని చూచినప్పుడు, కోపముతోనుండి కిష్‌క్యుమెన్‌ అను ఒకడిని పహోరన్‌ యొక్క న్యాయపీఠము వద్దకు పంపిరి; అతడు, పహోరన్‌ న్యాయపీఠముపై కూర్చొనియుండగా అతడిని సంహరించెను.",
                "10": "మరియు అతడు పహోరన్‌ యొక్క సేవకుల చేత తరుమబడెను; కానీ కిష్‌క్యుమెన్‌ పలాయనము ఎంత వేగముగా ఉండెననగా ఏ మనుష్యుడూ అతడిని అందుకొనలేకపోయెను.",
                "11": "అతడు, అతడిని పంపిన వారి యొద్దకు వెళ్ళెను మరియు కిష్‌క్యుమెన్‌ పహోరన్‌ను హత్య చేసెనని ఏ మనుష్యునికి చెప్పరాదని వారి నిత్య సృష్టికర్తపై ప్రమాణము చేయుచూ వారందరు ఒక నిబంధనలోనికి ప్రవేశించిరి.",
                "12": "కావున కిష్‌క్యుమెన్‌ నీఫై జనుల మధ్య తెలియబడలేదు, ఏలయనగా అతడు పహోరన్‌ను హత్య చేసిన సమయమున అతడు మారువేషమందు ఉండెను. కిష్‌క్యుమెన్‌ మరియు అతనితో నిబంధన చేసిన అతని గుంపు వారందరు కనుగొనబడని రీతిలో జనులలో కలిసిపోయిరి; కానీ, కనుగొనబడిన వారందరు మరణశిక్ష పొందిరి.",
                "13": "ఇప్పుడు జనులపై ప్రధాన న్యాయాధిపతిగా, పరిపాలకునిగా అతని సహోదరుడైన పహోరన్‌ స్థానములో పరిపాలించుటకు జనుల స్వరమును బట్టి పాక్యుమెని నియమించబడెను; మరియు అది అతని హక్కును బట్టియైయుండెను. ఇది అంతయు న్యాయాధిపతుల పరిపాలన యొక్క నలుబదియవ సంవత్సరమందు చేయబడెను మరియు అది ముగిసెను.",
                "14": "న్యాయాధిపతుల పరిపాలన యొక్క నలుబది ఒకటవ సంవత్సరమందు లేమనీయులు అసంఖ్యాక సైన్యమును సమకూర్చుకొని, వారికి ఖడ్గములను, వంపు కత్తులను, విల్లులను, బాణములను, శిరస్త్రాణములను, వక్షస్థల కవచములను మరియు అన్నిరకముల డాలులను ధరింపజేసిరి.",
                "15": "వారు నీఫైయులకు వ్యతిరేకముగా మరలా యుద్ధము చేయుటకు వచ్చిరి. వారు కోరియాంటమర్‌ అను పేరు గల మనుష్యుని చేత నడిపించబడిరి; అతడు జరహేమ్ల యొక్క వంశస్థుడు; అతడు నీఫైయుల మధ్య ఒక అసమ్మతీయుడైయుండెను మరియు అతడు బలమైన భారీకాయుడు.",
                "16": "కావున అమ్మోరోన్‌ యొక్క కుమారుడైన తుబలోతు అను పేరు గల ఆ లేమనీయుల రాజు, కోరియాంటమర్‌ బలమైన మనుష్యుడైయుండి, అతని శక్తితో మరియు అతని గొప్ప తెలివితో నీఫైయులకు వ్యతిరేకముగా నిలువగలడని తలంచి, అతడిని పంపుట ద్వారా నీఫైయులపై తాను అధికారము పొందగలడని అనుకొనెను.",
                "17": "కావున అతడు వారిని కోపమునకు పురిగొల్పుచూ అతని సైన్యములను సమకూర్చెను మరియు అతడు కోరియాంటమర్‌ను వారి నాయకునిగా నియమించి, వారు నీఫైయులకు వ్యతిరేకముగా యుద్ధము చేయుటకు జరహేమ్ల దేశమునకు వెళ్ళునట్లు చేసెను.",
                "18": "ఇప్పుడు, ప్రభుత్వమందు అధికమైన వివాదము మరియు అధికమైన సంకటమున్నందున జరహేమ్ల దేశమందు వారు తగినంతమంది భటులను ఉంచలేదు; ఏలయనగా వారి దేశ ముఖ్యభాగమైన ఆ గొప్ప జరహేమ్ల పట్టణముపై దాడి చేయుటకు లేమనీయులు ధైర్యము చేయరని వారు తలంచిరి.",
                "19": "కానీ కోరియాంటమర్‌ అతని బహుసంఖ్యాకమైన సైన్యమునకు ముందు నడిచి, పట్టణము యొక్క నివాసులపై దాడి చేసెను మరియు వారి నడక ఎంత వేగముగా ఉండెననగా, తమ సైన్యములను సమకూర్చుకొనుటకు నీఫైయులకు సమయము లేకుండెను.",
                "20": "కావున కోరియాంటమర్‌ పట్టణ ప్రవేశద్వారము వద్దనున్న కావలివారిని సంహరించి, అతని సంపూర్ణ సైన్యముతో పట్టణములోనికి నడిచెను మరియు పట్టణమును వారు పూర్తిగా స్వాధీనము చేసుకొను వరకు వారిని ఎదిరించిన ప్రతి వానిని వారు సంహరించిరి.",
                "21": "మరియు ప్రధాన న్యాయాధిపతి అయిన పాక్యుమెని కోరియాంటమర్‌ ఎదుట పట్టణము యొక్క గోడల వరకు పారిపోగా, కోరియాంటమర్‌ అతడు మరణించునంతగా అతడిని గోడకేసి కొట్టెను. ఆ విధముగా పాక్యుమెని యొక్క దినములు అంతమాయెను.",
                "22": "ఇప్పుడతడు జరహేమ్ల పట్టణమును స్వాధీనము చేసుకున్నాడని, నీఫైయులు వారి యెదుట పారిపోయిరని, సంహరింపబడిరని, బంధించబడి చెరసాలలో వేయబడిరని, దేశమంతటిలో మిక్కిలి బలమైన పట్టణము యొక్క స్వాధీనమును అతడు సంపాదించియున్నాడని కోరియాంటమర్‌ చూచినప్పుడు, అతని హృదయము ధైర్యము తెచ్చుకొనెను, ఎంతగాననగా అతడు దేశమంతటిపై యుద్ధము చేయుటకు వెళ్ళబోయెను.",
                "23": "ఇప్పుడతడు జరహేమ్ల దేశమందు నిలిచియుండకుండా ఒక పెద్ద సైన్యముతో సమృద్ధి పట్టణము వైపు నడిచెను; ఏలయనగా అతడు దేశము యొక్క ఉత్తర భాగములను సంపాదించగలుగునట్లు ముందుకు వెళ్ళుచూ ఖడ్గముతో తన మార్గము గుండా దూసుకొని పోవుటకు అతడు నిశ్చయించుకొనెను.",
                "24": "మరియు వారి అత్యధిక బలము దేశము మధ్యలోనున్నదని అతడు తలంచెను, కావున చిన్న గుంపులుగా తప్ప తమను సమకూర్చుకొనుటకు వారికి ఎట్టి సమయమునియ్యక అతడు సైన్యముతో ముందుకు నడిచి ఈ రీతియందు వారిపై దాడిచేసి, వారిని సంహరించెను.",
                "25": "కానీ అధిక సంఖ్యలో నీఫైయులు సంహరించబడినప్పటికీ, దేశము మధ్య నుండి కోరియాంటమర్‌ యొక్క ఈ నడక మొరోనైహాకు వారిపై గొప్ప ప్రయోజనమునిచ్చెను.",
                "26": "ఏలయనగా లేమనీయులు దేశము మధ్యకు వచ్చుటకు ధైర్యము చేయరు, కానీ వారింతవరకు చేసియున్నట్లుగా సరిహద్దులయందున్న పట్టణములపై దాడి చేయుదురని మొరోనైహా తలంచెను; కావున వారి బలమైన సైన్యములు సరిహద్దులయందున్న ఆ భాగములను కాపాడునట్లు మొరోనైహా చేసెను.",
                "27": "అయితే అతడు కోరుకున్నట్లుగా లేమనీయులు భయపడలేదు, కానీ వారు దేశము మధ్యలోనికి వచ్చి ముఖ్య పట్టణమైన జరహేమ్ల పట్టణమును స్వాధీనము చేసుకొనిరి మరియు గొప్ప సంహారముతో జనులను, అనగా స్త్రీ పురుషులిరువురిని, పిల్లలను సంహరించుచూ అనేక పట్టణములు, అనేక బలమైన దుర్గములు స్వాధీనపరచుకొనుచూ దేశము యొక్క అతిముఖ్య భాగముల గుండా వెళ్ళుచుండిరి.",
                "28": "కానీ మొరోనైహా దీనిని కనుగొనినప్పుడు, వారు సమృద్ధిదేశమునకు రాకమునుపే వారిని ఎదుర్కొనుటకు అతడు వెంటనే ఒక సైన్యముతో లీహైని చుట్టూ పంపెను.",
                "29": "మరియు లీహై ఆ విధముగా చేసెను; వారు సమృద్ధిదేశమునకు వచ్చుటకు ముందు అతడు వారిని ఎదుర్కొని, వారితో యుద్ధము చేసెను, ఎంతగాననగా వారు జరహేమ్ల దేశము వైపు వెనుకకు తిరిగి వెళ్ళనారంభించిరి.",
                "30": "మరియు వారి తిరుగు ప్రయాణములో మొరోనైహా వారిని ఎదుర్కొని, వారితో అతి భయంకరముగా యుద్ధము చేసెను; దానిలో అనేకులు సంహరింపబడిరి మరియు సంహరింపబడిన వారి మధ్య కోరియాంటమర్‌ కూడా కనుగొనబడెను.",
                "31": "ఇప్పుడు లేమనీయులు ఉత్తరమునకు లేదా దక్షిణమునకు, తూర్పునకు లేదా పశ్చిమమునకు, ఎటువైపునకు తిరిగి పోలేకయుండిరి, ఏలయనగా వారు అన్నివైపులనుండి నీఫైయుల చేత చుట్టుముట్టబడిరి.",
                "32": "ఆ విధముగా కోరియాంటమర్‌ లేమనీయులను నీఫైయుల మధ్యలో పడవేసెను, ఎంతగాననగా వారు నీఫైయుల ఆధీనములో ఉండిరి మరియు అతడు సంహరింపబడగా, లేమనీయులు తమనుతాము నీఫైయుల చేతులకు అప్పగించుకొనిరి.",
                "33": "ఇప్పుడు మొరోనైహా జరహేమ్ల పట్టణమును తిరిగి స్వాధీనపరచుకొని, బందీలుగా తీసుకొనబడిన లేమనీయులు సమాధానమందు దేశము నుండి బయటకు వెడలిపోవునట్లు చేసెను.",
                "34": "ఆ విధముగా న్యాయాధిపతుల పరిపాలన యొక్క నలుబది ఒకటవ సంవత్సరము ముగిసెను."
            },
            "2": {
                "1": "న్యాయాధిపతుల పరిపాలన యొక్క నలుబది రెండవ సంవత్సరమందు నీఫైయులు మరియు లేమనీయుల మధ్య మొరోనైహా సమాధానమును పునఃస్థాపించిన తరువాత, న్యాయపీఠమును అధిష్టించుటకు అక్కడ ఎవరూ లేకుండెను; కావున న్యాయపీఠమును ఎవరు అధిష్టించవలెనను దానిని గూర్చి జనుల మధ్య మరలా వివాదము మొదలాయెను.",
                "2": "మరియు హీలమన్‌ కుమారుడైన హీలమన్‌ జనుల యొక్క స్వరము చేత న్యాయపీఠమును అధిరోహించుటకు నియమింపబడెను.",
                "3": "కానీ పహోరన్‌ను హత్య చేసిన కిష్‌క్యుమెన్‌, హీలమన్‌ను కూడా నాశనము చేయుటకు వేచియుండెను; మరియు తన దుష్టత్వమును ఎవరూ ఎరుగరాదని ఒక నిబంధనలోనికి ప్రవేశించిన అతని ముఠా చేత అతడు సమర్థించబడెను.",
                "4": "ఏలయనగా హత్య మరియు దొంగతనము యొక్క రహస్య కార్యమును కొనసాగించుటకు తన మాటలలో, కుయుక్తులలో మిక్కిలి నేర్పరియైన గాడియాంటన్‌ అను వాడొకడు అక్కడుండెను; కావున అతడు కిష్‌క్యుమెన్‌ ముఠాకు నాయకుడాయెను.",
                "5": "వారతనికి న్యాయపీఠము అప్పగించిన యెడల, వారు జనులపై శక్తిని, అధికారమును కలిగియుండునట్లు అతని ముఠాకు చెందిన వారికి అతడు అనుగ్రహించునని అతడు వారితో, కిష్‌క్యుమెన్‌తో ఇచ్ఛకపుమాటలు మాట్లాడెను; అందువలన కిష్‌క్యుమెన్‌, హీలమన్‌ను నాశనము చేయజూచెను.",
                "6": "మరియు హీలమన్‌ను నాశనము చేయుటకు న్యాయపీఠము వైపు అతడు వెళ్ళగా, ఇదిగో హీలమన్‌ యొక్క సేవకులలో ఒకడు రాత్రి యందు వెలుపల ఉండినవాడై, హీలమన్‌ను నాశనము చేయుటకు ఈ ముఠా ద్వారా వేయబడిన ఆ ప్రణాళికలను గూర్చిన సమాచారమును మారువేషము ద్వారా సంపాదించియుండి—",
                "7": "అతడు కిష్‌క్యుమెన్‌ను కలుసుకొని, అతనికి ఒక సూచననిచ్చెను; కావున తాను హీలమన్‌ను హత్య చేయగలుగునట్లు న్యాయపీఠము వద్దకు నడిపించవలెనని కోరుచూ కిష్‌క్యుమెన్‌ తన ఉద్దేశ్యమును అతనికి తెలియజేసెను.",
                "8": "మరియు హీలమన్‌ యొక్క సేవకుడు కిష్‌క్యుమెన్‌ ఆలోచనలను, హత్యచేయుటకు అతని ఉద్దేశ్యమును మరియు హత్యచేయుటకు, దొంగిలించుటకు, అధికారము సంపాదించుటకు (ఇది వారి రహస్య ప్రణాళిక మరియు వారి కూడిక అయ్యుండెను) అతని ముఠాకు చెందిన వారందరి ఉద్దేశ్యమును ఎరిగినప్పుడు, హీలమన్‌ యొక్క సేవకుడు—మనము న్యాయపీఠము యొద్దకు వెళ్ళుదమని కిష్‌క్యుమెన్‌తో చెప్పెను.",
                "9": "ఇప్పుడిది కిష్‌క్యుమెన్‌ను మిక్కిలి సంతోషపరచెను, ఏలయనగా అతడు తన ప్రణాళికను నేరవేర్చుకొనగలడని అతడు తలంచెను; కానీ వారు న్యాయపీఠము యొద్దకు వెళ్ళుచుండగా, హీలమన్‌ యొక్క సేవకుడు కిష్‌క్యుమెన్‌ను హృదయమందు పొడిచెను, అతడు మూలుగకుండా చచ్చిపడెను. మరియు అతడు పరుగెత్తుకొని వెళ్ళి, తాను చూచి, విని, చేసిన క్రియలన్నిటినీ హీలమన్‌కు చెప్పెను.",
                "10": "అంతట వారు చట్టమును బట్టి శిక్షించబడునట్లు బందిపోటులు మరియు రహస్యహంతకుల యొక్క ఈ ముఠాను పట్టుకొనుటకు హీలమన్‌ జనులను పంపెను.",
                "11": "కానీ కిష్‌క్యుమెన్‌ తిరిగి రాలేదని గాడియాంటన్‌ కనుగొనినప్పుడు, తాను నాశనము చేయబడుదునేమోనని అతడు భయపడెను; కావున తన ముఠా అతడిని వెంబడించునట్లు అతడు చేసెను. వారు దేశము నుండి బయటకు, అరణ్యములోనికి ఒక రహస్య మార్గము గుండా ప్రయాణించిరి; ఆ విధముగా వారిని పట్టుకొనుటకు హీలమన్‌ జనులను పంపినప్పుడు వారెక్కడా కనుగొనబడలేదు.",
                "12": "ఈ గాడియాంటన్‌ను గూర్చి ఎక్కువగా ఇకపై చెప్పబడును. ఆ విధముగా నీఫై జనులపై న్యాయాధిపతుల పరిపాలన యొక్క నలుబది రెండవ సంవత్సరము ముగిసెను.",
                "13": "మరియు ఈ గ్రంథము యొక్క అంతమందు వినాశనమునకు, అనగా దాదాపు నీఫై జనుల యొక్క సంపూర్ణ నాశనమునకు ఈ గాడియాంటన్‌ కారణమని మీరు చూచెదరు.",
                "14": "అయితే నా ఉద్దేశ్యము హీలమన్‌ గ్రంథము యొక్క అంతమని కాదు, కానీ నేను వ్రాసిన సమస్త వృత్తాంతమును నేను దేనినుండి తీసుకొంటినో ఆ నీఫై గ్రంథము యొక్క అంతమని నా ఉద్దేశ్యము."
            },
            "3": {
                "1": "ఇప్పుడు న్యాయాధిపతుల పరిపాలన యొక్క నలుబది మూడవ సంవత్సరమందు సంఘమందున్న కొద్ది గర్వము తప్ప నీఫై జనుల మధ్య ఏ వివాదము లేకుండెను, అది జనుల మధ్య చిన్న విభేధములను కలుగజేసెను, ఆ వ్యవహారములు నలుబది మూడవ సంవత్సరాంతమున పరిష్కరించబడెను.",
                "2": "నలుబది నాలుగవ సంవత్సరమందు జనుల మధ్య ఏ వివాదము లేకుండెను; లేదా నలుబది అయిదవ సంవత్సరమందు కూడా అధిక వివాదము లేకుండెను.",
                "3": "నలుబది ఆరవ సంవత్సరమందు అనేక వివాదములు మరియు విభేధములుండెను; అందువలన అనేకమంది జరహేమ్ల దేశము నుండి బయటకు వెడలిపోయి, ఉత్తరము వైపునున్న దేశమును స్వాధీనపరచుకొనుటకు వెళ్ళిరి.",
                "4": "వారు అత్యధిక దూరము ప్రయాణము చేసిరి, ఎంతగాననగా వారు అధిక జలసముదాయములు మరియు అనేక నదుల యొద్దకు వచ్చిరి.",
                "5": "వారు దేశము యొక్క భాగములన్నింటిలోకి విస్తరించిరి, ముందుగా దేశమును స్వాస్థ్యపరచుకొన్న అనేకమంది నివాసుల మూలముగా నిర్జనము చేయబడకుండా కలపను కలిగియున్న ప్రతి భాగములోనికి విస్తరించిరి.",
                "6": "ఇప్పుడు కలప నిమిత్తము తప్ప, దేశము యొక్క ఏ భాగము నిర్జనముగా లేదు; కానీ దేశమును ముందుగా స్వాస్థ్యపరచుకొనియున్న జనుల యొక్క అధిక వినాశనమును బట్టి అది నిర్జనమని పిలువబడెను.",
                "7": "దేశమందు కొద్ది కలప మాత్రమే ఉన్నప్పటికీ, ముందుకు వెళ్ళిన జనులు సిమెంటు పని చేయుట యందు మిక్కిలి నేర్పరులైరి; కావున వారు సిమెంటు ఇండ్లను కట్టి, వాటియందు నివసించిరి.",
                "8": "వారు వృద్ధి పొంది, విస్తరించి దక్షిణము వైపు దేశము నుండి ఉత్తరము వైపునకు వెళ్ళిరి మరియు దక్షిణపు సముద్రము నుండి ఉత్తరపు సముద్రము వరకు, పశ్చిమ సముద్రము నుండి తూర్పు సముద్రము వరకు భూమియంతటిని నింపునట్లు వారు విస్తరించిరి.",
                "9": "ఉత్తరము వైపు దేశమందున్న జనులు గుడారములలో, సిమెంటు ఇండ్లలో నివసించిరి మరియు వారు తగిన సమయమందు వారి ఇండ్లు, పట్టణములు, దేవాలయములు, సమాజమందిరములు, పరిశుద్ధాలయములు మరియు సమస్త విధములైన భవనములు కట్టుకొనుటకు కలపను కలిగియుండునట్లు భూముఖముపై మొలిచిన ఏ చెట్టునైనను పైకి ఎదగనిచ్చిరి.",
                "10": "మరియు ఉత్తరము వైపునున్న దేశమందు కలప చాలా కొరతగా ఉన్నందున వారు సముద్ర మార్గమున ఓడల ద్వారా అధికముగా దిగుమతి చేసుకొనిరి.",
                "11": "ఆ విధముగా వారు కలప మరియు సిమెంటు రెండింటితో అనేక పట్టణములను కట్టుకొనగలుగునట్లు, వారు ఉత్తరము వైపునున్న దేశమందలి జనులను సమర్థులను చేసిరి.",
                "12": "మరియు జన్మతః లేమనీయులైన అమ్మోన్‌ యొక్క జనులలో అనేకులు కూడా ఈ దేశములోనికి వెళ్ళిరి.",
                "13": "ఇప్పుడు ఈ జనులలో అనేకులచేత ఈ జనుల వ్యవహారములను గూర్చిన అనేక గ్రంథములు వ్రాయబడినవి, అవి వారిని గూర్చి అధికముగా వివరించుచున్నవి.",
                "14": "కానీ ఇదిగో ఈ జనుల వ్యవహారముల యొక్క నూరవ భాగము, అనగా లేమనీయులు, నీఫైయులు, వారి యుద్ధములు, వివాదములు, విభేధములు, వారి బోధన, ప్రవచనములు, వారి ఓడలు, ఓడల నిర్మాణము, వారి దేవాలయములు, సమాజమందిరములు, పరిశుద్ధాలయముల నిర్మాణము, వారి నీతి, దుష్టత్వము, హత్యలు, దొంగతనములు, దోపిడీలు మరియు అన్ని విధములైన హేయకార్యములు, జారత్వముల యొక్క వృత్తాంతమును ఈ గ్రంథము కలిగియుండలేదు.",
                "15": "కానీ ప్రతివిధమైన పుస్తకములు మరియు గ్రంథములు అనేకమున్నవి, అవి ముఖ్యముగా నీఫైయుల చేత భద్రపరచబడియున్నవి.",
                "16": "మరియు వారు అతిక్రమములోనికి పడి, హత్య చేయబడి, దోచుకొనబడి, వేటాడబడి, తరుమబడి, సంహరింపబడి, భూముఖముపై చెదరగొట్టబడి, వారు ఇకపై నీఫైయులని పిలువబడకుండు వరకు లేమనీయులతో కలసి దుర్మార్గులు, క్రూరులు, భయంకరులై లేమనీయులగు వరకు కూడా అవి నీఫైయుల చేత ఒక తరము నుండి మరియొక దానికి అందించబడెను.",
                "17": "ఇప్పుడు నేను నా వృత్తాంతమునకు తిరిగి వెళ్ళెదను; కావున నేను పలికినవి, నీఫై జనుల మధ్య గొప్ప వివాదములు, గందరగోళములు, యుద్ధములు మరియు విభేధములు ఉండిన తరువాత జరిగెను.",
                "18": "న్యాయాధిపతుల పరిపాలన యొక్క నలుబది ఆరవ సంవత్సరము ముగిసెను;",
                "19": "దేశమందు ఇంకను, నలుబది ఏడవ సంవత్సరమందు మరియు నలుబది ఎనిమిదవ సంవత్సరమందు కూడా గొప్ప వివాదము ఉండెను.",
                "20": "అయినప్పటికీ హీలమన్‌ న్యాయపీఠముపై న్యాయముతో, ధర్మముతో పరిపాలించెను; అతడు చట్టములను, న్యాయతీర్పులను, దేవుని ఆజ్ఞలను పాటించెను; అతడు నిరంతరము దేవుని దృష్టి యందు సరియైన దానిని చేసెను; మరియు అతడు దేశమందు వర్ధిల్లునంతగా తన తండ్రి అడుగుజాడలలో నడిచెను.",
                "21": "అతడు ఇద్దరు కుమారులను కలిగియుండెను. పెద్దవానికి నీఫై యొక్క పేరు, చిన్న వానికి లీహై యొక్క పేరు పెట్టెను. మరియు వారు ప్రభువునందు ఎదగసాగిరి.",
                "22": "ఇప్పుడు నీఫై జనులపై న్యాయాధిపతుల పరిపాలన యొక్క నలుబది ఎనిమిదవ సంవత్సరము యొక్క అంతమందు నీఫైయుల మధ్య యుద్ధములు మరియు పోరాటములు కొద్ది పరిమాణములో నిలిచిపోనారంభించెను.",
                "23": "న్యాయాధిపతుల పరిపాలన యొక్క నలుబది తొమ్మిదవ సంవత్సరమందు దేశము యొక్క అధికముగా స్థిరపడిన భాగములందు దొంగయైన గాడియాంటన్‌ స్థాపించిన రహస్య కూడికలు తప్ప, దేశమందు నిరంతరమైన సమాధానము స్థాపించబడెను, ఆ సమయమున ఆ కూడికలు ప్రభుత్వాధికారులకు తెలియలేదు; కావున అవి దేశమందు లేకుండునట్లు నాశనము చేయబడలేదు.",
                "24": "మరియు అదే సంవత్సరములో సంఘము బహుగా వృద్ధి చెందెను, ఎంతగాననగా పశ్చాత్తాపము నిమిత్తము బాఫ్తీస్మము పొంది, సంఘమందు చేరినవారు వేల సంఖ్యలో ఉండిరి.",
                "25": "ప్రధానయాజకులు మరియు బోధకులు తమకైతాము అపరిమితముగా ఆశ్చర్యపడునంతగా సంఘము బహుగా వృద్ధి చెందెను మరియు జనులపై అత్యధిక ఆశీర్వాదములు క్రుమ్మరింపబడెను.",
                "26": "మరియు అనేక ఆత్మలు అనగా పదుల వేలమంది బాప్తిస్మము పొంది, దేవుని సంఘమందు చేరునంతగా ప్రభువు యొక్క కార్యము వర్థిల్లెను.",
                "27": "ఆ విధముగా యథార్థ హృదయముతో ఆయన పరిశుద్ధ నామమున ప్రార్థన చేయు వారందరిపట్ల ప్రభువు కనికరము కలిగియున్నాడని మనము చూడవచ్చు.",
                "28": "ఆ విధముగా పరలోకము యొక్క ద్వారము అందరికీ, అనగా దేవుని కుమారుడైన యేసు క్రీస్తు యొక్క నామమందు విశ్వసించుచున్న వారందరికీ తెరువబడియున్నదని మనము చూచుచున్నాము.",
                "29": "తక్షణమైనది మరియు బలమైనది, అపవాది యొక్క సమస్త వంచన, వలలు మరియు తంత్రములను నేరుగా విభజించునది మరియు దుష్టులను చుట్టుకొనుటకు సిద్ధము చేయబడిన దౌర్భాగ్యము యొక్క ఆ నిత్య అగాధమునకు అడ్డముగా ఒక తిన్నని ఇరుకైన మార్గమందు క్రీస్తు యొక్క మనుష్యుని నడిపించు దేవుని వాక్యమును హత్తుకొనుటకు కోరువారెవరైనను—",
                "30": "వారి ఆత్మలను, అనగా వారి అమర్త్య ఆత్మలను ఇకపై వెలుపలకు వెళ్ళకుండా అబ్రాహాము, ఇస్సాకు, యాకోబుతో మరియు మన సమస్త పరిశుద్ధ పితరులతోపాటు పరలోక రాజ్యమందు దేవుని కుడి పార్శ్వమున కూర్చొనుటకు చేర్చుదురు.",
                "31": "మరియు ఈ సంవత్సరమందు జరహేమ్ల దేశమందు, చుట్టూనున్న ప్రాంతములన్నిటిలో, నీఫైయుల చేత స్వాధీనము చేసుకొనబడిన దేశమంతటా కూడా నిరంతరమైన సంతోషముండెను.",
                "32": "నలుబది తొమ్మిదవ సంవత్సరము యొక్క శేషమందు అక్కడ సమాధానము, గొప్ప సంతోషముండెను; మరియు న్యాయాధిపతుల పరిపాలన యొక్క యాభైయవ సంవత్సరమందు కూడా నిరంతరమైన సమాధానము మరియు గొప్ప సంతోషముండెను.",
                "33": "న్యాయాధిపతుల పరిపాలన యొక్క ఏబది ఒకటవ సంవత్సరమందు కూడా సంఘములోనికి—దేవుని సంఘములోనికి కాదు, కానీ దేవుని సంఘమునకు చెందినట్టు చెప్పుకొనిన జనుల హృదయములలోనికి ప్రవేశించనారంభించిన గర్వము తప్ప, అక్కడ సమాధానము ఉండెను—",
                "34": "మరియు తమ సహోదరులలో అనేకులను హింసించునంతగా వారు గర్వమందు హెచ్చింపబడిరి. ఇప్పుడిది గొప్ప కీడు అయ్యుండి, జనులలో మిక్కిలి వినయము గలవారు గొప్ప హింసలను అనుభవించునట్లు మరియు అధికశ్రమ గుండా ప్రయాసముతో సాగిపోవునట్లు చేసెను.",
                "35": "అయినప్పటికీ సంతోషము మరియు ఓదార్పుతో వారి ఆత్మలు నింపబడు వరకు, అలాగే దేవునికి వారి హృదయములను వారు లోబరచుటను బట్టి వచ్చిన శుద్ధి వారి హృదయములను పవిత్రపరచి, శుద్ధి చేయువరకు కూడా వారు తరచుగా ఉపవాసముండి ప్రార్థించిరి; వారి తగ్గింపునందు బలముగా మరింత బలముగా మరియు క్రీస్తు యొక్క విశ్వాసమందు ధృఢముగా మరింత దృఢముగా అయ్యిరి.",
                "36": "జనుల హృదయములలో ప్రవేశించిన అధిక గర్వము తప్ప, ఏబది రెండవ సంవత్సరము కూడా సమాధానమందు ముగిసెను; ఈ గర్వము వారి అత్యధిక సంపదలు మరియు దేశమందు వారి అభివృద్ధి మూలముగా కలిగెను; మరియు ఇది వారిలో అనుదినము పెరిగెను.",
                "37": "ఇప్పుడు న్యాయాధిపతుల పరిపాలన యొక్క ఏబది మూడవ సంవత్సరమందు హీలమన్‌ మరణించెను మరియు అతని స్థానములో అతని పెద్దకుమారుడు నీఫై పరిపాలించుట ప్రారంభించెను. అతడు న్యాయపీఠముపై న్యాయముతో, ధర్మముతో పరిపాలించెను; అతడు దేవుని ఆజ్ఞలను నెరవేర్చెను మరియు తన తండ్రి అడుగుజాడలలో నడిచెను."
            },
            "4": {
                "1": "ఏబది నాలుగవ సంవత్సరములో సంఘమందు అనేక విభేధములుండెను మరియు అధిక రక్తపాతము జరుగునంతగా జనుల మధ్య ఒక వివాదముండెను.",
                "2": "తిరుగుబాటు చేసినవారు సంహరింపబడిరి మరియు దేశము నుండి బయటకు తరుమబడిరి, వారు లేమనీయుల రాజు వద్దకు వెళ్ళిరి.",
                "3": "నీఫైయులతో యుద్ధము చేయుటకు వారు లేమనీయులను పురిగొల్పుటకు ప్రయత్నించిరి; కానీ లేమనీయులు ఎంతగా భయపడిరనగా, వారు ఆ అసమ్మతీయుల మాటలు ఆలకించలేదు.",
                "4": "కానీ న్యాయాధిపతుల పరిపాలన యొక్క ఏబది ఆరవ సంవత్సరమందు నీఫైయుల నుండి లేమనీయుల యొద్దకు వెళ్ళిన అసమ్మతీయులుండిరి; నీఫైయులకు వ్యతిరేకముగా వారిని కోపమునకు పురిగొల్పుట యందు వారు ఆ ఇతరులతోపాటు కలిసి విజయము సాధించిరి; వారందరు ఆ సంవత్సరము యుద్ధమునకు సిద్ధపడుచుండిరి.",
                "5": "ఏబది ఏడవ సంవత్సరమందు వారు నీఫైయులతో యుద్ధము చేయుటకు వచ్చిరి మరియు వారు మారణకాండ మొదలుపెట్టిరి; ఎంతగాననగా న్యాయాధిపతుల పరిపాలన యొక్క ఏబది ఎనిమిదవ సంవత్సరమందు వారు జరహేమ్ల దేశము యొక్క స్వాధీనమును మరియు సమృద్ధిదేశమునకు దగ్గరగా ఉన్న దేశము వరకు సమస్త దేశములను సంపాదించుట యందు విజయము పొందిరి.",
                "6": "నీఫైయులు మరియు మొరోనైహా యొక్క సైన్యములు సమృద్ధిదేశములోనికి తరుమబడిరి;",
                "7": "లేమనీయుల నుండి రక్షణ కొరకు పశ్చిమ సముద్రము నుండి తూర్పునకు వారు కోటలు కట్టుకొనిరి; ఒక నీఫైయుడు ఒక దినము ప్రయాణించునంత దూరము వరకు ఉత్తర దేశమును కాపాడుకొనుటకు వారు కోటలుకట్టి, దారిగుండా వారి సైన్యములను కావలియుంచిరి.",
                "8": "ఆ విధముగా నీఫైయులలోని ఆ అసమ్మతీయులు లేమనీయుల యొక్క బహు సంఖ్యాకమెన సైన్యము సహాయముతో దక్షిణము వైపు దేశమందున్న నీఫైయుల యొక్క స్వాధీనములన్నిటినీ సంపాదించియుండిరి. ఇవన్నియు న్యాయాధిపతుల పరిపాలన యొక్క ఏబది ఎనిమిదవ మరియు తొమ్మిదవ సంవత్సరములందు చేయబడెను.",
                "9": "న్యాయాధిపతుల పరిపాలన యొక్క అరవైయవ సంవత్సరమందు మొరోనైహా తన సైన్యములతో దేశము యొక్క అనేక భాగములను సంపాదించుట యందు విజయము పొందెను; అనగా, లేమనీయులు స్వాధీనపరచుకొనిన అనేక పట్టణములను వారు తిరిగి సంపాదించిరి.",
                "10": "న్యాయాధిపతుల పరిపాలన యొక్క అరువది ఒకటవ సంవత్సరమందు వారు తమ సమస్త స్వాధీనములలో సగము వరకు తిరిగి సంపాదించుట యందు విజయము పొందిరి.",
                "11": "ఇప్పుడు వారి మధ్య దుష్టత్వము, హేయక్రియలు లేని యెడల, నీఫైయుల మధ్య ఈ అధిక నష్టము మరియు గొప్ప సంహారము జరిగియుండేవి కావు; మరియు దేవుని సంఘమునకు చెందినట్లు చెప్పుకొన్న వారి మధ్య కూడా ఇవి ఉండెను.",
                "12": "అది వారి హృదయ గర్వమును బట్టి, అపారమైన సంపదలను బట్టియైయుండెను, అనగా పేదలను పీడించుట, ఆకలిగొనిన వారి నుండి వారి ఆహారమును ఉపసంహరించుట, దిగంబరుల నుండి వారి వస్త్రమును ఉపసంహరించుట, వినయముగల వారి సహోదరులను చెంపపై కొట్టుట, పవిత్రమైన దానిని ఎగతాళి చేయుట, ప్రవచనాత్మను బయల్పాటు ఆత్మను తిరస్కరించుట, హత్య చేయుట, దోచుకొనుట, అబద్ధమాడుట, దొంగిలించుట, వ్యభిచారము చేయుట, గొప్పవివాదములను రేపుట మరియు నీఫై దేశములోనున్న లేమనీయుల మధ్యకు దూరముగా పారిపోవుటను బట్టియైయుండెను—",
                "13": "వారి ఈ గొప్ప దుష్టత్వము మరియు వారి స్వశక్తి యందు వారి అతిశయమును బట్టి, వారి స్వశక్తి యందు వారు విడువబడిరి; కావున వారు వర్థిల్లలేదు, కానీ బాధింపబడి, కొట్టబడి, దాదాపుగా వారి సమస్త దేశముల స్వాధీనమును పోగొట్టుకొను వరకు లేమనీయుల యెదుట తరుమబడిరి.",
                "14": "కానీ వారి దుర్నీతిని బట్టి, జనులకు మొరోనైహా అనేక వాక్యములను బోధించెను, హీలమన్‌ కుమారులైన నీఫై మరియు లీహై కూడా జనులకు అనేక వాక్యములు బోధించిరి, ముఖ్యముగా వారి దుర్ణీతులు మరియు వారి పాపముల విషయమై వారు పశ్చాత్తాపపడని యెడల, వారికి జరుగబోవు దానిని గూర్చి అనేక వాక్యములు ప్రవచించిరి.",
                "15": "అంతట వారు పశ్చాత్తాపపడిరి మరియు వారెంతగా పశ్చాత్తాపపడిరో అంతగా వారు వర్థిల్లసాగిరి.",
                "16": "ఏలయనగా వారు పశ్చాత్తాపపడిరని మొరోనైహా చూచినప్పుడు వారి సంపదలో సగమును, వారి దేశములన్నిటిలో సగమును వారు సంపాదించు వరకు అతడు వారిని స్థలము నుండి స్థలమునకు, పట్టణము నుండి పట్టణమునకు నడిపించుటకు ధైర్యము చేసెను.",
                "17": "ఆ విధముగా న్యాయాధిపతుల పరిపాలన యొక్క అరువది ఒకటవ సంవత్సరము ముగిసెను.",
                "18": "మరియు న్యాయాధిపతుల పరిపాలన యొక్క అరువది రెండవ సంవత్సరమందు మొరోనైహా ఇక ఏ మాత్రము లేమనీయులపై స్వాధీనములు సంపాదించలేకపోయెను.",
                "19": "కావున వారు తమ దేశములలో మిగిలిన వాటిని సంపాదించవలెనన్న ప్రణాళికను వదిలివేసిరి, ఏలయనగా లేమనీయులు అసంఖ్యాకముగా ఉన్నందున వారిపై ఎక్కువ అధికారము సంపాదించుట నీఫైయులకు అసాధ్యమాయెను; అందువలన మొరోనైహా తాను స్వాధీనపరచుకొనిన ఆ భాగములను నిలుపుకొనుటలో తన సైన్యములన్నిటినీ ఉపయోగించెను.",
                "20": "మరియు లేమనీయులు అధిక సంఖ్యాకులైయున్నందున వారు జయింపబడి, త్రొక్కివేయబడి, సంహరింపబడి, నాశనము చేయబడుదురేమోయని నీఫైయులు అధికముగా భయపడిరి.",
                "21": "వారు ఆల్మా ప్రవచనములను, మోషైయ మాటలను కూడా జ్ఞాపకము చేసుకొనసాగిరి; వారు మెడబిరుసు జనులని మరియు దేవుని ఆజ్ఞలను పనికిరానివిగా యెంచిరని వారు చూచిరి.",
                "22": "మోషైయ చట్టములను లేదా జనులకు ఇవ్వమని ప్రభువు అతడిని ఆజ్ఞాపించిన దానిని వారు మార్చివేసి, వారి పాదముల క్రింద త్రొక్కివేసిరని, వారి చట్టములు చెరుపబడినవని, వారు దుష్టులైరని, ఎంతగాననగా వారు లేమనీయుల వలే దుష్టులైయున్నారని కూడా వారు చూచిరి.",
                "23": "వారి దుర్నీతిని బట్టి సంఘము క్షీణించసాగెను; వారు ప్రవచనాత్మ, బయల్పాటు ఆత్మ యందు సంశయించుట మొదలు పెట్టిరి మరియు దేవుని న్యాయతీర్పులను వారు తప్పించుకోలేకపోయిరి.",
                "24": "వారు తమ సహోదరులైన లేమనీయులవలే బలహీనులైరని, ప్రభువు యొక్క ఆత్మ ఇక ఏ మాత్రము వారిని కాపాడలేదని వారు చూచిరి; ప్రభువు యొక్క ఆత్మ అపరిశుద్ధమైన ఆలయములలో నివసించదు, కనుక అది వారి నుండి ఉపసంహరించుకొనెను—",
                "25": "కావున ప్రభువు వారిని తన అద్భుతమైన, సాటిలేని శక్తి ద్వారా కాపాడుట మానెను, ఏలయనగా వారు అవిశ్వాసము మరియు భయంకరమైన దుర్మార్గపు స్థితిలోనికి పడిపోయిరి; లేమనీయులు వారి కంటే బహు సంఖ్యాకులని మరియు ప్రభువైన వారి దేవుడిని హత్తుకొనని యెడల వారు తప్పక నశించిపోవుదురని వారు చూచిరి.",
                "26": "ఏలయనగా లేమనీయులు వారితో సమానమైన బలము కలిగియున్నారని, ఒక లేమనీయుని బలము ఒక నీఫైయుని బలముతో సమానముగా ఉందని వారు చూచిరి. ఆ విధముగా వారు ఈ గొప్ప అతిక్రమములో పడిరి; ఆ విధముగా వారి అతిక్రమమును బట్టి, కొద్ది సంవత్సరముల కాలములోనే వారు బలహీనులైయుండిరి."
            },
            "5": {
                "1": "మరియు ఇదే సంవత్సరమందు, న్యాయపీఠమును సిజోరమ్ అను పేరు గల మనుష్యునికి నీఫై అప్పగించెను.",
                "2": "ఏలయనగా వారి చట్టములు, వారి ప్రభుత్వములు జనుల యొక్క స్వరము చేత స్థాపించబడినందున మరియు చెడును కోరుకొను వారు మంచిని కోరుకొను వారి కంటే ఎక్కువ సంఖ్యాకులైనందున వారు నాశనమునకు దగ్గరగుచుండిరి, ఏలయనగా చట్టములు చెరుపబడియుండెను.",
                "3": "ఇదియే అంతయు కాదు; వారు మెడబిరుసు జనులైయుండిరి, ఎంతగాననగా వారు నాశనము చేయబడుట తప్ప, చట్టము లేదా న్యాయము చేత వారు పరిపాలింపబడలేకపోయిరి.",
                "4": "వారి దుర్నీతిని బట్టి నీఫై విసుగు చెంది, న్యాయపీఠమును అప్పగించివేసెను; అతని శేషజీవితమంతయు దేవుని వాక్యము బోధించదలిచెను మరియు అతని సహోదరుడు లీహై కూడా అతని శేషజీవితమంతయు అలాగే చేయదలిచెను;",
                "5": "ఏలయనగా వారి తండ్రి హీలమన్‌ చెప్పిన మాటలను వారు జ్ఞాపకము చేసుకొనిరి మరియు అతడు చెప్పిన మాటలు ఇవే:",
                "6": "ఇదిగో నా కుమారులారా, దేవుని ఆజ్ఞలను నెరవేర్చుటను మీరు జ్ఞాపకముంచుకొనవలెనని నేను కోరుచున్నాను మరియు ఈ మాటలను మీరు జనులకు ప్రకటించవలెనని నేను కోరుచున్నాను. ఇదిగో యెరూషలేము దేశము నుండి బయటకు వచ్చిన మన మొదటి తల్లిదండ్రుల పేర్లను నేను మీకు పెట్టియున్నాను; మీరు మీ పేర్లను జ్ఞాపకము చేసుకొనునప్పుడు మీరు వారిని జ్ఞాపకము చేసుకొనునట్లు దీనిని నేను చేసియున్నాను; మీరు వారిని జ్ఞాపకము చేసుకొనునప్పుడు వారి క్రియలను జ్ఞాపకము చేసుకొనవచ్చును; మీరు వారి క్రియలను జ్ఞాపకము చేసుకొనునప్పుడు అవి మంచివని ఎట్లు చెప్పబడినదో మరియు వ్రాయబడినదో మీరు తెలుసుకొనగలరు.",
                "7": "కావున నా కుమారులారా, వారిని గూర్చి ఏవిధముగా చెప్పబడి వ్రాయబడినదో, అదే విధముగా మిమ్ములను గూర్చి కూడా చెప్పబడి వ్రాయబడునట్లు మీరు మంచిదైనది చేయవలెనని నేను కోరుచున్నాను.",
                "8": "ఇప్పుడు నా కుమారులారా, మీ నుండి నేను మరికొంత కోరదలిచాను, ఆ కోరిక ఏమనగా మీరు అతిశయించునట్లు ఈ క్రియలను చేయకుడి, కానీ నిత్యమైన, క్షీణించని నిధులను పరలోకమందు మీ కొరకు కూర్చుకొనునట్లు మరియు మన పితరులకు ఇవ్వబడియున్నదని తలంచుటకు మనము కారణము కలిగియున్న నిత్యజీవము యొక్క ప్రశస్థ బహుమానమును పొందునట్లు మీరు ఈ క్రియలను చేయుడి.",
                "9": "ఓ నా కుమారులారా, జ్ఞాపకముంచుకొనుడి, బెంజమిన్ రాజు అతని జనులకు చెప్పిన మాటలను జ్ఞాపకముంచుకొనుడి; రాబోవు యేసు క్రీస్తు యొక్క ప్రాయశ్చిత్త రక్తము ద్వారా తప్ప, మనుష్యుడు రక్షింపబడగలిగిన ఏ ఇతర మార్గము లేదా సాధనము లేదని జ్ఞాపకముంచుకొనుడి; ముఖ్యముగా, లోకమును విమోచించుటకు ఆయన వచ్చునని జ్ఞాపకముంచుకొనుడి.",
                "10": "అటులనే అమ్మోనైహా పట్టణమందు జీజ్రొమ్‌నకు అమ్యులెక్ చెప్పిన మాటలను కూడా జ్ఞాపకముంచుకొనుడి; ఏలయనగా తన జనులను విమోచించుటకు ప్రభువు నిశ్చయముగా వచ్చునని, అయితే ఆయన వారిని వారి పాపములలో విమోచించుటకు రాడు, గాని వారి పాపములనుండి వారిని విమోచించుటకు వచ్చునని అతడు అతనికి చెప్పెను.",
                "11": "మరియు పశ్చాత్తాపమును బట్టి, వారి పాపముల నుండి వారిని విమోచించుటకు తండ్రి నుండి ఆయనకు శక్తి ఇవ్వబడెను; కావున వారి ఆత్మల రక్షణకై జనులను విమోచకుని శక్తి యొద్దకు తెచ్చు పశ్చాత్తాపము యొక్క షరతులను గూర్చిన వార్తలను ప్రకటించుటకు ఆయన తన దేవదూతలను పంపెను.",
                "12": "ఇప్పుడు నా కుమారులారా! జ్ఞాపకముంచుకొనుడి, మీరు మీ పునాదిని దేవుని కుమారుడైన క్రీస్తు మరియు మన విమోచకుని యొక్క బండపై కట్టవలెనని జ్ఞాపకముంచుకొనుడి; అపవాది తన బలమైన గాలులను, సుడిగాలి యందు అతని బాణములను పంపునప్పుడు, అతని సమస్త వడగళ్ళు మరియు బలమైన గాలివాన మిమ్ములను కొట్టునప్పుడు, దౌర్భాగ్యపు అగాధము మరియు అంతము లేని శ్రమకు మిమ్ములను క్రిందికి లాగుకొనిపోవుటకు అది మీపై ఏ శక్తి కలిగియుండదు, ఏలయనగా మీరు కట్టబడిన ఆ పునాది ఒక నిశ్చయమైన పునాది మరియు మనుష్యులు ఆ పునాదిపై కట్టబడిన యెడల ఎన్నటికీ పడిపోరు.",
                "13": "ఇప్పుడు హీలమన్‌ తన కుమారులకు ఉపదేశించిన మాటలు ఇవే; వ్రాయబడని అనేక సంగతులను మరియు వ్రాయబడిన అనేక సంగతులను అతడు వారికి ఉపదేశించెను.",
                "14": "వారు అతని మాటలను జ్ఞాపకముంచుకొనిరి; కావున దేవుని ఆజ్ఞలను పాటించుచూ సమృద్ధి పట్టణము వద్ద మొదలుకొని నీఫై యొక్క జనులందరి మధ్య దేవుని వాక్యమును బోధించుటకు వారు బయలు వెళ్ళిరి.",
                "15": "అక్కడ నుండి గిడ్‌ పట్టణమునకు మరియు గిడ్‌ పట్టణము నుండి ములెక్ పట్టణమునకు వెళ్ళిరి;",
                "16": "ఆవిధముగా ఒక పట్టణము నుండి మరియొకదానికి, దక్షిణము వైపు దేశములోనున్న నీఫై జనులందరి మధ్యకు వెళ్ళువరకు వారు ప్రయాణించిరి; అక్కడ నుండి జరహేమ్ల దేశములోనికి లేమనీయుల మధ్యకు వెళ్ళిరి.",
                "17": "నీఫైయుల నుండి వెళ్ళిపోయిన ఆ అసమ్మతీయులలో అనేకుల గర్వము అణచునంతగా వారు గొప్ప శక్తితో బోధించిరి, ఎంతగాననగా వారు ముందుకు వచ్చి, వారి పాపములు ఒప్పుకొని, పశ్చాత్తాపము నిమిత్తము బాప్తిస్మము పొంది, వారు చేసిన తప్పిదములను సరిచేయుటకు ప్రయత్నించుటకై నీఫైయుల యొద్దకు వెంటనే తిరిగి వెళ్ళిరి.",
                "18": "నీఫై మరియు లీహై, లేమనీయులకు అంత గొప్ప శక్తి మరియు అధికారముతో బోధించిరి, ఏలయనగా వారు మాట్లాడగలుగునట్లు వారికి శక్తి మరియు అధికారము ఇవ్వబడినది, వారేమి మాట్లాడవలెనో కూడా వారికి ఇవ్వబడినది—",
                "19": "కావున వారు లేమనీయులు అధికముగా ఆశ్చర్యపడునట్లు వారిని ఒప్పించునట్లు మాట్లాడిరి, ఎంతగాననగా జరహేమ్ల దేశమందు మరియు దాని చుట్టూ ఉన్న లేమనీయులలో ఎనిమిది వేలమంది పశ్చాత్తాపము నిమిత్తము బాప్తిస్మము పొంది, వారి పితరుల దుష్టాచారములను గూర్చి ఒప్పించబడిరి.",
                "20": "ఇప్పుడు నీఫై మరియు లీహై అక్కడ నుండి నీఫై దేశమునకు వెళ్ళుటకు ముందుకుసాగిరి.",
                "21": "వారు లేమనీయుల సైన్యము ద్వారా పట్టుకొనబడి చెరసాలలో వేయబడిరి; సరిగ్గా లింహై యొక్క సేవకుల ద్వారా అమ్మోన్‌ మరియు అతని సహోదరులు వేయబడిన అదే చెరసాలలో వేయబడిరి.",
                "22": "వారు అనేక దినములు ఆహారము లేకుండా చెరసాలలో వేయబడియున్న తరువాత, వారిని సంహరించునట్లు బయటకు తీసుకొని వచ్చుటకు వారు చెరసాలలోనికి వెళ్ళిరి.",
                "23": "నీఫై మరియు లీహై అగ్ని చేతవలే చుట్టూ చుట్టబడిరి, ఎంతగాననగా వారు కూడా కాల్చివేయబడుదురను భయముతో వారిపై తమ చేతులు వేయుటకు వారు ధైర్యము చేయలేదు. అయినప్పటికీ నీఫై మరియు లీహైలు కాల్చబడలేదు; వారు అగ్ని మధ్యలో నిలిచినట్లుండిరి, కానీ కాల్చబడలేదు.",
                "24": "వారు ఒక అగ్ని స్తంభముతో చుట్టబడియుండి, అది వారిని కాల్చకుండా ఉన్నట్లు చూచినప్పుడు వారి హృదయములు ధైర్యము తెచ్చుకొనెను.",
                "25": "ఏలయనగా లేమనీయులు తమ చేతులను వారిపై వేయుటకు ధైర్యము చేయలేదని లేదా వారి దగ్గరకు వచ్చుటకు వారు ధైర్యము చేయలేదని, కానీ వారు ఆశ్చర్యముతో మూగవారైనట్లు నిలువబడిరని వారు చూచిరి.",
                "26": "ఇప్పుడు నీఫై మరియు లీహై ముందుకు వచ్చి వారితో మాట్లాడుట మొదలుపెట్టి ఇట్లు చెప్పిరి: భయపడకుడి, ఏలయనగా మమ్ములను సంహరించుటకు మీ చేతులను మీరు మాపై వేయలేరని చూపుటకు ఈ అద్భుతమైన దృశ్యమును మీకు చూపించినది దేవుడే.",
                "27": "మరియు వారు ఈ మాటలను చెప్పినప్పుడు భూమి మిక్కిలిగా కంపించెను, చెరసాల గోడలు నేలకు కూలబోవుచున్నట్లుగా కంపించెను; కానీ అవి కూలిపోలేదు. ఇదిగో, చెరసాలయందున్న వారు లేమనీయులు మరియు అసమ్మతీయులైన నీఫైయులు.",
                "28": "వారు ఒక అంధకార మేఘముతో కప్పబడిరి మరియు ఒక భయంకరమైన గంభీరమైన భయము వారిపై వచ్చెను.",
                "29": "ఆ అంధకార మేఘము పైనుండి వచ్చుచున్నట్లు ఒక స్వరము ఇట్లు వినిపించెను: పశ్చాత్తాపపడుడి, పశ్చాత్తాపపడుడి, మీకు సువర్తమానములను ప్రకటించుటకు నేను పంపియున్న నా సేవకులను నాశనము చేయుటకు ఇక ఏమాత్రము ప్రయత్నించకుడి.",
                "30": "మరియు వారు ఈ స్వరమును విని, అది ఒక ఉరుము యొక్క స్వరము కాదని లేదా అది ఒక గొప్ప అల్లరి శబ్దము యొక్క స్వరము కాదని, కానీ అది గుసగుస వంటి పరిపూర్ణ మృదుత్వము యొక్క నిర్మలమైన స్వరమని మరియు అది సూటిగా ఆత్మకు కూడా గ్రుచ్చుకొనెనని చూచినప్పుడు—",
                "31": "ఆ స్వరము మృదువుగా ఉన్నప్పటికీ, భూమి మిక్కిలిగా కంపించి, భూమికి కూలబోవుచున్నట్లుగా చెరసాల యొక్క గోడలు తిరిగి వణికెను; మరియు వారిని కప్పియున్న అంధకార మేఘము వెళ్ళిపోలేదు—",
                "32": "ఇదిగో ఆ స్వరము తిరిగి వచ్చి ఇట్లు చెప్పెను: పశ్చాత్తాపపడుడి, పశ్చాత్తాపపడుడి, ఏలయనగా పరలోకరాజ్యము సమీపించియున్నది; నా సేవకులను నాశనము చేయుటకు ఇక ఏ మాత్రము ప్రయత్నించకుడి. అప్పుడు భూమి తిరిగి కంపించి, గోడలు వణికెను.",
                "33": "మరలా ఆ స్వరము తిరిగి మూడవసారి వచ్చి, మనుష్యుని చేత ఉచ్ఛరింపబడలేని అద్భుతమైన మాటలను వారితో చెప్పెను; గోడలు తిరిగి వణికెను మరియు రెండుగా చీలబోవునట్లుగా భూమి కంపించెను.",
                "34": "వారిని కమ్మిన అంధకార మేఘమును బట్టి లేమనీయులు పారిపోలేకపోయిరి; వారిపై వచ్చిన భయమును బట్టి, వారు కదలకయుండిరి.",
                "35": "ఇప్పుడు వారి మధ్య జన్మతః నీఫైయుడైన వాడొకడు ఉండెను, ఒకప్పుడు దేవుని సంఘమునకు చెందియున్న అతడు వారి నుండి విడిపోయెను.",
                "36": "అతడు ప్రక్కకు తిరిగి, అంధకార మేఘము గుండా నీఫై మరియు లీహై యొక్క ముఖములను చూచెను; అవి దేవదూతల ముఖముల వలే మిక్కిలి ప్రకాశించెను, వారు పరలోకమువైపు తమ కన్నులెత్తి, వారు చూచిన వారెవరితోనో మాట్లాడుచున్నట్లు లేదా స్వరములెత్తి పలుకుచున్నట్లు అతడు చూచెను.",
                "37": "వారు కూడా తిరిగి చూచునట్లు ఈ మనుష్యుడు సమూహమునకు కేక వేసెను. వారు తిరిగి చూచునట్లు వారికి శక్తి ఇవ్వబడగా, వారు నీఫై మరియు లీహై యొక్క ముఖములను చూచిరి.",
                "38": "మరియు వారు ఆ మనుష్యునితో ఇట్లనిరి: ఇదిగో, ఈ దృశ్యములన్నిటి అర్థమేమిటి? ఈ మనుష్యులు ఎవరితో మాట్లాడుచున్నారు?",
                "39": "ఆ మనుష్యుని పేరు అమినాదాబ్ మరియు వారు దేవుని దూతలతో మాట్లాడుచున్నారని అమినాదాబ్ వారితో చెప్పెను.",
                "40": "అప్పుడు లేమనీయులు అతనితో ఇట్లనిరి: ఈ అంధకార మేఘము మనలను కమ్ముట నుండి తీసివేయబడుటకు మనమేమి చేయవలెను?",
                "41": "మరియు అమినాదాబ్ వారితో ఇట్లు చెప్పెను: మీరు తప్పక పశ్చాత్తాపపడవలెను. ఆల్మా, అమ్యులెక్ మరియు జీజ్రొమ్ చేత మీకు ఉపదేశింపబడిన క్రీస్తు నందు మీరు విశ్వాసము కలిగియుండు వరకు ఆ స్వరమునకు మొరపెట్టవలెను; మీరు దీనిని చేసినప్పుడు అంధకార మేఘము మిమ్ములను కమ్ముట నుండి తీసివేయబడును.",
                "42": "అప్పుడు వారందరు భూమిని కంపింపజేసిన వాని స్వరమునకు మొరపెట్టుట ప్రారంభించిరి; అంధకార మేఘము పోవు వరకు వారు మొరపెట్టిరి.",
                "43": "వారు తమ కన్నులను చుట్టూ త్రిప్పి, అంధకార మేఘము వారిని కమ్ముట నుండి వెళ్ళిపోయినదని చూచినప్పుడు, వారిలో ప్రతి ఆత్మ ఒక అగ్ని స్తంభము చేత చుట్టబడినట్లు వారు చూచిరి.",
                "44": "నీఫై మరియు లీహై వారి మధ్య ఉండిరి; వారు చుట్టూ చుట్టబడిరి; వారు ఒక మండుచున్న అగ్ని మధ్య ఉన్నట్లు ఉండిరి, అయినను అది వారికి హాని చేయలేదు లేదా అది చెరసాల గోడలపై చుట్టుకొనలేదు మరియు చెప్పలేని సంతోషముతో, సంపూర్ణ మహిమతో వారు నింపబడిరి.",
                "45": "దేవుని యొక్క పరిశుద్ధాత్మ పరలోకము నుండి దిగి వచ్చి వారి హృదయములలోనికి ప్రవేశించెను మరియు వారు అగ్నితోయున్నట్లుగా నింపబడి, అద్భుతమైన మాటలు మాట్లాడగలిగిరి.",
                "46": "మరియు వారికి ఒక స్వరము, ఒక ప్రీతికరమైన స్వరము గుసగుసవలే ఇట్లు వినిపించెను:",
                "47": "లోకము పునాది వేయబడినప్పటి నుండి ఉన్న నా అతి ప్రియుని యందు మీ విశ్వాసమును బట్టి సమాధానము, మీకు సమాధానము కలుగునుగాక.",
                "48": "ఇప్పుడు వారిది వినినప్పుడు ఆ స్వరము ఎక్కడ నుండి వచ్చినదో చూచుటకన్నట్లు వారి కన్నులను పైకెత్తిరి; పరలోకములు తెరువబడి ఉండుటను వారు చూచిరి మరియు పరలోకము నుండి దేవదూతలు దిగివచ్చి, వారికి పరిచర్య చేసిరి.",
                "49": "ఈ దృశ్యములను చూచి, వినిన వారు అక్కడ సుమారు మూడు వందలమంది ఉండిరి; వారు ముందుకు వెళ్ళవలెనని, ఆశ్చర్యపడరాదని లేదా సందేహపడరాదని చెప్పబడిరి.",
                "50": "వారు ముందుకు వెళ్ళి, వారు విని చూచిన దృశ్యములన్నిటిని చుట్టూ ఉన్న ప్రాంతములంతటా ప్రకటించుచూ జనులకు పరిచర్య చేసిరి, ఎంతగాననగా వారు పొందిన సాక్ష్యముల గొప్పతనమును బట్టి, లేమనీయులలో అధిక భాగము వాటిని గూర్చి ఒప్పించబడిరి.",
                "51": "మరియు ఒప్పించబడిన వారందరు, వారి యుద్ధ ఆయుధములను క్రింద పడవేసి, వారి ద్వేషమును, వారి పితరుల ఆచారమును కూడా విడిచిపెట్టిరి.",
                "52": "వారి స్వాధీనములోనున్న దేశములను వారు నీఫైయులకు అప్పగించిరి."
            },
            "6": {
                "1": "న్యాయాధిపతుల పరిపాలన యొక్క అరువది రెండవ సంవత్సరము ముగిసినప్పుడు ఈ క్రియలన్నియు జరిగియుండెను మరియు లేమనీయులలో అధిక భాగము నీతిమంతులైన జనులైరి, ఎంతగాననగా విశ్వాసమందు వారి దృఢత్వము మరియు నిలకడను బట్టి, వారి నీతి నీఫైయుల నీతిని మించెను.",
                "2": "ఏలయనగా నీఫైయులలో అనేకులు కఠినపరచబడి, పశ్చాత్తాపపడక మిక్కిలి దుష్టులైయుండిరి, ఎంతగాననగా వారు దేవుని వాక్యమును, వారి మధ్య వచ్చిన సమస్త బోధను, ప్రవచనమును తిరస్కరించిరి.",
                "3": "అయినప్పటికీ లేమనీయుల పరివర్తనను బట్టి, వారి మధ్య స్థాపించబడిన దేవుని సంఘమును బట్టి సంఘమందలి జనులు గొప్ప సంతోషము కలిగియుండిరి. వారు ఒకరితోనొకరు సహవాసము చేసి, ఒకరితోనొకరు ఆనందించి, గొప్ప సంతోషము కలిగియుండిరి.",
                "4": "లేమనీయులలో అనేకులు జరహేమ్ల దేశములోనికి వచ్చి, వారి పరివర్తన యొక్క విధమును నీఫై జనులకు తెలియజేసిరి మరియు విశ్వాసము కలిగియుండమని, పశ్చాత్తాపపడమని వారికి ఉద్బోధించిరి.",
                "5": "వారిలో అనేకులు మిక్కిలి వినయముతో దేవుని యొక్క మరియు గొఱ్ఱెపిల్ల యొక్క వినయముగల అనుచరులగునట్లు చేయుచూ అనేకులు గొప్ప శక్తి మరియు అధికారముతో బోధించిరి.",
                "6": "లేమనీయులలో అనేకులు ఉత్తరము వైపునున్న దేశములోనికి వెళ్ళిరి; నీఫై మరియు లీహై కూడా జనులకు బోధించుటకు ఉత్తరము వైపునున్న దేశములోనికి వెళ్ళిరి. ఆ విధముగా అరువది మూడవ సంవత్సరము ముగిసెను.",
                "7": "మరియు దేశమంతటా సమాధానముండెను, ఎంతగాననగా దేశము యొక్క ఏ భాగములోనికైనను, నీఫైయుల మధ్యకు లేదా లేమనీయుల మధ్యకు నీఫైయులు వెళ్ళిరి.",
                "8": "లేమనీయులు కూడా వారు కోరిన చోటుకు, లేమనీయుల మధ్యకు లేదా నీఫైయుల మధ్యకు వెళ్ళిరి; ఆ విధముగా వారు తమ కోరికను బట్టి కొనుటకు, అమ్ముటకు మరియు లాభము సంపాదించుటకు ఒకరితోనొకరు స్వతంత్ర లావాదేవీలు కలిగియుండిరి.",
                "9": "లేమనీయులు, నీఫైయులు ఇరువురు మిక్కిలి ధనవంతులైరి; దక్షిణ దేశమందు మరియు ఉత్తర దేశమందు వారు బంగారము, వెండి, అన్ని రకముల విలువైన లోహములను మిక్కిలి సమృద్ధిగా కలిగియుండిరి.",
                "10": "ఇప్పుడు దక్షిణ దేశము లీహై అని పిలువబడెను మరియు ఉత్తర దేశము ములెక్ అని పిలువబడెను, అది సిద్కియా యొక్క కుమారుని బట్టియైయుండెను; ఏలయనగా ప్రభువు ఉత్తర దేశములోనికి ములెక్‌ను, దక్షిణ దేశములోనికి లీహైని తీసుకువచ్చెను.",
                "11": "ఈ రెండు దేశములలో అన్ని రకముల బంగారము, వెండి మరియు ప్రతివిధమైన ప్రశస్థ ఖనిజములుండెను; మరియు అన్ని రకములైన ఖనిజములతో పని చేసి, వాటిని శుద్ధి చేసే నేర్పుగల పనివారు కూడా ఉండిరి; ఆ విధముగా వారు ధనవంతులైరి.",
                "12": "వారు ఉత్తర దేశమందు, దక్షిణ దేశమందు సమృద్ధిగా ధాన్యము పెంచిరి; వారు ఉత్తర దేశమందు, దక్షిణ దేశమందు మిక్కిలిగా వర్థిల్లిరి. వారు దేశమందు వృద్ధిచెంది, అత్యంత బలముగా ఎదిగిరి. వారు అనేక మందలను, గుంపులను మరియు క్రొవ్విన గొఱ్ఱె పిల్లలనేకమును పెంచిరి.",
                "13": "వారి స్త్రీలు పనిచేసి, నూలును వడికి, వారి దిగంబరత్వమును కప్పుకొనుటకు ప్రతి విధమైన వస్త్రమును, సన్నని పేనిన నార వస్త్రమును నేసిరి. ఆ విధముగా అరువది నాలుగవ సంవత్సరము సమాధానమందు గడిచిపోయెను.",
                "14": "అరువది అయిదవ సంవత్సరమందు గొప్ప సంతోషము, సమాధానము, రాబోవు దానిని గూర్చిన అధిక బోధ మరియు అనేక ప్రవచనములను వారు కలిగియుండిరి. ఆ విధముగా అరువది అయిదవ సంవత్సరము ముగిసెను.",
                "15": "న్యాయాధిపతుల పరిపాలన యొక్క అరువది ఆరవ సంవత్సరమందు, సిజోరమ్ న్యాయపీఠముపై కూర్చొనియుండగా గుర్తుతెలియని హస్తము ద్వారా అతడు హత్య చేయబడెను. అదే సంవత్సరమందు అతని స్థానములో జనుల చేత నియమించబడిన అతని కుమారుడు కూడా హత్య చేయబడెను. ఆ విధముగా అరువది ఆరవ సంవత్సరము ముగిసెను.",
                "16": "అరువది ఏడవ సంవత్సరము యొక్క ప్రారంభమందు జనులు మరలా మిక్కిలి దుర్మార్గులవసాగిరి.",
                "17": "ఏలయనగా ప్రభువు వారిని లోకము యొక్క సంపదలతో ఇంతకాలము ఆశీర్వదించగా వారు కోపమునకు, యుద్ధములకు లేదా రక్తపాతమునకు పురిగొల్పబడలేదు; కావున వారు తమ హృదయములను వారి సంపదలపై ఉంచనారంభించిరి; వారు ఒకరి కంటే ఒకరు గొప్పవారగునట్లు లాభము పొందవలెనని కోరుట మొదలుపెట్టిరి; కావున వారు లాభము పొందునట్లు రహస్యముగా హత్యలు చేయుట, దొంగిలించుట మరియు దోచుకొనుట ప్రారంభించిరి.",
                "18": "ఆ హంతకులు, దోపిడీదారులు కిష్‌క్యుమెన్‌ మరియు గాడియాంటన్‌ చేత ఏర్పాటు చేయబడిన ముఠా అయ్యుండిరి. నీఫైయుల మధ్య కూడా గాడియాంటన్‌ యొక్క ముఠావారు అనేకులుండిరి. కానీ లేమనీయులలో అధిక దుర్మార్గులైన వారి మధ్య వారు ఎక్కువగా ఉండిరి. వారు గాడియాంటన్‌ దొంగలని, హంతకులని పిలువబడిరి.",
                "19": "న్యాయపీఠముపై ఉండగా ప్రధాన న్యాయాధిపతి సిజోరమ్‌ను, అతని కుమారుడిని హత్య చేసినది వారే; మరియు వారు కనుగొనబడలేదు.",
                "20": "ఇప్పుడు వారి మధ్య దొంగలున్నారని లేమనీయులు కనుగొనినప్పుడు వారు మిక్కిలి దుఃఖముతోనుండిరి; వారిని భూముఖము పైనుండి నాశనము చేయుటకు వారి శక్తి యందున్న ప్రతి సాధనమును వారు ఉపయోగించిరి.",
                "21": "కానీ సాతాను నీఫైయులలో అధిక సంఖ్యాకుల హృదయములను పురిగొల్పెను, ఎంతగాననగా ఆ దొంగల ముఠాలతో వారు కలిసిపోయిరి మరియు వారు ఎటువంటి క్లిష్టమైన పరిస్థితులలో ఉంచబడినను వారు ఒకని నొకడు రక్షించి కాపాడుదురని, వారి హత్యలు, దోపిడీలు, దొంగతనముల నిమిత్తము వారు బాధపడరాదని, వారితో నిబంధనలు మరియు ప్రమాణములు చేసిరి.",
                "22": "వారు తమ ఆనవాళ్ళను, వారి రహస్య ఆనవాళ్ళను, రహస్య మాటలను కలిగియుండిరి; మరియు అతని సహోదరుడు ఎట్టి దుర్మార్గము చేసినను అతడు, అతని సహోదరుని చేత లేదా ఈ నిబంధన చేసిన ముఠాకు చెందిన వాని చేత గాయపరచబడకుండునట్లు నిబంధనలో ప్రవేశించిన ఒక సహోదరుడిని గుర్తించుటకే వారు దీనిని చేసిరి.",
                "23": "ఆ విధముగా వారి దేశ చట్టములకు, వారి దేవుని చట్టములకు వ్యతిరేకముగా వారు హత్య చేసి, దోచుకొని, దొంగిలించి, జారత్వములు మరియు సమస్త విధమైన దుర్మార్గములను చేయగలిగిరి.",
                "24": "మరియు వారి ముఠాకు చెందిన వారిలో ఎవరైనా వారి దుర్మార్గములను, హేయక్రియలను గూర్చి లోకమునకు తెలియజేసిన యెడల విచారణ చేయబడవలెను, అయితే వారి దేశ చట్టములను బట్టి కాదు, కానీ గాడియాంటన్‌ మరియు కిష్‌క్యుమెన్‌ చేత ఇవ్వబడిన వారి దుర్మార్గపు చట్టములను బట్టియే చేయబడవలెను.",
                "25": "ఈ రహస్య ప్రమాణములు మరియు నిబంధనలు లోకములోనికి వెళ్ళరాదని ఆల్మా తన కుమారుడిని ఆజ్ఞాపించెను, లేనియెడల జనులను నాశనము చేయుటకు అవి ఒక సాధనముగా ఉండును.",
                "26": "ఇప్పుడు హీలమన్‌కు అప్పగించబడిన గ్రంథముల నుండి ఈ రహస్య ప్రమాణములు మరియు నిబంధనలు గాడియాంటన్‌కు రాలేదు; కానీ నిషేధించబడిన ఫలమును భుజించుటకు మన మొదటి తల్లిదండ్రులను శోధించిన ఆ జీవి ద్వారానే అవి గాడియాంటన్‌ యొక్క హృదయమందు రేపబడెను.",
                "27": "తన సహోదరుడు హేబెలును హత్యచేసిన యెడల, అది లోకమునకు తెలియబడదని కయీనుతో కుట్ర చేసినది ఆ జీవియే. ఆ సమయము నుండి అతడు కయీను మరియు అతని అనుచరులతో కుట్రచేసెను.",
                "28": "పరలోకమునకు వెళ్ళగలుగునట్లు తగినంత ఎత్తుగా ఒక గోపురమును నిర్మించవలెనని జనుల హృదయములలో రేపినది ఆ జీవియే. ఆ గోపురము నుండి ఈ దేశములోనికి వచ్చిన జనులను నడిపించినది ఆ జీవియే; జనులను సంపూర్ణ నాశనమునకు మరియు నిత్య నరకమునకు ఈడ్చు వరకు దేశము యొక్క ముఖమంతటిపై అంధకారమును, హేయక్రియలన్నిటిని వ్యాపింపజేసినది అతడే.",
                "29": "అంధకార క్రియను, రహస్య హత్యలను ఇంకనూ కొనసాగించమని గాడియాంటన్‌ హృదయమందు రేపినది ఆ జీవియే; మానవుడు పుట్టినప్పటి నుండి ఈ సమయము వరకు దానిని ముందుకు తెచ్చినది అతడే.",
                "30": "అతడే సమస్త పాపమునకు కర్త. అతడు తన అంధకార క్రియలను, రహస్య హత్యలను కొనసాగించును మరియు నరుల సంతానము యొక్క హృదయములపై అతడు పట్టు సంపాదించిన విధమును బట్టి, వారి కుట్రలు, ప్రమాణములు, నిబంధనలు మరియు భయంకరమైన వారి దుర్మార్గపు ప్రణాళికలను తరతరములకు అందించును.",
                "31": "ఇప్పుడు అతడు నీఫైయుల హృదయములపై గొప్ప పట్టును సంపాదించియుండెను; ఎంతగాననగా వారు మిక్కిలి దుర్మార్గులైరి; వారిలో అధిక భాగము నీతి మార్గమునుండి తొలగిపోయి, దేవుని ఆజ్ఞలను వారి పాదముల క్రింద త్రొక్కివేసిరి మరియు వారి స్వంత మార్గములకు తిరిగి, వారి కొరకు వారి బంగారముతో, వెండితో విగ్రహములు చేసుకొనిరి.",
                "32": "కొద్ది సంవత్సరముల కాలములోనే ఈ దుర్ణీతులన్నియు వారిపై వచ్చెను, ఎంతగాననగా దానిలో అధిక భాగము నీఫై జనులపై న్యాయాధిపతుల పరిపాలన యొక్క అరువది ఏడవ సంవత్సరమందు వారిపై వచ్చియుండెను.",
                "33": "నీతిమంతులు బహుగా దుఃఖించి, విలపించునట్లు అరువది ఎనిమిదవ సంవత్సరమందు కూడా వారి దుర్ణీతుల యందు వారు వృద్ధి చెందిరి.",
                "34": "ఆ విధముగా నీఫైయులు విశ్వాసమందు క్షీణించి, దుష్టత్వమందు, హేయక్రియలందు వృద్ధిచెందుచుండగా, లేమనీయులు వారి దేవుని జ్ఞానమందు మిక్కిలిగా ఎదగనారంభించిరని మనము చూచుచున్నాము; వారు ఆయన చట్టములను, ఆజ్ఞలను పాటించి, ఆయన యెదుట సత్యమందు, నీతియందు నడవనారంభించిరి.",
                "35": "ఆ విధముగా వారి దుష్టత్వము మరియు హృదయకాఠిన్యమును బట్టి, ప్రభువు యొక్క ఆత్మ నీఫైయుల నుండి ఉపసంహరించుకొనుట మొదలుపెట్టెనని మనము చూచుచున్నాము.",
                "36": "ఆ విధముగా ఆయన మాటలను సులువుగా విశ్వసించుటకు వారి సమ్మతిని బట్టి, ప్రభువు లేమనీయులపై తన ఆత్మను క్రుమ్మరించుట మొదలుపెట్టెనని మనము చూచుచున్నాము.",
                "37": "మరియు లేమనీయులు గాడియాంటన్‌ దొంగల ముఠాను వేటాడిరి; వారిలో అధిక దుర్మార్గులైన వారి మధ్య దేవుని వాక్యమును వారు బోధించిరి, ఎంతగాననగా ఈ దొంగల ముఠా లేమనీయుల మధ్య నుండి పూర్తిగా నాశనము చేయబడెను.",
                "38": "మరోవైపు దానికి విరుద్ధముగా వారిలో అధిక దుర్మార్గులైన వారితో మొదలుపెట్టి, నీఫైయుల దేశమంతటా వారు వ్యాపించు వరకు నీఫైయులు వారి క్రియల యందు విశ్వాసముంచి, వారి దోపుడుసొమ్ములో భాగము పొంది, వారి రహస్య హత్యలు, కూడికలందు వారితో చేరు వరకు నీతిమంతులలో అనేకులను చెడగొట్టి, వారిని వృద్ధిచేసి, వారికి సహాయము చేసిరి.",
                "39": "ఆ విధముగా వారు ప్రభుత్వము యొక్క పూర్తి నిర్వహణను సంపాదించిరి, ఎంతగాననగా పేదలను, సాత్వీకులను మరియు దేవుని యొక్క వినయము గల అనుచరులను తమ పాదముల క్రింద త్రొక్కి, కొట్టి, బాధించి, వారి నుండి తమ సహాయమును ఉపసంహరించిరి.",
                "40": "ఆ విధముగా వారు ఒక భయంకరమైన స్థితిలో ఉన్నారని మరియు నిత్య నాశనమునకు పరిపక్వమగుచున్నారని మనము చూచుచున్నాము.",
                "41": "ఆ విధముగా నీఫై జనులపై న్యాయాధిపతుల పరిపాలన యొక్క అరువది ఎనిమిదవ సంవత్సరము ముగిసెను."
            },
            "7": {
                "intro": "హీలమన్‌ కుమారుడైన నీఫై యొక్క ప్రవచనము—వారి దుష్టత్వము నిమిత్తము వారు పశ్చాత్తాపపడని యెడల, వారిని సంపూర్ణముగా నాశనము చేయునట్లు తన కోపముతో వారిని దర్శించెదనని దేవుడు నీఫై జనులను హెచ్చరించును. దేవుడు నీఫై జనులను తెగుళ్ళతో కొట్టును; వారు పశ్చాత్తాపపడి, ఆయన తట్టు తిరుగుదురు. లేమనీయుడైన సమూయేలు నీఫైయులకు ప్రవచించును.",
                "1": "ఇప్పుడు నీఫై జనులపై న్యాయాధిపతుల పరిపాలన యొక్క అరువది తొమ్మిదవ సంవత్సరమందు హీలమన్‌ కుమారుడైన నీఫై ఉత్తరము వైపునున్న దేశము నుండి జరహేమ్ల దేశమునకు తిరిగి వచ్చెను.",
                "2": "ఏలయనగా అతడు ఉత్తరము వైపునున్న దేశమందున్న జనుల మధ్య ప్రయాణించుచూ వారికి దేవుని వాక్యమును బోధించెను మరియు వారికి అనేక సంగతులు ప్రవచించెను;",
                "3": "వారతని మాటలన్నిటిని తిరస్కరించిరి, ఎంతగాననగా అతడు వారి మధ్య నిలిచియుండలేక తన జన్మస్థలమైన దేశమునకు తిరిగి వచ్చెను.",
                "4": "జనులు అట్టి భయంకరమైన దుర్మార్గపు స్థితియందు ఉండుటను, ఆ గాడియాంటన్‌ దొంగలు దేశముపై శక్తిని, అధికారమును ఆక్రమించుకొని న్యాయపీఠములను అధిష్టించుచూ దేవుని ఆజ్ఞలను ప్రక్కకు త్రోసివేయుచూ, ఆయన యెదుట ఏ మాత్రము సవ్యముగా లేకుండా, నరుల సంతానమునకు ఏ న్యాయము చేయకుండుటను చూచెను;",
                "5": "నీతిమంతులను వారి నీతి నిమిత్తము శిక్షించుచూ, వారి ధనమును బట్టి దోషులు మరియు దుర్మార్గులు శిక్షింపబడకుండా వారిని వదిలివేయుచూ, ఇంకను వారు లాభమును, లోక మహిమను సంపాదించునట్లు మరియు వారు మరింత సులభముగా వ్యభిచరించి, దొంగిలించి, చంపి, వారి స్వంత చిత్తములను బట్టి చేయునట్లు పరిపాలించి, వారి ఇష్టప్రకారము చేయుటకు ప్రభుత్వమందు అధికార స్థానములో ఉండుటను చూచెను—",
                "6": "ఇప్పుడు ఈ గొప్ప దోషము కొద్ది సంవత్సరముల సమయములోనే నీఫైయులపై వచ్చెను; నీఫై దానిని చూచినప్పుడు అతని రొమ్ము నందు అతని హృదయము దుఃఖముతో నిండెను మరియు తన ఆత్మ యొక్క వేదన యందు అతడిట్లు పలికెను:",
                "7": "అయ్యో! నా పితరుడైన నీఫై యెరూషలేము దేశమునుండి మొదట బయటకు వచ్చినప్పటి దినముల యందు నేను జీవించియున్న మేలు, నేను అతనితో వాగ్దాన దేశమందు ఆనందించియుండేవాడిని; ఆ కాలములో అతని జనులు సులభముగా ఒప్పించబడిరి, దేవుని ఆజ్ఞలు నెరవేర్చుటలో దృఢముగా, దుర్నీతిని చేయుటకై నడిపించబడుటలో ఆలస్యముగానుండిరి మరియు వారు ప్రభువు మాటలను ఆలకించుటకు వేగముగా ఉండిరి—",
                "8": "ఆ దినములయందు నేను జీవించియున్న యెడల, అప్పుడు నా ఆత్మ నా సహోదరుల నీతియందు సంతోషించియుండేది.",
                "9": "కానీ ఇదిగో, ఇవి నా దినములని, నా ఆత్మ నా సహోదరుల యొక్క ఈ దుష్టత్వమును బట్టి దుఃఖముతో నింపబడవలెనని నాకు నియమించబడియున్నది.",
                "10": "ఇప్పుడు అది జరహేమ్ల పట్టణమందున్న ముఖ్యమైన అంగడికి నడిపించు రహదారి ప్రక్కనున్న నీఫై యొక్క తోటయందున్న ఒక గోపురముపై అయ్యుండెను; కావున నీఫై తన తోటయందున్న గోపురముపై మోకరించి ప్రార్థించెను, ఆ గోపురము రహదారి ప్రక్కనున్న తోట ద్వారమునకు దగ్గరగానుండెను.",
                "11": "అటు ప్రక్కగా నడిచి వెళ్ళుచున్న కొందరు మనుష్యులు, గోపురముపై దేవునికి తన ఆత్మను క్రుమ్మరించుచున్న నీఫైని చూచిరి; వారు పరుగెత్తుకొని పోయి, వారు చూచిన దానిని జనులకు చెప్పిరి మరియు జనుల దుష్టత్వము నిమిత్తము అంత అధిక దుఃఖమునకు కారణమును వారు తెలుసుకొనునట్లు జనులు సమూహములుగా సమకూడి వచ్చిరి.",
                "12": "నీఫై పైకి లేచినప్పుడు, అతడు సమకూడిన జన సమూహములను చూచెను.",
                "13": "అతడు నోరు తెరచి వారితో ఇట్లనెను: మీరెందుకు సమకూడియున్నారు? నేను మీ దోషములను గూర్చి మీకు చెప్పవలెననియా?",
                "14": "మీ దోషముల నిమిత్తము నా హృదయ వేదనను బట్టి, నేను నా దేవునికి నా ఆత్మను క్రుమ్మరించునట్లు నా గోపురము పైకి ఎక్కియున్నందుకా?",
                "15": "నా దుఃఖ విలాపములను బట్టి మీరు సమకూడి, ఆశ్చర్యపడుచున్నారు; మీరు మిక్కిలి ఆశ్చర్యపడవలసిన అవసరమున్నది; అపవాది మీ హృదయములపై అంత గొప్ప పట్టు కలిగియుండునట్లు మిమ్ములను మీరు అప్పగించుకొని యున్నందున, మీరు ఆశ్చర్యపడవలసియున్నది.",
                "16": "నిత్య దౌర్భాగ్యము మరియు అంతములేని శ్రమగల ప్రదేశమునకు మీ ఆత్మలను పంపుటకు ప్రయత్నించుచున్న వాని ప్రలోభములకు మీరెట్లు లొంగిపోయిరి?",
                "17": "పశ్చాత్తాపపడుడి, మీరు పశ్చాత్తాపపడుడి! మీరెందుకు మరణించెదరు? తిరుగుడి, మీ దేవుడైన ప్రభువు వైపు మీరు తిరుగుడి. ఆయన మిమ్ములను ఎందుకు విడిచియున్నాడు?",
                "18": "ఎందుకనగా మీరు మీ హృదయములను కఠినపరచుకొనియున్నారు; మీరు మంచి కాపరి యొక్క స్వరమును ఆలకించరు; మీకు వ్యతిరేకముగా మీరు ఆయనను కోపమునకు పురిగొల్పియున్నారు.",
                "19": "మీరు పశ్చాత్తాపపడని యెడల, మిమ్ములను సమకూర్చుటకు బదులుగా మీరు కుక్కలకు, అడవి మృగములకు ఆహారమగునట్లు ఆయన మిమ్ములను చెదరగొట్టును.",
                "20": "ఆయన మిమ్ములను విడిపించిన దినమందే మీరెట్లు మీ దేవుడిని మరచిపోతిరి?",
                "21": "ఇదిగో, లాభము పొందుటకు, మనుష్యుల చేత పొగడబడుటకు, వెండి బంగారములను సంపాదించుటకు మీరిట్లు చేసియున్నారు. మీరు మీ హృదయములను సంపదలపై, ఈ లోకము యొక్క వ్యర్థమైన వస్తువులపై ఉంచియున్నారు, దాని కొరకు మీరు హత్య చేయుదురు, దోచుకొందురు, దొంగిలించెదరు, మీ పొరుగువానికి వ్యతిరేకముగా అబద్ధసాక్ష్యము పలుకుదురు మరియు సమస్త విధమైన దుర్నీతిని చేయుదురు.",
                "22": "ఈ హేతువు నిమిత్తము మీరు పశ్చాత్తాపపడని యెడల, మీకు ఆపద. ఏలయనగా మీరు పశ్చాత్తాపపడని యెడల, ఇదిగో ఈ గొప్ప పట్టణము మరియు మన స్వాధీన దేశమందున్నవి, అలాగే చుట్టూ ఉన్న ఆ గొప్ప పట్టణములన్నియు కూడా వాటియందు మీకిక ఏ మాత్రము స్థలము లేకుండునట్లు తీసివేయబడును; ఏలయనగా ఆయన ఇదివరకు చేసియున్నట్లుగా మీ శత్రువులను ఎదుర్కొనుటకు ప్రభువు మీకు శక్తిని అనుగ్రహించడు.",
                "23": "ఏలయనగా ప్రభువు ఈలాగు సెలవిచ్చుచున్నాడు: వారి పాపముల విషయమై పశ్చాత్తాపపడి నా మాటలకు చెవియొగ్గిన వారికి తప్ప, ఒకని కంటే ఎక్కువగా ఇంకొక దుష్టునికి నేను నా శక్తిని చూపను. కావున ఇప్పుడు నా సహోదరులారా, మీరు పశ్చాత్తాపపడని యెడల మీ కంటే లేమనీయులకు మేలుగా ఉండునని మీరు గ్రహించవలెనని నేను కోరుచున్నాను.",
                "24": "ఏలయనగా వారు మీ కంటే అధిక నీతిమంతులు, మీరు పొందిన ఆ గొప్ప జ్ఞానమునకు వ్యతిరేకముగా వారు పాపము చేసియుండలేదు; కావున ప్రభువు వారి పట్ల కనికరము కలిగియుండును; మీరు పశ్చాత్తాపపడితే తప్ప, మీరు పూర్తిగా నాశనము చేయబడినప్పుడు కూడా ఆయన వారి దినములను పొడిగించును మరియు వారి సంతానమును వృద్ధి చేయును.",
                "25": "మీ మధ్య వచ్చిన ఆ గొప్ప హేయక్రియను బట్టి మీకు ఆపద; మీరు దానితో, అనగా గాడియాంటన్‌ చేత స్థాపించబడిన ఆ రహస్య ముఠాతో మిమ్ములను ఐక్యపరచుకొనియున్నారు.",
                "26": "మీ హృదయములలోనికి ప్రవేశించుటకు మీరు అనుమతించిన ఆ గర్వమును బట్టి మీకు ఆపద, మీ అమితమైన సంపదలను బట్టి, మంచిదైన దాని నుండి దూరముగా అది మిమ్ములను కొనిపోయినది.",
                "27": "మీ దుష్టత్వము మరియు హేయక్రియలను బట్టి మీకు ఆపద!",
                "28": "మీరు పశ్చాత్తాపపడని యెడల, మీరు నశించెదరు; మీ దేశములు కూడా మీ నుండి తీసుకొనబడును మరియు మీరు భూముఖము పైనుండి నాశనము చేయబడుదురు.",
                "29": "ఇప్పుడు ఈ క్రియలు జరుగునని నాకై నేను చెప్పుట లేదు, ఏలయనగా నాకై నేను ఈ సంగతులను ఎరుగలేదు; కానీ ప్రభువైన దేవుడు వాటిని నాకు తెలియజేసియున్నందున ఈ సంగతులు సత్యమని నేనెరుగుదును, కావున అవి జరుగునని నేను సాక్ష్యమిచ్చుచున్నాను."
            },
            "8": {
                "1": "ఇప్పుడు నీఫై ఈ మాటలను చెప్పినప్పుడు, గాడియాంటన్‌ యొక్క రహస్య ముఠాకు చెందియుండి న్యాయాధిపతులైన మనుష్యులు కొందరు అక్కడుండిరి; వారు కోపముగా ఉండి, అతనికి వ్యతిరేకముగా జనులకు ఇట్లు చెప్పుచూ కేకవేసిరి: అతడు చేసిన నేరమును బట్టి, అతడు శిక్షావిధి పొందునట్లు మీరెందుకు ఈ మనుష్యుని పట్టుకొని ముందుకు తీసుకొనిరారు?",
                "2": "మీరెందుకు ఈ మనుష్యుని చూచుచున్నారు మరియు ఈ జనులకు, మన చట్టమునకు వ్యతిరేకముగా దూషించుచున్న అతడిని వినుచున్నారు?",
                "3": "ఏలయనగా, వారి చట్టము యొక్క చెడుతనమును గూర్చి నీఫై వారితో మాట్లాడియుండెను; నీఫై అనేక వాక్యములు మాట్లాడెను, కానీ అవి వ్రాయబడలేవు; మరియు దేవుని ఆజ్ఞలకు వ్యతిరేకమైనదేదియూ అతడు మాట్లాడలేదు.",
                "4": "రహస్యమైన వారి అంధకార క్రియలను గూర్చి అతడు వారితో స్పష్టముగా మాట్లాడినందున, ఆ న్యాయాధిపతులు అతనితో కోపముగానుండిరి; అయినప్పటికీ వారు తమ చేతులను అతనిపై వేయుటకు ధైర్యము చేయలేదు, ఏలయనగా వారికి వ్యతిరేకముగా జనులు కేకవేయుదురేమోనని వారు భయపడిరి.",
                "5": "కావున వారు ఇట్లు చెప్పుచూ జనులకు కేకవేసిరి: మనకు వ్యతిరేకముగా దూషించుటకు ఈ మనుష్యుని మీరెందుకు అనుమతించుచున్నారు? ఇదిగో, అతడు ఈ జనులందరిని నాశనమగునంతగా ఖండించుచున్నాడు; మన ఈ గొప్ప పట్టణములు మన నుండి తీసివేయబడునని, మనము వాటి యందు ఎట్టి స్థలము కలిగియుండమని కూడా చెప్పుచున్నాడు.",
                "6": "ఇప్పుడు ఇది అసాధ్యమని మనమెరుగుదుము, ఏలయనగా మనము శక్తిమంతులము మరియు మన పట్టణములు గొప్పవి, కావున మన శత్రువులు మనపై ఎట్టి శక్తి కలిగియుండలేరు.",
                "7": "ఆ విధముగా వారు నీఫైకి వ్యతిరేకముగా జనులను కోపమునకు పురిగొల్పిరి మరియు వారి మధ్య వివాదములను కలుగజేసిరి. ఏలయనగా అక్కడ ఇట్లు కేక వేసిన వారు కొందరుండిరి: ఈ మనష్యుని ఒంటరిగా విడువుము, ఏలయనగా అతడు మంచివాడు మరియు మనము పశ్చాత్తాపపడని యెడల, అతడు చెప్పిన ఆ సంగతులు నిశ్చయముగా జరుగును.",
                "8": "ఇదిగో, అతడు మనకు సాక్ష్యమిచ్చిన సమస్త తీర్పులు మనపై వచ్చును; ఏలయనగా అతడు మన దోషములను గూర్చి మనకు సరిగ్గా సాక్ష్యమిచ్చియున్నాడని మనమెరుగుదుము. అవి అనేకమున్నవి మరియు అతడు మన దోషములను గూర్చి ఎంత బాగుగా ఎరుగునో, అంతగా మనకు జరుగనున్న అన్ని సంగతులను అతడు ఎరుగును.",
                "9": "అతడు ఒక ప్రవక్త అయ్యుండని యెడల, అతడు ఆ సంగతులను గూర్చి సాక్ష్యమిచ్చియుండేవాడు కాదు.",
                "10": "ఇప్పుడు నీఫైని నాశనము చేయుటకు కోరిన ఆ జనులు వారి భయమును బట్టి, అతనిపై వారి చేతులు వేయకుండునట్లు బలవంతము చేయబడిరి; కావున వారిలో మిగిలిన వారు భయపడునంతగా కొందరి కన్నులలో అతడు అనుగ్రహము సంపాదించియున్నాడని చూచి, అతడు తిరిగి వారితో మాట్లాడుట మొదలుపెట్టెను.",
                "11": "కావున వారితో ఇట్లు చెప్పుచూ అధికముగా మాట్లాడుటకు అతడు బలవంతము చేయబడెను: ఇదిగో నా సహోదరులారా, దేవుడు ఒక మనుష్యుడైన మోషేకు ఎఱ్ఱసముద్రపు జలములపై కొట్టుటకు శక్తినిచ్చెనని, అవి ఇటు-అటు విడిపోయెనని, ఎంతగాననగా మన పితరులైన ఇశ్రాయేలీయులు ఆరిన నేల గుండా వచ్చిరని, జలములు ఐగుప్తీయుల సైన్యములపై కమ్మెనని, వారిని మ్రింగివేసెనని మీరు చదివియుండలేదా?",
                "12": "ఇప్పుడు దేవుడు ఈ మనుష్యునికి అట్టి శక్తిని ఇచ్చిన యెడల, అప్పుడు మీరెందుకు మీ మధ్య వాదించుకొనుచున్నారు మరియు మీరు పశ్చాత్తాపపడని యెడల, మీ పైకి వచ్చు తీర్పులను గూర్చి నేను ఎరుగునట్లు ఆయన నాకు ఎట్టి శక్తిని ఇచ్చియుండలేదని చెప్పుచున్నారు?",
                "13": "ఇదిగో మీరు నా మాటలను మాత్రమే నిరాకరించుటలేదు, కానీ మన పితరుల చేత పలుకబడిన మాటలన్నిటినీ మరియు అట్టి గొప్ప శక్తి ఇవ్వబడిన ఈ మనుష్యుడు మోషే ద్వారా పలుకబడిన మాటలను, అనగా మెస్సీయ యొక్క రాకను గూర్చి అతడు పలికిన మాటలను కూడా మీరు నిరాకరించుచున్నారు.",
                "14": "దేవుని కుమారుడు రావలెనని అతడు సాక్ష్యము చెప్పలేదా? అతడు అరణ్యమందు ఇత్తడి సర్పమును పైకి ఎత్తినట్లుగా రానున్న ఆయన కూడా పైకి ఎత్తబడును.",
                "15": "మరియు ఆ సర్పము వైపు ఎంతమంది చూచెదరో అంతమంది జీవించుదురు, అట్లే ఎంతమంది నలిగిన ఆత్మ కలిగియుండి విశ్వాసముతో దేవుని కుమారునివైపు చూచెదరో అంతమంది ఆ నిత్యజీవము పొందుటకు జీవించుదురు.",
                "16": "ఇప్పుడు మోషే ఒక్కడే ఈ సంగతులను గూర్చి సాక్ష్యమివ్వలేదు, కానీ అతని దినముల నుండి అబ్రాహాము యొక్క దినముల వరకు పరిశుద్ధ ప్రవక్తలు అందరు కూడా సాక్ష్యమిచ్చిరి.",
                "17": "మరియు అబ్రాహాము ఆయన రాకను చూచి సంతోషముతో నింపబడి, ఆనందించెను.",
                "18": "ఇదిగో నేను మీతో చెప్పుచున్నాను, అబ్రాహాము మాత్రమే ఈ సంగతులను ఎరిగియుండ లేదు, కానీ దేవుని క్రమము ద్వారా ఆయన కుమారుని క్రమమును బట్టి పిలువబడిన వారు అబ్రాహాము యొక్క దినములకు ముందు అనేకులుండిరి; మరియు వారికి కూడా విమోచన వచ్చునని ఆయన రాకకు అనేక వేల సంవత్సరములకు ముందున్న జనులకు చూపబడవలెననియే ఇది చేయబడెను.",
                "19": "ఇప్పుడు అబ్రాహాము యొక్క దినముల నుండి కూడా అనేకమంది ప్రవక్తలు ఈ సంగతులను గూర్చి సాక్ష్యమిచ్చియుండిరని మీరు ఎరుగవలెనని నేను కోరుచున్నాను; ఇదిగో ప్రవక్త జీనోస్ ధైర్యముగా సాక్ష్యమిచ్చెను మరియు దాని నిమిత్తము అతడు సంహరించబడెను.",
                "20": "జీనోక్, ఎజియాసు, యెషయా, యిర్మియా కూడా (యిర్మియా యెరూషలేము యొక్క నాశనమును గూర్చి సాక్ష్యమిచ్చిన ప్రవక్త) మరియు ఇప్పుడు యిర్మియా మాటల ప్రకారము యెరూషలేము నాశనము చేయబడెనని మనము ఎరుగుదుము. అప్పుడు అతని ప్రవచనము ప్రకారము దేవుని కుమారుడు ఎందుకు రాడు?",
                "21": "ఇప్పుడు యెరూషలేము నాశనము చేయబడినదని మీరు తిరస్కరించెదరా? ములెక్ తప్ప, సిద్కియా యొక్క కుమారులందరు సంహరింపబడలేదని మీరు చెప్పుదురా? మరియు సిద్కియా యొక్క సంతానము మనతో ఉన్నారని, వారు యెరూషలేము దేశము నుండి బయటకు తరిమివేయబడిరని మీరు చూచుట లేదా? కానీ ఇదియే అంతయూ కాదు—",
                "22": "ఈ సంగతులను గూర్చి సాక్ష్యమిచ్చినందున, మన పితరుడైన లీహై యెరూషలేము నుండి బయటకు తరిమివేయబడెను. నీఫై కూడా ఈ సంగతులను గూర్చి సాక్ష్యమిచ్చెను మరియు దాదాపు ఈ సమయము వరకు మన పితరులందరు కూడా సాక్ష్యమిచ్చిరి; వారు క్రీస్తు యొక్క రాకడను గూర్చి సాక్ష్యమిచ్చి, ఎదురు చూచి, రానున్న ఆయన దినమందు ఆనందించియుండిరి.",
                "23": "ఇదిగో ఆయనే దేవుడు మరియు ఆయన వారితో ఉన్నాడు; ఆయన వారికి తనను ప్రత్యక్షపరచుకొనగా వారు ఆయన చేత విమోచింపబడిరి; మరియు రాబోవు దాని కారణముగా వారు ఆయనకు మహిమనిచ్చిరి.",
                "24": "ఇప్పుడు మీరు ఈ సంగతులను ఎరిగియున్నారు మరియు మీరు అబద్ధమాడితే తప్ప వాటిని కాదనలేరు, కావున దీనియందు మీరు పాపము చేసియున్నారు, ఏలయనగా మీరు పొందిన అనేకమైన సాక్ష్యములు ఉన్నప్పటికీ, మీరు ఈ సంగతులన్నిటిని తిరస్కరించియున్నారు; అవి సత్యమైనవనుటకు ఒక సాక్ష్యముగా పరలోకమందున్న వాటన్నిటిని మరియు భూమియందున్న వాటన్నిటిని మీరు పొందియున్నారు.",
                "25": "కానీ మీరు సత్యమును తిరస్కరించి, మీ పరిశుద్ధ దేవునికి వ్యతిరేకముగా తిరుగుబాటు చేసియున్నారు; ఈ సమయమున కూడా ఎక్కడైతే ఏదియూ చెరుపబడదో మరియు ఎక్కడైతే అపవిత్రమైనదేదియు రాలేదో, ఆ పరలోకమందు మీ కొరకు ఐశ్వర్యమును కూర్చుకొనుటకు బదులుగా మీరు తీర్పు దినమందు మీ కొరకు ఉగ్రతను సమకూర్చుకొనుచున్నారు.",
                "26": "ఈ సమయమున కూడా మీ హత్యలు, జారత్వము మరియు దుష్టత్వమును బట్టి నిత్య నాశనమునకు మీరు పరిపక్వమగుచున్నారు; మరియు మీరు పశ్చాత్తాపపడని యెడల, మీ యొద్దకు అది త్వరగా వచ్చును.",
                "27": "అది ఇప్పుడు మీ ద్వారముల యొద్ద ఉన్నది; మీరు న్యాయపీఠము వద్దకు వెళ్ళి, వెదకుడి; ఇదిగో మీ న్యాయాధిపతి హత్య చేయబడియున్నాడు మరియు అతడు రక్తపుమడుగులో పడియున్నాడు; న్యాయపీఠమును అధిష్ఠించవలెనని కోరిన అతని సహోదరుని చేత అతడు హత్య చేయబడియున్నాడు.",
                "28": "వారిరువురు మీ రహస్య ముఠాకు చెందియున్నారు, గాడియాంటన్‌ మరియు మనుష్యుల ఆత్మలను నాశనము చేయుటకు కోరు అపవాది దాని సృష్టికర్తలైయున్నారు."
            },
            "9": {
                "1": "నీఫై ఈ మాటలను పలికినప్పుడు వారి మధ్యనున్న కొందరు మనుష్యులు న్యాయపీఠము యొద్దకు పరుగెత్తిరి; అక్కడకు వెళ్ళిన వారు ఐదుగురు ఉండిరి మరియు వారు వెళ్ళుచూ తమలోతాము ఇట్లనుకొనిరి:",
                "2": "ఇప్పుడు ఈ మనుష్యుడు ఒక ప్రవక్తయో కాదో మరియు మనకు అట్టి ఆశ్చర్యకరమైన సంగతులను ప్రవచించుటకు దేవుడు అతడిని ఆజ్ఞాపించెనో లేదో మనము నిశ్చయముగా ఎరిగెదము. ఇదిగో ఆయన ఆజ్ఞాపించియుండెనని మనము విశ్వసించము; అతడు ఒక ప్రవక్తయని మనము విశ్వసించము; అయినప్పటికీ, ప్రధాన న్యాయాధిపతిని గూర్చి అతడు చెప్పిన ఈ సంగతి సత్యమై అతడు మరణించిన యెడల, అప్పుడు అతడు పలికిన ఇతర మాటలు సత్యమైనవని మనము విశ్వసించెదము.",
                "3": "మరియు వారు తమ బలముకొద్దీ పరుగెత్తి న్యాయపీఠము వద్దకు రాగా, ప్రధాన న్యాయాధిపతి నేల మీద రక్తపుమడుగులో పడియుండెను.",
                "4": "ఇప్పుడు వారు దీనిని చూచినప్పుడు నేలపై పడిపోవునంతగా మిక్కిలి ఆశ్చర్యపడిరి; ఏలయనగా ప్రధాన న్యాయాధిపతిని గూర్చి నీఫై పలికిన మాటలను వారు విశ్వసించియుండలేదు.",
                "5": "కానీ ఇప్పుడు వారు దానిని చూచినప్పుడు, వారు విశ్వసించిరి మరియు నీఫై పలికిన తీర్పులన్నీ జనులపై వచ్చునేమోనను భయము వారికి కలిగెను; కావున వారు వణికి, నేలపై పడిరి.",
                "6": "ఇప్పుడు న్యాయాధిపతి అతని సహోదరుని చేత ఒక రహస్యపు ఉడుపు ద్వారా పొడువబడెను మరియు అతడు పారిపోయెను; ఈ హత్య చేయబడినప్పుడు వెంటనే సేవకులు పరుగెత్తి, వారి మధ్య జరిగిన హత్యను గూర్చి కేక వేయుచూ జనులకు చెప్పిరి.",
                "7": "మరియు జనులు న్యాయపీఠము యొద్ద సమకూడుకొనిరి—నేలపై పడిన ఆ ఐదుగురు మనుష్యులను చూచి వారు ఆశ్చర్యపడిరి.",
                "8": "ఇప్పుడు నీఫై యొక్క తోట వద్ద సమకూడిన సమూహమును గూర్చి ఆ జనులు ఏమియూ ఎరుగరు; కావున వారు తమలోతాము ఇట్లనుకొనిరి: న్యాయాధిపతిని హత్య చేసినవారు ఈ మనుష్యులే, వారు మన నుండి పారిపోకుండునట్లు దేవుడు వారిని కొట్టియున్నాడు.",
                "9": "అప్పుడు వారు వారిని పట్టుకొని బంధించి, చెరసాలలో వేసిరి. మరియు న్యాయాధిపతి సంహరింపబడెనని, హంతకులు పట్టుకొనబడి చెరసాలలో వేయబడిరని ఒక ప్రకటన అన్ని వైపులా పంపబడెను.",
                "10": "ఉదయమున జనులు సంహరింపబడిన ఘనుడైన ప్రధాన న్యాయాధిపతి యొక్క సమాధివద్ద దుఃఖించుటకు, ఉపవాసము చేయుటకు తమను సమావేశపరచుకొనిరి.",
                "11": "అందువలన నీఫై యొక్క తోటవద్ద ఉండి, అతని మాటలు వినిన ఆ న్యాయాధిపతులు కూడా సమాధివద్ద సమకూడిరి.",
                "12": "ప్రధాన న్యాయాధిపతి మరణించెనాయని అతని గూర్చి విచారించుటకు పంపబడిన ఐదుగురు ఎక్కడున్నారు? అని వారు జనులను విచారించిరి. దానికి వారు—మీరు పంపియున్నారని చెప్పిన ఆ ఐదుగురిని గూర్చి మేము ఎరుగము; కానీ ఐదుగురు హంతుకులను మేము చెరసాలలో వేసితిమని బదులిచ్చిరి.",
                "13": "అంతట వారు తేబడవలెనని న్యాయాధిపతులు కోరగా, వారు తేబడిరి మరియు వారు, పంపబడిన ఆ ఐదుగురైయుండిరి; ఇప్పుడు జరిగిన దానిని గూర్చి తెలుసుకొనుటకు న్యాయాధిపతులు వారిని విచారించగా, ఇట్లనుచూ వారు చేసినదంతయు వారికి చెప్పిరి:",
                "14": "మేము పరుగెత్తి న్యాయపీఠము యొద్దకు రాగా, నీఫై సాక్ష్యమిచ్చినట్లుగా జరిగిన అన్నిసంగతులను చూచినప్పుడు మేము ఆశ్చర్యముతో నేలపై పడితిమి; మరియు మేము ఆశ్చర్యము నుండి తేరుకొనినప్పుడు, వారు మమ్ములను చెరసాలలో వేసిరి.",
                "15": "ఇప్పుడు ఈ మనుష్యుని హత్య చేసినదెవరో మేము ఎరుగము; మేము కేవలము ఇంతమట్టుకు ఎరుగుదుము, మీరు కోరిన ప్రకారము మేము పరుగెత్తి వచ్చి చూడగా, నీఫై మాటల ప్రకారము అతడు మరణించియుండెను.",
                "16": "ఇప్పుడు న్యాయాధిపతులు విషయమును జనులకు వివరించి, నీఫైకి వ్యతిరేకముగా ఇట్లు చెప్పుచూ బిగ్గరగా కేకవేసిరి: ఇదిగో, అతడు మనలను అతని విశ్వాసమునకు మార్చగలుగునట్లు, తనను గొప్పవానిగా, దేవుని చేత ఎన్నుకొనబడిన వానిగా మరియు ఒక ప్రవక్తగా హెచ్చించుకొనునట్లు ఈ నీఫై న్యాయాధిపతిని సంహరించుటకు ఒక మనుష్యునితో ఒప్పందము చేసుకొని, ఆ తరువాత దానిని మనకు ప్రకటించియున్నాడని మనము ఎరుగుదుము.",
                "17": "ఇప్పుడు మనము ఈ మనుష్యుడిని పరిశోధించెదము మరియు అతడు తన తప్పును ఒప్పుకొని, ఈ న్యాయాధిపతి యొక్క నిజమైన హంతకుడిని మనకు తెలియజేయును.",
                "18": "సమాధి చేయబడిన దినమున ఆ ఐదుగురు విడుదల చేయబడిరి. అయితే నీఫైకి వ్యతిరేకముగా పలికిన మాటల యందు వారు న్యాయాధిపతులను గద్దించిరి మరియు వారిని ఖండించునంతగా వారితో ఒకరి తరువాత ఒకరు వాదించిరి.",
                "19": "అయినప్పటికీ నీఫై పట్టుకొనబడి, బంధించబడి, సమూహము ముందుకు తేబడునట్లు వారు చేసిరి మరియు వారు అతడిని అడ్డుకొనునట్లు, మరణదండన వేయునంతగా అతనిపై నేరారోపణ చేయగలుగునట్లు వారతనిని అనేక విధాలుగా ప్రశ్నించుట మొదలుపెట్టి—",
                "20": "అతనితో ఇట్లనిరి: నీవు కపటపు వ్యక్తివి; ఈ హత్యను చేసిన మనిషి ఎవరు? ఇప్పుడు మాకు చెప్పి, నీ తప్పు ఒప్పుకొనుము; ఇదిగో ఇక్కడ ధనమున్నది, నీవు మాకు చెప్పిన యెడల మరియు నీవు అతనితో చేసిన ఒప్పందమును ఒప్పుకొనిన యెడల, మేము నీ ప్రాణమును నీకనుగ్రహించెదము.",
                "21": "కానీ నీఫై వారితో ఇట్లనెను: ఓ మూర్ఖులారా, హృదయమందు సున్నతి లేనివారలారా, గ్రుడ్డివారైన మీరు మరియు మెడబిరుసు జనులైన మీరు, పాపము యొక్క ఈ మీ మార్గమందు ప్రభువైన మీ దేవుడు మిమ్ములను ఎంత కాలము అనుమతించునో ఎరుగుదురా?",
                "22": "మీరు పశ్చాత్తాపపడని యెడల, ఈ సమయమున మీ కొరకు ఎదురు చూచుచున్న గొప్ప నాశనమును బట్టి, మీరు బిగ్గరగా ఏడ్చి దుఃఖించుట మొదలు పెట్టవలసియున్నది.",
                "23": "ఇదిగో మన ప్రధాన న్యాయాధిపతి సిజోరమ్‌ను హత్య చేయవలెనని ఒక మనుష్యునితో నేను ఒప్పందము చేసుకున్నానని మీరు చెప్పుచున్నారు. కానీ నేను మీతో చెప్పుచున్నాను, మీ మధ్యనున్న దుష్టత్వము, హేయక్రియలను గూర్చి నేను ఎరిగియున్నానని మీకు ఒక సాక్ష్యముగా ఈ సంగతిని గూర్చి మీరు తెలుసుకొనగలుగునట్లు నేను మీకు చెప్పినందున మీరిట్లు చెప్పుచున్నారు.",
                "24": "నేను దీనిని చేసియున్నందున, ఈ పని చేయవలెనని ఒక మనుష్యునితో నేను ఒప్పందము చేసుకున్నానని మీరు చెప్పుచున్నారు; నేను మీకు ఈ సూచనను చూపినందున మీరు నాతో కోపముగానుండి, నన్ను నాశనము చేయుటకు కోరుచున్నారు.",
                "25": "ఇప్పుడు నేను మీకు ఇంకొక సూచనను చూపెదను మరియు ఈ విషయమందు నన్ను నాశనము చేయుటకు మీరు ప్రయత్నించెదరేమో చూచెదను.",
                "26": "ఇదిగో నేను మీతో చెప్పుచున్నాను, సిజోరమ్ యొక్క సహోదరుడైన సియాంతమ్ ఇంటికి వెళ్ళి అతనితో ఇట్లు చెప్పుడి—",
                "27": "ఈ జనులను గూర్చి అంత అధిక కీడును ప్రవచించుచున్న కపటపు ప్రవక్త నీఫై, నీ సహోదరుడైన సిజోరమ్‌ను హత్య చేయుటయందు నీతో ఒప్పందము చేసుకున్నాడా?",
                "28": "లేదు, అని అతడు మీతో చెప్పును.",
                "29": "అప్పుడు మీరు అతనితో—నీవు నీ సహోదరుడిని హత్య చేసితివా? అనుడి.",
                "30": "అప్పుడతడు భయముతో నిలబడి, ఏమి చెప్పవలెనో తెలియకుండును. అతడు మిమ్ములను నిరాకరించును మరియు ఆశ్చర్యపోయినట్లు నటించును; అయినప్పటికీ, తాను నిర్దోషియని అతడు మీకు ప్రకటించును.",
                "31": "కానీ మీరు అతడిని పరీక్షించవలెను మరియు అతని అంగీ యొక్క అంచులపై మీరు రక్తమును కనుగొందురు.",
                "32": "మీరు దానిని చూచినప్పుడు, ఈ రక్తము ఎక్కడ నుండి వచ్చెను? ఇది నీ సహోదరుని రక్తమని మేమెరుగమా? అని మీరనవలెను.",
                "33": "అప్పుడు అతడు వణికి, మరణము అతనిపై వచ్చినట్లు పాలిపోయి కనబడును.",
                "34": "అప్పుడు మీరు—నీ ముఖముపై వచ్చిన ఈ భయము మరియు ఈ పాలిపోవుటను బట్టి, నీవు దోషివని మేము ఎరుగుదుమని చెప్పవలెను.",
                "35": "అప్పుడు మరి ఎక్కువ భయము అతనికి కలుగును; అతడు మీ ముందు ఒప్పుకొనును మరియు ఈ హత్య అతడు చేసియున్నాడనుటను ఇకపై నిరాకరించకుండును.",
                "36": "మరియు దేవుని శక్తి ద్వారా నాకు ఇవ్వబడితే తప్ప, ఆ విషయమును గూర్చి నీఫైయను నేను ఏమియూ ఎరుగనని అతడు మీతో చెప్పును. అప్పుడు నేను నిజాయితీపరుడనని, దేవుని నుండి మీ యొద్దకు పంపబడితినని మీరు తెలుసుకొందురు.",
                "37": "అంతట వారు వెళ్ళి, నీఫై వారితో చెప్పినట్లుగా చేసిరి. ఇదిగో, అతడు చెప్పిన మాటలు సత్యము; ఏలయనగా ఆ మాటల ప్రకారమే అతడు కాదనెను మరియు ఆ మాటల ప్రకారమే అతడు ఒప్పుకొనెను.",
                "38": "వాస్తవముగా అతడే హంతకుడని ఋజువు చేయబడుటకు అతడు తేబడెను, ఎంతగాననగా ఆ ఐదుగురు మరియు నీఫై కూడా విడిపించబడెను.",
                "39": "అక్కడున్న నీఫైయులలో కొందరు నీఫై మాటల యందు విశ్వసించిరి; మరియు ఆ ఐదుగురి సాక్ష్యమును బట్టి విశ్వసించిన వారు కొందరుండిరి, ఏలయనగా వారు చెరసాలలో ఉన్నప్పుడు వారు పరివర్తన చెందియుండిరి.",
                "40": "ఇప్పుడు నీఫై ఒక ప్రవక్తయని చెప్పిన వారు జనుల మధ్య కొందరుండిరి.",
                "41": "మరియు ఇతరులు కొందరు ఇట్లు చెప్పిరి: ఇదిగో, అతడు దేవుడైయున్నాడు, ఏలయనగా అతడు దేవుడైతే తప్ప, అన్ని సంగతులను అతడు ఎరుగజాలడు. అతడు మన హృదయ తలంపులను మనకు చెప్పియున్నాడు; అన్ని సంగతులను మనకు చెప్పియున్నాడు; మరియు మన ప్రధాన న్యాయాధిపతి యొక్క నిజమైన హంతకుడిని అతడు మనకు తెలియజేసియున్నాడు."
            },
            "10": {
                "1": "అప్పుడక్కడి జనుల మధ్య ఒక చీలిక ఏర్పడెను, ఎంతగాననగా వారు ఇటు-అటు చీలిపోయిరి మరియు నీఫై వారి మధ్య నిలిచియుండగా, అతడిని ఒంటరిగా వదిలి వారి దారిన వారు వెళ్ళిరి.",
                "2": "ప్రభువు అతనికి చూపిన సంగతులను ధ్యానించుచూ నీఫై తన ఇంటి వైపు వెళ్ళెను.",
                "3": "అతడు ఆ విధముగా ధ్యానించుచుండగా—నీఫైయుల దుష్టత్వము, రహస్యమైన వారి అంధకార క్రియలు, వారి హత్యలు, దోపిడీలు మరియు సమస్త విధములైన దుర్ణీతులను బట్టి అధికముగా క్రుంగెను. అతడు ఆ విధముగా అతని హృదయమందు ధ్యానించుచుండగా, ఒక స్వరము అతనికి ఇట్లు వినిపించెను:",
                "4": "నీఫై, నీవు చేసిన క్రియల నిమిత్తము నీవు ధన్యుడవు; ఏలయనగా నేను నీకు ఇచ్చిన వాక్యమును ఈ జనులకు నీవు అలసట లేకుండా ఎట్లు ప్రకటించియున్నావో నేను చూచియున్నాను. నీవు వారికి భయపడలేదు మరియు నీ ప్రాణమును కోరలేదు, కానీ నా చిత్తమును, నా ఆజ్ఞలను నెరవేర్చవలెనని కోరితివి.",
                "5": "దీనిని నీవు ఎట్టి అలసట లేకుండా చేసియున్నందున, ఇదిగో నేను నిన్ను నిరంతరము ఆశీర్వదించెదను; నేను మాట యందు, చేత యందు, విశ్వాసమందు మరియు క్రియల యందు నిన్ను బలవంతునిగా చేయుదును. నీ మాట ప్రకారము అన్ని సంగతులు నీకు చేయబడును, ఏలయనగా నా చిత్తమునకు వ్యతిరేకమైన దానిని నీవు అడుగవు.",
                "6": "ఇదిగో నీవు నీఫైవి మరియు నేను దేవుడను. నీవు ఈ జనులపై అధికారము కలిగియుందువని మరియు ఈ జనుల యొక్క దుష్టత్వమును బట్టి భూమిని కరువుతో, వ్యాధితో, నాశనముతో కొట్టుదువని నా దూతల సముఖమందు నేను నీకు ప్రకటించుచున్నాను.",
                "7": "నేను నీకు అధికారమిచ్చుచున్నాను, నీవు భూమిపై దేనిని ముద్రించుదువో, అది పరలోకమందు ముద్రించబడును మరియు నీవు భూమిపై దేనిని విప్పుదువో, అది పరలోకమందు విప్పబడును; ఆ విధముగా నీవు ఈ జనుల మధ్య అధికారము కలిగియుందువు.",
                "8": "ఆ విధముగా ఈ దేవాలయము రెండుగా చీలిపోవలెనని నీవు చెప్పిన యెడల, అది చేయబడును.",
                "9": "మరియు నీవు క్రిందికి పడుము, నున్నగా అగుమని నీవు ఈ పర్వతమునకు చెప్పిన యెడల, అది చేయబడును.",
                "10": "ఇదిగో దేవుడు ఈ జనులను కొట్టునని నీవు చెప్పిన యెడల, అది జరుగును.",
                "11": "ఇప్పుడు నీవు వెళ్ళి—మీరు పశ్చాత్తాపపడని యెడల, నాశనమగునంతగా మీరు కొట్టబడుదురని సర్వశక్తిమంతుడును, ప్రభువునైన దేవుడు చెప్పుచున్నాడని ఈ జనులకు ప్రకటించమని నేను నిన్ను ఆజ్ఞాపించుచున్నాను.",
                "12": "మరియు ప్రభువు నీఫైతో ఈ మాటలు చెప్పినప్పుడు అతడు ఆగి, అతని ఇంటికి వెళ్ళకుండా దేశమందు చెదిరియున్న సమూహముల యొద్దకు తిరిగి వెళ్ళెను మరియు వారు పశ్చాత్తాపపడని యెడల, వారి నాశనమును గూర్చి అతనికి చెప్పబడిన ప్రభువు యొక్క వాక్యమును వారికి ప్రకటించుట మొదలుపెట్టెను.",
                "13": "ఇప్పుడు ప్రధాన న్యాయాధిపతి యొక్క మరణమును గూర్చి వారికి చెప్పుట ద్వారా నీఫై గొప్ప అద్భుతకార్యము చేసినప్పటికీ, వారి హృదయములను వారు కఠినపరచుకొనిరి మరియు ప్రభువు యొక్క వాక్యములను ఆలకించకుండిరి.",
                "14": "కావున నీఫై వారికి ఇట్లు చెప్పుచూ ప్రభువు యొక్క వాక్యము ప్రకటించెను: మీరు పశ్చాత్తాపపడని యెడల, మీరు నాశనమగునంతగా కొట్టబడుదురని ప్రభువు సెలవిచ్చుచున్నాడు.",
                "15": "మరియు నీఫై వారికి వాక్యము ప్రకటించినప్పుడు, వారింకను తమ హృదయములను కఠినపరచుకొని అతని మాటలను ఆలకించకుండిరి; కావున వారు అతనికి వ్యతిరేకముగా దూషించి, అతడిని చెరసాలలో పడవేయునట్లు అతనిపై వారి చేతులు వేయుటకు ప్రయత్నించిరి.",
                "16": "కానీ దేవుని శక్తి అతనితోనుండెను మరియు అతడిని చెరసాలలో వేయుటకు వారతడిని పట్టుకొనలేకపోయిరి, ఏలయనగా అతడు ఆత్మ చేత తీసుకొనబడి, వారి మధ్య నుండి దూరముగా కొనిపోబడెను.",
                "17": "మరియు సమూహము నుండి సమూహమునకు దేవుని వాక్యము ప్రకటించుచూ, అతడు వారందరికీ దానిని ప్రకటించినంత వరకు లేదా జనులందరి మధ్య దానిని ముందుకు పంపు వరకు కూడా ఆ విధముగా ఆత్మ యందు ముందుకు సాగెను.",
                "18": "జనులు అతని మాటలను ఆలకించలేదు; మరియు వారి మధ్య వివాదములుండుట మొదలాయెను, ఎంతగాననగా వారు తమకు వ్యతిరేకముగా తాము విభజింపబడియుండి, ఒకరినొకరు ఖడ్గముతో సంహరించసాగిరి.",
                "19": "ఆ విధముగా నీఫై జనులపై న్యాయాధిపతుల పరిపాలన యొక్క డెబ్బది ఒకటవ సంవత్సరము ముగిసెను."
            },
            "11": {
                "1": "ఇప్పుడు న్యాయాధిపతుల పరిపాలన యొక్క డెబ్బది రెండవ సంవత్సరమందు వివాదములు ఎక్కువై దేశమంతటా నీఫై జనులందరి మధ్య యుద్ధములుండెను.",
                "2": "ఆ దొంగల యొక్క రహస్య ముఠాయే నాశనము మరియు దుష్టత్వము యొక్క ఈ క్రియను కొనసాగించినది. ఈ యుద్ధము ఆ సంవత్సరమంతయు కొనసాగెను; డెబ్బది మూడవ సంవత్సరమందు కూడా అది కొనసాగెను.",
                "3": "ఈ సంవత్సరమందు నీఫై ప్రభువుకు ఇట్లు చెప్పుచూ మొరపెట్టెను:",
                "4": "ఓ ప్రభువా, ఈ జనులు ఖడ్గము చేత నాశనము చేయబడునట్లు అనుమతించకుము; కానీ ఓ ప్రభువా, దానికి మించి వారి దేవుడైన ప్రభువును జ్ఞాపకము చేసుకొనుటకు వారిని పురిగొల్పునట్లు దేశమందు ఒక కరువును ఉండనిమ్ము, బహుశా వారు పశ్చాత్తాపపడి నీ వైపు తిరుగుదురేమో.",
                "5": "కావున నీఫై మాటల ప్రకారము అట్లు చేయబడెను. దేశములో నీఫై జనులందరి మధ్య గొప్ప కరువుండెను. ఆ విధముగా డెబ్బది నాలుగవ సంవత్సరమందు కరువు కొనసాగెను మరియు నాశనక్రియ ఖడ్గము చేత ఆగెను, కానీ కరువు చేత తీవ్రమాయెను.",
                "6": "ఈ నాశనక్రియ డెబ్బది అయిదవ సంవత్సరమందు కూడా కొనసాగెను. ఏలయనగా భూమి మొత్తబడి ఎండిపోయెను; ధాన్యము యొక్క ఋతువు నందు ధాన్యమును పండించలేదు; మరియు నీఫైయుల మధ్యనున్నట్లే లేమనీయుల మధ్య కూడా భూమియంతయు మొత్తబడెను, అందుచేత వారు మొత్తబడి, దేశము యొక్క అధిక దుర్మార్గమైన భాగములందు వేలసంఖ్యలో నశించిరి.",
                "7": "వారు కరువు చేత నశించబోవుచున్నారని చూచి జనులు వారి దేవుడైన ప్రభువును జ్ఞాపకము చేసుకొనుట మొదలుపెట్టిరి; మరియు వారు నీఫై మాటలను జ్ఞాపకము చేసుకొనుట మొదలుపెట్టిరి.",
                "8": "నీఫైతో—ఇదిగో, నీవు దేవుని మనుష్యుడవని మేమెరుగుదుము, కావున మా నాశనమును గూర్చి నీవు చెప్పిన మాటలన్నీ నెరవేరకుండునట్లు ఆయన ఈ కరువును మా నుండి తీసివేయునట్లు మన దేవుడైన ప్రభువుకు మొరపెట్టుము అని చెప్పవలెనని జనులు వారి ప్రధాన న్యాయాధిపతులను, నాయకులను బ్రతిమాలుకొనసాగిరి.",
                "9": "అప్పుడు, కోరబడిన మాటల ప్రకారము న్యాయాధిపతులు నీఫైకి చెప్పిరి. జనులు పశ్చాత్తాపపడి, గోనెపట్ట కట్టుకొని తమనుతాము తగ్గించుకొనిరని నీఫై చూచినప్పుడు, అతడు ప్రభువుకు ఇట్లు చెప్పుచూ తిరిగి మొరపెట్టెను:",
                "10": "ఓ ప్రభువా, ఈ జనులు పశ్చాత్తాపపడిరి; వారి మధ్య నుండి గాడియాంటన్‌ ముఠా అంతరించిపోవునంతగా వారిని దూరముగా తరిమివేసిరి మరియు వారి రహస్య ప్రణాళికలను భూమిలో పాతిపెట్టిరి.",
                "11": "ఇప్పుడు ఓ ప్రభువా, వారి ఈ తగ్గింపును బట్టి నీవు నీ కోపమును త్రిప్పివేయవా; నీవు ఇప్పటికే నాశనము చేసిన ఆ దుష్టుల యొక్క నాశనమందు నీ కోపము శాంతించునట్లు చేయవా.",
                "12": "ఓ ప్రభువా, నీవు నీ కోపమును, నీ ఉగ్రతను త్రిప్పివేయవా, ఈ దేశమందు ఈ కరువు ఆగునట్లు చేయవా.",
                "13": "ఓ ప్రభువా, నీవు నన్ను ఆలకించవా, నా మాటల ప్రకారము చేయబడునట్లు చేయవా, భూమి తన ఫలమును, ధాన్యము యొక్క ఋతువు నందు ధాన్యమును పండించునట్లు భూ ముఖముపై వర్షము కురిపించవా.",
                "14": "ఓ ప్రభువా, ఖడ్గము చేత నాశనము ఆగునట్లు కరువు ఉండనిమ్మని నేను చెప్పినప్పుడు నీవు నా మాటలను ఆలకించితివి; ఈ సమయమున కూడా నీవు నా మాటలను ఆలకించెదవని నేనెరుగుదును, ఏలయనగా ఈ జనులు పశ్చాత్తాపపడిన యెడల నేను వారిని విడిచిపెట్టుదునని నీవు చెప్పితివి.",
                "15": "ఓ ప్రభువా, వారికి వచ్చిన కరువు, వ్యాధి మరియు నాశనమును బట్టి వారు పశ్చాత్తాపపడిరని నీవు చూచుచున్నావు.",
                "16": "ఇప్పుడు ఓ ప్రభువా, నీవు నీ కోపమును త్రిప్పివేసి, వారు నిన్ను సేవించుదురేమోనని తిరిగి ప్రయత్నించవా? అట్లయిన, ఓ ప్రభువా, నీవు చెప్పిన మాటలను బట్టి నీవు వారిని ఆశీర్వదించవచ్చును.",
                "17": "అంతట డెబ్బది ఆరవ సంవత్సరమందు ప్రభువు తన కోపమును జనులపై నుండి త్రిప్పివేసి, భూమిపై వర్షము కురియునట్లు చేసెను, ఎంతగాననగా దాని ఫలము యొక్క ఋతువు నందు అది ఫలమును ఫలించెను మరియు దాని ధాన్యము యొక్క ఋతువు నందు అది ధాన్యమును పండించెను.",
                "18": "జనులు ఆనందించి, దేవుడిని మహిమపరచిరి మరియు దేశమంతయు ఆనందముతో నిండెను; వారిక ఏ మాత్రము నీఫైని నాశనము చేయగోరలేదు, కానీ దేవుని నుండి గొప్ప శక్తి మరియు అధికారము ఇవ్వబడియున్న గొప్ప ప్రవక్తగా, దైవజనునిగా వారతనిని యెంచిరి.",
                "19": "మరియు అతని సహోదరుడు లీహై కూడా నీతికి సంబంధించిన విషయములలో అతనికి ఏ మాత్రము తీసిపోలేదు.",
                "20": "ఆ విధముగా నీఫై జనులు దేశమందు తిరిగి వర్థిల్లసాగిరి మరియు పాడైన స్థలములను తిరిగి నిర్మించుట మొదలుపెట్టి ఉత్తరము వైపున, దక్షిణము వైపున పడమటి సముద్రము నుండి తూర్పు సముద్రము వరకు దేశమంతటిని నింపు వరకు వారు వర్థిల్లి, విస్తరించసాగిరి.",
                "21": "మరియు డెబ్బది ఆరవ సంవత్సరము సమాధానమందు ముగిసెను. డెబ్బది ఏడవ సంవత్సరము సమాధానమందు ప్రారంభమాయెను; దేశమందంతటా సంఘము వ్యాపించెను; నీఫైయులు మరియు లేమనీయులలో అధిక భాగము సంఘమునకు చెందియుండిరి; దేశమందు వారు అత్యధిక సమాధానము కలిగియుండిరి; ఆ విధముగా డెబ్బది ఏడవ సంవత్సరము ముగిసెను.",
                "22": "ప్రవక్తలచేత ఇవ్వబడిన బోధనాంశములను గూర్చిన కొద్ది వివాదములు తప్ప, డెబ్బది ఎనిమిదవ సంవత్సరమందు కూడా వారు సమాధానము కలిగియుండిరి.",
                "23": "డెబ్బది తొమ్మిదవ సంవత్సరమందు అక్కడ ఎక్కువ కలహము మొదలాయెను. కానీ నీఫై, లీహై మరియు వారి సహోదరులలో అనేకులు ప్రతిరోజు అనేక బయల్పాటులను పొందియుండి, సిద్ధాంతము యొక్క సత్యమైన అంశములను గూర్చి ఎరిగియుండి జనులకు బోధించిరి, ఎంతగాననగా వారి కలహమునకు అదే సంవత్సరమందు వారు ముగింపు పలికిరి.",
                "24": "మరియు నీఫై జనులపై న్యాయాధిపతుల పరిపాలన యొక్క ఎనభైయవ సంవత్సరమందు, కొంతకాలమునకు ముందు లేమనీయుల యొద్దకు వెళ్ళిపోయి తమపై లేమనీయుల పేరును తీసుకొన్న నీఫై జనులలోని అసమ్మతీయులు కొందరు మరియు వాస్తవముగా లేమనీయ సంతతి వారు కొందరు వారి చేత లేదా ఆ అసమ్మతీయుల చేత కోపమునకు రేపబడి, తమ సహోదరులతో యుద్ధము ప్రారంభించిరి.",
                "25": "వారు నరహత్యను, దోపిడీని జరిగించిరి; తరువాత వారు కనుగొనబడకుండునట్లు తమను దాచుకొనుచు వారు పర్వతములలోనికి, అరణ్యములలోనికి, రహస్య స్థలములలోనికి వెళ్ళిపోవుచుండిరి మరియు ప్రతిదినము వారి యొద్దకు వెళ్ళిన అసమ్మతీయులను వారిలో కలుపుకొనుచుండిరి.",
                "26": "ఆ విధముగా కొన్ని సంవత్సరముల కాలములోనే వారు అతి పెద్ద దొంగలముఠా అయిరి; వారు గాడియాంటన్‌ యొక్క రహస్య ప్రణాళికలన్నిటిని అన్వేషించిరి మరియు ఆ విధముగా వారు గాడియాంటన్‌ దొంగలైరి.",
                "27": "ఇప్పుడు ఈ దొంగలు నీఫై జనుల మధ్య మరియు లేమనీయ జనుల మధ్య కూడా గొప్ప వినాశనము జరిగించిరి.",
                "28": "మరియు ఈ నాశనక్రియకు ముగింపు పలుకుట అవసరమాయెను; కావున ఈ దొంగలముఠాను వెతికి, నాశనము చేయుటకు వారు బలమైన మనుష్యుల సైన్యమునొకదానిని అరణ్యములోనికి మరియు పర్వతములపైకి పంపిరి.",
                "29": "కానీ అదే సంవత్సరమందు వారు వారి స్వదేశములలోనికి వెనుకకు తరుమబడిరి. ఆ విధముగా నీఫై జనులపై న్యాయాధిపతుల పరిపాలన యొక్క ఎనభైయవ సంవత్సరము ముగిసెను.",
                "30": "ఎనుబది ఒకటవ సంవత్సరము యొక్క ప్రారంభమందు వారు తిరిగి ఈ దొంగలముఠాపై దాడిచేసి, అనేకమందిని నాశనము చేసిరి; మరియు వారు కూడా అధికముగా నాశనము చేయబడిరి.",
                "31": "పర్వతములను, అరణ్యమును ఆక్రమించుకొనిన ఆ దొంగల సంఖ్య అత్యధికమైనందున, వారు అరణ్యములోనుండి మరియు పర్వతములలో నుండి వారి స్వదేశములకు తిరిగి వెళ్ళుటకు బలవంతము చేయబడిరి.",
                "32": "ఆ విధముగా ఈ సంవత్సరము ముగిసెను. మరియు దొంగలు ఇంకను ఎక్కువై, బలవంతులైరి; ఎంతగాననగా వారు నీఫైయులు, లేమనీయుల యొక్క సంపూర్ణ సైన్యములను ఎదిరించిరి; మరియు దేశమందంతటా జనులందరిపై గొప్ప భయము వచ్చునట్లు వారు చేసిరి.",
                "33": "ఏలయనగా వారు దేశము యొక్క అనేక భాగములను దర్శించి, గొప్ప వినాశనము జరిగించిరి; అనేకులను చంపిరి మరియు ఇతరులను, ప్రత్యేకించి వారి స్త్రీలను, పిల్లలను అరణ్యములోనికి బందీలుగా కొనిపోయిరి.",
                "34": "ఇప్పుడు వారి దుర్నీతిని బట్టి జనులపై వచ్చిన ఈ గొప్ప కీడు, తిరిగి వారి దేవుడైన ప్రభువును జ్ఞాపకము చేసుకొనుటకు వారిని పురిగొల్పెను.",
                "35": "ఆ విధముగా న్యాయాధిపతుల పరిపాలన యొక్క ఎనుబది ఒకటవ సంవత్సరము ముగిసెను.",
                "36": "మరియు ఎనుబది రెండవ సంవత్సరమందు వారు తిరిగి వారి దేవుడైన ప్రభువును మరచిపోవుట మొదలుపెట్టిరి. ఎనుబది మూడవ సంవత్సరమందు వారు దుర్మార్గమందు బలపడసాగిరి. ఎనుబది నాలుగవ సంవత్సరమందు వారు తమ జీవనసరళి మార్చుకొనలేదు.",
                "37": "ఎనుబది అయిదవ సంవత్సరమందు వారు తమ గర్వమందు మరియు దుర్మార్గమందు మరింత బలపడసాగిరి; ఆ విధముగా వారు తిరిగి నాశనమునకు పరిపక్వమగుచుండిరి.",
                "38": "మరియు ఆ విధముగా ఎనుబది అయిదవ సంవత్సరము ముగిసెను."
            },
            "12": {
                "1": "ఆ విధముగా నరుల సంతానము ఎంత కపటమైనవారో మరియు వారి హృదయములు ఎంత అస్థిరమైనవో కూడా మనము చూడగలము; ఆయన యందు తమ నమ్మికయుంచువారిని ప్రభువు తన అపరిమితమైన గొప్పతనమందు ఆశీర్వదించి, వర్థిల్లజేయునని మనము చూడగలము.",
                "2": "మరియు ఆయన తన జనులను వర్థిల్లజేసినప్పుడు, వారి పొలములు, మందలు, గుంపుల యొక్క ఎదుగుదల యందు, వెండి బంగారములయందు మరియు అన్నివిధములైన ప్రశస్థ వస్తువుల యందు వర్థిల్లజేసి, వారి ప్రాణములను కాపాడుచూ వారి శత్రువుల చేతులలో నుండి వారిని విడుదల చేయుచూ వారికి వ్యతిరేకముగా వారు యుద్ధములు ప్రకటించకుండునట్లు వారి శత్రువుల హృదయములను మృదువుగా చేయుచూ, క్లుప్తముగా తన జనుల క్షేమము మరియు సంతోషము నిమిత్తము సమస్త క్రియలను చేయుచూ ఆయన తన జనులను వర్థిల్లజేసిన అదే సమయమందు వారు తమ హృదయములను కఠినపరచుకొని, వారి దేవుడైన ప్రభువును మరచిపోయి, పరిశుద్ధుని వారి పాదముల క్రింద త్రొక్కివేయుదురు—ముఖ్యముగా ఇది వారి సుఖమును బట్టి, వారు అత్యంత సంపన్నులగుటను బట్టియైయున్నది.",
                "3": "అందువలన ప్రభువు తన జనులను అనేక శ్రమలతో గద్దించి, వారిని మరణముతో, భయముతో, కరువుతో మరియు అన్ని విధములైన వ్యాధులతో దర్శించని యెడల, వారు ఆయనను జ్ఞాపకము చేసుకొనరు.",
                "4": "అయ్యో, నరుల సంతానము ఎంత మూర్ఖులు, వ్యర్థులు, చెడ్డవారు మరియు అపవాది సంబంధులు! దుర్నీతిని చేయుటకు ఎంతో వేగముగాను, మేలు చేయుటకు ఎంతో ఆలస్యముగాను ఉందురు; దుష్టుని మాటలు ఆలకించుటకు మరియు లోకము యొక్క వ్యర్థమైన వస్తువులపై తమ హృదయములను ఉంచుటకు ఎంతో వేగముగా ఉందురు.",
                "5": "గర్వమందు హెచ్చింపబడుటకు, డంబములు పలుకుటకు మరియు సమస్త దోషములు చేయుటకు ఎంతో వేగముగానుందురు; మరియు వారి దేవుడైన ప్రభువును జ్ఞాపకము చేసుకొనుటకు, ఆయన ఉపదేశములకు చెవియొగ్గుటకు, జ్ఞాన మార్గములందు నడుచుటకు ఎంతో ఆలస్యముగానుందురు.",
                "6": "వారిని సృష్టించిన వారి దేవుడైన ప్రభువు వారిని పరిపాలించి, ఏలవలెనని వారు కోరరు; వారి యెడల ఆయన మంచితనమును, కనికరమును అధికముగా కలిగియున్నప్పటికీ, వారు ఆయన ఆలోచనలను లెక్క చేయరు మరియు ఆయన వారికి మార్గదర్శి కావలెనని కోరరు.",
                "7": "అయ్యో! నరుల సంతానము యొక్క శూన్యత ఎంత గొప్పది; వారు ధూళి కంటే కూడా తక్కువైయున్నారు.",
                "8": "ఏలయనగా మన గొప్ప నిత్యదేవుని ఆజ్ఞ చేత ధూళి అటు—ఇటు విభజించబడును.",
                "9": "ఆయన స్వరమునకు కొండలు మరియు పర్వతములు వణికి, కంపించును.",
                "10": "ఆయన స్వరము యొక్క శక్తి చేత అవి ముక్కలగును మరియు నున్నగా, లోయవలే కూడా అగును.",
                "11": "ఆయన స్వరము యొక్క శక్తిచేత భూమియంతయు కంపించును;",
                "12": "ఆయన స్వరము యొక్క శక్తిచేత పునాదులు సరిగ్గా మధ్యకు కదులును.",
                "13": "మరియు కదులుము అని ఆయన భూమితో చెప్పిన యెడల, అది కదులును.",
                "14": "దినమును అనేక గంటల పాటు పొడిగించునట్లు నీవు వెనుకకు వెళ్ళెదవు అని ఆయన భూమికి చెప్పిన యెడల, అది చేయబడును.",
                "15": "ఆ విధముగా ఆయన మాట ప్రకారము భూమి వెనుకకు పోవును మరియు సూర్యుడు స్థిరముగా నిలిచియున్నట్లు మనుష్యునికి అనిపించును; అది అంతే, ఏలయనగా నిశ్చయముగా కదులునది భూమియే కానీ సూర్యుడు కాదు.",
                "16": "మరియు నీవు ఎండిపొమ్ము అని ఆయన అగాధ జలములకు చెప్పిన యెడల, అది జరుగును.",
                "17": "ఇదిగో నీవు పైకి లేచి, ఆ పట్టణము పాతిపెట్టబడునట్లు వచ్చి దానిపై పడుము అని ఆయన ఈ పర్వతమునకు చెప్పిన యెడల, అది జరుగును.",
                "18": "ఒక మనుష్యుడు భూమి యందు నిధిని దాచిన యెడల మరియు దానిని దాచిన వాని దుర్నీతిని బట్టి అది శాపగ్రస్థమగుగాక అని ప్రభువు చెప్పిన యెడల, అది శాపగ్రస్థమగును.",
                "19": "ఈ సమయము నుండి ఇక ముందుకు మరెన్నటికీ ఏ మనుష్యుడు నిన్ను కనుగొనకుండునట్లు నీవు శాపగ్రస్థమగుము అని ప్రభువు చెప్పిన యెడల, ఏ మనుష్యుడు ఇకముందు మరియు ఎన్నటికీ దానిని పొందలేడు.",
                "20": "ఇదిగో, నీ దోషములను బట్టి నీవు నిరంతరము శాపగ్రస్థుడవగుదువు అని ప్రభువు ఒక మనుష్యునికి చెప్పిన యెడల, అది జరుగును.",
                "21": "నీ దోషములను బట్టి నీవు నా సన్నిధి నుండి కొట్టి వేయబడుదువు అని ప్రభువు చెప్పిన యెడల, అది ఆలాగు జరుగునట్లు ఆయన చేయును.",
                "22": "ఆయన దీనిని చెప్పు వానికి ఆపద, ఏలయనగా అది దోషము చేయువాని కొరకైయుండును మరియు అతడు రక్షించబడలేడు; కావున ఈ హేతువు నిమిత్తము మనుష్యులు రక్షించబడునట్లు పశ్చాత్తాపము ప్రకటించబడెను.",
                "23": "కావున పశ్చాత్తాపపడి, వారి దేవుడైన ప్రభువు యొక్క స్వరమును ఆలకించువారు ధన్యులు; ఏలయనగా రక్షింపబడు వారు వీరే.",
                "24": "వారి క్రియల ప్రకారము, వారు కృపను బట్టి కృపకు పునఃస్థాపించబడునట్లు మనుష్యులు పశ్చాత్తాపమునకు, సత్క్రియలకు తేబడునట్లు దేవుడు తన గొప్ప సంపూర్ణతయందు అనుగ్రహించును గాక.",
                "25": "మరియు మనుష్యులందరు రక్షింపబడవలెనని నేను కోరుచున్నాను. కానీ ఆ గొప్ప అంత్యదినమందు బయటకు గెంటివేయబడువారు, ప్రభువు యొక్క సన్నిధి నుండి కొట్టివేయబడువారు కొందరు ఉన్నారని మనము చదువుచున్నాము.",
                "26": "మేలు చేసిన వారు నిత్యజీవమును పొందుదురు మరియు కీడు చేసిన వారు నిత్యశిక్షను పొందుదురు అని చెప్పిన వాక్యములను నెరవేర్చుచూ వారు అంతము లేని దౌర్భాగ్యపు స్థితికి అప్పగించబడుదురు; అది ఆలాగునైయున్నది, ఆమేన్‌."
            },
            "13": {
                "intro": "నీఫైయులకు లేమనీయుడైన సమూయేలు యొక్క ప్రవచనము.",
                "1": "ఇప్పుడు ఎనుబది ఆరవ సంవత్సరమందు లేమనీయులు మోషే ధర్మశాస్త్రము ప్రకారము దేవుని ఆజ్ఞలను ఖచ్చితముగా పాటించుచుండగా నీఫైయులు దుష్టత్వమందు, అనగా అధిక దుష్టత్వమందు ఇంకను నిలిచియుండిరి.",
                "2": "ఈ సంవత్సరమందు సమూయేలు అనబడు ఒక లేమనీయుడు జరహేమ్ల దేశములోనికి వచ్చి, జనులకు బోధించుట ప్రారంభించెను. అనేక దినములపాటు అతడు జనులకు పశ్చాత్తాపమును బోధించెను మరియు వారు అతడిని బయటకు గెంటివేయగా, అతడు తన స్వదేశమునకు తిరిగి వెళ్ళబోవుచుండెను.",
                "3": "కానీ అతడు తిరిగి వెనుకకు వెళ్ళవలెనని మరియు అతని హృదయములోనికి వచ్చు సంగతులన్నిటినీ జనులకు ప్రవచించవలెనని ప్రభువు యొక్క స్వరము అతనికి చెప్పెను.",
                "4": "అతడు పట్టణములోనికి ప్రవేశించుటకు వారు అనుమతి ఇవ్వనందున, అతడు వెళ్ళి పట్టణపు ప్రాకారముపై నిలబడి, తన చేతిని ముందుకు చాపి బిగ్గరగా కేక వేసి, ప్రభువు అతని హృదయమందు ఉంచిన సంగతులను జనులకు ప్రవచించెను.",
                "5": "మరియు అతడు వారితో ఇట్లు చెప్పెను: ఇదిగో, లేమనీయుడనైన సమూయేలు అను నేను, ప్రభువు నా హృదయమందు ఉంచిన ఆయన మాటలను పలుకుచున్నాను; న్యాయపు ఖడ్గము ఈ జనులపై వ్రేలాడుచున్నదని ఈ జనులకు నేను చెప్పవలెనని ఆయన నా హృదయమందు ఉంచియున్నాడు; నాలుగు వందల సంవత్సరములు గడిచిపోక ముందే న్యాయపు ఖడ్గము ఈ జనులపై పడును.",
                "6": "ఈ జనుల కొరకు భారమైన నాశనము కనిపెట్టుకొనియున్నది, అది నిశ్చయముగా ఈ జనులపై వచ్చును; నిశ్చయముగా ఈ లోకములోనికి వచ్చి అనేక శ్రమలను అనుభవించి, తన జనుల కొరకు సంహరింపబడు ప్రభువైన యేసు క్రీస్తుపై విశ్వాసము మరియు పశ్చాత్తాపము తప్ప, ఏదియు ఈ జనులను రక్షించలేదు.",
                "7": "ఇదిగో, ప్రభువు యొక్క దేవదూత దానిని నాకు తెలియజేసెను మరియు నా ఆత్మకు సువర్తమానములను తెచ్చెను. మీరు కూడా సువర్తమానములను కలిగియుండునట్లు, దానిని మీకు ప్రకటించుటకు నేను మీ యొద్దకు పంపబడితిని; కానీ మీరు నన్ను చేర్చుకొనుట లేదు.",
                "8": "కావున, ప్రభువు ఈలాగు సెలవిచ్చుచున్నాడు: నీఫై జనుల హృదయ కాఠిన్యమును బట్టి వారు పశ్చాత్తాపపడని యెడల, నేను నా వాక్యమును వారి నుండి తీసివేసెదను, నేను నా ఆత్మను వారి నుండి ఉపసంహరించెదను, నేను వారిని ఇక ఏమాత్రము సహించను మరియు నేను వారి సహోదరుల హృదయములను వారికి వ్యతిరేకముగా త్రిప్పెదను.",
                "9": "నాలుగు వందల సంవత్సరములు గడిచిపోకముందే వారు మొత్తబడునట్లు నేను చేయుదును; నేను వారిని ఖడ్గముతో, కరువుతో, వ్యాధితో దర్శించెదను.",
                "10": "నా ఉగ్రతలో నేను వారిని దర్శించెదను మరియు మీ పూర్తి నాశనమును చూచుటకు మీ శత్రువుల యొక్క నాలుగవ తరము వారు అక్కడ జీవించియుండెదరు; మీరు పశ్చాత్తాపపడని యెడల, ఇది నిశ్చయముగా జరుగునని ప్రభువు సెలవిచ్చుచున్నాడు మరియు నాలుగవ తరము వారు మీ నాశనమును చూచెదరు.",
                "11": "కానీ మీరు పశ్చాత్తాపపడి మీ దేవుడైన ప్రభువు తట్టు తిరిగిన యెడల, నేను నా కోపమును తొలగించెదనని ప్రభువు సెలవిచ్చుచున్నాడు; పశ్చాత్తాపపడి, నా తట్టు తిరుగు వారు ధన్యులు, కానీ పశ్చాత్తాపపడని వానికి ఆపద అని ప్రభువు సెలవిచ్చుచున్నాడు.",
                "12": "ఈ గొప్ప జరహేమ్ల పట్టణమునకు ఆపద; ఏలయనగా నీతిమంతులను బట్టియే ఇది రక్షించబడినది; ఈ గొప్ప పట్టణమునకు ఆపద, ఏలయనగా అనేకులు, అనగా ఈ గొప్ప పట్టణములో అధికభాగము జనులు నాకు వ్యతిరేకముగా తమ హృదయములను కఠినపరచుకొనెదరని నేను చూచుచున్నానని ప్రభువు సెలవిచ్చుచున్నాడు.",
                "13": "కానీ పశ్చాత్తాపపడిన వారు ధన్యులు, ఏలయనగా నేను వారిని వదిలిపెట్టెదను. కానీ ఈ గొప్ప పట్టణములో నీతిమంతులు లేని యెడల, పరలోకము నుండి అగ్ని వచ్చి దానిని నాశనము చేయునట్లు నేను చేయుదును.",
                "14": "కానీ, నీతిమంతుల నిమిత్తము అది విడిచిపెట్టబడినది. అయితే మీరు నీతిమంతులను మీ మధ్య నుండి బయటకు గెంటివేయు సమయము వచ్చును, అప్పుడు మీరు నాశనమునకు పరిపక్వమగుదురని ప్రభువు సెలవిచ్చుచున్నాడు; దానియందున్న దుష్టత్వము, హేయక్రియలను బట్టి ఈ గొప్ప పట్టణమునకు ఆపద.",
                "15": "మరియు దానియందున్న దుష్టత్వము, హేయక్రియలను బట్టి గిడియన్‌ పట్టణమునకు ఆపద.",
                "16": "ముఖ్యముగా, వాటియందున్న దుష్టత్వము, హేయక్రియలను బట్టి చుట్టూ ఉన్న దేశమందు నీఫైయుల చేత స్వాధీనము చేసుకొనబడిన పట్టణములన్నింటికి ఆపద.",
                "17": "ఇదిగో, దేశమందున్నజనులను బట్టి, వారి దుష్టత్వము, హేయక్రియలను బట్టి దేశముపై ఒక శాపము వచ్చునని సైన్యములకధిపతియగు ప్రభువు సెలవిచ్చుచున్నాడు.",
                "18": "మరియు దేశము పైనున్న గొప్ప శాపమును బట్టి, ఒకడు నీతిమంతుడైయుండి దానిని ప్రభువుకు దాచి ఉంచితే తప్ప, భూమి యందు నిధులను దాచివేయు వాడెవడైనను వాటిని ఇక ఏమాత్రము కనుగొనడని సైన్యములకధిపతి, మన గొప్ప సత్య దేవుడైన ప్రభువు సెలవిచ్చుచున్నాడు.",
                "19": "ఏలయనగా వారు నా కొరకు వారి నిధులను దాచవలెనని నేను కోరుదును; మరియు నా కొరకు తమ నిధులను దాచని వారు శాపగ్రస్తులు; ఏలయనగా నీతిమంతులు తప్ప, ఎవడును నా కొరకు నిధులను దాచడు; నా కొరకు నిధులను దాచనివాని యొక్క నిధి మరియు అతడు కూడా శాపగ్రస్తమగుదురు; దేశము పైనున్న శాపమును బట్టి, దానినెవడు విమోచించలేడని ప్రభువు సెలవిచ్చుచున్నాడు.",
                "20": "మరియు వారు తమ హృదయములను సంపదలపై పెట్టియున్నారు, కావున వారు తమ నిధులను దాచివేయు దినము వచ్చును; వారు తమ హృదయములను తమ సంపదలపై ఉంచి, వారి శత్రువుల యెదుట నుండి పారిపోవునప్పుడు వారి నిధులను దాచివేయుదురు; వారు నా కొరకు వాటిని దాచరు, కావున వారు మరియు వారి నిధులు కూడా శాపగ్రస్తమగును; ఆ దినమందు వారు మొత్తబడుదురని ప్రభువు సెలవిచ్చుచున్నాడు.",
                "21": "ఈ గొప్ప పట్టణము యొక్క జనులైన మీరు నా మాటలను ఆలకించుడి; అనగా, ప్రభువు సెలవిచ్చుచున్న మాటలను ఆలకించుడి; ఏలయనగా మీ సంపదలను బట్టి, మీరు శాపగ్రస్తులైయున్నారు; మీరు మీ హృదయములను వాటిపై ఉంచి, వాటిని మీకు ఇచ్చిన ఆయన యొక్క మాటలను ఆలకించనందువలన మీ సంపదలు కూడా శాపగ్రస్తమైనవి.",
                "22": "ఆయన మీకిచ్చిన ఆశీర్వాదములను బట్టి మీ దేవుడైన ప్రభువును మీరు జ్ఞాపకము చేసుకొనరు, మీరు మీ సంపదలను ఎల్లప్పుడు జ్ఞాపకము చేసుకొందురు, కానీ వాటి కొరకు మీ దేవుడైన ప్రభువుకు కృతజ్ఞత చెప్పుటను మాత్రము జ్ఞాపకము చేసుకొనరు; మీ హృదయములు ప్రభువు వైపు ఆకర్షించబడలేదు, కానీ గొప్ప గర్వముతో డంబములు పలుకుటకు, గొప్పగా ఉప్పొంగుటకు, అసూయలు, కలహములు, ద్వేషములు, హింసలు, హత్యలు మరియు సమస్త విధములైన దుర్ణీతులు జరిగించుటకు అవి ఉప్పొంగును.",
                "23": "ఈ హేతువు నిమిత్తము ప్రభువైన దేవుడు దేశముపై, మీ సంపదలపై ఒక శాపము వచ్చునట్లు చేసెను; మరియు ఇది మీ దుర్ణీతులను బట్టియైయున్నది.",
                "24": "ఇప్పుడు వచ్చిన ఈ సమయమును బట్టి ఈ జనులకు ఆపద, ఏలయనగా ప్రాచీన కాలపు జనులు చేసినట్లు మీరు కూడా ప్రవక్తలను బయటకు గెంటివేసి, వారిని గేలిచేసి, వారిపైకి రాళ్ళు విసిరి, వారిని సంహరించి, వారిపట్ల సమస్త విధమైన దుర్నీతిని జరిగించిరి.",
                "25": "ఇప్పుడు మీరు మాట్లాడునప్పుడు మీరిట్లు చెప్పుదురు: ప్రాచీన కాలపు మా పితరుల దినములలో మేము జీవించియున్న యెడల, మేము ప్రవక్తలను సంహరించియుండేవారము కాము; మేము వారిని రాళ్ళతో కొట్టేవారము కాము మరియు బయటకు గెంటివేసేవారము కాము.",
                "26": "ఇదిగో మీరు వారి కంటే చెడ్డగా ఉన్నారు; ఏలయనగా ప్రభువు జీవముతోడు, ఒక ప్రవక్త మీ మధ్యకు వచ్చి మీ పాపములు మరియు దుర్ణీతులను గూర్చి సాక్ష్యమిచ్చుచు ప్రభువు యొక్క వాక్యమును మీకు ప్రకటించిన యెడల, మీరు అతనితో కోపముగానుండి అతడిని బయటకు గెంటివేయుదురు మరియు అతడిని నాశనము చేయుటకు అన్నిరకముల మార్గములను వెదికెదరు; మీ క్రియలు చెడ్డవని అతడు సాక్ష్యమిచ్చినందున అతడు ఒక అబద్ధ ప్రవక్తయని, పాపియని, అపవాది సంబంధియని మీరు చెప్పుదురు.",
                "27": "కానీ ఇదిగో, దీనిని చేయుడి, ఏ దోషము లేదు; దానిని చేయుడి, మీరు బాధపడరు అని మీ మధ్యకు ఒక మనుష్యుడు వచ్చి చెప్పిన యెడల, అలాగే మీ హృదయ గర్వమును బట్టి నడువుడి, మీ కన్నుల గర్వమును బట్టి నడువుడి మరియు మీ హృదయము కోరినదేదైనను చేయుడి అని ఒక మనుష్యుడు మీ మధ్యకు వచ్చి చెప్పిన యెడల, మీరు అతడిని చేర్చుకొని అతడొక ప్రవక్తయని చెప్పుదురు.",
                "28": "మీరు అతడిని హెచ్చించెదరు మరియు మీకు కలిగిన దాని నుండి అతనికిచ్చెదరు; మీ బంగారమును, వెండిని అతనికిచ్చెదరు, అతనికి ఖరీదైన వస్త్రములు ధరింపజేసెదరు; అతడు మీకు ఇచ్ఛకపుమాటలు చెప్పుచూ అంతయు క్షేమమని చెప్పును, కావున మీరు అతనిలో తప్పులెంచరు.",
                "29": "ఓ, దుష్టులైన మూర్ఖతరము వారలారా, కఠినాత్ములు, మెడబిరుసు జనులైన మీరు, ఎంతకాలము ప్రభువు మిమ్ములను సహించునని తలంచుచున్నారు? ఎంతకాలము మీరు మూర్ఖులైన గ్రుడ్డి మార్గదర్శుల చేత నడిపించబడుటకు మిమ్ములను అనుమతించుకొందురు? ఎంతకాలము మీరు వెలుగుకు బదులుగా చీకటిని యెంచుకొందురు?",
                "30": "ఇదిగో, మీ పట్ల ప్రభువు యొక్క కోపము ఇప్పటికే రగులుకొనియున్నది; మీ దుర్నీతి నిమిత్తము ఆయన దేశమును శపించియున్నాడు.",
                "31": "ఆయన మీ సంపదలను శపించు సమయము వచ్చినప్పుడు అవి చేజారిపోవును, వాటిని మీరు పట్టుకొనలేరు; మీ పేదరికపు దినములందు మీరు వాటిని నిలుపుకొనలేరు.",
                "32": "మరియు మీ పేదరికపు దినములందు మీరు ప్రభువుకు మొరపెట్టుదురు; వ్యర్థముగానే మీరు మొరపెట్టుదురు, ఏలయనగా మీ నాశనము ఇదివరకే మీపైకి వచ్చినది మరియు మీ నాశనము నిశ్చయము చేయబడియున్నది; ఆ దినమందు మీరు ఏడ్చెదరు మరియు అరిచెదరు అని సైన్యములకధిపతియగు ప్రభువు సెలవిచ్చుచున్నాడు; అప్పుడు మీరు విలపించి, ఇట్లు చెప్పుదురు:",
                "33": "అయ్యో, నేను పశ్చాత్తాపపడి, ప్రవక్తలను చంపక, వారిని రాళ్ళతో కొట్టక, వారిని బయటకు గెంటివేయని యెడల ఎంత మేలు! మరియు ఆ దినమందు మీరిట్లు చెప్పుదురు: ఆయన మనకు సంపదలను ఇచ్చినప్పుడు మన దేవుడైన ప్రభువును మనము జ్ఞాపకము చేసుకొనియుండిన ఎంత మేలు; అప్పుడు మనము వాటిని పోగొట్టుకొనునట్లు అవి చేజారిపోయి ఉండేవి కావు; ఇదిగో, మన సంపదలు మన చేజారిపోయినవి.",
                "34": "మనము ఒక పనిముట్టును ఇక్కడ ఉంచిన యెడల, ఉదయమున అది పోవును; యుద్ధము కొరకు మనము ఖడ్గములు కోరు దినమందు అవి మన నుండి తీసివేయబడును.",
                "35": "మన నిధులను మనము దాచియుంటిమి మరియు దేశము పైనున్న శాపమును బట్టి, అవి మన చేజారిపోయినవి.",
                "36": "అయ్యో, ప్రభువు యొక్క వాక్యము మనకు వచ్చిన దినమందు మనము పశ్చాత్తాపడియున్న యెడల ఎంత మేలు! ఏలయనగా దేశము శపించబడినది; సమస్త వస్తువులు చేజారిపోయినవి మరియు మనము వాటిని పట్టుకొనజాలము.",
                "37": "ఇదిగో మనము దయ్యముల చేత చుట్టబడియున్నాము, మన ఆత్మలను నాశనము చేయగోరువాని దూతల చేత మనము చుట్టుకొనబడియున్నాము. మన దోషములు గొప్పవి. ఓ ప్రభువా, నీవు నీ కోపమును మా నుండి తొలగించలేవా? అనునది ఆ దినముల యందు మీ భాషయైయుండును.",
                "38": "కానీ, మీ పరీక్షా దినములు గతించిపోయినవి; శాశ్వతముగా మిక్కిలి ఆలస్యమై, మీ నాశనము నిశ్చయము చేయబడువరకు మీ రక్షణ దినమును మీరు వాయిదా వేసియుంటిరి; మీరు సంపాదించలేని దాని కొరకు మీ జీవితకాలమంతయూ మీరు వెదికిరి; దుర్నీతిని జరిగించుటలో మీరు సంతోషమును వెదికిరి, అది మన గొప్ప మరియు నిత్య అధిపతియందున్న నీతి స్వభావమునకు వ్యతిరేకమైయున్నది.",
                "39": "ఓ దేశ జనులారా, మీరు నా మాటలు విందురు గాక! ప్రభువు యొక్క కోపము మీ నుండి తొలగించబడవలెనని, మీరు పశ్చాత్తాపపడి, రక్షించబడవలెనని నేను ప్రార్థించుచున్నాను."
            },
            "14": {
                "1": "లేమనీయుడైన సమూయేలు వ్రాయబడలేని, అనేకానేక గొప్ప విషయములను ప్రవచించెను.",
                "2": "మరియు అతడు వారితో ఇట్లు చెప్పెను: ఇదిగో, నేను మీకు ఒక సూచననిచ్చుచున్నాను; ఇంకను ఐదు సంవత్సరములు గడిచిన తరువాత, అప్పుడు ఆయన నామమందు విశ్వసించు వారందరిని విమోచించుటకు దేవుని కుమారుడు వచ్చును.",
                "3": "ఆయన రాకడ సమయమున మీకు ఒక సూచనగా దీనిని నేను మీకిచ్చెదను; ఆకాశమందు గొప్ప వెలుగులు ఉండును, ఎంతగాననగా ఆయన రాకకు ముందు రాత్రియందు ఎట్టి చీకటి ఉండదు; మనుష్యులకు అది పగలువలె అనిపించును.",
                "4": "కావున రాత్రి లేకుండా ఒక పగలు మాత్రమే ఉన్నట్లు అక్కడ ఒక పగలు, ఒక రాత్రి మరియు ఒక పగలు ఉండును; ఇది మీకు ఒక సూచనగా ఉండును; ఏలయనగా సూర్యోదయమును, సూర్యాస్తమయమును కూడా మీరెరుగుదురు; కావున అక్కడ రెండు పగళ్ళు మరియు ఒక రాత్రి ఉండెనని వారు ఖచ్చితముగా తెలుసుకొనెదరు; అయినప్పటికీ ఆ రాత్రి చీకటిగానుండదు; అది ఆయన జన్మించుటకు ముందు రాత్రియైయుండును.",
                "5": "మీరు ఎన్నడూ చూచియుండని ఒక క్రొత్త నక్షత్రము ఉదయించును; ఇది కూడా మీకు ఒక సూచనయైయుండును.",
                "6": "ఇదియే అంతయూ కాదు, పరలోకమందు అనేకమైన సూచకక్రియలు మరియు ఆశ్చర్యకార్యములుండును.",
                "7": "మీరందరు నేలపై పడునంతగా విస్మయమొంది, ఆశ్చర్యపడుదురు.",
                "8": "మరియు దేవుని కుమారుని యందు విశ్వసించు వారందరు శాశ్వత జీవమును పొందుదురు.",
                "9": "అందువలన నేను వచ్చి, ఈ సంగతిని మీకు చెప్పవలెనని ప్రభువు తన దేవదూత ద్వారా నన్ను ఆజ్ఞాపించెను; నేను ఈ సంగతులను మీకు ప్రవచించవలెనని ఆయన ఆజ్ఞాపించియున్నాడు; పశ్చాత్తాపపడి, ప్రభువు మార్గమును సిద్ధపరచమని ఈ జనులకు ప్రకటించమని ఆయన నాకు చెప్పియున్నాడు.",
                "10": "లేమనీయుడనైన నేను, ప్రభువు నాకు ఆజ్ఞాపించిన మాటలు మీకు చెప్పియున్నందున, అవి మీకు వ్యతిరేకముగా కఠినముగా ఉన్నందున మీరు నాతో కోపముగానున్నారు; నన్ను నాశనము చేయుటకు కోరుచున్నారు మరియు నన్ను మీ మధ్య నుండి బయటకు గెంటి వేసియున్నారు.",
                "11": "అయితే మీరు నా మాటలు విందురని, మీ దోషములను బట్టి మీ కొరకు వేచియున్న దేవుని తీర్పులను మీరు విని తెలుసుకొందురని మరియు పశ్చాత్తాపము యొక్క షరతులను కూడా తెలుసుకొందురను ఉద్దేశ్యము నిమిత్తము నేను ఈ పట్టణ ప్రాకారములపైకి వచ్చియున్నాను.",
                "12": "మరియు దేవుని కుమారుడు, భూమ్యాకాశముల యొక్క తండ్రి, ఆది నుండి సమస్త వస్తువుల సృష్టికర్తయైన యేసు క్రీస్తు యొక్క రాకను గూర్చి మీరు తెలుసుకొందురని, ఆయన నామమందు విశ్వసించు ఉద్దేశ్యము నిమిత్తము ఆయన రాక యొక్క సూచనలను గూర్చి మీరు తెలుసుకొందురని నేను వచ్చితిని.",
                "13": "మీరు ఆయన నామమందు విశ్వసించిన యెడల, మీ పాపములన్నిటిని గూర్చి మీరు పశ్చాత్తాపపడెదరు, దాని ఫలితముగా మీరు ఆయన యోగ్యతల ద్వారా ఆ పాపములకు క్షమాపణ పొందెదరు.",
                "14": "ఇదిగో, ఇంకొక సూచనను నేను మీకిచ్చుచున్నాను, అది ఆయన మరణమును గూర్చిన సూచన.",
                "15": "ఏలయనగా రక్షణ వచ్చునట్లు ఆయన నిశ్చయముగా మరణించవలెను; మృతుల పునరుత్థానమును తెచ్చుటకై ఆయన మరణించుట ఆయనకు యుక్తమగును మరియు అవసరమైయుండును, తద్వారా మనుష్యులు ప్రభువు యొక్క సన్నిధికి తేబడగలరు.",
                "16": "ఈ మరణము పునరుత్థానమును తెచ్చును మరియు సమస్త మానవ జాతిని మొదటి మరణమైన ఆ ఆత్మీయ మరణము నుండి విమోచించును; ఏలయనగా ఆదాము యొక్క పతనము ద్వారా మనుష్యులందరు ప్రభువు సన్నిధి నుండి కొట్టివేయబడి, ఐహికమైన సంగతులు మరియు ఆత్మీయమైన సంగతులు రెండింటి విషయమై మృతులవలే పరిగణించబడిరి.",
                "17": "కానీ క్రీస్తు యొక్క పునరుత్థానము మానవజాతిని, అనగా సమస్త మానవజాతిని విమోచించును; మరియు వారిని ప్రభువు యొక్క సన్నిధికి తిరిగి తెచ్చును.",
                "18": "పశ్చాత్తాపపడు వారందరు నరికివేయబడరు, అగ్నిలో పడవేయబడరు అను పశ్చాత్తాపము యొక్క షరతును అది తెచ్చును; కానీ పశ్చాత్తాపపడని వారందరు నరికివేయబడుదురు, అగ్నిలో పడవేయబడుదురు; అక్కడ వారిపై తిరిగి ఒక ఆత్మీయ మరణము, అనగా రెండవ మరణము వచ్చును. ఏలయనగా, నీతికి సంబంధించిన వాటి విషయమై వారు తిరిగి కొట్టివేయబడిరి.",
                "19": "కావున పశ్చాత్తాపపడుడి, మీరు పశ్చాత్తాపపడుడి, లేని యెడల ఈ సంగతులను తెలుసుకొని వాటిని చేయకపోవుట ద్వారా శిక్షావిధికి లోబడుటకు మిమ్ములను మీరు అనుమతించుకొందురు మరియు మీరు ఈ రెండవ మరణమునకు తేబడుదురు.",
                "20": "కానీ ఇదిగో, ఆయన మరణము యొక్క సూచన అని మరియొక సూచనను గూర్చి నేను మీకు చెప్పినట్లుగా, ఆయన మరణమును అనుభవించు ఆ దినమందు సూర్యుడు చీకటియగును మరియు మీకు తన వెలుగునిచ్చుటకు తిరస్కరించును; చంద్రుడు మరియు నక్షత్రములు కూడా తిరస్కరించును; ఆయన మరణమును అనుభవించు సమయము నుండి మూడు దినముల పాటు అనగా, ఆయన మృతులలో నుండి తిరిగిలేచు సమయము వరకు ఈ భూముఖముపై ఎట్టి వెలుగు ఉండదు.",
                "21": "ఆయన ఆత్మను అప్పగించివేయు సమయమున అనేక గంటలపాటు అక్కడ ఉరుములు, మెరుపులు ఉండును; భూమి కంపించి వణుకును; ఈ భూముఖము పైనున్నవి, భూమి పైన మరియు క్రింద రెండింటనున్నవి, ఈ సమయమున మీరు గట్టివని ఎరిగినవి లేదా దానిలో అధికభాగము ఒక గట్టి బండలా ఉన్న రాళ్ళు పగులును.",
                "22": "అవి రెండుగా చీలును, తరువాత ఎప్పటికీ సమస్త భూముఖముపై, అనగా భూమిపై మరియు క్రింద రెండింట, అతుకులయందు, బీటలయందు మరియు విరిగిన ముక్కలయందు కనుగొనబడును.",
                "23": "అక్కడ గొప్ప తుఫానులుండును, అనేక పర్వతములు లోయవలె క్రిందకు పరచబడియుండును మరియు ఇప్పుడు లోయలని పిలువబడిన అనేక స్థలములు అతి ఎత్తైన పర్వతములుగా మారును.",
                "24": "అనేక రహదారులు పాడైపోవును మరియు అనేక పట్టణములు నిర్జనమగును.",
                "25": "అనేక సమాధులు తెరువబడి, వాటి మృతులను అప్పగించివేయును; అనేకమంది పరిశుద్ధులు అనేకులకు కనబడుదురు.",
                "26": "ఇదిగో, దూత నాతో ఈ విధముగా చెప్పెను; ఏలయనగా అనేక గంటలపాటు అక్కడ ఉరుములు, మెరుపులు ఉండునని అతడు నాతో చెప్పెను.",
                "27": "ఉరుములు, మెరుపులు మరియు తుఫాను ఆగినప్పుడు ఈ సంగతులు ఉండవలెనని, మూడు దినముల పాటు సమస్త భూముఖమును చీకటి కప్పవలెనని అతడు నాతో చెప్పెను.",
                "28": "ఈ సూచకక్రియలు మరియు ఈ ఆశ్చర్యకార్యములు ఈ భూముఖమంతటి మీద రావలెనని వారు విశ్వసించు ఉద్దేశ్యము నిమిత్తము, నరుల సంతానము మధ్య అవిశ్వాసమునకు ఎట్టి హేతువు లేకుండు ఉద్దేశ్యము నిమిత్తము, అనేకులు వీటికంటే ఇంకా గొప్ప సంగతులను చూచెదరని ఆ దూత నాతో చెప్పెను.",
                "29": "ఇది, విశ్వసించువారు రక్షింపబడి, విశ్వసించని వారిపై నీతియుక్తమైన తీర్పు వచ్చు ఉద్దేశ్యము నిమిత్తమైయున్నది; మరియు వారు శిక్షావిధి పొందినప్పటికీ, తమ స్వంత శిక్షావిధిని తమపైతామే తెచ్చుకొందురు.",
                "30": "ఇప్పుడు జ్ఞాపకముంచుకొనుడి, నా సహోదరులారా జ్ఞాపకముంచుకొనుడి, నశించు వారందరు తమకుతామే నశించుదురు; దుర్నీతిని జరిగించు వారందరు తమకుతామే జరిగించుదురు; ఏలయనగా, మీరు స్వతంత్రులు; మిమ్ములను మీరు నిర్వహించుకొనుటకు మీరు అనుమతించబడిరి; ఏలయనగా, దేవుడు మీకు జ్ఞానమును ఇచ్చియున్నాడు మరియు ఆయన మిమ్ములను స్వతంత్రులుగా చేసియున్నాడు.",
                "31": "మీరు మంచి చెడులను తెలుసుకొనునట్లు ఆయన మీకు ఇచ్చియున్నాడు, మీరు జీవము లేదా మరణమును కోరుకొనునట్లు ఆయన మీకు ఇచ్చియున్నాడు; మీరు మేలు చేసిన యెడల, మేలైన దానికి పునఃస్థాపించబడుదురు లేదా మేలైనది మీకు పునఃస్థాపించబడును; లేదా మీరు కీడు చేసిన యెడల, కీడైనది మీకు పునఃస్థాపించబడును."
            },
            "15": {
                "1": "ఇప్పుడు నా ప్రియమైన సహోదరులారా, మీరు పశ్చాత్తాపపడని యెడల మీ ఇండ్లు మీ కొరకు నిర్జనముగా విడువబడియుండునని నేను మీకు ప్రకటించుచున్నాను.",
                "2": "మీరు పశ్చాత్తాపపడని యెడల, పాలిచ్చు దినమందు మీ స్త్రీలు దుఃఖించుటకు గొప్ప హేతువు కలిగియుందురు; ఏలయనగా మీరు పారిపోవుటకు ప్రయత్నించెదరు, కానీ ఆశ్రయము కొరకు ఎట్టి స్థలముండదు మరియు బిడ్డతోనున్న వారికి ఆపద, ఏలయనగా వారు భారముగా ఉన్నందున పారిపోలేరు; కావున వారు త్రొక్కివేయబడి, నశించిపోవుటకు విడువబడుదురు.",
                "3": "వారికి చూపబడిన ఈ సూచకక్రియలు మరియు ఆశ్చర్యకార్యములన్నిటిని చూచినప్పుడు వారు పశ్చాత్తాపపడని యెడల, నీఫై జనులని పిలువబడిన ఈ జనులకు ఆపద; ఏలయనగా వారు ప్రభువు చేత ఎన్నుకోబడిన జనులైయుండిరి; ఆయన నీఫై జనులను ప్రేమించెను మరియు వారిని గద్దించెను; ఆయన వారిని ప్రేమించినందున, వారి దుర్నీతి దినములందు ఆయన వారిని గద్దించెను.",
                "4": "కానీ నా సహోదరులారా, లేమనీయుల క్రియలు నిరంతరము చెడ్డవైయున్నందున ఆయన వారిని ద్వేషించెను మరియు ఇది వారి పితరుల ఆచారము యెక్క దుర్నీతిని బట్టియైయుండెను. కానీ నీఫైయుల బోధన ద్వారా వారికి రక్షణ వచ్చియుండెను; మరియు ఈ ఉద్దేశ్యము నిమిత్తము ప్రభువు వారి దినములు పొడిగించెను.",
                "5": "వారిలో అధికభాగము వారి కర్తవ్యపు బాటలో ఉన్నారు, దేవుని యెదుట జాగ్రత్తగా నడుచుచున్నారు మరియు మోషే ధర్మశాస్త్రమును బట్టి, ఆయన ఆజ్ఞలు, కట్టడలు, తీర్పులను పాటించుచున్నారని మీరు చూడవలెనని నేను కోరుచున్నాను.",
                "6": "వారిలో అధికభాగము దీనిని చేయుచున్నారు మరియు వారి సహోదరులలో మిగిలిన వారిని సత్యము యొక్క జ్ఞానమునకు తేగలుగునట్లు అలసిపోకుండా శ్రద్ధతో వారు పాటుపడుచున్నారు; కావున ప్రతిదినము వారితో చేరుచున్న వారు అనేకులున్నారని నేను మీతో చెప్పుచున్నాను.",
                "7": "మరియు మీకు మీరే దీనిని ఎరిగియున్నారు, ఏలయనగా మీరు దానిని చూచియున్నారు, వారిలో సత్యము యొక్క జ్ఞానమునకు మరియు వారి పితరుల యొక్క దుర్మార్గమైన, హేయకరమైన ఆచారములను గూర్చి తెలుసుకొనుటకు తేబడియున్న వారందరు, మరియు ప్రభువునందు విశ్వాసమునకు, పశ్చాత్తాపమునకు అనగా వారి హృదయమందు మార్పు తెచ్చునట్టి విశ్వాసము మరియు పశ్చాత్తాపమునకు నడిపించునట్లు వ్రాయబడియున్న పరిశుద్ధ లేఖనములు, అనగా పరిశుద్ధ ప్రవక్తల ప్రవచనముల యందు విశ్వసించుటకు నడిపించబడియున్న వారందరు—",
                "8": "కావున ఎంతమంది ఈ జ్ఞానమునకు వచ్చిరో వారందరు విశ్వాసమందు మరియు వారు స్వతంత్రులుగా చేయబడిన ఆ విషయమందు దృఢముగాను, నిలకడగాను ఉన్నారని మీకు మీరే ఎరుగుదురు.",
                "9": "మరియు వారు తమ యుద్ధ ఆయుధములను పాతిపెట్టియున్నారని, ఎందుచేతనైనా వారు పాపము చేయుదురేమోయను భయముతో వాటిని తీసుకొనుటకు కూడా వారు భయపడుచున్నారని మీరెరుగుదురు; వారు పాపము చేయుటకు భయపడుచున్నారని మీరు చూడగలరు, ఏలయనగా వారు త్రొక్కివేయబడుటకు మరియు వారి శత్రువుల చేత సంహరింపబడుటకు తమనుతాము అనుమతించుకొందురు, కానీ వారికి వ్యతిరేకముగా తమ ఖడ్గములను ఎత్తరు; ఇదంతయు క్రీస్తునందున్న వారి విశ్వాసమును బట్టియైయున్నది.",
                "10": "ఇప్పుడు దేనియందు వారు విశ్వసించుచున్నారో ఆ సంగతి యందు వారు విశ్వసించినప్పుడు వారి నిలకడను బట్టి, ఒకసారి వారికి జ్ఞానము కలుగజేయబడినప్పుడు వారి దృఢత్వమును బట్టి ప్రభువు వారిని ఆశీర్వదించును మరియు వారి దోషమున్నప్పటికీ వారి దినములు పొడిగించును—",
                "11": "అనగా, సత్యము యొక్క జ్ఞానమునకు తిరిగి మన సహోదరులైన లేమనీయుల యొక్క పునఃస్థాపన గూర్చి మన పితరుల ద్వారా, ప్రవక్త జీనోస్ మరియు అనేక ఇతర ప్రవక్తల ద్వారా కూడా చెప్పబడిన సమయము వచ్చువరకు, వారు విశ్వాసమందు క్షీణించియున్నను ప్రభువు వారి దినములను పొడిగించును—",
                "12": "అనగా, కడవరి సమయముల యందు ప్రభువు యొక్క వాగ్దానములు మన సహోదరులైన లేమనీయులకు లభ్యమగునని నేను మీతో చెప్పుచున్నాను; వారు అనేక బాధలు పొందినప్పటికీ మరియు వారు భూ ముఖముపై ఇటు-అటు తరుమబడి, వేటాడబడి, కొట్టబడి, ఆశ్రయము కొరకు ఎట్టి స్థలము లేకుండా దూరముగా చెదరగొట్టబడినప్పటికీ, ప్రభువు వారి యెడల కనికరము కలిగియుండును.",
                "13": "ఈ ప్రవచనమును బట్టియే వారు మరలా సత్యమైన జ్ఞానమునకు, వారి విమోచకుడు మరియు వారి గొప్ప నిజమైన కాపరి యొక్క జ్ఞానమునకు తేబడి, ఆయన గొఱ్ఱెల మధ్య లెక్కించబడుదురు.",
                "14": "కావున, మీరు పశ్చాత్తాపపడని యెడల అది మీ కంటే వారికి మేలుగా ఉండునని నేను మీతో చెప్పుచున్నాను.",
                "15": "ఏలయనగా మీకు చూపబడిన అద్భుతములు వారికి, అనగా వారి పితరుల యొక్క ఆచారమును బట్టి విశ్వాసమందు క్షీణించిన వారికి చూపబడియుండిన యెడల, వారు తిరిగి ఎన్నడూ విశ్వాసమందు క్షీణించియుండేవారు కాదని మీకు మీరే చూడగలరు.",
                "16": "కావున, ప్రభువు ఈలాగు సెలవిచ్చుచున్నాడు: నేను వారిని పూర్తిగా నాశనము చేయను, కానీ నా దృష్టిలో యుక్తమైన దినమునందు వారు నా యొద్దకు తిరిగి వచ్చునట్లు నేను చేయుదునని ప్రభువు సెలవిచ్చుచున్నాడు.",
                "17": "ఇప్పుడు నీఫైయులను గూర్చి ప్రభువు ఈలాగు సెలవిచ్చుచున్నాడు: నేను వారి మధ్య అనేక అద్భుతములు చేసినప్పటికీ వారు పశ్చాత్తాపపడి నా చిత్తమును జరిగించని యెడల, వారి అవిశ్వాసమును బట్టి నేను వారిని పూర్తిగా నాశనము చేయుదునని మరియు ప్రభువు జీవముతోడు ఈ సంగతులు నిశ్చయముగా జరుగునని ప్రభువు సెలవిచ్చుచున్నాడు."
            },
            "16": {
                "1": "ఇప్పుడు పట్టణపు ప్రాకారము పైనుండి లేమనీయుడైన సమూయేలు పలికిన మాటలను వినిన వారనేకులు అక్కడుండిరి. అతని మాటపై విశ్వాసముంచిన వారందరు వెళ్ళి నీఫై కొరకు వెదికిరి; వారు ముందుకు వచ్చి అతడిని కనుగొనినప్పుడు, వారు ప్రభువు పేరిట బాప్తిస్మము పొందవలెనని కోరుచూ వారి పాపములను కాదనకుండా అతని యొద్ద ఒప్పుకొనిరి.",
                "2": "కానీ సమూయేలు మాటల యందు విశ్వసించని వారందరు అతనితో కోపముగానుండిరి; వారు ప్రాకారముపైనున్న అతని మీదకు రాళ్ళు విసిరిరి మరియు అతడు ప్రాకారముపై నిలువగా అనేకులు అతని పైకి బాణములు కూడా వేసిరి; కానీ ప్రభువు యొక్క ఆత్మ అతనితోనుండెను, ఎంతగాననగా వారి రాళ్ళతోను లేదా వారి బాణములతోను వారతడిని కొట్టలేకపోయిరి.",
                "3": "ఇప్పుడు వారతడిని కొట్టలేకపోయిరని చూచినప్పుడు, అతని మాటల యందు విశ్వసించిన వారు అక్కడ మరింతమంది ఉండిరి, ఎంతగాననగా వారు బాప్తిస్మము పొందుటకు నీఫై యొద్దకు వెళ్ళిపోయిరి.",
                "4": "ఏలయనగా క్రీస్తు త్వరలో రావలసియున్నదని వారు తెలుసుకొనునట్లు సూచకక్రియలను, ఆశ్చర్యకార్యములను చూపుచూ జనుల మధ్య అద్భుతములను చేయుచూ జనులకు నీఫై బాప్తిస్మమిచ్చుచూ, ప్రవచించుచూ, బోధించుచూ పశ్చాత్తాపమును గూర్చి ప్రకటించుచుండెను.",
                "5": "వారు విశ్వసించగలుగునట్లు వారికి అవి ముందుగానే తెలియజేయబడియున్నవని అవి వచ్చు సమయమున వారు తెలుసుకొని, జ్ఞాపకము చేసుకొనగలుగునట్లు త్వరలో రాబోవు సంగతులను గూర్చి వారికి చెప్పుచుండెను; కావున సమూయేలు మాటలపై విశ్వసించిన వారందరు బాప్తిస్మము పొందుటకు అతని యొద్దకు వెళ్ళిరి, ఏలయనగా వారు పశ్చాత్తాపపడి తమ పాపములను ఒప్పుకొనుచూ వచ్చిరి.",
                "6": "కానీ వారిలో అధికభాగము సమూయేలు మాటల యందు విశ్వసించలేదు; కావున వారతడిని తమ రాళ్ళతోను, తమ బాణములతోను కొట్టలేకపోయిరని చూచినప్పుడు, వారు తమ సైనికాధికారులతో ఇట్లు చెప్పుచూ కేకవేసిరి: ఈ మమష్యుని పట్టుకొని బంధించుడి, ఏలయనగా అతడు దయ్యము పట్టియున్నాడు మరియు అతని యందున్న దయ్యము యొక్క శక్తిని బట్టి మేము అతడిని మా రాళ్ళతోను, బాణములతోను కొట్టలేకపోతిమి; కావున అతడిని పట్టుకొని బంధించి, దూరముగా ఉంచుడి.",
                "7": "మరియు వారు అతనిపై తమ చేతులు వేయుటకు ముందుకువెళ్ళగా, అతడు ప్రాకారము పైనుండి క్రిందికి దూకి వారి దేశములో నుండి బయటకు, అతని స్వదేశమునకు పారిపోయి, తన స్వంత జనుల మధ్య భోధించుట మరియు ప్రవచించుట మొదలుపెట్టెను.",
                "8": "అతని గూర్చి నీఫైయుల మధ్య మరి ఎన్నడూ వినబడలేదు; ఆ విధముగా జనుల యొక్క వ్యవహారములుండెను.",
                "9": "ఆ విధముగా నీఫై జనులపై న్యాయాధిపతుల పరిపాలన యొక్క ఎనుబది ఆరవ సంవత్సరము ముగిసెను.",
                "10": "ఆ విధముగా జనులలో అధికభాగము వారి గర్వము మరియు దుర్మార్గమందు నిలిచియుండి, తక్కువ భాగము దేవుని యెదుట అతి జాగ్రత్తతో నడుచుచుండగా న్యాయాధిపతుల పరిపాలన యొక్క ఎనుబది ఏడవ సంవత్సరము కూడా ముగిసెను.",
                "11": "మరియు న్యాయాధిపతుల పరిపాలన యొక్క ఎనుబది ఎనిమిదవ సంవత్సరమందు కూడా పరిస్థితులు ఇదే విధముగానుండెను.",
                "12": "జనులు దుర్నీతి యందు ఎక్కువ కఠినులగుట మరియు దేవుని ఆజ్ఞలకు వ్యతిరేకమైన దానిని అత్యధికముగా చేయుటను మొదలుపెట్టుట తప్ప, న్యాయాధిపతుల పరిపాలన యొక్క ఎనుబది తొమ్మిదవ సంవత్సరమందు జనుల వ్యవహారములయందు పెద్ద మార్పేమియు లేకుండెను.",
                "13": "కానీ న్యాయాధిపతుల పరిపాలన యొక్క తొంభైయవ సంవత్సరమందు జనులకు గొప్ప సూచకక్రియలు, ఆశ్చర్యకార్యములు ఇవ్వబడెను మరియు ప్రవక్తల మాటలు నెరవేరుట మొదలాయెను.",
                "14": "దేవదూతలు మనుష్యులకు, జ్ఞానులకు కనబడి, మహా సంతోషకరమైన సువర్తమానములను వారికి ప్రకటించిరి; ఆ విధముగా ఈ సంవత్సరమందు లేఖనములు నెరవేరుట మొదలాయెను.",
                "15": "అయినను నీఫైయులు మరియు లేమనీయులు ఇరువురిలో అధికముగా విశ్వసించిన భాగము తప్ప, జనులందరు తమ హృదయములను కఠినపరచుకొనసాగిరి మరియు వారి స్వశక్తిపై, వారి స్వంత జ్ఞానముపై ఆధారపడుట మొదలుపెట్టుచూ ఇట్లనిరి:",
                "16": "అనేకమైనవాటి మధ్య వారు కొన్ని సంగతులను సరిగ్గా ఊహించియుండవచ్చు; కానీ చెప్పబడిన వాటిని గూర్చి ఆ గొప్ప మరియు అద్భుతకార్యములన్నియు జరుగలేవని మేమెరుగుదుము.",
                "17": "మరియు ఇట్లు చెప్పుచూ వారి మధ్య వారు తర్కించుచూ వాదులాడుచుండిరి:",
                "18": "క్రీస్తు వంటి ఒక ప్రాణి రాబోవుట అనునది తర్కించదగినదే కాదని, అటులైన యెడల చెప్పబడియున్నట్లు దేవుని కుమారుడు, భూమ్యాకాశముల తండ్రియైన ఆయన యెరుషలేము వద్దనున్న వారికివలెనే మనకు కూడా తనను ఎందుకు చూపించుకొనడు?",
                "19": "యెరూషలేము దేశమందువలెనే ఈ దేశమందు కూడా ఆయన తనను ఎందుకు చూపించుకొనడు?",
                "20": "కానీ, మన మధ్య కాకుండా మనము ఎరుగని ఒక దేశమందు, చాలా దూరములోనున్న ఒక దేశమందు జరుగబోవు ఏదో గొప్ప మరియు ఆశ్చర్యకరమైన సంగతియందు మనము విశ్వాసముంచునట్లు చేయుటకు ఇది మన పితరుల ద్వారా మనకు అందించబడిన ఒక దుష్టాచారమని మనమెరుగుదుము; అందువలన వారు మనలను అజ్ఞానములో ఉంచవచ్చును, ఏలయనగా అవి సత్యమని మన కన్నులతో మనము చూడలేము.",
                "21": "మరియు వారు దుష్టుని యొక్క మోసకరమైన, మర్మమైన నేర్పుల ద్వారా మనము గ్రహింపలేని ఏదో గొప్ప మర్మమును చేయుదురు, అది మనలను వారి మాటలకు, వారికి కూడా దాసులుగా ఉంచును, ఏలయనగా మనకు వాక్యమును బోధించుటకు మనము వారిపై ఆధారపడియున్నాము; ఆ విధముగా మనము వారికి మనలను లోబరచుకొనిన యెడల, వారు మనలను మన జీవితకాలమంతా అజ్ఞానమందు ఉంచెదరు.",
                "22": "ఇంకను మూర్ఖమైన, వ్యర్థమైన అనేకానేక సంగతులను జనులు తమ హృదయములందు ఊహించుకొనిరి; వారు అధికముగా కలతచెందిరి, ఏలయనగా నిరంతరము దుర్నీతి చేయుటకు సాతాను వారిని పురిగొల్పెను; మేలైన దానికి వ్యతిరేకముగా మరియు రాబోవు దానికి వ్యతిరేకముగా జనుల హృదయములను అతడు కఠినపరచునట్లు దేశమంతటా అతడు వదంతులను, వివాదములను వ్యాపింపజేయుచూ వెళ్ళెను.",
                "23": "ప్రభువు యొక్క జనుల మధ్య సూచకక్రియలు, ఆశ్చర్యకార్యములు చేయబడినప్పటికీ మరియు వారు చేసిన అద్భుతములు అనేకమున్నప్పటికీ, సాతాను దేశమంతటానున్న జనుల హృదయములపై గొప్ప పట్టు సంపాదించెను.",
                "24": "ఆ విధముగా నీఫై జనులపై న్యాయాధిపతుల పరిపాలన యొక్క తొంభైయవ సంవత్సరము ముగిసెను.",
                "25": "ఆ విధముగా హీలమన్‌ మరియు అతని కుమారుల యొక్క గ్రంథమును బట్టి హీలమన్‌ గ్రంథము ముగిసెను."
            }
        }
    },
    "3-ne": {
        "meta": {
            "slug": "3-ne",
            "name": "మూడవ నీఫై",
            "chapterWord": "వ అధ్యాయము"
        },
        "chapters": {
            "1": {
                "intro": "హీలమన్‌, యూదా రాజైన సిద్కియా పరిపాలన యొక్క మొదటి సంవత్సరమందు యెరూషలేము నుండి బయటకు వచ్చిన లీహై కుమారుడైన నీఫై యొక్క వంశస్థుడైన ఆ ఆల్మా కుమారుడైన ఆల్మా యొక్క కుమారుడైన హీలమన్‌ యొక్క కుమారుడు.",
                "1": "ఇప్పుడు తొంబది ఒకటవ సంవత్సరము గడిచిపోయెను మరియు లీహై యెరూషలేమును విడిచి వచ్చిన సమయమునుండి ఆరు వందల సంవత్సరములు గడిచిపోయెను; అది, లకోనియస్ ప్రధాన న్యాయాధిపతి మరియు దేశముపై పరిపాలకుడైన సంవత్సరమందైయుండెను.",
                "2": "హీలమన్‌ కుమారుడైన నీఫై, తన పెద్ద కుమారుడైన నీఫైకి కంచు పలకలను, భద్రపరచబడిన గ్రంథములన్నిటిని మరియు లీహై యెరూషలేము నుండి బయటకు వెడలిపోయినప్పటి నుండి పవిత్రముగా ఉంచబడిన సమస్త వస్తువులను గూర్చిన బాధ్యతనిచ్చి, జరహేమ్ల దేశమునుండి బయటకు వెడలిపోయెను.",
                "3": "అప్పుడతడు దేశము నుండి బయటకు వెడలిపోయెను మరియు అతడు ఎక్కడకు వెళ్ళెనో ఏ మనుష్యుడు ఎరుగడు; అతని స్థానములో అతని కుమారుడు నీఫై వృత్తాంతములను, అనగా ఈ జనుల గ్రంథములను భద్రపరిచెను.",
                "4": "తొంబది రెండవ సంవత్సరము యొక్క ప్రారంభమందు, ప్రవక్తల యొక్క ప్రవచనములు మరింత సంపూర్ణముగా నెరవేరుట మొదలాయెను; ఏలయనగా జనుల మధ్య అతిగొప్ప సూచకక్రియలు మరియు అద్భుతకార్యములుండుట మొదలాయెను.",
                "5": "కానీ, లేమనీయుడైన సమూయేలు ద్వారా పలుకబడిన మాటలు నెరవేరుటకు సమయము గతించిపోయెనని చెప్పనారంభించిన వారు కొందరు అక్కడుండిరి.",
                "6": "వారు తమ సహోదరులను చూచి ఆనందించుట మొదలుపెట్టి, ఇట్లు చెప్పిరి: ఇదిగో సమయము గతించిపోయెను మరియు సమూయేలు మాటలు నెరవేరలేదు; కావున ఈ విషయమును గూర్చిన మీ సంతోషము, మీ విశ్వాసము వ్యర్థమాయెను.",
                "7": "మరియు వారు దేశమంతటా గొప్ప అలజడి సృష్టించిరి; విశ్వసించిన ఆ జనులు, ఏ విధముగానైనను చెప్పబడిన ఆ సంగతులు సంభవించవేమోనని మిక్కిలి దుఃఖముతో ఉండసాగిరి.",
                "8": "కానీ, వారి విశ్వాసము వ్యర్థము కాలేదని వారు ఎరుగునట్లు అక్కడ ఏ రాత్రి లేనట్లుగా ఒక పగలువలే నుండు ఆ పగలు, ఆ రాత్రి మరియు ఆ పగలు కొరకు నిరంతరము కనిపెట్టియుండిరి.",
                "9": "సమూయేలు ప్రవక్త ద్వారా ఇవ్వబడిన ఆ సూచకక్రియ జరుగని యెడల, ఆ ఆచారములందు విశ్వసించిన వారందరు చంపబడవలెనని అవిశ్వాసుల ద్వారా ఒక దినము ప్రత్యేకపరచబడెను.",
                "10": "ఇప్పుడు నీఫై యొక్క కుమారుడైన నీఫై, తన జనుల యొక్క ఈ దుష్టత్వమును చూచినప్పుడు అతని హృదయము మిక్కిలి దుఃఖించెను.",
                "11": "అతడు బయటకు వెళ్ళి నేల మీద మోకాళ్ళూని, వారి పితరుల ఆచారమందు వారి విశ్వాసమును బట్టి నాశనము చేయబడబోవుచున్న అతని జనుల నిమిత్తము తన దేవునికి బలముగా మొరపెట్టెను.",
                "12": "ఆ దినమంతయు అతడు ప్రభువుకు బలముగా మొరపెట్టగా, ఇట్లు చెప్పుచూ ప్రభువు యొక్క స్వరము అతనికి వినిపించెను:",
                "13": "నీ తల పైకెత్తి ఆనందించుము; ఏలయనగా సమయము సమీపించినది, ఈ రాత్రి యందు సూచకక్రియ ఇవ్వబడును మరియు నేను నా పరిశుద్ధ ప్రవక్తల నోటిద్వారా పలుకబడునట్లు చేసిన ఆ సమస్తమును నెరవేర్చెదనని లోకమునకు చూపుటకు ఉదయమున నేను లోకములోనికి వచ్చెదను.",
                "14": "ఇదిగో, లోకము పునాది వేయబడినప్పటి నుండి నరులసంతానమునకు నేను తెలియజేసిన విషయములన్నిటినీ నెరవేర్చుటకు తండ్రి యొక్కయు మరియు కుమారుని యొక్కయు—నన్ను బట్టి తండ్రి యొక్కయు మరియు నా శరీరమును బట్టి కుమారుని యొక్కయు ఇరువురి చిత్తమును జరిగించుటకు నేను నా స్వజనుల యొద్దకు వచ్చెదను. ఇదిగో సమయము సమీపించినది, ఈ రాత్రి ఆ సూచకక్రియ ఇవ్వబడును.",
                "15": "మరియు నీఫైకి వినిపించిన మాటలు అవి చెప్పబడినట్లుగా నెరవేరెను; ఏలయనగా సూర్యుడు అస్తమించు సమయమున ఎట్టి చీకటి లేకుండెను; రాత్రి వచ్చినప్పుడు ఎట్టి చీకటి లేకుండెను, కావున జనులు ఆశ్చర్యపడసాగిరి.",
                "16": "ప్రవక్తల మాటలయందు విశ్వసించని వారనేకులు అక్కడ నేలపై పడి, మరణించిన వారివలె అయిరి, ఏలయనగా ప్రవక్తల మాటల యందు విశ్వసించిన వారి కొరకు వారు వేసిన గొప్ప నాశన ప్రణాళిక వ్యర్థము చేయబడెనని వారు ఎరిగిరి; ఏలయనగా ఇవ్వబడిన సూచకక్రియ అప్పటికే సమీపించియుండెను.",
                "17": "మరియు దేవుని కుమారుడు త్వరలో తప్పక ప్రత్యక్షము కావలెనని వారు తెలుసుకొనసాగిరి; క్లుప్తముగా పశ్చిమము నుండి తూర్పునకు, ఉత్తర దేశమందు మరియు దక్షిణ దేశమందు, భూముఖమంతటి పైనున్న జనులందరు నేలపై పడునంత అధికముగా ఆశ్చర్యపడిరి.",
                "18": "ఏలయనగా ప్రవక్తలు ఈ విషయములను గూర్చి అనేక సంవత్సరముల పాటు సాక్ష్యమిచ్చిరని, ఇవ్వబడిన సూచకక్రియ అప్పటికే సమీపించియున్నదని వారెరిగిరి; వారి దుర్నీతి మరియు అవిశ్వాసమును బట్టి వారు భయపడసాగిరి.",
                "19": "ఆ రాత్రియందంతా ఎట్టి చీకటి లేకుండెను, కానీ మిట్ట మధ్యాహ్నమువలే వెలుతురు ఉండెను. సూర్యుడు తన సరియైన క్రమమును బట్టి ఉదయమందు తిరిగి ఉదయించెను మరియు ఇవ్వబడిన సూచకక్రియను బట్టి అది ప్రభువు జన్మించవలసిన దినమని వారు ఎరిగిరి.",
                "20": "ప్రవక్తల యొక్క మాటలను బట్టి అన్ని విషయములు పొల్లుపోకుండా జరిగెను.",
                "21": "వాక్యము ప్రకారము ఒక క్రొత్త నక్షత్రము అగుపించెను.",
                "22": "ఇప్పుడు ఈ సమయము నుండి వారు చూచిన ఆ సూచకక్రియలు మరియు ఆశ్చర్యకార్యములందు వారు విశ్వసించకూడదను ఉద్దేశ్యముతో, వారి హృదయములను కఠినపరచుటకు సాతాను ద్వారా జనుల మధ్య అబద్ధములు పంపబడుట మొదలాయెను; కానీ ఈ అబద్ధములు మరియు మోసములున్నప్పటికీ, జనులలో అధికభాగము విశ్వసించి, ప్రభువుకు పరివర్తన చెందిరి.",
                "23": "పశ్చాత్తాపము నిమిత్తము బాప్తిస్మమునందు గొప్ప పాప క్షమాపణ ఉన్నదని బాప్తిస్మమిచ్చుచూ నీఫై మరియు ఇతరులనేకులు జనుల మధ్యకు వెళ్ళిరి. ఆ విధముగా జనులు దేశమందు తిరిగి సమాధానము కలిగియుండసాగిరి.",
                "24": "ఇకపై మోషే ధర్మశాస్త్రమును అనుసరించనవసరము లేదని లేఖనముల ద్వారా ఋజువు చేయుటకు ప్రయత్నించుచూ బోధించుట మొదలుపెట్టిన కొందరు తప్ప, అక్కడ ఎట్టి వివాదములు లేకుండెను. లేఖనములను గ్రహించనందున ఈ విషయమందు వారు పొరపడిరి.",
                "25": "కానీ వారు త్వరలోనే పరివర్తన పొంది, వారి పొరపాటును గూర్చి ఒప్పించబడిరి, ఏలయనగా ధర్మశాస్త్రము ఇంకను నెరవేరలేదని మరియు ప్రతి పొల్లునందు అది నెరవేరవలెనని వారికి తెలియజేయబడెను; అనగా, అది నెరవేరవలెనని, అదంతయు నెరవేరు వరకు ఒక పొల్లు లేదా ఒక రవ్వ అయినను పోదని వాక్యము వారికి వచ్చెను; కావున ఈ సంవత్సరమందే వారు తమ పొరపాటు తెలుసుకొని, వారి తప్పులను ఒప్పుకొనిరి.",
                "26": "ఆ విధముగా పరిశుద్ధ ప్రవక్తలందరి ప్రవచనములను బట్టి, సంభవించిన సూచకక్రియలను బట్టి జనులకు సువర్తమానములను తెచ్చుచూ తొంబది రెండవ సంవత్సరము గతించిపోయెను.",
                "27": "మరియు దేశమును పట్టి పీడించుచూ పర్వతములపై నివసించుచున్న గాడియాంటన్‌ దొంగల వలన తప్ప, తొంబది మూడవ సంవత్సరము కూడా సమాధానమందు గడిచిపోయెను; ఏలయనగా వారి దుర్గములు, వారి రహస్య స్థలములు ఎంతో బలమైనవిగా ఉన్నందున, జనులు వారిని జయించలేకపోయిరి; కావున, వారు అనేక హత్యలు చేయుచూ జనుల మధ్య అధిక సంహారము జరిగించిరి.",
                "28": "తొంబది నాలుగవ సంవత్సరమందు వారు ఒక గొప్ప స్థాయిలో వృద్ధిచెందసాగిరి, ఎందుచేతననగా నీఫైయుల అసమ్మతీయులలో అనేకులు వారి యొద్దకు పారిపోయిరి మరియు అది దేశమందు నిలిచిన నీఫైయులకు అధిక దుఃఖము కలుగజేసెను.",
                "29": "లేమనీయుల మధ్య కూడా అధిక దుఃఖము యొక్క హేతువుండెను; ఏలయనగా బలముగా వృద్ధిచెందుచూ వయస్సులో ఎదుగుచున్న అనేకమంది పిల్లలను వారు కలిగియుండిరి మరియు వారు తమ చిత్తప్రకారము చేయుచూ గాడియాంటన్‌ దొంగలతో చేరుటకు కొందరు జోరమీయుల యొక్క అబద్ధములు, ఇచ్ఛకపు మాటల చేత నడిపించివేయబడిరి.",
                "30": "ఆ విధముగా లేమనీయులు కూడా బాధింపబడి, యువతరము యొక్క దుష్టత్వమును బట్టి, వారి విశ్వాసము మరియు నీతి విషయమై క్షీణించసాగిరి."
            },
            "2": {
                "1": "తొంబది అయిదవ సంవత్సరము కూడా ఆ విధముగా గడిచిపోయెను మరియు జనులు తాము వినిన ఆ సూచకక్రియలను, ఆశ్చర్యకార్యములను మరచిపోవుట మొదలుపెట్టిరి; పరలోకము నుండి ఇవ్వబడిన సూచకక్రియ లేదా అద్భుతము యెడల అతితక్కువగా ఆశ్చర్యపడసాగిరి, ఎంతగాననగా వారు తమ హృదయములయందు కఠినులుగా, తమ మనస్సుల యందు గ్రుడ్డిగా ఉండుట మొదలుపెట్టి, వారు విని మరియు చూచిన సమస్తమును సంశయించసాగిరి—",
                "2": "అది, జనుల హృదయములను నడిపించివేసి, మోసగించుటకు మనుష్యుల చేత మరియు అపవాది యొక్క శక్తి చేత చేయబడినదని వారి హృదయముల యందు వారు వ్యర్థముగా ఊహించుకొనిరి; ఆ విధముగా సాతాను జనుల హృదయములపై తిరిగి పట్టు సంపాదించెను, ఎంతగాననగా అతడు వారి కన్నులను గ్రుడ్డిగా చేసి, క్రీస్తు సిద్ధాంతము మూర్ఖమైనదని, వ్యర్థమైనదని విశ్వసించుటకు వారిని నడిపించి వేసెను.",
                "3": "మరియు జనులు దుష్టత్వమందు, హేయక్రియలందు బలముగా వృద్ధిచెందసాగిరి; ఇంకను ఎక్కువ సూచకక్రియలు లేదా ఆశ్చర్యకార్యములు ఇవ్వబడవలెనని వారు విశ్వసించలేదు; సాతాను జనుల హృదయములను నడిపించి వేయుచూ, వారిని శోధించుచూ, దేశమందు వారు అధిక దుర్మార్గము జరిగించునట్లు చేయుచూ ముందుకుసాగెను.",
                "4": "ఆ విధముగా తొంబది ఆరవ సంవత్సరము గడిచిపోయెను; తొంబది ఏడవ సంవత్సరము, తొంబది ఎనిమిదవ సంవత్సరము మరియు తొంబది తొమ్మిదవ సంవత్సరము కూడా గడిచిపోయెను.",
                "5": "నీఫైయుల యొక్క జనులపై రాజైన మోషైయ దినముల నుండి వంద సంవత్సరములు గడిచిపోయెను.",
                "6": "లీహై యెరూషలేమును వదిలి వచ్చినప్పటి నుండి ఆరు వందల తొమ్మిది సంవత్సరములు గడిచిపోయెను.",
                "7": "మరియు క్రీస్తు లోకము లోనికి రావలెనని ప్రవక్తల ద్వారా పలుకబడిన సూచకక్రియ ఇవ్వబడిన సమయము నుండి తొమ్మిది సంవత్సరములు గడిచిపోయెను.",
                "8": "ఇప్పుడు సూచకక్రియ ఇవ్వబడిన ఈ కాలము నుండి, లేదా క్రీస్తు యొక్క రాక నుండి నీఫైయులు తమ కాలమును లెక్కపెట్టుకొనుట మొదలుపెట్టిరి; కావున తొమ్మిది సంవత్సరములు గతించిపోయెను.",
                "9": "మరియు గ్రంథముల బాధ్యత కలిగియున్న నీఫై యొక్క తండ్రియైన నీఫై జరహేమ్ల దేశమునకు తిరిగి రాలేదు, దేశమంతటిలో ఎక్కడా కనుగొనబడలేదు.",
                "10": "జనుల మధ్యకు అధికమైన బోధ మరియు ప్రవచనము పంపబడినప్పటికీ, వారు ఇంకను దుష్టత్వమందు నిలిచియుండిరి; ఆ విధముగా పదవ సంవత్సరము గడిచిపోయెను; పదకొండవ సంవత్సరము కూడా దుర్నీతియందు గడిచిపోయెను.",
                "11": "పదమూడవ సంవత్సరమందు దేశమంతటా యుద్ధములు, వివాదములుండుట మొదలాయెను; ఏలయనగా గాడియాంటన్‌ దొంగలు అత్యధిక సంఖ్యాకులై, జనులలో అనేకమందిని సంహరించి, అనేక పట్టణములను పాడుచేసి, దేశమంతటా ఎంత అధికమైన మరణము, హత్యాకాండ వ్యాపింపజేసిరనగా, నీఫైయులు మరియు లేమనీయులు ఇరువురి జనులందరు వారికి వ్యతిరేకముగా ఆయుధములను తీసుకొనుట అవసరమాయెను.",
                "12": "కావున ప్రభువుకు పరివర్తన చెందిన లేమనీయులందరు వారి సహోదరులైన నీఫైయులతో ఏకమై వారి ప్రాణములు, వారి స్త్రీలు, పిల్లల క్షేమము కొరకు, వారి సంఘము, వారి ఆరాధన యొక్క హక్కులను, విశేషాధికారములను మరియు వారి స్వాతంత్ర్యమును, స్వేచ్ఛను నిలుపుకొనుటకు, ఆ గాడియాంటన్‌ దొంగలకు వ్యతిరేకముగా ఆయుధములను తీసుకొనుటకు బలవంతము చేయబడిరి.",
                "13": "ఈ పదమూడవ సంవత్సరము గతించిపోవుటకు ముందు మిక్కిలి తీవ్రమైన ఈ యుద్ధమును బట్టి, నీఫైయులు పూర్తి నాశనముతో బెదిరించబడిరి.",
                "14": "మరియు నీఫైయులతో ఏకమైన ఆ లేమనీయులు నీఫైయుల మధ్య లెక్కించబడిరి.",
                "15": "వారి శాపము వారినుండి తీసివేయబడి, వారి చర్మము నీఫైయుల మాదిరిగా తెల్లగా ఆయెను;",
                "16": "వారి యువకులు, వారి కుమారైలు అత్యంత అందమైనవారైరి మరియు వారు నీఫైయుల మధ్య లెక్కించబడి, నీఫైయులని పిలువబడిరి. ఆ విధముగా పదమూడవ సంవత్సరము ముగిసెను.",
                "17": "పదునాలుగవ సంవత్సరము యొక్క ప్రారంభమందు దొంగలు మరియు నీఫై జనుల మధ్య యుద్ధము కొనసాగి, మిక్కిలి తీవ్రమాయెను; అయినప్పటికీ, నీఫై జనులు దొంగలపై కొంత విజయము పొందిరి, ఎంతగాననగా వారు, వారిని తమ దేశములలోనుండి బయటకు పర్వతములలోనికి, వారి రహస్య స్థలములలోనికి తిరిగి తరిమివేసిరి.",
                "18": "ఆ విధముగా పదునాలుగవ సంవత్సరము ముగిసెను. పదునైదవ సంవత్సరమందు వారు నీఫై జనులకు వ్యతిరేకముగా మరలా వచ్చిరి; నీఫై జనుల దుష్టత్వము, వారి వివాదములు మరియు విభజనలనేకమును బట్టి గాడియాంటన్‌ దొంగలు వారిపై అధిక విజయము పొందిరి.",
                "19": "ఆ విధముగా పదునైదవ సంవత్సరము ముగిసెను మరియు ఆ విధముగా జనులు అనేక బాధలయందుండిరి; నాశన ఖడ్గము వారిపై వ్రేలాడెను, ఎంతగాననగా వారు దాని చేత కొట్టివేయబడుటకు సిద్ధముగానుండిరి; మరియు ఇది వారి దుర్నీతిని బట్టియైయుండెను."
            },
            "3": {
                "1": "ఇప్పుడు క్రీస్తు యొక్క రాకనుండి పదహారవ సంవత్సరమందు దేశము యొక్క పరిపాలకుడైన లకోనియస్, ఈ దొంగల ముఠా యొక్క నాయకుడు మరియు పరిపాలకుని నుండి ఒక లేఖను అందుకొనెను; మరియు దానిలో వ్రాయబడిన మాటలివి:",
                "2": "మహా ఘనత వహించిన, దేశము యొక్క ప్రధాన పరిపాలకుడవైన లకోనియస్, నేను ఈ లేఖను నీకు వ్రాయుచున్నాను, మీ హక్కు మరియు స్వాతంత్ర్యము అని మీరు తలంచిన దానిని నిలుపుకొనుట యందు నీ దృఢత్వము మరియు నీ జనుల యొక్క దృఢత్వమును బట్టి నిన్ను మిక్కిలిగా ప్రశంసించుచున్నాను; మీ స్వాతంత్ర్యము, మీ ఆస్తి మరియు మీ దేశము లేదా అట్లు మీరు పిలుచుచున్న దానిని రక్షించుటలో మీరు ఒక దేవుని హస్తము ద్వారా సహాయము పొందుచున్నట్లు బాగుగా నిలిచియున్నారు.",
                "3": "మహా ఘనత వహించిన లకోనియస్, ఇప్పుడు ఈ సమయమున తమ ఆయుధములతో నిలిచియుండి—నీఫైయులపై దండెత్తి వారిని నాశనము చేయుడి, అను మాట కొరకు గొప్ప ఆసక్తితో ఎదురు చూచుచున్న నా అధికారము క్రిందనున్న అనేకమంది శూరులైన మనుష్యులను ఎదుర్కొని మీరు నిలువగలరని తలంచుచూ, మీరు అంత మూర్ఖముగా మరియు వ్యర్థముగా ఉన్నందుకు నాకు జాలి కలుగుచున్నది.",
                "4": "జయింపబడలేని నా జనుల ఆత్మను నేను ఎరిగియున్నాను; యుద్ధభూమి యందు వారిని ఋజువు చేసియున్నాను; మీరు వారిపట్ల చేసిన అనేక తప్పిదములను బట్టి, మీ యెడల వారి నిత్య ద్వేషమును ఎరిగియున్నాను; కావున వారు మీకు వ్యతిరేకముగా వచ్చిన యెడల, వారు మిమ్ములను పూర్తిగా నాశనము చేసెదరు.",
                "5": "అందుచేత సరియైనదని మీరు విశ్వసించు దానియందు మీ దృఢత్వమును, యుద్ధభూమి యందు మీ ఉన్నతమైన ఆత్మను బట్టి మీ క్షేమము కొరకు తలంచుచూ నేను ఈ లేఖను వ్రాసి, స్వయంగా నా చేతితో దానికి ముద్రవేసితిని.",
                "6": "కావున, వారు మిమ్ములను ఖడ్గముతో దర్శించి నాశనము చేయుటకు బదులు, మీరు మీ పట్టణములు, మీ దేశములు మరియు మీరు కలిగియున్న వాటన్నిటిని నా జనులకు అప్పగించి వేయవలెనని కోరుచూ నేను నీకు వ్రాయుచున్నాను.",
                "7": "లేక ఇతర మాటలలో, మిమ్ములను మాకు అప్పగించుకొనుడి, మాతో ఏకమై, మా రహస్య కార్యములతో పరిచయమొంది, మీరు మా వలే ఉండునట్లు మా సహోదరులగుడి—మా దాసులుగా కాదు, కానీ మా సహోదరులుగా మేము కలిగియున్న దానంతటిలో భాగస్వాములుకండి.",
                "8": "ఇదిగో, మీరు ప్రమాణపూర్వకముగా దీనిని చేసిన యెడల, మీరు నాశనము చేయబడరని నేను నీతో ప్రమాణము చేయుచున్నాను; కానీ మీరు దీనిని చేయని యెడల, నేను మీతో ప్రమాణపూర్వకముగా చెప్పుచున్నాను, పైనెలలో నా సైన్యములు మీపై దాడిచేయవలెనని నేను ఆజ్ఞాపించెదను, వారు తమ చేతిని ఆపరు మరియు విడువరు, కానీ మిమ్ములను సంహరించి, మీరు నిర్మూలమగు వరకు కూడా తమ ఖడ్గమును మీపై పడనిత్తురు.",
                "9": "ఇదిగో, నేను గిద్దియాన్హిని, నేను గాడియాంటన్‌ యొక్క ఈ రహస్య సంఘ పరిపాలకుడను; ఆ సంఘము మరియు దాని కార్యములు మంచివని నేనెరుగుదును; అవి ప్రాచీన దినములకు చెందియుండి, మాకు అందించబడినవి.",
                "10": "మరియు లకోనియస్, నేను ఈ లేఖను నీకు వ్రాయుచున్నాను, వారి ప్రభుత్వ హక్కులను వారి నుండి తీసుకొనుటలో మీ దుర్మార్గమును బట్టి, మీ నుండి అసమ్మతితో వెళ్ళిపోయిన ఈ నా జనులు, తమ హక్కులను మరియు ప్రభుత్వమును తిరిగి సంపాదించుకొనునట్లు రక్తము చిందింపబడకుండా, మీరు మీ దేశములను, మీరు కలిగియున్న వాటిని అప్పగించి వేయుదురని నేను నిరీక్షించుచున్నాను, మీరు దీనిని చేయని యెడల వారి అన్యాయముల కొరకు నేను పగ తీర్చుకొనెదను. నేను గిదియాన్హిని.",
                "11": "లకోనియస్ ఈ లేఖను అందుకొనినప్పుడు, నీఫైయుల దేశము యొక్క స్వాధీనమును కోరుట యందు మరియు ఆ దుష్ట, హేయకరమైన దొంగల వద్దకు అసమ్మతితో వెళ్ళిపోవుట ద్వారా తమకుతామే అన్యాయము చేసుకొనుట తప్ప, ఎట్టి అన్యాయము పొందియుండని వారి యొక్క పగ తీర్చుకొనుటయందు, జనులను బెదరించుట యందు కూడా గిదియాన్హి యొక్క ధైర్యమును బట్టి అతడు మిక్కిలి ఆశ్చర్యపడెను.",
                "12": "ఇప్పుడు పరిపాలకుడైన ఈ లకోనియస్, న్యాయవంతుడైయుండి ఒక దొంగ యొక్క దబాయింపులు, బెదరింపుల చేత భయపడలేదు; కావున అతడు దొంగల పరిపాలకుడైన గిదియాన్హి లేఖను ఆలకించలేదు, కానీ దొంగలు తమపై దాడిచేయు సమయమునకు ముందుగా బలము కొరకు తన జనులు ప్రభువుకు మొరపెట్టునట్లు అతడు చేసెను.",
                "13": "మరియు వారి దేశము తప్ప, వారి స్త్రీలు, పిల్లలు, వారి మందలు, గుంపులు మరియు వారు కలిగియున్న సమస్తమును వారు ఒక చోటుకు చేర్చవలెనని అతడు జనులందరి మధ్య ఒక ప్రకటన పంపెను.",
                "14": "మరియు వారి చుట్టూ కోటలు కట్టబడునట్లు, అవి అత్యంత బలముగా ఉండునట్లు అతడు చేసెను. వారిని కావలికాచి, దొంగల నుండి రాత్రింబవళ్ళు కాపాడుటకు నీఫైయులు మరియు లేమనీయులు ఇరువురి సైన్యములు, లేదా నీఫైయుల మధ్య లెక్కింపబడిన వారందరు చుట్టూ కావలివారిగా ఉంచబడునట్లు అతడు చేసెను.",
                "15": "అతడు వారితో ఇట్లనెను: ప్రభువు జీవముతోడు, మీరు మీ దుర్ణీతులన్నిటి విషయమై పశ్చాత్తాపపడి ప్రభువుకు మొరపెడితే తప్ప, మీరు ఏ విధముగానూ ఆ గాడియాంటన్‌ దొంగల చేతులలో నుండి విడిపించబడరు.",
                "16": "లకోనియస్ మాటలు మరియు ప్రవచనములు ఎంత గొప్పగా అద్భుతముగా ఉండెననగా, అవి జనులందరు భయపడునట్లు చేసెను; వారు లకోనియస్ మాటల ప్రకారము చేయుటకు తమ బలమంతటినీ వినియోగించిరి.",
                "17": "మరియు వారిపై దాడిచేయుటకు అరణ్యము నుండి దొంగలు బయటకు వచ్చు సమయమున వారిని నడిపించుటకు నీఫైయుల సైన్యములన్నిటిపై లకోనియస్ ప్రధాన అధికారులను నియమించెను.",
                "18": "ఇప్పుడు ప్రధాన అధికారులందరి మధ్య ప్రముఖుడు మరియు నీఫైయుల సైన్యములన్నిటిపై గొప్ప సేనాధికారి నియమింపబడెను, అతని పేరు గిద్‌గిద్దోని.",
                "19": "ఇప్పుడు బయల్పాటు మరియు ప్రవచనము యొక్క ఆత్మ కలిగిన వారిని (వారి దుర్మార్గపు దినములందు తప్ప) తమ ప్రధాన అధికారులుగా నియమించుట నీఫైయులందరి మధ్య ఒక ఆచారమైయుండెను; కావున ఈ గిద్‌గిద్దోని వారి మధ్య ఒక గొప్ప ప్రవక్త మరియు ప్రధాన న్యాయాధిపతి కూడా అయ్యుండెను.",
                "20": "ఇప్పుడు జనులు గిద్‌గిద్దోనితో—ప్రభువును ప్రార్థించుము, మనము దొంగలపై దాడిచేసి వారిని వారి స్వదేశములలోనే నాశనము చేయునట్లు, పర్వతములపైకి మరియు అరణ్యములోనికి వెళ్ళుదమని చెప్పిరి.",
                "21": "కానీ గిద్‌గిద్దోని వారితో ఇట్లు చెప్పెను: ప్రభువు నిషేధించును గాక; ఏలయనగా మనము వారికి వ్యతిరేకముగా వెళ్ళిన యెడల, ప్రభువు మనలను వారి చేతులలోనికి అప్పగించును; కావున మన దేశముల మధ్యలో మనలను మనము సిద్ధపరచుకొనెదము, మన సైన్యములన్నిటిని సమకూర్చుకొనెదము, మనము వారికి వ్యతిరేకముగా వెళ్ళము, కానీ వారు మనకు వ్యతిరేకముగా వచ్చు వరకు మనము కనిపెట్టియుండెదము; కావున ప్రభువు జీవముతోడు, మనము దీనిని చేసిన యెడల ఆయన వారిని మన చేతులలోనికి అప్పగించును.",
                "22": "ఇప్పుడు, పదిహేడవ సంవత్సరము యొక్క అంతమునందు లకోనియస్ యొక్క ప్రకటన దేశమంతటా బయలువెళ్ళెను మరియు వారు తమ గుఱ్ఱములను, రథములను, పశువులను, మందలను, గుంపులన్నిటిని, తమ ధాన్యమును, తాము కలిగియున్న సమస్తమును తీసుకొని తమ శత్రువుల నుండి తమనుతాము కాపాడుకొనుటకు వారు కలిసి సమకూడుకొనవలెనని నియమింపబడిన స్థలమునకు వెళ్ళువరకు వారందరూ వేలు, పదులవేల సంఖ్యలో ముందుకు నడిచిరి.",
                "23": "మరియు నియమింపబడిన దేశము జరహేమ్ల దేశమైయుండెను, జరహేమ్ల దేశమునకు సమృద్ధిదేశమునకు మధ్యనున్న దేశము, అనగా సమృద్ధిదేశము మరియు నిర్జన దేశములకు మధ్యనున్న సరిహద్దు రేఖయైయుండెను.",
                "24": "నీఫైయులని పిలువబడిన అనేక వేలమంది జనులు ఈ దేశమందు సమకూడుకొనిరి. ఇప్పుడు ఉత్తర దేశము పైనున్న గొప్ప శాపమును బట్టి, వారు దక్షిణ దేశమందు సమకూడుకొనునట్లు లకోనియస్ చేసెను.",
                "25": "మరియు వారు తమ శత్రువులనుండి కాపాడుకొనుటకు కోటలు కట్టుకొనిరి; వారు ఒక దేశమందు, ఒక సమూహమందు నివసించిరి మరియు వారు లకోనియస్ చేత పలుకబడిన మాటలకు ఎంతగా భయపడిరనగా, వారి పాపములన్నిటి విషయమై వారు పశ్చాత్తాపపడి, తమ శత్రువులు తమపై యుద్ధము చేయుటకు వచ్చు సమయమందు ఆయన వారిని విడిపించవలెనని ప్రభువైన వారి దేవుడిని ప్రార్థించిరి.",
                "26": "వారి శత్రువులను బట్టి వారు మిక్కిలి దుఃఖాక్రాంతులైరి. మరియు అతని ఉపదేశమును బట్టి వారు ప్రతి విధమైన యుద్ధ ఆయుధములను చేయునట్లు, కవచముతోను, డాలులతోను, కేడెములతోను వారు బలముగా ఉండునట్లు గిద్‌గిద్దోని చేసెను."
            },
            "4": {
                "1": "పదునెనిమిదవ సంవత్సరాంతమున దొంగల యొక్క ఆ సైన్యములు యుద్ధమునకు సిద్ధపడియుండెను మరియు కొండలు, పర్వతములనుండి దిగివచ్చి, అరణ్యములనుండి, వారి బలమైన దుర్గములు, రహస్య స్థలములనుండి అకస్మాత్తుగా బయటకు వచ్చుట మొదలుపెట్టి, ఉత్తర దక్షిణ దేశములు రెండింటియందున్న దేశములను స్వాధీనపరచుకొనసాగిరి; మరియు నీఫైయుల ద్వారా వదిలి వేయబడిన దేశములన్నింటిని, నిర్జనముగా వదిలి వేయబడిన పట్టణములను స్వాధీనపరచుకొనసాగిరి.",
                "2": "కానీ, నీఫైయుల చేత వదిలివేయబడిన ఆ దేశములందు ఏ అడవి జంతువులు లేదా వేట జంతువులు లేకుండెను; అరణ్యమందు తప్ప, దొంగలు వేటాడుటకు అక్కడ ఎట్టి జంతువులు లేకుండెను.",
                "3": "మరియు ఆహారపు కొరతను బట్టి అరణ్యమందు తప్ప, దొంగలు అక్కడ ఉండలేకపోయిరి; ఏలయనగా నీఫైయులు వారి దేశములను నిర్జనముగా వదిలియుండి, వారి మందలను, గుంపులను, వారు కలిగియున్న సమస్తమును సమకూర్చుకొని ఏక సమూహముగా ఉండిరి.",
                "4": "కావున, నీఫైయులకు వ్యతిరేకముగా బహిరంగ యుద్ధమందు వారిపై దాడిచేయుట తప్ప దోచుకొనుటకు, ఆహారము సంపాదించుటకు దొంగలకు ఏ అవకాశము లేకుండెను; ఇప్పుడు నీఫైయులు ఏక సమూహముగానుండి, అధిక సంఖ్యలో ఉన్నందున, ఆ సమయమందు వారు దొంగలను దేశములోనుండి నిర్మూలించుటకు కోరి, ఏడు సంవత్సరముల సమయము వరకు బ్రతుకగలుగునట్లు ఆహార సామాగ్రులను, గుఱ్ఱములను, పశువులను మరియు ప్రతి విధమైన మందలను వారు తమ కొరకు దాచిపెట్టుకొనిరి; మరియు ఆ విధముగా పదునెనిమిదవ సంవత్సరము గతించిపోయెను.",
                "5": "పంతొమ్మిదవ సంవత్సరమందు నీఫైయులతో యుద్ధము చేయుట ప్రయోజనకరమని గిద్దియాన్హి కనుగొనెను, ఏలయనగా దోచుకొనుట, దొంగిలించుట, హత్యచేయుట తప్ప బ్రతుకుటకు వారికి ఏ దారి లేకుండెను.",
                "6": "మరియు నీఫైయులు తమపై దాడిచేసి, తమను సంహరించుదురేమోనను భయముతో వారు ధాన్యమును పండించగలుగునట్లు తమను దేశమంతటా విస్తరించుకొనుటకు తెగించలేదు; కావున ఈ సంవత్సరమందు వారు నీఫైయులతో యుద్ధము చేయుటకు వెళ్ళవలెనని గిద్దియాన్హి తన సైన్యములను ఆజ్ఞాపించెను.",
                "7": "వారు యుద్ధమునకు వచ్చిరి మరియు అది ఆరవ నెలయందైయుండెను; వారు యుద్ధమునకు వచ్చిన దినము మహా భయంకరముగా ఉండెను; వారు దొంగల వలె వస్త్రములు ధరించియుండి, తమ నడుముల చుట్టూ గొఱ్ఱె చర్మమును కట్టుకొని, రక్తము పులుముకొనియుండిరి; వారి తలలు గొరగబడియుండెను మరియు వారు శిరస్త్రాణములను ధరించియుండిరి; వారి కవచములనుబట్టి, వారు రక్తము పులుముకొనియుండుటను బట్టి, గిద్దియాన్హి సైన్యముల ఆకారము మహా భయంకరముగా ఉండెను.",
                "8": "నీఫైయుల సైన్యములు గిద్దియాన్హి సైన్యము యొక్క ఆకారమును చూచినప్పుడు అందరూ నేలపై పడి, ప్రభువైన వారి దేవుడు వారిని కాపాడవలెనని, వారి శత్రువుల చేతులలోనుండి వారిని విడిపించవలెనని ఆయనకు మొరపెట్టిరి.",
                "9": "గిద్దియాన్హి సైన్యములు దీనిని చూచినప్పుడు, సంతోషముతో వారు బిగ్గరగా కేకలు వేయసాగిరి, ఏలయనగా వారి శత్రువులను చూచి భయముతో నీఫైయులు నేలపై పడిరని వారు తలంచిరి.",
                "10": "కానీ ఈ విషయమందు వారు నిరాశ చెందిరి, ఏలయనగా నీఫైయులు వారికి భయపడలేదు; కానీ తమ దేవునికి భయపడి, రక్షణ కొరకు వారు ఆయనకు ప్రార్థన చేసిరి; కావున గిద్దియాన్హి సైన్యములు వారిపై దాడిచేసినప్పుడు, వారిని ఎదుర్కొనుటకు వారు సిద్ధముగానుండిరి; వారు ప్రభువు యొక్క బలమందు వారిని ఎదుర్కొనిరి.",
                "11": "మరియు ఈ ఆరవ నెలయందు యుద్ధము ప్రారంభమాయెను; ఆ యుద్ధము మహా భయంకరమైనదైయుండెను, దానియందలి సంహారము మహా భయంకరముగానుండెను, ఎంతగాననగా లీహై యెరూషలేమును వదిలి వచ్చిన సమయము నుండి అతని జనులందరి మధ్య అంత గొప్ప సంహారము ఎన్నడూ లేకుండెను.",
                "12": "గిద్దియాన్హి బెదరింపులు, ప్రమాణములు చేసినప్పటికీ, నీఫైయులు వారిని ఎంతగా కొట్టిరనగా, వారి యెదుట నుండి వారు పారిపోయిరి.",
                "13": "మరియు అతని సైన్యములు వారిని అరణ్యపు సరిహద్దుల వరకు తరుమవలెనని, దారిలో వారి చేతులలో పడువారెవరిని వదలరాదని గిద్‌గిద్దోని ఆజ్ఞాపించెను; ఆ విధముగా వారు గిద్‌గిద్దోని యొక్క ఆజ్ఞను నెరవేర్చు వరకు వారిని సంహరించుచూ అరణ్యపు సరిహద్దుల వరకు వారిని తరిమివేసిరి.",
                "14": "ధైర్యముతో నిలబడి పోరాడిన గిద్దియాన్హి కూడా పారిపోవుచుండగా తరుమబడెను; మరియు అధిక పోరాటమువలన అలసియుండిన అతడు పట్టుకొనబడి సంహరించబడెను. ఆ విధముగా దొంగయైన గిద్దియాన్హి అంతమొందెను.",
                "15": "నీఫైయుల సైన్యములు వారి సురక్షిత ప్రదేశమునకు తిరిగి వచ్చెను. అలా ఈ పంతొమ్మిదవ సంవత్సరము గతించిపోయెను మరియు దొంగలు తిరిగి యుద్ధమునకు రాలేదు; ఇరవైయవ సంవత్సరమందు కూడా వారు తిరిగి రాలేదు.",
                "16": "ఇరువది ఒకటవ సంవత్సరమందు వారు యుద్ధమునకు రాలేదు, కానీ నీఫై జనులను ముట్టడించుటకు వారు అన్ని వైపులనుండి వచ్చిరి; ఏలయనగా నీఫై జనులను వారి దేశముల నుండి వేరుచేసి, అన్నివైపుల నుండి వారిని చుట్టుముట్టి, బయటి నుండి వారికి ఎటువంటి సదుపాయములు లేకుండా చేసిన యెడల, వారిని తమ కోరికల ప్రకారము తమకు లొంగిపోవునట్లు చేయగలరని వారు తలంచిరి.",
                "17": "ఇప్పుడు జెమ్నారిహా అను పేరుగల మరియొకనిని తమ నాయకునిగా వారు నియమించుకొనిరి; కావున ఈ ముట్టడి జరుగునట్లు చేసినది ఆ జెమ్నారిహాయే.",
                "18": "కానీ, ఇది నీఫైయులకు ప్రయోజనకరముగా నుండెను; ఏలయనగా వారు దాచియుంచిన అధికమైన సామగ్రిని బట్టి మరియు దొంగల వద్ద సామగ్రుల కొరతను బట్టి,",
                "19": "నీఫైయులపై ప్రభావము చూపునంత అధికకాలము ముట్టడి వేయుట దొంగలకు అసాధ్యమైయుండెను; ఏలయనగా వారు బ్రతుకుటకు మాంసము తప్ప ఏమియూ లేకుండెను, అది కూడా వారు అరణ్యమందు సంపాదించినదైయుండెను.",
                "20": "మరియు అరణ్యమందు వేట జంతువులు అరుదయ్యెను, ఎంతగాననగా దొంగలు ఆకలితో నశించిపోవుటకు సిద్ధముగా నుండిరి.",
                "21": "నీఫైయులు రాత్రింబవళ్ళు నిరంతరము బయటకు నడుచుచూ, వారి సైన్యములపై దాడిచేయుచూ వారిని వేలు, పదుల వేల సంఖ్యలో నరికివేయుచుండిరి.",
                "22": "ఆ విధముగా రాత్రింబవళ్ళు వారిపై వచ్చిన గొప్ప నాశనమును బట్టి, జెమ్నారిహా యొక్క జనులు తమ ప్రణాళికను ఉపసంహరించుకోవాలని కోరిరి.",
                "23": "మరియు వారు ముట్టడి నుండి తమను ఉపసంహరించుకొనవలెనని, ఉత్తర దేశము యొక్క సుదూరమైన భాగములలోనికి నడువవలెనని జెమ్నారిహా అతని జనులను ఆజ్ఞాపించెను.",
                "24": "ఇప్పుడు గిద్‌గిద్దోని వారి ప్రణాళికను గూర్చి మరియు ఆహారపు కొరతను బట్టి వారి బలహీనతను గూర్చి, వారి మధ్య చేయబడిన గొప్ప సంహారమును గూర్చి ఎరిగినవాడై, తన సైన్యములను రాత్రి సమయమందు బయటకు పంపి, వారి పలాయన మార్గమును అడ్డగించెను మరియు వారి పలాయన మార్గమందు తన సైన్యములను ఉంచెను.",
                "25": "దీనిని వారు రాత్రి సమయమందు చేసి, వారి నడకయందు దొంగలను దాటి ముందుకు చేరిరి, కావున ఉదయమున దొంగలు వారి నడకను మొదలుపెట్టినప్పుడు, వారి ముందు, వెనుక ఇరువైపులా నీఫైయుల సైన్యముల చేత వారు కలుసుకొనబడిరి.",
                "26": "మరియు దక్షిణమున ఉన్న దొంగలు కూడా వారి పలాయన స్థలములలో అడ్డగించబడిరి. ఈ క్రియలన్నియు గిద్‌గిద్దోని యొక్క ఆజ్ఞ చేత చేయబడినవి.",
                "27": "మరియు నీఫైయులకు తమను బందీలుగా అప్పగించుకొన్నవారు అనేక వేలమంది ఉండిరి, వారిలో మిగిలిన వారు సంహరింపబడిరి.",
                "28": "వారి నాయకుడైన జెమ్నారిహా పట్టుకొనబడి ఒక చెట్టుపైన ఉరి తీయబడెను, అతడు మరణించు వరకు దాని పైభాగమున ఉండబడెను. మరియు అతడు మరణించు వరకు వారు అతడిని ఉరి తీసిన తరువాత, ఆ చెట్టును నేలకు కూల్చివేసి బిగ్గరగా ఇట్లు చెప్పుచూ కేకవేసిరి:",
                "29": "నీతియందు మరియు హృదయము యొక్క పరిశుద్ధత యందు ప్రభువు తన జనులను కాపాడునుగాక, తద్వారా ఈ మనుష్యుడు నేలకు కూల్చివేయబడినట్లే, అధికారము మరియు రహస్య కూడికలను బట్టి వారిని సంహరించుటకు కోరు వారందరూ నేలకు కూల్చివేయబడునట్లు వారు చేయుదురు.",
                "30": "మరియు వారు ఆనందించి, ఏకస్వరముతో తిరిగి కేకవేసి ఇట్లు చెప్పిరి: రక్షణ కొరకు వారి దేవుని నామమందు వారు ప్రార్థన చేయునంత కాలము అబ్రాహాము దేవుడు, ఇస్సాకు దేవుడు మరియు యాకోబు దేవుడు ఈ జనులను నీతియందు కాపాడును గాక.",
                "31": "ఇప్పుడు వారి శత్రువుల చేతులలో పడుట నుండి వారిని కాపాడుట యందు ఆయన వారి కొరకు చేసిన గొప్పకార్యము నిమిత్తము వారి దేవునికి పాటలు పాడుట యందు, స్తుతించుట యందు వారందరు ఏకముగా ముందుకు వచ్చిరి.",
                "32": "మరియు మహోన్నత దేవునికి హోసన్న. మహోన్నత దేవుడు, సర్వశక్తిమంతుడైన ప్రభువైన దేవుని నామము ధన్యమగునుగాక అని వారు కేకవేసిరి.",
                "33": "వారి శత్రువుల చేతులలో నుండి వారిని విడిపించుట యందు దేవుని యొక్క గొప్ప మంచితనమును బట్టి అనేక కన్నీళ్ళు ఉబికి వచ్చునంతగా వారి హృదయములు సంతోషముతో ఉప్పొంగెను మరియు ఒక నిత్య నాశనము నుండి వారు విడిపించబడినది వారి పశ్చాత్తాపము మరియు వారి వినయమును బట్టియేనని వారెరిగిరి."
            },
            "5": {
                "1": "ఇప్పుడు నీఫైయుల జనులందరి మధ్య పరిశుద్ధ ప్రవక్తలందరి మాటలను కొంచెమైనను సందేహించిన సజీవ ఆత్మ ఒక్కటి కూడా లేకుండెను, ఏలయనగా అవి నెరవేర్చబడుట అవసరమని వారు ఎరిగిరి.",
                "2": "ప్రవక్తల మాటల ప్రకారము ఇవ్వబడిన అనేక సూచకక్రియలను బట్టి క్రీస్తు రాక అవసరమైయుండునని వారు ఎరిగిరి; మరియు అప్పటికే జరిగిన విషయములను బట్టి, చెప్పబడిన దాని ప్రకారము అన్నిసంగతులు జరుగుట అవసరమని వారు ఎరిగిరి.",
                "3": "కావున వారు తమ పాపములు, హేయకార్యములు మరియు జారత్వములన్నిటినీ వదిలివేసి, రేయింబవళ్ళు పూర్ణ శ్రద్ధతో దేవుడిని సేవించిరి.",
                "4": "ఇప్పుడు సంహరింపబడని వారిలో ఎవరూ తప్పించుకొనకుండునంతగా దొంగలందరినీ వారు బందీలుగా పట్టుకొని చెరసాలలో వేసి, వారికి దేవుని వాక్యము బోధింపబడునట్లు చేసిరి; మరియు తమ పాపముల విషయమై పశ్చాత్తాపపడి, ఇకపై హత్య చేయమని ఒక నిబంధనలోనికి ప్రవేశించిన వారందరు విడుదల చేయబడిరి.",
                "5": "కానీ, ఎందరైతే నిబంధనలోనికి ప్రవేశించక తమ హృదయములలో ఆ రహస్య హత్యలను ఇంకను కలిగియున్నారో, ఎందరైతే తమ సహోదరులకు వ్యతిరేకముగా బెదిరింపులు పలుకుచూ కనుగొనబడిరో వారు ధర్మశాస్త్రము ప్రకారము దోషులుగా తీర్పుతీర్చబడి, శిక్షించబడిరి.",
                "6": "ఆ విధముగా అత్యంత దుష్టత్వము మరియు అనేక హత్యలు జరిగించిన ఆ దుర్మార్గమైన, రహస్యమైన, హేయకరమైన కూడికలన్నింటికి వారు ముగింపు పలికిరి.",
                "7": "ఆ విధముగా ఇరువది రెండవ సంవత్సరము గడిచిపోయెను; ఇరువది మూడు, ఇరువది నాలుగు, ఇరువది అయిదు కూడా; మరియు ఆ విధముగా ఇరువది ఐదు సంవత్సరములు గతించిపోయెను.",
                "8": "అనేక విషయములు సంభవించెను, అవి కొందరి కన్నులలో గొప్పవి మరియు అద్భుతమైనవి; అయినప్పటికీ, అవన్నియు ఈ గ్రంథమందు వ్రాయబడలేవు; అనగా, ఇరువది అయిదు సంవత్సరముల సమయములో అంత ఎక్కువమంది జనుల మధ్య చేయబడిన దానిలో నూరవ భాగమును కూడా ఈ గ్రంథము కలిగిలేదు;",
                "9": "కానీ, ఈ జనుల వ్యవహారములన్నిటినీ కలిగియున్న గ్రంథములు కలవు మరియు చిన్నదైనప్పటికీ, నిజమైన వృత్తాంతమొకటి నీఫై చేత ఇవ్వబడెను.",
                "10": "కావున నేను ఈ విషయముల గురించి నా వృత్తాంతమును, నీఫై పలకలని పిలువబడిన పలకలపై చెక్కబడిన నీఫై వృత్తాంతమును బట్టి చేసియున్నాను.",
                "11": "మరియు నేను ఈ వృత్తాంతమును నా స్వహస్తములతో చేసిన పలకలపై చేయుచున్నాను.",
                "12": "ఇదిగో జనుల మధ్య ఆల్మా సంఘమును, అనగా వారి అతిక్రమము తరువాత వారి మధ్య మొదటి సంఘమును స్థాపించిన దేశమైన మోర్మన్‌ యొక్క దేశమును బట్టి నేను మోర్మన్‌ అని పిలువబడితిని.",
                "13": "ఇదిగో, నేను దేవుని కుమారుడైన యేసు క్రీస్తు యొక్క శిష్యుడను. ఆయన జనులు నిత్యజీవము కలిగియుండునట్లు ఆయన వాక్యమును వారి మధ్య ప్రకటించుటకు నేను ఆయన ద్వారా పిలువబడియున్నాను.",
                "14": "పరిశుద్ధులైయుండి ఇక్కడ నుండి వెడలిపోయిన వారి ప్రార్థనలు, వారి విశ్వాసమునుబట్టి నెరవేరబడునని దేవుని చిత్తమునుబట్టి చేయబడిన ఈ విషయముల యొక్క వృత్తాంతమును—",
                "15": "అనగా, లీహై యెరూషలేమును వదిలివచ్చిన సమయము నుండి ప్రస్తుత సమయము వరకు సంభవించిన వాటి యొక్క చిన్న వృత్తాంతమును నేను వ్రాయుట అవసరమాయెను.",
                "16": "కావున నా దినము యొక్క ప్రారంభము వరకు, నా ముందుండిన వారి చేత ఇవ్వబడిన వృత్తాంతముల నుండి నేను నా వృత్తాంతమును వ్రాయుచున్నాను.",
                "17": "తరువాత నేను నా కన్నులతో చూచిన దృశ్యముల యొక్క వృత్తాంతమును వ్రాయుదును.",
                "18": "నేను వ్రాయు వృత్తాంతము న్యాయమైన మరియు సత్యమైన వృత్తాంతమని నేనెరుగుదును; అయినప్పటికీ మా భాషను బట్టి మేము వ్రాయలేని విషయములు అనేకమున్నవి.",
                "19": "ఇప్పుడు నేను, నా గురించి చెప్పుట ముగించెదను మరియు నా ముందున్న సంగతుల గురించి నా వృత్తాంతమునిచ్చుట మొదలుపెట్టెదను.",
                "20": "మోర్మన్‌ అను నేను లీహై యొక్క నిజమైన వంశస్థుడను. నా దేవుడు మరియు నా రక్షకుడైన యేసు క్రీస్తును స్తుతించుటకు నాకు హేతువు కలదు, ఏలయనగా ఆయన మా పితరులను యెరూషలేము దేశము నుండి బయటకు తెచ్చెను (ఆయన మరియు ఆ దేశము నుండి బయటకు తేబడిన వారు తప్ప, మరి ఎవరూ దానిని ఎరుగరు) మరియు మా ఆత్మల రక్షణ కొరకు ఆయన నాకు, నా జనులకు అధిక జ్ఞానమును ఇచ్చెను.",
                "21": "నిశ్చయముగా ఆయన యాకోబు వంశమును ఆశీర్వదించియున్నాడు మరియు యోసేపు సంతానము యెడల కనికరము కలిగియున్నాడు.",
                "22": "లీహై సంతానము ఆయన ఆజ్ఞలను పాటించినంత మట్టుకు ఆయన వారిని ఆశీర్వదించి, ఆయన మాట ప్రకారము వారిని వర్థిల్లజేసెను.",
                "23": "మరియు నిశ్చయముగా ఆయన యోసేపు సంతానము యొక్క శేషము ప్రభువైన వారి దేవుడిని గూర్చి తెలుసుకొనునట్లు చేయును.",
                "24": "ప్రభువు జీవముతోడు, నిశ్చయముగా భూముఖమంతటిపై చెదిరియున్న యాకోబు సంతానము యొక్క శేషమంతటిని భూమి నలువైపులనుండి ఆయన సమకూర్చును.",
                "25": "మరియు ఆయన యాకోబు వంశమంతటితో నిబంధన చేసినట్లుగా, యాకోబు వంశమంతటిని ఆయన వారితో చేసిన నిబంధన యొక్క జ్ఞానమునకు పునరుద్ధరించుచూ ఆయన యాకోబు వంశముతో చేసిన ఆ నిబంధనను తన యుక్తకాలమందు నెరవేర్చును.",
                "26": "అప్పుడు వారు, వారి విమోచకుని గూర్చి తెలుసుకొందురు, ఆయనే దేవుని కుమారుడైన యేసు క్రీస్తు; అప్పుడు వారు ఎక్కడినుండి చెదరగొట్టబడిరో, ఆ స్వదేశములకు భూమి యొక్క నలువైపుల నుండి సమకూర్చబడుదురు; ప్రభువు జీవముతోడు అది అట్లే జరుగును. ఆమేన్‌."
            },
            "6": {
                "1": "ఇప్పుడు ఇరువది ఆరవ సంవత్సరమందు, నీఫైయుల జనులలో ప్రతిఒక్కరు తన కుటుంబము, తన మందలు, గుంపులు, గుఱ్ఱములు, పశువులు మరియు వారికి చెందిన సమస్త వస్తువులతో వారి స్వదేశములకు తిరిగి వచ్చిరి.",
                "2": "వారు తమ ఆహార సామగ్రులన్నిటినీ తినియుండలేదు; కావున వారు తినివేయని సమస్తమును, అన్నిరకముల ధాన్యమును, బంగారమును, వెండిని మరియు వారి విలువైన వస్తువులన్నింటిని వారు తమతో తీసుకొని ఉత్తరమున, దక్షిణమున మరియు ఉత్తరము వైపు దేశము, దక్షిణము వైపు దేశము రెండింటనున్న వారి స్వదేశములకు, వారి స్వాధీనములోనున్న వాటి యొద్దకు తిరిగి వచ్చిరి.",
                "3": "మరియు దేశమందు సమాధానమును నిలుపుటకు ఒక నిబంధనలోనికి ప్రవేశించి, లేమనీయులుగా ఉండుటకు కోరిన ఆ దొంగలకు, వారు శ్రమించి, బ్రతుకగలుగునట్లు వారి సంఖ్యలను బట్టి వారు భూములనిచ్చిరి; ఆ విధముగా వారు దేశమందంతటా సమాధానమును స్థాపించిరి.",
                "4": "వారు తిరిగి వర్థిల్లి, గొప్పగా వృద్ధి చెందసాగిరి; ఇరువది ఆరు మరియు ఏడవ సంవత్సరము గతించిపోయెను, దేశమందు గొప్ప క్రమముండెను మరియు వారు ధర్మమును, న్యాయమును బట్టి తమ చట్టములను రూపొందించుకొనిరి.",
                "5": "ఇప్పుడు వారు అతిక్రమములో పడితే తప్ప, నిరంతరము వర్ధిల్లుట నుండి జనులను అడ్డుకొనుటకు దేశమందంతటా ఏమియు లేకుండెను.",
                "6": "గిద్‌గిద్దోని, న్యాయాధిపతి లకోనియస్ మరియు నాయకులుగా నియమింపబడిన వారు దేశమందు ఈ గొప్ప సమాధానమును స్థాపించిరి.",
                "7": "అనేక పట్టణములు నూతనముగా నిర్మించబడెను మరియు అనేక పాత పట్టణములు బాగు చేయబడెను.",
                "8": "పట్టణము నుండి పట్టణమునకు, దేశము నుండి దేశమునకు మరియు స్థలము నుండి స్థలమునకు నడిపించిన అనేక రహదారులు, అనేక ప్రధాన రహదారులు వేయబడెను.",
                "9": "ఆ విధముగా ఇరువది ఎనిమిదవ సంవత్సరము గతించెను మరియు జనులు నిరంతర సమాధానము కలిగియుండిరి.",
                "10": "కానీ ఇరువది తొమ్మిదవ సంవత్సరమందు జనుల మధ్య కొన్ని తగవులుండుట మొదలాయెను; వారి అత్యధిక సంపదలను బట్టి కొందరు గర్వమందు హెచ్చింపబడి, డంబములు పలుకుచూ ఇతరులను అధికముగా హింసించసాగిరి.",
                "11": "ఏలయనగా దేశమందు అనేకమంది వ్యాపారులు, న్యాయవాదులు మరియు అధికారులు ఉండిరి.",
                "12": "వారి సంపదలు మరియు జ్ఞానము సంపాదించుటకు వారికున్న అవకాశములను బట్టి జనులు హోదాల ద్వారా ప్రత్యేకింపబడసాగిరి; కొందరు తమ పేదరికమును బట్టి అజ్ఞానులుగా ఉండిరి మరియు ఇతరులు వారి సంపదలను బట్టి గొప్ప జ్ఞానము పొందిరి.",
                "13": "కొందరు గర్వమందు హెచ్చింపబడిరి మరియు ఇతరులు మిక్కిలి వినయము కలిగియుండిరి; కొందరు దూషణకు ప్రతిగా దూషించగా, ఇతరులు దూషణ, హింస మరియు సమస్త విధమైన శ్రమలను పొంది, తిరిగి దూషించక, దేవుని యెదుట వినయముతోను పశ్చాత్తాపముతోను ఉండిరి.",
                "14": "ఆ విధముగా దేశమంతటా గొప్ప అసమానత్వమున్నందున, సంఘము ముక్కలగుట ప్రారంభమాయెను; ఎంతగాననగా, ముప్పైయవ సంవత్సరమందు నిజమైన విశ్వాసమునకు పరివర్తన చెందిన కొద్దిమంది లేమనీయుల మధ్య తప్ప, దేశమంతటా సంఘము విభజింపబడెను; మరియు వారు దాని నుండి తొలగిపోరు, ఏలయనగా వారు దృఢముగా, నిలకడగా, నిశ్చలముగా ఉండి, పూర్ణ శ్రద్ధతో ప్రభువు యొక్క ఆజ్ఞలను పాటించుటకు ఇష్టపడిరి.",
                "15": "ఇప్పుడు జనుల యొక్క ఈ దుర్నీతికి కారణము ఇదియైయుండెను—శక్తి, అధికారము, సంపదలు మరియు లోకము యొక్క వ్యర్థమైన వస్తువుల కొరకు వెదకుటకు వారిని శోధించుచూ, సమస్త విధమైన దుర్నీతిని జరిగించుటకు మరియు గర్వముతో వారిని ఉప్పొంగజేయుటకు జనులను పురిగొల్పుటలో సాతాను గొప్ప శక్తి కలిగియుండెను.",
                "16": "ఆ విధముగా సమస్త విధమైన దుర్నీతిని జరిగించుటకు జనుల హృదయములను సాతాను నడిపించి వేసెను; కావున వారు కొద్ది సంవత్సరములు మాత్రమే సమాధానమును అనుభవించిరి.",
                "17": "ఆ విధముగా ముప్పైయవ సంవత్సరము యొక్క ప్రారంభమందు—అతడు వారిని ఎక్కడకు కొనిపోవలెనని కోరిన అక్కడకు కొనిపోబడుటకు మరియు వారు దుర్నీతిని చేయవలెనని అతడు కోరిన యెడల దానిని చేయుటకు జనులు అపవాది యొక్క శోధనలచేత కొనిపోబడుటకు దీర్ఘకాలముపాటు అప్పగించబడియుండిరి—ఆ విధముగా ఈ ముప్పైయవ సంవత్సరము యొక్క ప్రారంభమందు వారు ఒక భయంకరమైన దుర్మార్గపు స్థితియందుండిరి.",
                "18": "వారిని గూర్చి దేవుని యొక్క చిత్తమును వారెరిగినందున అజ్ఞానముతో వారు పాపము చేయలేదు, ఏలయనగా అది వారికి బోధింపబడియుండెను; కావున వారు దేవునికి వ్యతిరేకముగా ఇష్టపూర్వకముగా తిరుగుబాటు చేసిరి.",
                "19": "ఇప్పుడది లకోనియస్ కుమారుడైన లకోనియస్ యొక్క దినములయందై ఉండెను, ఏలయనగా లకోనియస్ తన తండ్రి స్థానములో ఆ సంవత్సరమందు జనులను పాలించెను.",
                "20": "మరియు పరలోకము నుండి ప్రేరేపింపబడి, ముందుకు పంపబడిన మనుష్యులు దేశమంతటా జనుల మధ్య నిలబడి జనుల యొక్క పాపములు మరియు దుర్ణీతులను గూర్చి బోధించుచూ, సాక్ష్యమిచ్చుచూ, తన జనుల కొరకు ప్రభువు చేయు విమోచన లేదా ఇతర మాటలలో క్రీస్తు యొక్క పునరుత్థానమును గూర్చి వారికి సాక్ష్యమివ్వసాగిరి; మరియు వారు ఆయన మరణమును గూర్చి, బాధలను గూర్చి ధైర్యముగా సాక్ష్యమిచ్చిరి.",
                "21": "ఇప్పుడు ఈ విషయములను గూర్చి సాక్ష్యమిచ్చిన వారిని బట్టి జనులలో అనేకులు మిక్కిలి కోపముతో నుండిరి; కోపముగానున్న వారు ముఖ్యముగా ముఖ్య న్యాయాధిపతులు, ప్రధాన యాజకులు మరియు న్యాయవాదులై యుండిరి; న్యాయవాదులైన వారందరు ఈ విషయములను గూర్చి సాక్ష్యమిచ్చిన వారితో కోపముగానుండిరి.",
                "22": "వారి శిక్షావిధి దేశ పరిపాలకుని చేత సంతకము చేయబడితే తప్ప, ఎవరికైనను మరణ శిక్ష విధించుటకు శక్తి కలిగిన న్యాయవాదిగాని, న్యాయాధిపతిగాని, ప్రధానయాజకుడుగాని అక్కడ లేకుండెను.",
                "23": "క్రీస్తుకు సంబంధించిన సంగతుల విషయమై ధైర్యముగా సాక్ష్యమిచ్చిన వారిలో అనేకులు న్యాయాధిపతుల ద్వారా తీసుకొనివెళ్ళబడి, రహస్యముగా చంపబడిరి; తద్వారా వారి మరణమును గూర్చిన సమాచారము వారి మరణము తరువాత గానీ దేశ పరిపాలకుని వరకు రాకుండెను.",
                "24": "దేశ పరిపాలకుని నుండి వారు అధికారము పొందితే తప్ప, ఏ మనుష్యుడూ చంపబడకూడదన్న దేశ చట్టములకు ఇది విరుద్ధముగానుండెను—",
                "25": "కావున చట్ట ప్రకారము కాకుండా ప్రభువు యొక్క ప్రవక్తలకు మరణ శిక్ష విధించిన ఈ న్యాయాధిపతులకు వ్యతిరేకముగా జరహేమ్ల దేశమునకు, దేశ పరిపాలకునికి ఒక ఫిర్యాదు వచ్చెను.",
                "26": "ఇప్పుడు జనుల ద్వారా ఇవ్వబడిన చట్టము ప్రకారము వారు చేసిన నేరమును బట్టి తీర్పు తీర్చబడుటకు వారు పట్టుకొనబడి, న్యాయాధిపతి యెదుటకు తేబడిరి.",
                "27": "ఆ న్యాయాధిపతులు అనేకమంది స్నేహితులను, బంధువులను కలిగియుండిరి; మిగిలిన వారిలో దాదాపుగా న్యాయవాదులు మరియు ప్రధాన యాజకులందరు కూడా సమకూడుకొని, చట్ట ప్రకారము విచారింపబడబోవుచున్న ఆ న్యాయాధిపతుల బంధువులతో ఏకమైరి.",
                "28": "వారు ఒకరితోనొకరు ఒక నిబంధనలోనికి ప్రవేశించిరి, అది ప్రాచీన కాలము వారి చేత ఇవ్వబడిన నిబంధన, ఆ నిబంధన సమస్త నీతికి వ్యతిరేకముగా కూడుకొనుటకు అపవాది చేత ఇవ్వబడి, అమలు చేయబడినది.",
                "29": "కావున వారు ప్రభువు యొక్క జనులకు వ్యతిరేకముగా సమకూడి, వారిని నాశనము చేయుటకు మరియు చట్ట ప్రకారము అందించబోవు న్యాయము యొక్క పట్టు నుండి హత్య విషయములో దోషులైన వారిని విడిపించుటకు ఒక నిబంధనలోనికి ప్రవేశించిరి.",
                "30": "వారు తమ దేశ చట్టమును, హక్కులను ధిక్కరించి, దేశ పరిపాలకుడిని నాశనము చేయుటకు మరియు దేశము ఇకపై స్వతంత్రముగా ఉండరాదని, రాజులకు లోబడియుండవలెనని దేశముపై ఒక రాజును నియమించుటకు ఒకరితోనొకరు నిబంధన చేసిరి."
            },
            "7": {
                "1": "ఇప్పుడు, వారు దేశముపై ఒక రాజును నియమించలేదని నేను మీకు చూపెదను; కానీ ఇదే సంవత్సరమందు, అనగా ముప్పైయవ సంవత్సరమందు దేశము యొక్క ప్రధాన న్యాయాధిపతిని వారు న్యాయపీఠముపై నాశనము చేసిరి, అనగా హత్యచేసిరి.",
                "2": "మరియు జనులు ఒకరికి వ్యతిరేకముగా మరొకరు విభజింపబడిరి; ప్రతి మనుష్యుడు అతని కుటుంబము, అతని బంధువులు మరియు స్నేహితులను బట్టి ఒకరి నుండి మరొకరు గోత్రములుగా వేరుపడిరి; ఆ విధముగా వారు దేశము యొక్క ప్రభుత్వమును నాశనము చేసిరి.",
                "3": "ప్రతి గోత్రము తమపైన ఒక ప్రధానిని లేదా నాయకుడిని నియమించుకొనెను; ఆ విధముగా వారు గోత్రములు మరియు గోత్రముల యొక్క నాయకులైరి.",
                "4": "పెద్ద కుటుంబము మరియు అనేకమంది బంధువులు, స్నేహితులు లేకుండా అక్కడ ఏ మనుష్యుడూ లేకుండెను; కావున వారి గోత్రములు మిక్కిలి గొప్పవాయెను.",
                "5": "ఇప్పుడిదంతయూ చేయబడెను మరియు వారి మధ్య ఇంకను ఎట్టి యుద్ధములు లేకుండెను; వారు తమనుతాము సాతాను శక్తికి అప్పగించుకొనినందున, జనులపై ఈ సమస్త దుర్నీతి వచ్చియుండెను.",
                "6": "మరియు ప్రవక్తలను హత్య చేసిన వారి స్నేహితులు, బంధువుల యొక్క రహస్య కూడికను బట్టి ప్రభుత్వము యొక్క నియమములు నాశనము చేయబడెను.",
                "7": "వారు దేశమందు గొప్ప వివాదము కలుగజేసిరి, ఎంతగాననగా జనులలో అధిక నీతిమంతులైన వారందరు దాదాపుగా దుర్మార్గులైరి; వారి మధ్య నీతిమంతులు బహు కొద్దిమంది ఉండిరి.",
                "8": "ఆ విధముగా కుక్క తన వాంతికి తిరిగినట్టును, కడుగబడిన పంది బురదలో దొర్లుటకు మళ్ళినట్టును జనులలో అధికభాగము తమ నీతి నుండి మరలిపోయి ఆరు సంవత్సరములు కూడా గతించిపోలేదు.",
                "9": "ఇప్పుడు జనుల మధ్య అంత గొప్ప దుష్టత్వము జరిగించిన ఈ రహస్య కూడిక ఏకముగా సమకూడి, జేకబ్ అని వారు పిలిచిన వానిని వారి నాయకునిగా నియమించెను;",
                "10": "మరియు వారు అతడిని తమ రాజు అని పిలిచిరి; కావున, అతడు ఈ దుష్టుల ముఠాపై రాజు ఆయెను; అతడు యేసును గూర్చి సాక్ష్యమిచ్చిన ప్రవక్తలకు వ్యతిరేకముగా తమ స్వరమునెత్తిన ప్రధానులలో ఒకడైయుండెను.",
                "11": "ఏకముగా కలిసిన జనుల యొక్క గోత్రములవలే సంఖ్యలో వారు అంత బలముగా లేకుండిరి, వారి నాయకులలో ప్రతి ఒక్కరు తమ గోత్రమును బట్టి తమ చట్టములు స్థాపించుకొనిరి; అయినప్పటికీ వారు శత్రువులైయుండిరి; వారు నీతిమంతులు కానప్పటికీ, ప్రభుత్వమును నాశనము చేయుటకు నిబంధనలోనికి ప్రవేశించిన వారి యెడల ద్వేషమందు వారు ఐక్యముగానుండిరి.",
                "12": "కావున ముఠా యొక్క రాజైన జేకబ్, తమ శత్రువులు తమ కంటే అధిక సంఖ్యాకులని చూచి, మిక్కిలి ఉత్తర భాగమందున్న దేశములోనికి వారు తమ పలాయనము సాగించవలెనని, అసమ్మతీయులు తమను చేరువరకు (ఏలయనగా అనేకమంది అసమ్మతీయులు చేరెదరని అతడు వారికి ఆశలు కల్పించెను) మరియు జనుల యొక్క గోత్రములతో పోరాడుటకు వారు తగినంత బలవంతులగువరకు వారి కొరకు అక్కడొక రాజ్యమును నిర్మించవలెనని తన జనులను ఆజ్ఞాపించగా, వారట్లు చేసిరి.",
                "13": "వారి నడక ఎంత వేగముగా ఉండెననగా, వారు జనులకు అందుబాటులో లేకుండా వెళ్ళిపోవు వరకు వారు అడ్డగించబడలేకపోయిరి. ఆ విధముగా ముప్పైయవ సంవత్సరము ముగిసెను; మరియు నీఫై జనుల యొక్క వ్యవహారములు ఆ విధముగానుండెను.",
                "14": "ముప్పది ఒకటవ సంవత్సరమందు ప్రతి మనుష్యుడు అతని కుటుంబము, బంధువులు మరియు స్నేహితులను బట్టి గోత్రములుగా విభజింపబడిరి; అయినప్పటికీ, వారు ఒకరితోనొకరు యుద్ధము చేయరని వారొక ఒప్పందమునకు వచ్చిరి; కానీ, వారి చట్టములు మరియు వారి ప్రభుత్వ విధాన విషయమై వారు ఐక్యముగా ఉండలేదు, ఏలయనగా అవి వారి ప్రధానులు మరియు వారి నాయకుల మనస్సులను బట్టి స్థాపించబడినవి. కానీ, ఒక గోత్రము మరియొక గోత్రముపై దాడి చేయరాదని చాలా కఠినమైన చట్టములను వారు ఏర్పాటు చేసిరి, ఎంతగాననగా కొంత స్థాయిలో దేశమందు వారు సమాధానమును కలిగియుండిరి; అయినప్పటికీ, వారి హృదయములు వారి దేవుడైన ప్రభువు నుండి త్రిప్పివేయబడెను మరియు వారు ప్రవక్తలను రాళ్ళతో కొట్టి, వారిని తమ మధ్య నుండి బయటకు గెంటివేసిరి.",
                "15": "మరియు నీఫై—దేవదూతలచేత, ప్రభువు యొక్క స్వరము చేత దర్శింపబడియుండెను; కావున దేవదూతలను చూచియుండి, ప్రత్యక్ష సాక్షియైయుండి, క్రీస్తు యొక్క పరిచర్యను గూర్చి అతడు ఎరుగునట్లు అతనికి శక్తి ఇవ్వబడియుండెను; నీతి నుండి దుష్టత్వము మరియు హేయకార్యములకు వారు వేగముగా తిరుగుటను కూడా అతడు ప్రత్యక్షముగా చూచియుండెను;",
                "16": "కావున, వారి హృదయ కాఠిన్యము మరియు వారి మనస్సుల యొక్క గ్రుడ్డితనము నిమిత్తము నొచ్చుకొనినవాడై—అదే సంవత్సరమందు వారి మధ్యకు వెళ్ళి, పశ్చాత్తాపము మరియు ప్రభువైన యేసు క్రీస్తుపై విశ్వాసము ద్వారా పాప క్షమాపణను గూర్చి ధైర్యముగా సాక్ష్యమిచ్చుట మొదలుపెట్టెను.",
                "17": "అతడు వారికి అనేక విషయములలో పరిచర్య చేసెను; అవన్నియు వ్రాయబడలేవు, వాటిలో కొంతభాగము వ్రాయుట చాలదు, కావున అవి ఈ గ్రంథములో వ్రాయబడలేదు. మరియు నీఫై శక్తితో, గొప్ప అధికారముతో పరిచర్య చేసెను.",
                "18": "అతడు వారికంటే ఎక్కువ శక్తి కలిగియున్నందున వారు అతనితో కోపముగానుండిరి, ఏలయనగా అతని మాటలను వారు నమ్మకుండుట అసాధ్యమాయెను, ఏలయనగా ప్రభువైన యేసు క్రీస్తుపై అతని విశ్వాసము ఎంత గొప్పదనగా దేవదూతలు అతనికి ప్రతిదినము పరిచర్య చేసిరి.",
                "19": "అతడు యేసు నామమందు దయ్యములను, అపవిత్రాత్మలను వెళ్ళగొట్టెను; అతని సహోదరుడు జనుల చేత రాళ్ళతో కొట్టబడి మరణముననుభవించిన తరువాత అతడిని మృతులలో నుండి లేపెను.",
                "20": "జనులు దానిని చూచి, దానికి సాక్ష్యముండి, అతని శక్తిని బట్టి అతనితో కోపముగానుండిరి; అతడు యేసు నామమందు జనుల దృష్టిలో అనేకమైన అద్భుతకార్యములను చేసెను.",
                "21": "ఇప్పుడు ముప్పది ఒకటవ సంవత్సరము గతించిపోయెను మరియు ప్రభువుకు పరివర్తన చెందినవారు బహు కొద్దిమంది ఉండిరి; కానీ పరివర్తన చెందిన వారందరు తాము విశ్వాసముంచిన యేసు క్రీస్తునందున్న శక్తి మరియు దేవుని ఆత్మ ద్వారా వారు దర్శింపబడిరని జనులకు నిజముగా తెలియజేసిరి.",
                "22": "తమ నుండి దయ్యములు వెళ్ళగొట్టబడి, తమ రోగముల నుండి, అనారోగ్యముల నుండి స్వస్థత పొందిన వారందరూ దేవుని ఆత్మ వారిపై పని చేసినదని మరియు వారు స్వస్థపరచబడిరని జనులకు నిజముగా విశదపరచిరి; జనుల మధ్య వారు సూచకక్రియలు చూపి, కొన్ని అద్భుతకార్యములను కూడా చేసిరి.",
                "23": "ఆ విధముగా ముప్పది రెండవ సంవత్సరము కూడా గడిచిపోయెను. ముప్పది మూడవ సంవత్సరము యొక్క ప్రారంభమందు జనులకు నీఫై మొరపెట్టెను; అతడు వారికి పశ్చాత్తాపమును, పాప క్షమాపణను బోధించెను.",
                "24": "ఇప్పుడు పశ్చాత్తాపమునకు తేబడిన వారిలో నీటితో బాప్తిస్మము పొందని వారు ఒక్కరు కూడా అక్కడ లేరని మీరు జ్ఞాపకము చేసుకొనవలెనని నేను కోరుచున్నాను.",
                "25": "కావున, అట్టి వారందరు వారి యొద్దకు వచ్చి నీటితో బాప్తిస్మము పొందవలెనని ఈ పరిచర్య కొరకు నీఫైచేత మనుష్యులు నియమింపబడిరి; ఇది, వారు పశ్చాత్తాపపడిరని, వారి పాప క్షమాపణను పొందిరని దేవుని యెదుట మరియు జనుల యెదుట ఒక సాక్ష్యముగా, ఒక ప్రమాణముగా ఉండెను.",
                "26": "ఇప్పుడు పశ్చాత్తాపము నిమిత్తము బాప్తిస్మము పొందిన వారు ఈ సంవత్సరము యొక్క ప్రారంభమందు అనేకులుండిరి; మరియు సంవత్సరములో అధికభాగము ఆ విధముగా గడిచిపోయెను."
            },
            "8": {
                "1": "ఇప్పుడు మా వృత్తాంతమును బట్టి—మా వృత్తాంతము సత్యమని మేమెరుగుదుము, ఏలయనగా వృత్తాంతమును వ్రాసినదొక న్యాయవంతుడు—అతడు నిజముగా యేసు నామమందు అనేక అద్భుతకార్యములు చేసెను; మరియు తన దుర్నీతి నుండి అణువణువు కడుగబడితే తప్ప, యేసు నామమందు అద్భుతకార్యమును చేయగలిగిన మనుష్యుడెవడూ లేడు—",
                "2": "ఇప్పుడు మా కాలమును లెక్కించుటలో ఈ మనుష్యుని చేత ఏ పొరపాటు చేయబడని యెడల, ముప్పది మూడవ సంవత్సరము గడిచిపోయెను;",
                "3": "లేమనీయుడైన సమూయేలు ప్రవక్త చేత ఇవ్వబడిన సూచన కొరకు, అనగా దేశమంతటిపై మూడు దినముల పాటు అంధకారముండు సమయము కొరకు జనులు గొప్ప ఆతురతతో ఎదురుచూచుట మొదలుపెట్టిరి.",
                "4": "మరియు అన్ని అధికమైన సూచనలు ఇవ్వబడినప్పటికీ జనుల మధ్య గొప్ప సందేహములు, వివాదములుండుట మొదలాయెను.",
                "5": "ముప్పది నాలుగవ సంవత్సరమందు మొదటి నెల యొక్క నాలుగవ దినమున దేశమందంతటా ఎన్నడూ ఎరిగియుండని ఒక పెద్ద తుఫాను రేగెను.",
                "6": "మహా భయంకరమైన గాలివాన మరియు భీకరమైన ఉరుములు కూడా ఉండెను, ఎంతగాననగా అది ముక్కలుగా చీల్చునంతగా భూమియంతటిని కంపింపజేసెను.",
                "7": "దేశమంతటా ఎన్నడూ ఎరిగియుండని మిక్కిలి తీక్షణమైన మెరుపులుండెను.",
                "8": "జరహేమ్ల పట్టణము మంటలలో కాలిపోసాగెను.",
                "9": "మొరోనై పట్టణము సముద్రపు లోతులలో మునిగెను మరియు దాని నివాసులు ముంచబడిరి.",
                "10": "మొరోనైహా పట్టణముపై మట్టి కప్పబడెను, ఆ పట్టణము యొక్క స్థానములో గొప్ప పర్వతము పైకిలేచెను.",
                "11": "మరియు దక్షిణ దేశమందు మహా భయంకరమైన నాశనముండెను.",
                "12": "కానీ, ఉత్తర దేశమందు అత్యంత భయంకరమైన నాశనముండెను; ఏలయనగా తుఫానులు, సుడిగాలులు, ఉరుములు, మెరుపులు మరియు తీవ్ర భూకంపములను బట్టి దేశము యొక్క ముఖమంతయు మార్పు చెందెను.",
                "13": "రహదారులు ముక్కలాయెను మరియు సమమట్టముగా ఉన్న దారులు పాడుచేయబడెను, అనేక నున్నని స్థలములు గరుకాయెను.",
                "14": "అనేక గొప్ప మరియు ప్రఖ్యాత పట్టణములు ముంచబడెను, అనేకము కాల్చివేయబడెను మరియు అనేకము, వాటి భవనములు నేలకూలి, వాటి నివాసులు సంహరింపబడి, అక్కడి స్థలములు నిర్జనముగా వదిలి వేయబడు వరకు కంపించబడెను.",
                "15": "మరియు కొన్ని పట్టణములు నిలిచియుండెను; కానీ వాటి నష్టము మిక్కిలి గొప్పదైయుండి, వాటిలో సంహరింపబడిన వారు అనేకులుండిరి.",
                "16": "సుడిగాలిలో కొట్టుకొనిపోబడిన వారు కొందరుండిరి మరియు వారు కొట్టుకొనిపోబడిరని ఎరుగుట తప్ప, వారు ఎక్కడకు వెళ్ళిరో ఏ మనుష్యుడు ఎరుగడు.",
                "17": "ఆ విధముగా తుఫానులు, ఉరుములు, మెరుపులు మరియు భూకంపాలను బట్టి భూముఖమంతా వికృతము చేయబడెను.",
                "18": "మరియు బండలు రెండుగా చీల్చబడెను; దేశమంతటిపై అవి విరిగిన ముక్కలలో, అతుకులలో, పగుళ్ళలో కనబడునంతగా భూముఖమంతటిపై అవి ముక్కలాయెను.",
                "19": "ఉరుములు, మెరుపులు, గాలివాన, తుఫాను మరియు భూకంపములు ఆగినప్పుడు—ఏలయనగా, అవి సుమారు మూడు గంటలపాటు ఉండెను మరియు అంతకంటే ఎక్కువ సమయమని కొందరి చేత చెప్పబడినప్పటికీ, మహా భయంకరమైన ఈ పరిణామములన్నియు సుమారు మూడు గంటలపాటు జరిగెను—అప్పుడు దేశమంతటిపై చీకటికమ్మెను.",
                "20": "మరియు భూముఖమంతటా గాఢాంధకారముండెను, ఎంతగాననగా నేలకు కూలని దాని నివాసులు అంధకారపు ఆవిరిని గ్రహించగలిగిరి;",
                "21": "మరియు అంధకారమునుబట్టి వెలుగుగాని, క్రొవ్వొత్తులుగాని, కాగడాలుగాని లేకుండెను; బాగా ఎండిన శ్రేష్ఠమైన కలపతో అగ్ని రగులుకొనలేకపోయెను, కావున అక్కడ ఎంతమాత్రము వెలుగు లేకపోయెను.",
                "22": "మరియు అక్కడ ఏ వెలుగు, అగ్ని, కిరణము, సూర్యుడు, చంద్రుడు లేదా నక్షత్రములు లేకుండెను, ఏలయనగా దేశమంతటిపైనున్న అంధకారము యొక్క పొగమంచులు అంత గొప్పవైయుండెను.",
                "23": "మూడు దినముల పాటు అక్కడ వెలుగు కనబడకుండెను; నిరంతరము జనులందరి మధ్య గొప్ప దుఃఖము, ఆక్రందన మరియు విలాపముండెను; వారి మీదికి వచ్చిన అంధకారము మరియు గొప్ప నాశనమును బట్టి జనులు అధికముగా మూలుగుచుండిరి.",
                "24": "మరియు ఒక స్థలమందు వారు ఇట్లు చెప్పుచూ రోదించుట వినబడెను: అయ్యో, ఈ మహా భయంకరమైన దినమునకు ముందే మనము పశ్చాత్తాపపడియున్న ఎంత మేలు! అప్పుడు మన సహోదరులు తప్పించబడియుండేవారు మరియు ఆ గొప్ప జరహేమ్ల పట్టణమందు వారు కాల్చివేయబడకుండా ఉండేవారు.",
                "25": "ఇంకొక స్థలమందు వారు ఇట్లు చెప్పుచూ రోదించుట మరియు దుఃఖించుట వినబడెను: అయ్యో, ఈ మహా భయంకరమైన దినమునకు ముందే మనము పశ్చాత్తాపపడి, ప్రవక్తలను చంపకుండా, రాళ్ళతో కొట్టకుండా, బయటకు గెంటివేయకుండిన యెడల ఎంత మేలు! అప్పుడు మన తల్లులు, సుందరమైన మన కుమార్తెలు మరియు మన పిల్లలు తప్పించబడియుండి, ఆ గొప్ప పట్టణమైన మొరోనైహా యందు పాతిపెట్టబడకుండా ఉండేవారు. ఆ విధముగా జనుల యొక్క ఆక్రందనలు మహా భయంకరముగా ఉండెను."
            },
            "9": {
                "1": "మరియు ఈ దేశమంతటిపై భూనివాసులందరి మధ్య ఒక స్వరము ఇట్లు కేక వేయుచూ వినబడెను:",
                "2": "ఆపద, ఆపద, ఈ జనులకు ఆపద; వారు పశ్చాత్తాపపడితే తప్ప, భూనివాసులందరికి ఆపద; ఏలయనగా సంహరింపబడిన నా జనుల యొక్క అందమైన కుమారులు, కుమార్తెలను బట్టి అపవాది పరిహసించుచున్నాడు, అతని దూతలు ఆనందించుచున్నారు; వారు పతనమైనది వారి దుష్టత్వము మరియు హేయకార్యములను బట్టియే!",
                "3": "ఇదిగో, ఆ గొప్ప పట్టణమైన జరహేమ్లను, దాని నివాసులను నేను అగ్నితో కాల్చివేసియున్నాను.",
                "4": "మరియు ఆ గొప్ప పట్టణమైన మొరోనై సముద్రపు లోతులలోనికి ముంచి వేయబడి, దాని నివాసులు ముంచి వేయబడునట్లు నేను చేసియున్నాను.",
                "5": "ఇదిగో, ప్రవక్తలు మరియు పరిశుద్ధుల యొక్క రక్తము వారికి వ్యతిరేకముగా ఇకపై నా యొద్దకు రాకుండునట్లు నా యెదుట నుండి వారి దుర్ణీతులు మరియు వారి హేయకార్యములను దాచుటకు, ఆ గొప్ప పట్టణమైన మొరోనైహాను, దాని నివాసులను నేను మట్టితో కప్పియున్నాను.",
                "6": "ఇదిగో గిల్గాలు పట్టణము ముంచి వేయబడునట్లు మరియు దాని నివాసులు భూమి యొక్క అగాధ స్థలములలో పాతిపెట్టబడునట్లు నేను చేసియున్నాను;",
                "7": "అనగా, ప్రవక్తలు మరియు పరిశుద్ధుల యొక్క రక్తము వారికి వ్యతిరేకముగా ఇకపై నా యొద్దకు రాకుండునట్లు, నా యెదుట నుండి వారి దుష్టత్వమును, హేయకార్యములను దాచుటకు ఒనిహా పట్టణము, దాని నివాసులు, మోకుము పట్టణము, దాని నివాసులు మరియు యెరూషలేము పట్టణము, దాని నివాసులు ముంచి వేయబడునట్లు చేసి, వాటి స్థానములో జలములు వచ్చునట్లు నేను చేసియున్నాను.",
                "8": "ఇదిగో, ప్రవక్తలు మరియు పరిశుద్ధుల యొక్క రక్తము వారికి వ్యతిరేకముగా ఇకపై నా యొద్దకు రాకుండునట్లు, నా యెదుట నుండి వారి దుష్టత్వమును, హేయకార్యములను దాచుటకు గదియాంది పట్టణము, గద్యోమ్మా పట్టణము, జేకబ్ పట్టణము, గిమ్గిమ్నో పట్టణము, ఇవన్నియు ముంచబడునట్లు చేసి, వాటి స్థానములో కొండలు, లోయలు వచ్చునట్లు నేను చేసితిని మరియు వాటి నివాసులను నేను భూమి యొక్క అగాధ స్థలములలో పాతిపెట్టితిని.",
                "9": "ఇదిగో వారి రహస్య హత్యలు, కూడికలను బట్టి సమస్త భూమి యొక్క దుష్టత్వమును మించిన వారి పాపములు మరియు వారి దుష్టత్వమును బట్టి జేకబ్ రాజు యొక్క జనులు నివాసమున్న ఆ గొప్ప పట్టణమైన జేకబ్గాతును నేను అగ్నితో కాల్చబడునట్లు చేసియున్నాను; ఏలయనగా నా జనుల యొక్క సమాధానమును, దేశము యొక్క ప్రభుత్వమును నాశనము చేసినది వారే; కావున, ప్రవక్తలు మరియు పరిశుద్ధుల యొక్క రక్తము వారికి వ్యతిరేకముగా ఇకపై నా యొద్దకు రాకుండునట్లు నా యెదుట నుండి వారిని నాశనము చేయుటకు వారు కాల్చబడునట్లు నేను చేసితిని.",
                "10": "ఇదిగో వారి దుష్టత్వము, హేయకార్యములను గూర్చి వారికి ప్రకటించుటకు నేను పంపిన వారిని రాళ్ళతో కొట్టి, ప్రవక్తలను బయటకు గెంటివేయుట యందు వారి దుర్మార్గమును బట్టి లేమన్‌ పట్టణము, జాష్‌ పట్టణము, గాదు పట్టణము, కిష్క్యుమెన్‌ పట్టణము మరియు వాటి నివాసులు అగ్నిచేత కాల్చబడునట్లు నేను చేసితిని.",
                "11": "మరియు వారి మధ్య నీతిమంతులెవరు లేకుండునట్లు వారందరినీ వారు బయటకు గెంటివేసిరి, కావున నేను వారి మధ్యకు పంపిన ప్రవక్తలు మరియు పరిశుద్ధుల యొక్క రక్తము వారికి వ్యతిరేకముగా నేల నుండి నాకు మొరపెట్టకుండునట్లు వారి దుష్టత్వము, హేయకార్యములు నా యెదుట నుండి దాచబడునట్లు నేను అగ్నిని పంపి, వారిని నాశనము చేసితిని.",
                "12": "వారి దుష్టత్వములను, హేయకార్యములను బట్టి ఈ దేశముపై మరియు ఈ జనులపై అధికమైన నాశనములు వచ్చునట్లు నేను చేసియున్నాను.",
                "13": "వారికంటే అధిక నీతిమంతులైనందున విడిచిపెట్టబడిన మీరందరు, నేను మిమ్ములను స్వస్థపరచునట్లు ఇప్పుడు నా యొద్దకు తిరిగివచ్చి, మీ పాపముల విషయమై పశ్చాత్తాపపడి పరివర్తన నొందరా?",
                "14": "మీరు నా యొద్దకు వచ్చిన యెడల, మీరు నిత్యజీవము కలిగియుందురని నిశ్చయముగా నేను మీతో చెప్పుచున్నాను. ఇదిగో కనికరము గల నా బాహువు మీ వైపు చాపబడినది మరియు వచ్చు వానిని నేను చేర్చుకొందును; నా యొద్దకు వచ్చు వారు ధన్యులు.",
                "15": "ఇదిగో, దేవుని కుమారుడైన యేసు క్రీస్తును నేనే. నేను పరలోకములను, భూమిని మరియు వాటియందున్న సమస్తమును సృష్టించియున్నాను. నేను ఆరంభము నుండి తండ్రితో ఉన్నాను; తండ్రియందు నేనును, నా యందు తండ్రియు ఉన్నాము; మరియు నా యందు తండ్రి తన నామమును మహిమపరచియున్నాడు.",
                "16": "నా స్వజనుల యొద్దకు వచ్చినది నేనే, నా స్వజనులు నన్ను చేర్చుకొనలేదు. మరియు నా రాకడను గూర్చిన లేఖనములు నెరవేరినవి.",
                "17": "నన్ను అంగీకరించు వారందరు, అనగా నా నామమందు విశ్వాసముంచు వారందరు దేవుని పిల్లలగుటకు నేను అనుమతించితిని, ఏలయనగా నా ద్వారా విమోచన వచ్చును మరియు నాయందు మోషే ధర్మశాస్త్రము నెరవేరెను.",
                "18": "నేను లోకమునకు జీవమును, వెలుగునైయున్నాను. అల్ఫాయు ఓమెగయు నేనే, అనగా ఆదియు అంతము నేనే.",
                "19": "మీరు నా కొరకు ఇకపై రక్తము చిందించరు; మీ బలులు, మీ దహనబలి అర్పణములు నిలిపి వేయబడును, ఏలయనగా మీ బలులను, మీ దహనబలి అర్పణములను వేటిని నేను అంగీకరించను.",
                "20": "మీరు విరిగిన హృదయమును, నలిగిన ఆత్మను బలిగా నాకు అర్పించెదరు. మరియు వారి పరివర్తన యొక్క సమయమున, నా యందున్న వారి విశ్వాసమును బట్టి లేమనీయులు అగ్నితోను, పరిశుద్ధాత్మతోను బాప్తిస్మము పొంది దానిని ఎరుగకుండినట్లే, ఎవరు నా యొద్దకు విరిగిన హృదయముతో, నలిగిన ఆత్మతో వచ్చెదరో వారికి నేను అగ్నితోను పరిశుద్ధాత్మతోను బాప్తిస్మమిచ్చెదను.",
                "21": "ఇదిగో లోకమునకు విమోచన తెచ్చుటకు, పాపము నుండి లోకమును రక్షించుటకు నేను లోకమునకు వచ్చియున్నాను.",
                "22": "కావున పశ్చాత్తాపపడి, చిన్న బిడ్డవలే నా యొద్దకు వచ్చు వానిని నేను చేర్చుకొందును, ఏలయనగా దేవుని రాజ్యము ఈలాంటి వారిదే. అట్టి వారి కొరకు నేను నా ప్రాణమును పెట్టియున్నాను మరియు దానిని తిరిగి పైకి తీసుకొనియున్నాను; కావున భూదిగంతములారా, పశ్చాత్తాపపడుడి మరియు నా యొద్దకు వచ్చి రక్షింపబడుడి."
            },
            "10": {
                "1": "ఇప్పుడు దేశ జనులందరు ఈ మాటలు విని, వాటిని గూర్చి సాక్ష్యమిచ్చిరి. ఈ మాటల తర్వాత దేశమందు అనేక గంటలపాటు నిశ్శబ్దముండెను;",
                "2": "ఏలయనగా జనులు ఎంత అధికముగా ఆశ్చర్యపడిరనగా, సంహరింపబడిన వారి బంధువుల నష్టము నిమిత్తము విలపించుటను, రోదించుటను వారు మానివేసిరి; కావున, దేశమంతటా అనేక గంటలపాటు నిశ్శబ్దముండెను.",
                "3": "మరలా ఒక స్వరము జనులకు వినిపించగా, జనులందరు దానిని విని, ఇట్లు చెప్పుచూ సాక్ష్యమిచ్చిరి:",
                "4": "ఓ యాకోబు వంశస్థులారా, పతనమైన ఈ గొప్ప పట్టణవాసులారా, ఇశ్రాయేలు వంశస్థులైన వారలారా, కోడి తన పిల్లలను రెక్కల క్రిందకేలాగు చేర్చుకొనునో ఆలాగే నేనును మిమ్ములను ఎన్నోమారులు చేర్చుకొనవలెనని యుంటిని మరియు మిమ్ములను పోషించితిని.",
                "5": "మరలా, పతనమైన ఇశ్రాయేలు వంశ జనులారా, కోడి తన పిల్లలను రెక్కల క్రిందకేలాగు చేర్చుకొనునో ఆలాగే నేనును మిమ్ములను ఎన్నోమారులు చేర్చుకొనవలెనని యుంటిని; యెరూషలేమునందు నివసించుచూ పతనమైన ఇశ్రాయేలు వంశ జనులారా, కోడి తన పిల్లలను రెక్కల క్రిందకేలాగు చేర్చుకొనునో ఆలాగే నేనును మిమ్ములను ఎన్నోమారులు చేర్చుకొనవలెనని యుంటిని గాని మీరు ఒల్లకపోతిరి.",
                "6": "ఓ! నేను విడిచిపెట్టిన ఇశ్రాయేలు వంశస్థులారా, మీరు పశ్చాత్తాపపడి హృదయము యొక్క సంపూర్ణ ఉద్దేశ్యముతో నా యొద్దకు తిరిగి వచ్చిన యెడల, కోడి తన పిల్లలను రెక్కల క్రిందకేలాగు చేర్చుకొనునో ఆలాగే నేనును మిమ్ములను ఎన్నోమారులు చేర్చుకొనవలెనని యుంటిని.",
                "7": "లేని యెడల ఓ ఇశ్రాయేలు వంశమా, మీ పితరులకు చేయబడిన నిబంధన నెరవేరు సమయము వరకు మీ నివాస స్థలములు నిర్జనమగును.",
                "8": "ఇప్పుడు జనులు ఈ మాటలు వినినప్పుడు, వారి బంధువులు, స్నేహితులను కోల్పోవుటను బట్టి వారు విలపించుట మరియు రోదించుట మొదలుపెట్టిరి.",
                "9": "ఆ విధముగా మూడు దినములు గడిచిపోయెను. అది ఉదయమందైయుండెను, అంధకారము దేశముపై నుండి చెదిరిపోయెను; భూమి కంపించుట మానెను, బండలు చీలుట మానెను, భీతి కలిగించు మూలుగులు ఆగెను; మరియు సమస్త అల్లరి ధ్వనులు గతించిపోయెను.",
                "10": "భూమి నిలువబడినట్లు తిరిగి ఒకటిగా కలిసెను మరియు ప్రాణములతో వదిలిపెట్టబడిన జనుల యొక్క సంతాపము, విలాపము, రోదన ఆగెను; వారి సంతాపము సంతోషముగాను, వారి విలాపములు వారి విమోచకుడు, ప్రభువైన యేసు క్రీస్తునకు స్తుతులుగా, కృతజ్ఞతా స్తోత్రములుగా మారెను.",
                "11": "మరియు అంతవరకు ప్రవక్తల ద్వారా పలుకబడిన లేఖనములు నెరవేర్చబడెను.",
                "12": "ఇప్పుడు రక్షింపబడిన వారు జనులలో అధిక నీతిమంతులు; ప్రవక్తలను చేర్చుకొని, వారిని రాళ్ళతో కొట్టని వారు; మరియు విడిచిపెట్టబడిన పరిశుద్ధుల యొక్క రక్తమును చిందించని వారు—",
                "13": "వారు విడిచిపెట్టబడిరి మరియు ముంచి వేయబడలేదు; భూమి యందు పాతిపెట్టబడలేదు; వారు సముద్రము యొక్క లోతుల యందు ముంచబడలేదు; వారు అగ్నిచేత కాల్చబడలేదు లేదా ఏదీ వారి మీద పడి వారు మరణించునట్లు నలుగగొట్టలేదు; వారు సుడిగాలియందు కొనిపోబడలేదు లేదా పొగ మరియు అంధకారపు ఆవిరి చేత వారు జయింపబడలేదు.",
                "14": "ఇప్పుడు చదువు వారు గ్రహించుగాక; లేఖనములను కలిగియున్న వాడు వాటిని వెదుకుగాక, అగ్నిద్వారా, పొగద్వారా, తుఫానుద్వారా, సుడిగాలులద్వారా మరియు వారిని చేర్చుకొనుటకు భూమి తెరువబడుటద్వారా ఈ మరణములు, నాశనములు మరియు ఈ సంగతులన్నియు అనేక పరిశుద్ధ ప్రవక్తల ప్రవచనముల యొక్క నెరవేర్పో కాదోయని చూచి, గ్రహించుగాక.",
                "15": "ఇదిగో నేను మీతో చెప్పుచున్నాను, క్రీస్తు యొక్క రాకడ సమయమున జరుగు ఈ విషయములను గూర్చి అనేకులు సాక్ష్యమిచ్చిరి మరియు ఈ విషయములను గూర్చి సాక్ష్యమిచ్చినందున, వారు సంహరింపబడిరి.",
                "16": "ప్రవక్త జీనోస్ ఈ విషయములను గూర్చి సాక్ష్యమిచ్చెను మరియు జీనోక్ కూడా ఈ విషయములను గూర్చి మాట్లాడెను, ఏలయనగా ప్రత్యేకించి వారి సంతానము యొక్క శేషమైన మనలను గూర్చి వారు సాక్ష్యమిచ్చిరి.",
                "17": "ఇదిగో, మన తండ్రియైన యాకోబు కూడా యోసేపు సంతానము యొక్క శేషమును గూర్చి సాక్ష్యమిచ్చెను. మనము యోసేపు సంతానము యొక్క శేషము కాదా? మనలను గూర్చి సాక్ష్యమిచ్చు ఈ సంగతులు, మన తండ్రియైన లీహై యెరూషలేము నుండి బయటకు తీసుకొని వచ్చిన కంచు పలకలపై వ్రాయబడిలేవా?",
                "18": "ఇప్పుడు ముప్పది నాలుగవ సంవత్సరాంతమున, విడిచిపెట్టబడిన నీఫై జనులు మరియు విడిచిపెట్టబడి లేమనీయులని పిలువబడిన వారిపై గొప్ప అనుగ్రహములు చూపబడియుండి, వారి శిరస్సులపై గొప్ప ఆశీర్వాదములు క్రుమ్మరింపబడి యుండెనని నేను మీకు చూపెదను, ఎంతగాననగా పరలోకములోనికి క్రీస్తు యొక్క ఆరోహణము తరువాత, త్వరలోనే ఆయన వారికి నిజముగా తననుతాను ప్రత్యక్షపరచుకొనెను—",
                "19": "ఆయన శరీరమును వారికి చూపించి, వారికి పరిచర్య చేసెను; ఆయన పరిచర్య యొక్క వృత్తాంతము ఇకమీదట ఇవ్వబడును. కావున, ఈ సమయమున నేను నా మాటలను ముగించెదను."
            },
            "11": {
                "intro": "సమృద్ధిదేశమందు సమూహము సమకూడియుండగా యేసు క్రీస్తు తననుతాను నీఫై జనులకు కనబరచుకొని, వారికి పరిచర్య చేసెను; మరియు ఈ విధముగా ఆయన తననుతాను వారికి కనబరచుకొనెను.",
                "1": "ఇప్పుడు సమృద్ధిదేశమందున్న దేవాలయము చుట్టూ నీఫై జనుల యొక్క గొప్ప సమూహమొకటి సమకూడియుండెను; వారు విస్మయమొంది, ఆశ్చర్యముతో ఒకరితోనొకరు మాట్లాడుకొనుచూ అక్కడ సంభవించిన గొప్ప అద్భుతమైన మార్పును ఒకరికొకరు చూపుచుండిరి.",
                "2": "మరియు ఎవరి మరణమును గూర్చి సూచన ఇవ్వబడినదో, ఆ యేసు క్రీస్తును గూర్చి కూడా వారు మాట్లాడుచుండిరి.",
                "3": "వారు ఆ విధముగా ఒకరితోనొకరు మాట్లాడుచుండగా పరలోకము నుండి వచ్చినట్లున్న ఒక స్వరమును వారు వినిరి; వారు చుట్టూ చూసిరి, ఏలయనగా వారు వినిన స్వరమును వారు గ్రహించలేదు; అది కఠినమైన స్వరము కాదు లేదా బిగ్గర స్వరము కాదు; అది నిమ్మళమైన స్వరమైనప్పటికీ, వినిన వారిని అది ప్రభావితము చేసెను, ఎంతగాననగా వారి శరీరములోని ప్రతి భాగమును అది కంపించునట్లు చేసెను; అది సూటిగా వారి ఆత్మకు గ్రుచ్చుకొని, వారి హృదయములు దహించునట్లు చేసెను.",
                "4": "మరలా వారు ఆ స్వరమును వినిరి, కానీ దానిని గ్రహించలేదు.",
                "5": "తిరిగి మూడవసారి వారు ఆ స్వరమును విని, దానిని ఆలకించుటకు తమ చెవులను తెరచిరి; వారి చూపు దాని శబ్దము వైపు ఉండెను మరియు శబ్దము వచ్చుచున్న పరలోకము వైపు వారు స్థిరముగా చూచుచుండిరి.",
                "6": "మూడవసారి వారు వినిన స్వరమును వారు గ్రహించిరి మరియు అది వారితో ఇట్లు చెప్పెను:",
                "7": "ఇదిగో ఈయన నా ప్రియకుమారుడు, ఈయన యందు నేనానందించుచున్నాను, ఈయనయందు నేను నా నామమును మహిమపరచియున్నాను—ఈయన మాట వినుడి.",
                "8": "మరియు వారు గ్రహించినప్పుడు, వారు తమ కన్నులెత్తి మరలా పరలోకము వైపు చూచిరి; ఒక మనుష్యుడు పరలోకము నుండి దిగివచ్చుటను వారు చూచిరి; ఆయన తెల్లటి నిలువుటంగీని ధరించియుండెను; ఆయన క్రిందికి వచ్చి, వారి మధ్య నిలిచెను; మరియు సమస్త సమూహము యొక్క దృష్టి ఆయన పైనుండెను; వారు ఒకరితోనొకరు మాట్లాడునట్లు నోరు తెరుచుటకు కూడా ధైర్యము చేయలేదు మరియు దాని అర్థము ఎరుగలేదు, ఏలయనగా వారికి ప్రత్యక్షమైనది ఒక దేవదూతయని వారు తలంచిరి.",
                "9": "ఆయన తన చేతిని ముందుకు చాపి, జనులతో ఇట్లు చెప్పుచూ పలికెను:",
                "10": "ఇదిగో లోకములోనికి వచ్చునని ప్రవక్తలు సాక్ష్యమిచ్చిన యేసు క్రీస్తును నేనే.",
                "11": "నేను లోకమునకు వెలుగును, జీవమునైయున్నాను; తండ్రి నాకు ఇచ్చిన ఆ చేదు గిన్నెనుండి నేను త్రాగియున్నాను మరియు లోక పాపములను నాపై తీసుకొనుటలో తండ్రిని మహిమపరచియున్నాను, ఆది నుండి అన్ని విషయములందు తండ్రి యొక్క చిత్తమునకు లోబడియుండుటకు నేను దానిని సహించియున్నాను.",
                "12": "మరియు యేసు ఈ మాటలను పలికినప్పుడు సమూహమంతా నేలపై పడెను; ఏలయనగా పరలోకములోనికి ఆయన ఆరోహణము తర్వాత, క్రీస్తు తననుతాను వారికి కనబరచుకొనునని ప్రవచింపబడినదని వారు జ్ఞాపకము చేసుకొనిరి.",
                "13": "మరియు ప్రభువు ఇట్లు చెప్పుచూ వారితో మాట్లాడెను:",
                "14": "మీరు మీ చేతులతో నా ప్రక్కలను తాకునట్లు, నా చేతులు మరియు నా కాళ్ళలోని మేకుల గుర్తులను తడిమి తెలుసుకొనునట్లు, నేను ఇశ్రాయేలు దేవుడనని, సమస్త భూమి యొక్క దేవుడనని మరియు లోక పాపముల కొరకు సంహరింపబడితినని మీరు తెలుసుకొనునట్లు లేచి నా యొద్దకు రండి.",
                "15": "అంతట సమూహము ముందుకు వెళ్ళి, తమ చేతులతో ఆయన ప్రక్కలను తాకిరి మరియు ఆయన చేతులలో, కాళ్ళలో మేకుల గుర్తులను తడిమి తెలుసుకొనిరి; వారందరు ముందుకు వెళ్ళువరకు ఒకని తరువాత ఒకడు వెళ్ళుచూ వారు దీనిని చేసిరి, వారు తమ కన్నులతో చూచి, చేతులతో తడిమి తెలుసుకొనిరి మరియు ఎవరైతే రావలెనని ప్రవక్తల చేత వ్రాయబడినదో అది నిశ్చయముగా ఆయనేనని తెలుసుకొని, సాక్ష్యమిచ్చిరి.",
                "16": "వారందరు ముందుకు వెళ్ళి, తమంతట తాము చూచినప్పుడు వారు ఇట్లు చెప్పుచూ ఒకుమ్మడిగా కేకవేసిరి:",
                "17": "హోసన్నా! అత్యున్నతుడైన దేవుని నామము ధన్యమగును గాక! అనుచూ వారు యేసు పాదముల యొద్ద సాష్టాంగపడి, ఆయనను ఆరాధించిరి.",
                "18": "ఆయన నీఫైతో మాట్లాడి (ఏలయనగా నీఫై సమూహము మధ్యనుండెను), అతడు ముందుకు రావలెనని ఆజ్ఞాపించెను.",
                "19": "మరియు నీఫై లేచి ముందుకు వెళ్ళి, ప్రభువు యెదుట సాష్టాంగపడి ఆయన పాదములను ముద్దు పెట్టుకొనెను.",
                "20": "ప్రభువు అతడిని పైకి లెమ్మని ఆజ్ఞాపించగా, అతడు లేచి ఆయన యెదుట నిలబడెను.",
                "21": "నేను తిరిగి పరలోకమునకు ఆరోహణమైనప్పుడు నీవు ఈ జనులకు బాప్తిస్మమిచ్చునట్లు నేను నీకు శక్తినిచ్చుచున్నానని ప్రభువు అతనితో చెప్పెను.",
                "22": "మరలా ప్రభువు ఇతరులను పిలిచి, వారితో ఆలాగునే చెప్పి, బాప్తిస్మమిచ్చుటకు ఆయన వారికి శక్తినిచ్చెను. మరియు ఆయన వారితో ఇట్లనెను: ఈ విధముగా మీరు బాప్తిస్మమియ్యవలెను; మీ మధ్య ఎట్టి వివాదములుండరాదు.",
                "23": "నిశ్చయముగా నేను మీకు చెప్పుచున్నాను, మీ మాటల ద్వారా తమ పాపముల విషయమై పశ్చాత్తాపపడి, నా నామమందు బాప్తిస్మము పొందగోరిన వారికి ఈ విధముగా మీరు బాప్తిస్మమియ్యవలెను—ఇదిగో, మీరు నీటిలోనికి వెళ్ళి నిలబడి, నా నామమందు వారికి బాప్తిస్మమియ్యవలెను.",
                "24": "మరియు ఇట్లు చెప్పుచూ వారిని పేరుపెట్టి పిలుచుచూ మీరు చెప్పవలసిన మాటలు ఇవే:",
                "25": "యేసు క్రీస్తు నుండి అధికారమును పొందియుండి, తండ్రి యొక్కయు కుమారుని యొక్కయు పరిశుద్ధాత్మ యొక్కయు నామములోనికి నేను నీకు బాప్తిస్మమిచ్చుచున్నాను. ఆమేన్‌.",
                "26": "అప్పుడు మీరు వారిని నీటిలో పూర్తిగా ముంచి, పైకి తీసుకురావలెను.",
                "27": "ఈ మాదిరిని మీరు నా నామమున బాప్తిస్మమియ్యవలెను; ఏలయనగా నిశ్చయముగా నేను మీతో చెప్పుచున్నాను, తండ్రి, కుమారుడు మరియు పరిశుద్ధాత్మ ఏకమైయున్నారు; తండ్రియందు నేనును, నా యందు తండ్రియు ఉన్నాము మరియు తండ్రి, నేను ఏకమైయున్నాము.",
                "28": "నేను మిమ్ములను ఆజ్ఞాపించిన విధముగా మీరు బాప్తిస్మమియ్యవలెను. ఇంతవరకు ఉన్నట్లుగా మీ మధ్య ఏ వివాదములుండరాదు లేదా ఇంతవరకు ఉన్నట్లు నా సిద్ధాంతము యొక్క అంశములను గూర్చి మీ మధ్య వివాదములుండరాదు.",
                "29": "ఏలయనగా నిశ్చయముగా, నిశ్చయముగా నేను మీతో చెప్పుచున్నాను, వివాదము యొక్క ఆత్మను కలిగియున్నవాడు నా సంబంధి కాడు, కానీ వివాదము యొక్క తండ్రియైన అపవాది సంబంధియై యున్నాడు; మరియు వారు ఒకరితోనొకరు కోపముతో పోరాడునట్లు మనుష్యుల హృదయాలను అతడు పురిగొల్పును.",
                "30": "ఇదిగో, ఒకరికి వ్యతిరేకముగా మరొకరు కోపముతోనుండునట్లు మనుష్యుల హృదయాలను పురిగొల్పుట నా సిద్ధాంతము కాదు; కానీ, అట్టి క్రియలు ఆపి వేయవలెను అనునదే నా సిద్ధాంతమైయున్నది.",
                "31": "ఇదిగో నిశ్చయముగా, నిశ్చయముగా నేను మీతో చెప్పుచున్నాను, నేను నా సిద్ధాంతమును మీకు ప్రకటించెదను.",
                "32": "ఇదే నా సిద్ధాంతము మరియు ఇదే నా తండ్రి నాకు ఇచ్చిన సిద్ధాంతము; నేను తండ్రిని గూర్చి సాక్ష్యమిచ్చుచున్నాను, తండ్రి నన్ను గూర్చి సాక్ష్యమిచ్చును మరియు పరిశుద్ధాత్మ తండ్రిని గూర్చియు, నన్ను గూర్చియు సాక్ష్యమిచ్చును; మరియు పశ్చాత్తాపపడుటకు, నా యందు విశ్వాసముంచుటకు ప్రతిచోట మనుష్యులందరిని తండ్రి ఆజ్ఞాపించునని నేను సాక్ష్యమిచ్చుచున్నాను.",
                "33": "నా యందు విశ్వాసముంచి, బాప్తిస్మము పొందువాడు రక్షింపబడును మరియు దేవుని రాజ్యమును స్వతంత్రించుకొనువారు వారే.",
                "34": "నా యందు విశ్వాసముంచక, బాప్తిస్మము పొందని వాడు శపించబడును.",
                "35": "నిశ్చయముగా, నిశ్చయముగా నేను మీతో చెప్పుచున్నాను, ఇదే నా సిద్ధాంతము మరియు తండ్రి నుండి వచ్చినదానికి నేను సాక్ష్యమిచ్చుచున్నాను; నా యందు విశ్వాసముంచు వాడు తండ్రి యందు కూడా విశ్వాసముంచును మరియు తండ్రి నన్ను గూర్చి అతనికి సాక్ష్యమిచ్చును, ఏలయనగా ఆయన అగ్నితో, పరిశుద్ధాత్మతో అతడిని దర్శించును.",
                "36": "ఆ విధముగా తండ్రి నన్ను గూర్చి సాక్ష్యమిచ్చును మరియు పరిశుద్ధాత్మ అతనికి తండ్రిని గూర్చి, నన్నుగూర్చి సాక్ష్యమిచ్చును; ఏలయనగా తండ్రి, నేను మరియు పరిశుద్ధాత్మ ఏకమైయున్నాము.",
                "37": "మరలా నేను మీతో చెప్పుచున్నాను, మీరు పశ్చాత్తాపపడి ఒక చిన్న బిడ్డవలే అయి, నా నామమందు బాప్తిస్మము పొందవలెను, లేనియెడల మీరు ఏవిధముగాను ఈ విషయములను పొందలేరు.",
                "38": "మరలా నేను మీతో చెప్పుచున్నాను, మీరు పశ్చాత్తాపపడి నా నామమందు బాప్తిస్మము పొంది ఒక చిన్న బిడ్డవలే కావలెను, లేని యెడల మీరు ఏవిధముగా దేవుని రాజ్యమును స్వతంత్రించుకొనలేరు.",
                "39": "నిశ్చయముగా, నిశ్చయముగా నేను మీతో చెప్పుచున్నాను, ఇదే నా సిద్ధాంతము; దీనిపైన కట్టువారు నా బండ మీద కట్టుదురు మరియు పాతాళలోక ద్వారములు వారి యెదుట నిలువనేరవు.",
                "40": "మరియు ఎవడు దీనికన్నా ఎక్కువ లేదా తక్కువ ప్రకటించునో, అది నా సిద్ధాంతమని స్థాపించునో, అతడు దుష్టుని నుండి వచ్చును మరియు నా బండ మీద కట్టబడలేదు; కానీ, అతడు ఒక ఇసుక పునాదిపై కట్టును మరియు వరదలు వచ్చి, తుఫాను వారిని కొట్టినప్పుడు అట్టి వారిని చేర్చుకొనుటకు పాతాళలోక ద్వారములు తెరువబడియుండును.",
                "41": "కావున ఈ జనుల యొద్దకు వెళ్ళి, భూదిగంతముల వరకు నేను పలికిన మాటలను ప్రకటించుము."
            },
            "12": {
                "1": "యేసు నీఫైకి మరియు పిలువబడిన వారికి ఈ మాటలను చెప్పినప్పుడు (ఇప్పుడు పిలువబడి, బాప్తిస్మము ఇచ్చుటకు శక్తిని, అధికారమును పొందిన వారి యొక్క సంఖ్య పన్నెండైయుండెను), ఆయన తన చేతిని సమూహమువైపు చాపి బిగ్గరగా వారితో ఇట్లు చెప్పెను: మీకు పరిచర్య చేయుటకు మరియు మీ సేవకులుగా ఉండుటకు మీమధ్య నుండి నేను ఎన్నుకొనిన ఈ పడ్రెండుగురి మాటలను మీరు లక్ష్యపెట్టిన యెడల, మీరు ధన్యులు; వారు మీకు నీటితో బాప్తిస్మము ఇచ్చునట్లు వారికి నేను శక్తినిచ్చియున్నాను; మీరు నీటితో బాప్తిస్మము పొందిన తరువాత, నేను అగ్నితో మరియు పరిశుద్ధాత్మతో మీకు బాప్తిస్మమిచ్చెదను; కావున మీరు నన్ను చూచి, నేను ఉన్నానని ఎరిగిన తరువాత మీరు నాయందు విశ్వాసముంచి, బాప్తిస్మము పొందిన యెడల మీరు ధన్యులు.",
                "2": "మరలా, మీరు నన్ను చూచితిరని, నేను ఉన్నానని మీరు ఎరుగుదురని మీరు సాక్ష్యమిచ్చినందున, మీ మాటల యందు విశ్వాసముంచు వారు అధిక ధన్యులు. మీ మాటలయందు విశ్వాసముంచి, మిక్కిలి వినయము కలిగియుండి బాప్తిస్మము పొందు వారు ధన్యులు, ఏలయనగా వారు అగ్నితో, పరిశుద్ధాత్మతో దర్శింపబడి వారి పాప క్షమాపణను పొందుదురు.",
                "3": "ఆత్మ విషయమై దీనులై నా యొద్దకు వచ్చువారు ధన్యులు, పరలోక రాజ్యము వారిది.",
                "4": "మరలా, దుఃఖపడు వారందరు ధన్యులు, వారు ఓదార్చబడుదురు.",
                "5": "సాత్వీకులు ధన్యులు, వారు భూలోకమును స్వతంత్రించుకొందురు.",
                "6": "నీతి కొరకు ఆకలిదప్పులుగల వారందరు ధన్యులు, వారు పరిశుద్ధాత్మతో నింపబడుదురు.",
                "7": "కనికరము గలవారు ధన్యులు, వారు కనికరము పొందుదురు.",
                "8": "హృదయ శుద్ధిగల వారందరు ధన్యులు, వారు దేవుని చూచెదరు.",
                "9": "సమాధానపరచు వారందరు ధన్యులు, వారు దేవుని పిల్లలు అనబడుదురు.",
                "10": "నా నామము నిమిత్తము హింసింపబడు వారందరు ధన్యులు, పరలోక రాజ్యము వారిది.",
                "11": "నా నిమిత్తము జనులు మిమ్మును నిందించి, హింసించి, మీ మీద అబద్ధముగా చెడ్డమాటలెల్ల పలుకునప్పుడు మీరు ధన్యులు;",
                "12": "ఏలయనగా మీరు గొప్ప సంతోషమును, ఆనందమును కలిగియుందురు, పరలోకమందు మీ ఫలము అధికమగును; ఈలాగున వారు మీకు పూర్వమందుండిన ప్రవక్తలను హింసించిరి.",
                "13": "నిశ్చయముగా నేను మీతో చెప్పునదేమనగా—మీరు లోకమునకు ఉప్పుయి ఉండవలెనని నేను మిమ్ములను ఆజ్ఞాపించుచున్నాను; కానీ ఉప్పు నిస్సారమైన యెడల, భూమి దేనివలన సారము పొందును? అప్పటి నుండి ఉప్పు బయట పారవేయబడి మనుష్యుల చేత త్రొక్కబడుటకే గాని మరి దేనికిని పనికిరాదు.",
                "14": "నిశ్చయముగా నేను మీతో చెప్పునదేమనగా—మీరు ఈ జనులకు వెలుగైయుండవలెనని నేను మిమ్ములను ఆజ్ఞాపించుచున్నాను. కొండమీదనుండు పట్టణము మరుగైయుండనేరదు.",
                "15": "ఇదిగో మనుష్యులు దీపము వెలిగించి, దానిని కుంచము క్రింద పెట్టుదురా? లేదు, కానీ అది ఇంటనుండు వారికందరికి వెలుగిచ్చుటకై దీపస్తంబముమీదనే పెట్టుదురు.",
                "16": "కావున, ఈ జనులు మీ సత్‌క్రియలను చూచి పరలోకమందున్న మీ తండ్రిని మహిమపరచునట్లు వారి యెదుట మీ వెలుగు ప్రకాశింపనియ్యుడి.",
                "17": "ధర్మశాస్త్రమునైనను ప్రవక్తల వచనములనైనను కొట్టివేయవచ్చితినని తలంచవద్దు. నెరవేర్చుటకే గాని కొట్టివేయుటకు నేను రాలేదు.",
                "18": "ఏలయనగా నా యందు ధర్మశాస్త్రమంతయు నెరవేరు వరకు దాని నుండి ఒక పొల్లయినను ఒక సున్నయైనను తప్పిపోదని నిశ్చయముగా మీతో చెప్పుచున్నాను.",
                "19": "ఇదిగో, మీరు నా యందు విశ్వాసముంచునట్లు, మీ పాపముల విషయమై పశ్చాత్తాపపడి, విరిగిన హృదయము మరియు నలిగిన ఆత్మతో నా యొద్దకు వచ్చునట్లు మీకు నా తండ్రి యొక్క ధర్మశాస్త్రమును, ఆజ్ఞలను నేను ఇచ్చియున్నాను. ఆజ్ఞలు మీ యెదుటనున్నవి మరియు ధర్మశాస్త్రము నెరవేర్చబడినది.",
                "20": "కావున, నా యొద్దకు వచ్చి రక్షణ పొందుడి; ఈ సమయమున నేను మీకు ఆజ్ఞాపించిన నా ఆజ్ఞలను మీరు పాటించని యెడల, మీరు ఏ విధముగాను పరలోక రాజ్యమందు ప్రవేశించలేరని నిశ్చయముగా నేను మీతో చెప్పుచున్నాను.",
                "21": "నరహత్య చేయవద్దు, నరహత్య చేయువాడెవడైనను దేవుని విమర్శకు లోనగునని పూర్వీకులతో చెప్పబడియున్నదని, మీ ముందు వ్రాయబడియున్నదని మీరు వినియున్నారు గదా;",
                "22": "నేను మీతో చెప్పునదేమనగా—తన సహోదరునిమీద కోపపడు ప్రతివాడు విమర్శకు లోనగును. తన సహోదరుని చూచి వ్యర్థుడా అని చెప్పువాడు మహాసభకు లోనగును; ద్రోహీ అని చెప్పువాడు నరకాగ్నికి లోనగును.",
                "23": "కావున నీవు నా యొద్దకు వచ్చిన యెడల లేదా నా యొద్దకు వచ్చుటకు కోరిక కలిగియున్న యెడల మరియు నీ మీద నీ సహోదరునికి విరోధమేమైనను కలదని నీకు జ్ఞాపకము వచ్చిన యెడల—",
                "24": "మొదట నీ సహోదరుని యొద్దకు వెళ్ళి, అతనితో సమాధానపడుము; అటు తరువాత హృదయము యొక్క పూర్ణ ఉద్దేశ్యముతో నా యొద్దకు రమ్ము, నేను నిన్ను చేర్చుకొందును.",
                "25": "నీ ప్రతివాదితో నీవును త్రోవలో ఉండగానే త్వరగా వానితో సమాధానపడుము, లేని యెడల ఏ సమయమందైనను అతడు నిన్ను అప్పగించును, అంతట నీవు చెరసాలలో వేయబడుదువు.",
                "26": "నిశ్చయముగా నేను మీతో చెప్పునదేమనగా—మీరు కడపటి సెనైన్‌ చెల్లించు వరకు ఏ విధముగానూ అక్కడనుండి బయటకు రాలేరు. మీరు చెరలో ఉండగా ఒక్క సెనైన్‌ అయినా చెల్లించగలరా? లేదు, అని నేను మీతో నిశ్చయముగా చెప్పుచున్నాను.",
                "27": "ఇదిగో, నీవు వ్యభిచరించరాదని పూర్వీకుల చేత వ్రాయబడినది;",
                "28": "కానీ, నేను మీతో చెప్పునదేమనగా—ఒక స్త్రీని మోహపు చూపుతో చూచు ప్రతివాడు, అప్పుడే తన హృదయమందు వ్యభిచారము చేసినవాడగును.",
                "29": "ఇదిగో, ఈ విషయములలో దేనిని మీ హృదయములో ప్రవేశించుటకు మీరు అనుమతించరాదని నేను మీకు ఒక ఆజ్ఞ ఇచ్చుచున్నాను.",
                "30": "ఏలయనగా ఈ విషయములలో మిమ్ములను మీరు ఉపేక్షించుకొనుట మీకు మేలగును, అట్లు చేయుటవలన మీరు నరకములోనికి వేయబడుటకు బదులు మీ సిలువనెత్తుకొందురు.",
                "31": "తన భార్యను విడనాడువాడు ఆమెకు పరిత్యాగ పత్రిక ఇయ్యవలెనని వ్రాయబడినది గదా.",
                "32": "నిశ్చయముగా నేను మీతో చెప్పునదేమనగా—వ్యభిచార కారణమును బట్టి గాక, తన భార్యను విడనాడు ప్రతివాడును ఆమెను వ్యభిచారిణిగా చేయుచున్నాడు; విడనాడబడిన దానిని పెండ్లాడు వాడు వ్యభిచరించుచున్నాడు.",
                "33": "మరియు నీవు అప్రమాణము చేయక నీ ప్రమాణములను ప్రభువుకు చెల్లింపవలెనని వ్రాయబడినది గదా.",
                "34": "కానీ, నిశ్చయముగా నేను మీతో చెప్పునదేమనగా—ఎంత మాత్రము ఒట్టు పెట్టుకొనవద్దు; ఆకాశము తోడన వద్దు, అది దేవుని సింహాసనము;",
                "35": "భూమి తోడన వద్దు, అది ఆయన పాదపీఠము;",
                "36": "నీ తల తోడని ఒట్టు పెట్టుకొనవద్దు, నీవు ఒక వెంట్రుకనైనను తెలుపుగా గాని నలుపుగా గాని చేయలేవు;",
                "37": "కానీ మీ మాట అవునంటే అవును, కాదంటే కాదు అని ఉండవలెను; వీటికి మించునది దుష్టుని నుండి పుట్టునది.",
                "38": "కంటికి కన్ను, పంటికి పల్లు అని వ్రాయబడినది గదా;",
                "39": "కానీ నేను మీతో చెప్పునదేమనగా—దుష్టుని ఎదిరింపక, నిన్ను కుడి చెంపమీద కొట్టువాని వైపునకు ఎడమచెంప కూడా త్రిప్పుము;",
                "40": "ఎవడైన నీ మీద వ్యాజ్యెమువేసి నీ అంగీ తీసుకొనగోరిన యెడల, వానికి నీ పైవస్త్రము కూడా ఇచ్చివేయుము;",
                "41": "ఒకడు ఒక మైలు దూరము రమ్మని నిన్ను బలవంతము చేసిన యెడల, వానితో కూడా రెండు మైళ్ళు వెళ్ళుము.",
                "42": "నిన్ను అడుగు వానికిమ్ము, నిన్ను అప్పు అడుగగోరువాని నుండి నీ ముఖము త్రిప్పుకొనవద్దు.",
                "43": "నీ పొరుగువాని ప్రేమించి, నీ శత్రువును ద్వేషించుమని వ్రాయబడినది గదా;",
                "44": "కానీ నేను మీతో చెప్పునదేమనగా—మీరు పరలోకమందున్న మీ తండ్రికి కుమారులై యుండునట్లు మీ శత్రువులను ప్రేమించుడి, మిమ్ములను శపించు వారిని దీవించుడి, మిమ్ములను ద్వేషించు వారికి మేలు చేయుడి; మరియు మిమ్ములను దౌర్జన్యముగా ఉపయోగించుకొని హింసించు వారి కొరకు ప్రార్థన చేయుడి;",
                "45": "ఏలయనగా ఆయన చెడ్డవారిమీదను మంచివారిమీదను తన సూర్యుని ఉదయింప జేయుచున్నాడు.",
                "46": "కావున, ధర్మశాస్త్రము ప్రకారము పూర్వకాలము చెప్పబడిన విషయములన్నీ నాయందు నెరవేరినవి.",
                "47": "పాత విషయములు గతించిపోయెను మరియు సమస్త విషయములు క్రొత్తవాయెను.",
                "48": "కావున నేను లేదా పరలోకమందున్న మీ తండ్రి పరిపూర్ణులైయున్నట్లు మీరును పరిపూర్ణులు కావలెనని నేను కోరుచున్నాను."
            },
            "13": {
                "1": "నిశ్చయముగా నేను చెప్పునదేమనగా—మీరు బీదలకు ధర్మము చేయవలెనని నేను కోరుదును; కానీ, మనుష్యులకు కనబడవలెనని వారి యెదుట మీ నీతికార్యము చేయకుండా జాగ్రత్తపడుడి; లేని యెడల పరలోకమందున్న మీ తండ్రియొద్ద మీరు ఫలము పొందరు.",
                "2": "కావున నీవు ధర్మము చేయునప్పుడు మనుష్యులవలన ఘనతనొందవలెనని, వేషధారులు సమాజమందిరములలోను వీధులలోను చేయులాగున నీ ముందర బూర ఊదింపవద్దు. వారు తమ ఫలము పొందియున్నారని నిశ్చయముగా మీతో చెప్పుచున్నాను.",
                "3": "నీవైతే ధర్మము చేయునప్పుడు, నీ ధర్మము రహస్యముగానుండు నిమిత్తము నీ కుడిచెయ్యి చేయునది నీ ఎడమచేతికి తెలియకయుండవలెను;",
                "4": "అట్లయితే రహస్యమందు చూచు నీ తండ్రి నీకు బహిరంగముగా ప్రతిఫలమిచ్చును.",
                "5": "మరియు మీరు ప్రార్థన చేయునప్పుడు వేషధారుల వలె ఉండవద్దు; మనుష్యులకు కనబడవలెనని సమాజ మందిరములలోను, వీధుల మూలలలోను నిలిచి ప్రార్థన చేయుట వారికిష్టము. వారు తమ ఫలము పొందియున్నారని నిశ్చయముగా మీతో చెప్పుచున్నాను.",
                "6": "నీవు ప్రార్థన చేయునప్పుడు, నీ గది లోనికి వెళ్ళి తలుపువేసి, రహస్యమందున్న నీ తండ్రికి ప్రార్థన చేయుము; అప్పుడు రహస్యమందు చూచు నీ తండ్రి నీకు బహిరంగముగా ప్రతిఫలమిచ్చును.",
                "7": "కానీ మీరు ప్రార్థన చేయునప్పుడు అన్యజనులవలే వ్యర్థమైన మాటలు వచింపవద్దు, విస్తరించి మాటలాడుటవలన తమ మనవి వినబడునని వారు తలంచుచున్నారు.",
                "8": "మీరు వారివలె ఉండకుడి. మీరు మీ తండ్రిని అడుగక మునుపే మీకు అక్కరగా నున్నవేవో ఆయనకు తెలియును.",
                "9": "కాబట్టి మీరీలాగు ప్రార్థన చేయుడి: పరలోకమందున్న మా తండ్రీ, నీ నామము పరిశుద్ధ పరచబడుగాక.",
                "10": "నీ చిత్తము పరలోకమందు నెరవేరుచున్నట్లు భూమియందును నెరవేరును గాక.",
                "11": "మరియు మా ఋణస్థులను మేము క్షమించియున్న ప్రకారము మా ఋణములు క్షమించుము.",
                "12": "మమ్మును శోధనలోకి తేక దుష్టుని నుండి మమ్మును తప్పించుము.",
                "13": "ఏలయనగా రాజ్యము, బలము, మహిమ నిరంతరము మీవైయున్నవి. ఆమేన్‌.",
                "14": "మనుష్యుల అపరాధములను మీరు క్షమించిన యెడల, మీ పరలోకపు తండ్రియు మీ అపరాధములను క్షమించును;",
                "15": "మీరు మనుష్యుల అపరాధములను క్షమింపక పోయిన యెడల, మీ తండ్రియు మీ అపరాధములను క్షమింపడు.",
                "16": "ఇంకను మీరు ఉపవాసము చేయునప్పుడు వేషధారులవలే దుఃఖముఖులై యుండకుడి, తాము ఉపవాసము చేయుచున్నట్టు మనుష్యులకు కనబడవలెనని వారు తమ ముఖములను వికారము చేసుకొందురు. వారు తమ ఫలము పొందియున్నారని నిశ్చయముగా మీతో చెప్పుచున్నాను.",
                "17": "కానీ నీవు ఉపవాసము చేయునప్పుడు నీ తలను అంటుకొని, నీ ముఖము కడుగుకొనుము;",
                "18": "రహస్యమందున్న నీ తండ్రికే తప్ప, ఉపవాసము చేయుచున్నట్లు నీవు మనుష్యులకు కనబడరాదు; అప్పుడు రహస్యమందు చూచుచున్న నీ తండ్రి నీకు బహిరంగముగా ప్రతిఫలమిచ్చును.",
                "19": "భూమి మీద మీకొరకు ధనమును కూర్చుకొనవద్దు; ఇక్కడ చిమ్మెటయు, తుప్పును తినివేయును, దొంగలు కన్నము వేసి దొంగిలెదరు.",
                "20": "కానీ పరలోకమందు మీ కొరకు ధనమును కూర్చుకొనుడి, అచ్చట చిమ్మెటయైనను తుప్పైనను దాని తినివేయదు; దొంగలు కన్నము వేసి దొంగిలరు.",
                "21": "నీ ధనమెక్కడ నుండునో అక్కడనే నీ హృదయము ఉండును.",
                "22": "దేహమునకు దీపము కన్నే గనుక నీ కన్ను తేటగా ఉండినయెడల, నీ దేహమంతయు వెలుగు మయమైయుండును.",
                "23": "కానీ, నీ కన్ను చెడినదైతే నీ దేహమంతయు చీకటి మయమైయుండును. నీలోనున్న వెలుగు చీకటియై యుండినయెడల, ఆ చీకటి ఎంతో గొప్పది!",
                "24": "ఎవడును ఇద్దరు యజమానులకు దాసుడుగా ఉండనేరడు; అతడు ఒకని ద్వేషించి యొకని ప్రేమించును, లేదా ఒకని పక్షముగా నుండి యొకని తృణీకరించును. మీరు దేవునికిని సిరికిని దాసులుగా నుండనేరరు.",
                "25": "మరియు యేసు ఈ మాటలను పలికినప్పుడు, ఆయన తాను ఎన్నుకొనిన పడ్రెండుగురి వైపు చూచి వారితో ఇట్లు చెప్పెను: నేను పలికిన మాటలను జ్ఞాపకముంచుకొనుడి. ఏలయనగా ఈ జనులకు పరిచర్య చేయుటకు నేను ఎన్నుకొనిన వారు మీరే. అందువలన నేను మీతో చెప్పునదేమనగా—ఏమి తిందుమో ఏమి త్రాగుదుమోయని మీ ప్రాణమును గూర్చియైనను, ఏమి ధరించుకొందుమోయని మీ దేహమును గూర్చియైనను చింతింపకుడి. ఆహారము కంటే ప్రాణమును, వస్త్రము కంటే దేహమును గొప్పవి కావా?",
                "26": "ఆకాశ పక్షులను చూడుడి, అవి విత్తవు కోయవు కొట్లలో కూర్చుకొనవు; అయినను మీ పరలోకపు తండ్రి వాటిని పోషించుచున్నాడు. మీరు వాటికంటే బహు శ్రేష్టులు కారా?",
                "27": "మీలో నెవడు చింతించుట వలన తన యెత్తు మూరెడెక్కువ చేసికొనగలడు?",
                "28": "వస్త్రములను గూర్చి మీరు చింతింపనేల? అడవిపువ్వులు ఏలాగు నెదుగుచున్నవో ఆలోచించుడి; అవి కష్టపడవు, ఒడకవు.",
                "29": "అయినను తన సమస్త వైభవముతో కూడిన సొలొమోను సహితము వీటిలో నొకదానివలెనైనను అలంకరింపబడలేదు.",
                "30": "నేడుండి రేపు పొయిలో వేయబడు అడవిగడ్డిని దేవుడీలాగు అలంకరించిన యెడల, అల్పవిశ్వాసులారా, మీకు మరి నిశ్చయముగా వస్త్రములు ధరింపజేయును గదా.",
                "31": "కాబట్టి, ఏమి తిందుమో ఏమి త్రాగుదుమో ఏమి ధరించుకొందుమో అని చింతింపకుడి.",
                "32": "ఇవన్నియు మీకు కావలెనని మీ పరలోకపు తండ్రికి తెలియును.",
                "33": "కానీ మీరు ఆయన రాజ్యమును నీతిని మొదట వెదకుడి; అప్పుడవన్నియు మీకు అనుగ్రహింపబడును.",
                "34": "రేపటిని గూర్చి చింతింపకుడి, రేపటి దినము దాని సంగతులను గూర్చి చింతించును. ఏనాటి కీడు ఆనాటికి చాలును."
            },
            "14": {
                "1": "మరియు యేసు ఈ మాటలు పలికినప్పుడు ఆయన మరలా సమూహము వైపు తిరిగి ఇట్లు చెప్పుచూ వారితో మాట్లాడెను: నిశ్చయముగా నేను మీతో చెప్పునదేమనగా మీరు తీర్పు తీర్చకుడి, అప్పుడు మిమ్మును గూర్చి తీర్పు తీర్చబడదు.",
                "2": "మీరు తీర్చు తీర్పు చొప్పుననే మిమ్మును గూర్చియు తీర్పు తీర్చబడును; మీరు కొలుచు కొలత చొప్పుననే మీకును కొలువబడును.",
                "3": "నీ కంటిలోనున్న దూలమునెంచక నీ సహోదరుని కంటిలోనున్న నలుసును చూచుటయేల?",
                "4": "నీ కంటిలో దూలముండగా, నీవు నీ సహోదరుని చూచి—నీ కంటిలోనున్న నలుసును తీసివేయనిమ్మని చెప్పనేల?",
                "5": "వేషధారీ, మొదట నీ కంటిలో నున్న దూలమును తీసివేసుకొనుము; అప్పుడు నీ సహోదరుని కంటిలో నున్న నలుసును తీసివేయుటకు నీకు తేటగా కనబడును.",
                "6": "పరిశుద్ధమైనది కుక్కలకు పెట్టకుడి, మీ ముత్యములను పందుల యెదుట వేయకుడి; వేసినయెడల అవి యొకవేళ వాటిని కాళ్ళతో త్రొక్కి మీ మీద పడి మిమ్మును చీల్చివేయును.",
                "7": "అడుగుడి మీకియ్యబడును; వెదకుడి మీకు దొరకును; తట్టుడి మీకు తీయబడును.",
                "8": "అడుగు ప్రతివాడును పొందును; వెదకువానికి దొరకును; తట్టువానికి తీయబడును.",
                "9": "మీలో ఏ మనుష్యుడైనను తన కుమారుడు తన్ను రొట్టెను అడిగినయెడల, వానికి రాతినిచ్చునా?",
                "10": "చేపను అడిగిన యెడల, పామునిచ్చునా?",
                "11": "మీరు చెడ్డవారై యుండియు మీ పిల్లలకు మంచి యీవుల నియ్యనెరిగి యుండగా పరలోకమందున్న మీ తండ్రి తనను అడుగువారికి అంతకంటే ఎంతో నిశ్చయముగా మంచి యీవులనిచ్చును.",
                "12": "కావున మనుష్యులు మీకు ఏమి చేయవలెనని మీరు కోరుదురో ఆలాగుననే మీరును వారికి చేయుడి. ఇది ధర్మశాస్త్రమును ప్రవక్తల ఉపదేశమునైయున్నది.",
                "13": "ఇరుకు ద్వారమున ప్రవేశించుడి; నాశనమునకు పోవు ద్వారము వెడల్పును, ఆ దారి విశాలమునైయున్నది, దాని ద్వారా ప్రవేశించువారు అనేకులు;",
                "14": "జీవమునకు పోవు ద్వారము ఇరుకును ఆ దారి సంకుచితమునైయున్నది, దాని కనుగొనువారు కొందరే.",
                "15": "అబద్ధ ప్రవక్తలను గూర్చి జాగ్రత్తపడుడి, వారు గొఱ్ఱెల చర్మములు వేసుకొని మీ యొద్దకు వత్తురు, కానీ లోపల వారు క్రూరమైన తోడేళ్ళు.",
                "16": "వారి ఫలముల వలన మీరు వారిని తెలుసుకొందురు. ముండ్ల పొదలలో ద్రాక్షపండ్లనైనను, పల్లేరు చెట్లను అంజూరపు పండ్లనైనను కోయుదురా?",
                "17": "ఆలాగుననే ప్రతి మంచి చెట్టు మంచి ఫలములు ఫలించును, పనికిమాలిన చెట్టు కానిఫలములు ఫలించును.",
                "18": "మంచి చెట్టు కానిఫలములు ఫలింపనేరదు, పనికిమాలిన చెట్టు మంచి ఫలములు ఫలింపనేరదు.",
                "19": "మంచి ఫలములు ఫలింపని ప్రతి చెట్టు నరకబడి అగ్నిలో వేయబడును.",
                "20": "కాబట్టి మీరు వారి ఫలముల వలన వారిని తెలుసుకొందురు.",
                "21": "ప్రభువా, ప్రభువా, అని నన్ను పిలుచు ప్రతివాడును పరలోకరాజ్యములో ప్రవేశింపడు గాని పరలోకమందున్న నా తండ్రి చిత్తప్రకారము చేయువాడే ప్రవేశించును.",
                "22": "ఆ దినమందు అనేకులు నన్ను చూచి—ప్రభువా, ప్రభువా, మేము నీ నామమున ప్రవచింపలేదా? నీ నామమున దయ్యములను వెళ్ళగొట్టలేదా? నీ నామమున అనేకమైన అద్భుతములు చేయలేదా? అని చెప్పుదురు.",
                "23": "అప్పుడు—నేను మిమ్మును ఎన్నడును ఎరుగను, అక్రమము చేయువారలారా, నా యొద్ద నుండి పొండని వారితో చెప్పుదును.",
                "24": "కాబట్టి ఈ నా మాటలు విని వాటి చొప్పున చేయు ప్రతివాడును బండ మీద తన ఇల్లు కట్టుకొనిన బుద్ధిమంతుని పోలియుండును.",
                "25": "వాన కురిసెను, వరదలు వచ్చెను, గాలి విసిరి ఆ ఇంటి మీద కొట్టెను గాని దాని పునాది బండమీద వేయబడెను గనుక అది పడలేదు.",
                "26": "మరియు ఈ నా మాటలు విని వాటిచొప్పున చేయని ప్రతివాడు ఇసుక మీద తన ఇల్లు కట్టుకొనిన బుద్ధిహీనుని పోలియుండును.",
                "27": "వాన కురిసెను, వరదలు వచ్చెను, గాలి విసిరి ఆ ఇంటి మీద కొట్టెను, అప్పుడది కూలబడెను; దాని పాటు గొప్పదని చెప్పెను."
            },
            "15": {
                "1": "ఇప్పుడు యేసు ఈ మాటలను చెప్పుట ముగించినప్పుడు, ఆయన సమూహము వైపు చూచి వారితో ఇట్లనెను: ఇదిగో, నా తండ్రి యొద్దకు ఆరోహణమగుటకు ముందు నేను బోధించిన విషయములను మీరు వినియున్నారు; కావున నా ఈ మాటలను జ్ఞాపకముంచుకొని, వాటిచొప్పున చేయువానిని అంత్యదినమున నేను లేపుదును.",
                "2": "యేసు ఈ మాటలు చెప్పినప్పుడు మోషే ధర్మశాస్త్రమును గూర్చి ఆయన ఏమి చెప్పునోయని ఆశ్చర్యపడుచూ తెలుసుకొనగోరుచున్న కొందరు వారి మధ్య ఉండిరని ఆయన చూచెను; ఏలయనగా, పాత విషయములు గతించిపోయెను మరియు సమస్త విషయములు క్రొత్తవాయెను అను మాటను వారు గ్రహించలేకపోయిరి.",
                "3": "మరియు ఆయన వారితో ఇట్లు చెప్పెను: పాత విషయములు గతించిపోయెను మరియు సమస్త విషయములు క్రొత్తవాయెనని నేను మీతో చెప్పితినని ఆశ్చర్యపడకుడి.",
                "4": "నేను మీతో చెప్పునదేమనగా, మోషేకు ఇవ్వబడిన ధర్మశాస్త్రము నెరవేరినది.",
                "5": "ఇదిగో, ధర్మశాస్త్రమును ఇచ్చిన వాడను నేనే, నా జనులైన ఇశ్రాయేలుతో నిబంధన చేసిన వాడను నేనే; కావున ధర్మశాస్త్రము నా యందు నెరవేరెను, ఏలయనగా నేను ధర్మశాస్త్రమును నెరవేర్చుటకు వచ్చియున్నాను; కావున, అది ముగించబడెను.",
                "6": "ఇదిగో, నేను ప్రవక్తలను నాశనము చేయను, ఏలయనగా నా యందు ఎన్ని నెరవేరలేదో అవన్నియు నెరవేరునని నిశ్చయముగా నేను మీతో చెప్పుచున్నాను.",
                "7": "మరియు పాత విషయములు గతించిపోయెనని నేను మీతో చెప్పితిని, కనుక రాబోవు విషయములను గూర్చి చెప్పబడిన దానిని నేను నాశనము చేయను.",
                "8": "ఏలయనగా, నా జనులతో నేను చేసిన నిబంధన అంతయు నెరవేరలేదు; కానీ మోషేకు ఇవ్వబడిన ధర్మశాస్త్రము నా యందు ముగించబడియుండెను.",
                "9": "నేనే ధర్మశాస్త్రమును, వెలుగునైయున్నాను. నా వైపు చూచి, అంతము వరకు సహించుడి మరియు మీరు జీవించెదరు; ఏలయనగా అంతము వరకు సహించువానికి నేను నిత్యజీవము నిచ్చెదను.",
                "10": "ఇదిగో, నేను మీకు ఆజ్ఞలను ఇచ్చియున్నాను; కావున నా ఆజ్ఞలను గైకొనుడి. ఇది ధర్మశాస్త్రమును ప్రవక్తల ఉపదేశమునైయున్నది, ఏలయనగా వారు నిజముగా నన్ను గూర్చి సాక్ష్యమిచ్చిరి.",
                "11": "ఇప్పుడు యేసు ఈ మాటలను చెప్పినప్పుడు, తాను ఎన్నుకొనిన ఆ పడ్రెండుగురితో ఆయన ఇట్లు చెప్పెను:",
                "12": "మీరు నా శిష్యులైయున్నారు; మరియు యోసేపు వంశము యొక్క శేషమైన ఈ జనులకు మీరు వెలుగైయున్నారు.",
                "13": "ఇదిగో, ఇది మీ స్వాస్థ్యమైన దేశము మరియు తండ్రి దానిని మీకు ఇచ్చియున్నాడు.",
                "14": "ఏ సమయమందైనను యెరూషలేములోనున్న మీ సహోదరులకు నేను దీనిని చెప్పవలెనని తండ్రి నాకు ఆజ్ఞ ఇచ్చియుండలేదు.",
                "15": "లేక ఏ సమయమందైనను దేశము నుండి తండ్రి బయటకు నడిపించి వేసిన ఇశ్రాయేలు వంశము యొక్క ఇతర గోత్రములను గూర్చి నేను వారికి చెప్పవలెనని తండ్రి నాకు ఆజ్ఞ ఇచ్చియుండలేదు.",
                "16": "ఇంతమట్టుకు నేను వారితో చెప్పవలెనని తండ్రి నన్ను ఆజ్ఞాపించెను:",
                "17": "ఈ దొడ్డివి కాని ఇతర గొఱ్ఱెలను నేను కలిగియున్నాను; వాటిని కూడా నేను తేవలెను మరియు అవి నా స్వరమును వినును; అప్పుడు ఒకే దొడ్డి, ఒకే కాపరి ఉండును.",
                "18": "ఇప్పుడు మెడబిరుసుతనము మరియు అవిశ్వాసమును బట్టి వారు నా మాట గ్రహించలేదు; కావున ఈ విషయమును గూర్చి ఇంతకుమించి వారికి చెప్పరాదని నేను తండ్రి ద్వారా ఆజ్ఞాపించబడితిని.",
                "19": "కానీ, మీతో చెప్పమని తండ్రి నన్ను ఆజ్ఞాపించియున్నాడని నిశ్చయముగా నేను మీతో చెప్పునదేమనగా—వారి దుర్నీతిని బట్టి మీరు వారి నుండి వేరుచేయబడిరి; కావున, వారి దుర్నీతిని బట్టియే వారు మిమ్ములను ఎరుగరు.",
                "20": "ఇతర గోత్రములను తండ్రి వారి నుండి వేరుచేసియున్నాడని తిరిగి నిశ్చయముగా నేను మీతో చెప్పుచున్నాను; వారి దుర్నీతిని బట్టి వారు వారిని ఎరుగకుండిరి.",
                "21": "మరియు ఈ దొడ్డివికాని ఇతర గొఱ్ఱెలను నేను కలిగియున్నాను, వాటిని కూడా నేను తేవలెను మరియు అవి నా స్వరమును వినును, అప్పుడక్కడ ఒకే దొడ్డి ఒకే కాపరి ఉండునని నేను చెప్పిన వారు మీరేనని నిశ్చయముగా నేను మీతో చెప్పుచున్నాను.",
                "22": "వారు నన్ను గ్రహించలేదు, ఏలయనగా అది అన్యజనులైయుండెనని వారు తలంచిరి; ఏలయనగా వారి బోధ ద్వారా అన్యజనులు పరివర్తన పొందవలెనని వారు గ్రహించలేదు.",
                "23": "వారు నా స్వరమును విందురని నేను చెప్పినప్పుడు వారు నన్ను గ్రహించలేదు; మరియు అన్యజనులు, ఏ సమయమందైనను నా స్వరమును వినరాదని—పరిశుద్ధాత్మ ద్వారా తప్ప, నన్ను నేను వారికి ప్రత్యక్ష పరచుకొనరాదని వారు గ్రహించలేదు.",
                "24": "కానీ మీరు నా మాట వింటిరి, నన్ను చూచితిరి; మీరు నా గొఱ్ఱెలై యున్నారు మరియు తండ్రి నాకు ఇచ్చిన వారి మధ్య మీరు లెక్కింపబడియున్నారు."
            },
            "16": {
                "1": "నిశ్చయముగా నేను మీతో చెప్పునదేమనగా—ఈ దేశమునకు, యెరూషలేము దేశమునకు లేదా నేను పరిచర్య చేయుటకు వెళ్ళియుండిన చుట్టూ ఉన్న దేశము యొక్క ఏ భాగములకు చెందని ఇతర గొఱ్ఱెలను నేను కలిగియున్నాను.",
                "2": "నేను చెప్పుచున్న వారు ఇంకను నా స్వరమును వినియుండలేదు; లేదా ఏ సమయమందైనను నన్ను నేను వారికి ప్రత్యక్షపరచుకొనలేదు.",
                "3": "కానీ, వారు ఒకే దొడ్డి ఒకే కాపరి కలిగియుండునట్లు, నా స్వరమును విని నా గొఱ్ఱెల మధ్య లెక్కింపబడునట్లు, నేను వారి యొద్దకు వెళ్ళవలెనని తండ్రి నుండి నేను ఒక ఆజ్ఞను పొందియున్నాను; కావున వారికి నన్ను నేను కనబరచుకొనుటకు వెళ్ళుచున్నాను.",
                "4": "మరియు నేను వెళ్ళిపోయిన తరువాత ఈ మాటలను మీరు వ్రాయవలెనని నేను మిమ్ములను ఆజ్ఞాపించుచున్నాను, ఒకవేళ యెరూషలేములోనున్న నా జనులు, నన్ను చూచి నా పరిచర్యలో నాతో ఉన్నవారు, మీ గురించి మరియు వారు ఎరుగని ఇతర గోత్రములను గూర్చి కూడా పరిశుద్ధాత్మ ద్వారా జ్ఞానమును పొందవలెనని నా నామమున తండ్రిని అడుగకుండిన యెడల, అప్పుడు మీరు వ్రాయు ఈ మాటలు భద్రము చేయబడి అన్యజనులకు విశదము చేయబడవలెను; వారి అవిశ్వాసమును బట్టి భూముఖముపై చెదిరియుండు వారి సంతానము యొక్క శేషమునకు అన్యజనుల యొక్క సంపూర్ణత ద్వారా అవి తేబడవలెను లేదా వారి విమోచకుడనైన నన్ను గూర్చి వారు తెలుసుకొనునట్లు అవి తేబడవలెను.",
                "5": "అప్పుడు నేను భూమి యొక్క నలువైపుల నుండి వారిని సమకూర్చెదను; ఇశ్రాయేలు వంశస్థులందరితో తండ్రి చేసిన నిబంధనను నేను నెరవేర్చెదను.",
                "6": "మరియు నన్ను గూర్చి, తండ్రిని గూర్చి వారికి సాక్ష్యమిచ్చు పరిశుద్ధాత్మ ద్వారా నా యందున్న వారి విశ్వాసమును బట్టి అన్యజనులు ధన్యులు.",
                "7": "ఇదిగో ఓ ఇశ్రాయేలు వంశమా, నా యందున్న వారి విశ్వాసమును బట్టి మరియు మీ అవిశ్వాసమును బట్టి, ఈ సంగతుల యొక్క సంపూర్ణత వారికి తెలియజేయబడునట్లు కడవరి దినమందు సత్యము అన్యజనులకు వచ్చునని తండ్రి చెప్పుచున్నాడు.",
                "8": "కానీ వారు ఈ భూముఖముపై ముందుకువచ్చి ఇశ్రాయేలు వంశము వారైన నా జనులను చెదరగొట్టినప్పటికీ, అన్యజనులలోని అవిశ్వాసులకు ఆపద అని తండ్రి చెప్పుచున్నాడు; ఇశ్రాయేలు వంశము వారైన నా జనులు వారి మధ్య నుండి గెంటివేయబడియున్నారు మరియు వారి పాదముల క్రింద త్రొక్కివేయబడియున్నారు;",
                "9": "అన్యజనుల యెడల తండ్రి యొక్క కనికరములను బట్టి మరియు ఇశ్రాయేలు వంశము వారైన నా జనుల యెడల తండ్రి యొక్క తీర్పులను బట్టి కూడా నిశ్చయముగా నేను మీతో చెప్పునదేమనగా—దీనియంతటి తరువాత ఇశ్రాయేలు వంశము వారైన నా జనులు మొత్తబడునట్లు, బాధింపబడునట్లు, సంహరింపబడునట్లు, వారి మధ్య నుండి గెంటివేయబడునట్లు, వారి చేత ద్వేషింపబడునట్లు, వారి మధ్య ఒక హేతువుగాను ఒక సామెతగాను ఉండునట్లు నేను చేసియుంటిని—",
                "10": "మరియు నేను మీకు చెప్పవలెనని ఆ విధముగా తండ్రి ఆజ్ఞాపించుచున్నాడు: అన్యజనులు నా సువార్తకు వ్యతిరేకముగా పాపము చేసి, నా సువార్త యొక్క సంపూర్ణతను తిరస్కరించి, సమస్త జనముల కంటే హెచ్చుగా మరియు సమస్త భూ జనులందరి కంటే హెచ్చుగా తమ హృదయ గర్వమందు పైకెత్తబడి, అన్ని రకములైన అబద్ధములు, మోసములు, దుర్మార్గములు, అన్నివిధములైన వేషధారణ, నరహత్యలు, యాజక వంచనలు, జారత్వములు మరియు రహస్యమైన హేయకార్యములతో నిండియుండు ఆ దినమున ఈ సంగతులన్నిటినీ చేసి, నా సువార్త యొక్క సంపూర్ణతను తిరస్కరించిన యెడల, ఇదిగో వారి మధ్యనుండి నా సువార్త యొక్క సంపూర్ణతను నేను తీసివేసెదనని తండ్రి చెప్పుచున్నాడు.",
                "11": "అప్పుడు ఓ ఇశ్రాయేలు వంశమా, నేను నా జనులకు చేసిన నిబంధనను జ్ఞాపకము చేసుకొందును మరియు వారికి నా సువార్తను తెచ్చెదను.",
                "12": "మరియు ఓ ఇశ్రాయేలు వంశమా, అన్యజనులు మీపై శక్తి కలిగియుండరని నేను మీకు చూపెదను; కానీ ఓ ఇశ్రాయేలు వంశమా, మీతో నా నిబంధనను నేను జ్ఞాపకము చేసుకొనెదను మరియు నా సంపూర్ణ సువార్తను మీరు తెలుసుకొందురు.",
                "13": "కానీ ఓ ఇశ్రాయేలు వంశమా, అన్యజనులు పశ్చాత్తాపపడి నా యొద్దకు తిరిగి వచ్చిన యెడల, వారు నా జనుల మధ్య లెక్కింపబడెదరు.",
                "14": "మరియు ఇశ్రాయేలు వంశము వారైన నా జనులు వారి మధ్య నుండి వెళ్ళి, వారిని త్రొక్కివేయుటకు నేను అనుమతించనని తండ్రి చెప్పుచున్నాడు.",
                "15": "కానీ వారు నా వైపు తిరుగని యెడల మరియు నా స్వరమును ఆలకించని యెడల, ఓ ఇశ్రాయేలు వంశమా, నా జనులు వారి మధ్య నుండి వెళ్ళి వారిని త్రొక్కివేయునట్లు నేను అనుమతించెదను మరియు వారు, బయట పారవేయబడి నా జనుల యొక్క పాదముల క్రింద త్రొక్కివేయబడుటకు తప్ప మరిదేనికీ పనికిరాక నిస్సారమైన ఉప్పు వలెనుందురు.",
                "16": "నిశ్చయముగా నేను మీతో చెప్పునదేమనగా, ఈ జనులకు ఈ దేశమును వారి స్వాస్థ్యము నిమిత్తము నేను ఇవ్వవలెనని—ఆ విధముగా తండ్రి నన్ను ఆజ్ఞాపించియున్నాడు.",
                "17": "అప్పుడు ప్రవక్త యెషయా ఇట్లు చెప్పిన మాటలు నెరవేరును:",
                "18": "నీ కావలివారు పలుకుచున్నారు, కూడుకొని బిగ్గరగా పాడుచున్నారు, యెహోవా సీయోనును మరలా రప్పించగా వారు కన్నులార చూచుచున్నారు.",
                "19": "యెరూషలేమునందు పాడైయున్న స్థలములారా, ఉత్సహించి యేకముగా సంగీతగానము చేయుడి. యెహోవా తన జనులను ఆదరించెను, యెరూషలేమును విమోచించెను.",
                "20": "యెహోవా తన పరిశుద్ధ బాహువును బయలుపరచియున్నాడు; భూదిగంత నివాసులందరు దేవుని రక్షణను చూచెదరు."
            },
            "17": {
                "1": "యేసు ఈ మాటలను చెప్పినప్పుడు, ఆయన తిరిగి సమూహము వైపు చూచి వారితో ఇట్లనెను: ఇదిగో, నా సమయము ఆసన్నమైనది.",
                "2": "మీరు బలహీనులైయున్నారని, తండ్రి చేత ఆజ్ఞాపించబడి ఈ సమయమున నేను మీతో చెప్పిన నా మాటలన్నియు మీరు గ్రహించలేరని నేను చూచుచున్నాను.",
                "3": "కావున మీరు మీ గృహములకు వెళ్ళి, నేను చెప్పిన ఆ విషయములను ధ్యానించుడి మరియు మీరు గ్రహించునట్లు నా నామమందు తండ్రిని అడుగుడి; రేపటి కొరకు మీ మనస్సులు సిద్ధము చేసుకొనుడి మరియు నేను మీ యొద్దకు తిరిగి వచ్చెదను.",
                "4": "అయితే, ఇప్పుడు నేను తండ్రి యొద్దకు మరియు ఇశ్రాయేలు యొక్క తప్పిపోయిన గోత్రములకు నన్ను కనబరచుకొనుటకు వెళ్ళెదను, ఏలయనగా ఆయన వారిని ఎక్కడకు కొనిపోయెనో ఆయన ఎరుగును గనుక వారు తండ్రి దృష్టిలో తప్పిపోయిన వారు కారు.",
                "5": "యేసు ఆ విధముగా పలికినప్పుడు, ఆయన సమూహము వైపు చూచెను మరియు వారు కన్నీళ్ళతో ఉండి, మరికొంతసేపు వారితో నిలిచియుండమని ఆయనను అడుగుచున్నట్లు ఆయనవైపు తదేకముగా చూచుటను కనుగొనెను.",
                "6": "ఆయన వారితో ఇట్లు చెప్పెను: ఇదిగో, నా ఆంత్రములు మీ యెడల కనికరముతో నిండియున్నవి.",
                "7": "మీ మధ్య రోగులెవరైనా ఉన్నారా? వారిని ఇక్కడకు తీసుకురండి. కుంటివారు, గ్రుడ్డివారు లేదా కదలలేని వారు, వికలాంగులు, కుష్ఠువారు, ఊచకాలు చేతులు గలవారు, చెవిటి వారు లేదా ఏ విధముగానైనా బాధింపబడిన వారు మీలోనున్నారా? వారిని ఇక్కడకు తీసుకురండి, నేను వారిని స్వస్థపరిచెదను, ఏలయనగా నేను మీ యెడల కనికరము కలిగియున్నాను; నా ఆంత్రములు కనికరముతో నిండియున్నవి.",
                "8": "ఏలయనగా యెరూషలేములోనున్న మీ సహోదరులకు నేను ఏమి చేసియున్నానో దానిని మీకు చూపవలెనని మీరు కోరుచున్నారని, నేను మిమ్ములను స్వస్థపరచుటకు మీ విశ్వాసము చాలునని నేను చూచుచున్నాను.",
                "9": "ఆయన ఆ విధముగా పలికినప్పుడు, సమూహమంతా కలిసి వారి రోగులను, బాధింపబడిన వారిని, కుంటివారిని, గ్రుడ్డివారిని, మూగవారిని మరియు ఏ విధముగానైనను బాధింపబడిన వారందరిని తీసుకొని ముందుకు వెళ్ళిరి; ఆయన యొద్దకు వారిని తీసుకురాగా, ఆయన వారిలో ప్రతివానిని స్వస్థపరిచెను.",
                "10": "వారందరు, అనగా స్వస్థపరచబడినవారు మరియు ఆరోగ్యముగా ఉన్నవారు ఇరువురు ఆయన పాదములవద్ద మోకరించి, ఆయనను ఆరాధించిరి; సమూహము నుండి రాగలిగిన వారందరు వచ్చి, ఆయన పాదములను ముద్దు పెట్టుకొనిరి, ఎంతగాననగా వారు ఆయన పాదములను కన్నీళ్ళతో కడిగిరి.",
                "11": "అప్పుడు వారి చిన్నపిల్లలను తీసుకురమ్మని ఆయన ఆజ్ఞాపించెను.",
                "12": "కావున వారు తమ చిన్నపిల్లలను తీసుకువచ్చి ఆయన చుట్టూ నేలపై కూర్చోబెట్టగా, యేసు వారి మధ్యలో నిలిచెను మరియు వారందరు ఆయన యొద్దకు తేబడువరకు సమూహము దారి ఇచ్చెను.",
                "13": "వారందరు తీసుకురాబడి యేసు వారి మధ్యలో నిలిచియున్నప్పుడు, వారు నేలపై మోకరించవలెనని ఆయన సమూహమును ఆజ్ఞాపించెను.",
                "14": "వారు నేలపై మోకరించినప్పుడు, యేసు తనలోతాను మూలుగుచు ఇట్లనెను: తండ్రీ, ఇశ్రాయేలు వంశస్థుల దుష్టత్వమును బట్టి నేను కలత చెందియున్నాను.",
                "15": "మరియు ఈ మాటలు చెప్పినప్పుడు, ఆయన కూడా నేలపై మోకరించి, తండ్రిని ప్రార్థించెను; ఆయన ప్రార్థనలో ఉచ్ఛరించిన మాటలు వ్రాయబడలేవు మరియు ఆయనను వినిన సమూహము దానిని గూర్చి సాక్ష్యమిచ్చిరి.",
                "16": "ఈ విధముగా వారు సాక్ష్యమిచ్చిరి: యేసు, తండ్రితో మాట్లాడగా మేము చూచిన మరియు వినిన అంత గొప్ప అద్భుతమైన విషయములు ముందెన్నడూ కన్ను చూసియుండలేదు లేదా చెవి వినియుండలేదు.",
                "17": "యేసు మాట్లాడగా మేము చూచిన మరియు వినిన అంత గొప్ప అద్భుతమైన విషయములను ఏ నాలుక పలుకలేదు, ఏ మనుష్యుని చేతనైనను అవి వ్రాయబడలేవు, లేదా మనుష్యుల హృదయములు వాటిని ఊహించలేవు; మా కొరకు తండ్రిని ఆయన ప్రార్థించుటను మేము వినిన సమయమున, మా ఆత్మలను నింపిన ఆనందమును ఎవ్వరూ ఉహించలేరు.",
                "18": "యేసు తండ్రిని ప్రార్థించుట ముగించినప్పుడు ఆయన పైకి లేచెను; కానీ సమూహము యొక్క ఆనందము ఎంత గొప్పదనగా వారు అధిగమించబడిరి.",
                "19": "మరియు యేసు వారితో, పైకి లేవమని చెప్పెను.",
                "20": "వారు నేల పైనుండి లేవగా, ఆయన వారితో ఇట్లు చెప్పెను: మీ విశ్వాసమును బట్టి మీరు ధన్యులు. ఇప్పుడు నా ఆనందము సంపూర్ణమాయెను.",
                "21": "ఆయన ఈ మాటలను చెప్పినప్పుడు ఆయన కన్నీళ్ళు విడిచెను, దానికి సమూహము సాక్ష్యమిచ్చిరి; మరియు ఆయన వారి చిన్న పిల్లలను ఒకరి తరువాత ఒకరిని తీసుకొని, వారిని ఆశీర్వదించి, వారి కొరకు తండ్రిని ప్రార్థించెను.",
                "22": "ఆయన దీనిని చేసినప్పుడు, ఆయన తిరిగి కన్నీళ్ళు విడిచెను;",
                "23": "ఆయన సమూహముతో మాట్లాడి, వారితో—మీ చిన్నపిల్లలను చూడుడి అని చెప్పెను.",
                "24": "వారు చిన్నపిల్లలను చూచుచూ తమ దృష్టిని పరలోకము వైపు త్రిప్పగా, పరలోకములు తెరువబడియుండుటను చూచిరి మరియు అది అగ్నిమధ్యలో నుండియైనట్లు పరలోకము నుండి దేవదూతలు దిగి వచ్చుటను వారు చూచిరి; వారు క్రిందికి దిగి వచ్చి, చిన్నపిల్లల చుట్టూ చుట్టుకొనిరి మరియు వారు అగ్నితో చుట్టుకొనబడగా, దేవదూతలు వారికి పరిచర్య చేసిరి.",
                "25": "మరియు సమూహము దానిని చూచి, విని, సాక్ష్యమిచ్చిరి; వారి సాక్ష్యము సత్యమని వారెరుగుదురు, ఏలయనగా వారిలో ప్రతి మనుష్యుడు తనకుతానే చూచి, వినెను; వారు సంఖ్యలో సుమారు రెండు వేల అయిదు వందల ఆత్మలైయుండిరి; వారిలో పురుషులు, స్త్రీలు మరియు పిల్లలు గలరు."
            },
            "18": {
                "1": "వారు కొంత రొట్టె మరియు ద్రాక్షారసమును ఆయన యొద్దకు తేవలెనని యేసు తన శిష్యులను ఆజ్ఞాపించెను.",
                "2": "రొట్టె మరియు ద్రాక్షారసము కొరకు వారు వెళ్ళియుండగా, సమూహము నేలపై కూర్చుండవలెనని ఆయన ఆజ్ఞాపించెను.",
                "3": "శిష్యులు రొట్టె మరియు ద్రాక్షారసముతో వచ్చినప్పుడు, ఆయన రొట్టెను తీసుకొని విరిచి ఆశీర్వదించెను; మరియు దానిని శిష్యులకు ఇచ్చి, వారు తినవలెనని ఆయన ఆజ్ఞాపించెను.",
                "4": "వారు తిని తృప్తి పొందినప్పుడు, వారు సమూహమునకు ఇవ్వవలెనని ఆయన ఆజ్ఞాపించెను.",
                "5": "మరియు సమూహము తిని తృప్తి పొందినప్పుడు, ఆయన శిష్యులతో ఇట్లు చెప్పెను: ఇదిగో, మీలో ఒకరిని నేను నియమించెదను; అతడు రొట్టెను విరిచి ఆశీర్వదించి, దానిని నా సంఘమందలి జనులకు మరియు నా నామమందు విశ్వసించి, బాప్తిస్మము పొందు వారందరికి ఇచ్చునట్లు అతనికి నేను అధికారము నిచ్చెదను.",
                "6": "నేను చేసియున్నట్లే, అనగా నేను రొట్టెను విరిచి ఆశీర్వదించి, దానిని మీకు ఇచ్చినట్లుగానే మీరును ఎల్లప్పుడు దీనిని చేయుడి.",
                "7": "నేను మీకు చూపిన నా శరీరము యొక్క జ్ఞాపకార్థము మీరు దీనిని చేయవలెను. మీరు నన్ను ఎల్లప్పుడు జ్ఞాపకము చేసుకొందురని తండ్రికి అది ఒక సాక్ష్యముగా ఉండును; మరియు మీరు ఎల్లప్పుడు నన్ను జ్ఞాపకము చేసుకొనిన యెడల, మీరు నా ఆత్మను కలిగియుందురు.",
                "8": "ఆయన ఈ మాటలు చెప్పినప్పుడు, వారు పాత్రలోని ద్రాక్షారసమును తీసుకొని త్రాగవలెనని మరియు సమూహము దాని నుండి త్రాగునట్లు వారికి కూడా ఇవ్వవలెనని ఆయన తన శిష్యులను ఆజ్ఞాపించెను.",
                "9": "వారు అట్లు చేసిరి మరియు దాని నుండి త్రాగి, తృప్తి పొందిరి; తరువాత వారు సమూహమునకు ఇచ్చిరి మరియు వారు త్రాగి, తృప్తి పొందిరి.",
                "10": "శిష్యులు దీనిని చేసినప్పుడు యేసు వారితో ఇట్లు చెప్పెను: మీరు చేసిన ఈ విషయము నిమిత్తము మీరు ధన్యులు, ఏలయనగా ఇది నా ఆజ్ఞలను నెరవేర్చుట అయ్యున్నది మరియు నేను మీకు ఆజ్ఞాపించిన దానిని చేయుటకు మీరు సమ్మతించుచున్నారని తండ్రికి ఇది సాక్ష్యమిచ్చుచున్నది.",
                "11": "పశ్చాత్తాపపడి, నా నామమందు బాప్తిస్మము పొందు వారికి దీనిని మీరు ఎల్లప్పుడు చేయవలెను; మరియు మీరు నన్ను ఎల్లప్పుడు జ్ఞాపకము చేసుకొందురని మీరు తండ్రికి సాక్ష్యమిచ్చునట్లు నేను మీ కొరకు చిందించిన నా రక్తము యొక్క జ్ఞాపకార్థము మీరు దీనిని చేయవలెను. మీరు ఎల్లప్పుడు నన్ను జ్ఞాపకము చేసుకొనిన యెడల, మీరు నా ఆత్మను కలిగియుందురు.",
                "12": "మీరు ఈ విషయములను చేయవలెనని నేను మీకు ఒక ఆజ్ఞనిచ్చుచున్నాను. మీరు ఈ విషయములను ఎల్లప్పుడు చేసిన యెడల మీరు ధన్యులు, ఏలయనగా మీరు నా బండ మీద కట్టబడియున్నారు.",
                "13": "కానీ మీ మధ్య వీటికన్నా ఎక్కువ లేదా తక్కువ చేయు వారెవరైనను నా బండ మీద కట్టబడలేదు, కానీ ఇసుక పునాది మీద కట్టబడియున్నారు; వాన కురిసి, వరదలు వచ్చి, గాలులు వీచి వాటిపై కొట్టినప్పుడు వారు పడిపోవుదురు మరియు వారిని చేర్చుకొనుటకు పాతాళలోక ద్వారములు తెరువబడి సిద్ధముగా ఉండును.",
                "14": "కావున, నేను మీకు ఇవ్వవలెనని తండ్రి నాకు ఆజ్ఞాపించిన నా ఆజ్ఞలను మీరు పాటించిన యెడల, మీరు ధన్యులు.",
                "15": "నిశ్చయముగా నేను మీతో చెప్పునదేమనగా—మీరు అపవాది చేత శోధింపబడి, అతని చేత దాసులుగా నడిపించి వేయబడకుండునట్లు ఎల్లప్పుడు మెలకువగానుండి ప్రార్థన చేయుడి.",
                "16": "నేను మీ మధ్య ప్రార్థన చేసిన ప్రకారము, మీరు సంఘము నందు మరియు పశ్చాత్తాపపడి, నా నామమందు బాప్తిస్మము పొందిన నా జనుల మధ్య ప్రార్థన చేయవలెను. ఇదిగో నేను వెలుగునైయున్నాను; నేను మీ కొరకు ఒక మాదిరిని ఉంచియున్నాను.",
                "17": "యేసు తన శిష్యులకు ఈ మాటలు చెప్పినప్పుడు, ఆయన మరలా సమూహము వైపు తిరిగి వారితో ఇట్లు చెప్పెను:",
                "18": "ఇదిగో, నిశ్చయముగా నేను మీతో చెప్పునదేమనగా—మీరు శోధనలో ప్రవేశించకుండునట్లు ఎల్లప్పుడు మెలకువగానుండి ప్రార్థన చేయవలెను; ఏలయనగా సాతాను మిమ్మును పట్టి గోధుమలవలే జల్లించుటకు మిమ్మును కోరుచున్నాడు.",
                "19": "కావున మీరు ఎల్లప్పుడు తండ్రికి నా నామమున ప్రార్థన చేయవలెను;",
                "20": "మరియు మీరు పొందుదురని విశ్వసించుచూ సరియైనది ఏదైనను నా నామమందు మీరు తండ్రిని అడిగిన యెడల, అది మీకు ఇవ్వబడును.",
                "21": "మీ భార్యాపిల్లలు ఆశీర్వదింపబడునట్లు, మీ కుటుంబములలో తండ్రికి ఎల్లప్పుడు నా నామమందు ప్రార్థన చేయుడి.",
                "22": "ఇదిగో, మీరు తరచుగా సమకూడుకొనవలెను; మీరు సమకూడునప్పుడు మీ యొద్దకు వచ్చుట నుండి ఏ మనుష్యుడిని మీరు ఆటంకపరచరాదు, కానీ వారు మీ యొద్దకు వచ్చునట్లు వారిని అనుమతించుడి మరియు వారిని ఆటంకపరచకుడి;",
                "23": "కానీ మీరు వారి కొరకు ప్రార్థన చేయవలెను మరియు వారిని బయటకు గెంటివేయరాదు; వారు తరచుగా మీ యొద్దకు వచ్చిన యెడల, మీరు వారి కొరకు తండ్రికి నా నామమున ప్రార్థన చేయవలెను.",
                "24": "కావున, లోకము కొరకు ప్రకాశించునట్లు మీ దీపమును పైకెత్తుడి. ఇదిగో, నేను చేయగా మీరు చూచిన నా మాదిరిని మీరు అనుసరించుడి. నేను తండ్రికి ప్రార్థన చేసియున్నానని మీరు చూచియున్నారు మరియు మీరందరు సాక్ష్యమిచ్చియున్నారు.",
                "25": "మీలో ఎవరూ వెళ్ళిపోరాదని, మీరు స్పృశించి తెలుసుకొని, చూచునట్లు నా యొద్దకు మీరు రావలెనని నేను ఆజ్ఞాపించియున్నానని మీరు చూచుచున్నారు; అట్లే మీరు కూడా లోకమునకు చేయవలెను; మరియు ఈ ఆజ్ఞను అతిక్రమించు వారెవరైనను శోధనలోనికి నడపింపబడుటకు తమనుతాము అనుమతించుకొందురు.",
                "26": "ఇప్పుడు యేసు ఈ మాటలు చెప్పినప్పుడు, ఆయన మరలా తాను ఎన్నుకొనిన శిష్యుల వైపు చూచి, వారితో ఇట్లనెను:",
                "27": "ఇదిగో, నిశ్చయముగా నేను మీతో చెప్పునదేమనగా—నేను మరియొక ఆజ్ఞను మీకిచ్చుచున్నాను మరియు తరువాత, ఆయన నాకు ఇచ్చిన ఇతర ఆజ్ఞలను నెరవేర్చునట్లు నేను నా తండ్రి యొద్దకు వెళ్ళవలసియున్నది.",
                "28": "ఇప్పుడు, నేను మీకు ఇచ్చుచున్న ఆజ్ఞ ఇదియే—మీరు దానిని నిర్వహించినప్పుడు, తెలిసి ఎవరూ నా శరీరము మరియు రక్తమునందు అయోగ్యముగా పాలుపొందుటకు మీరు అనుమతించరాదు.",
                "29": "ఏలయనగా ఎవరైతే నా శరీరమును మరియు రక్తమును అయోగ్యముగా తిని త్రాగుదురో, వారు తమ ఆత్మకు శిక్షను పానము చేయుదురు; కావున ఒక మనుష్యుడు నా శరీరమును మరియు రక్తమును తినుటకు, త్రాగుటకు అయోగ్యుడని మీకు తెలిసిన యెడల, మీరు అతడిని నిరోధించవలెను.",
                "30": "అయినప్పటికీ మీరు అతడిని మీ మధ్య నుండి బయటకు గెంటివేయరాదు, కానీ మీరు అతనికి పరిచర్య చేయవలెను మరియు అతని కొరకు తండ్రిని నా నామమున ప్రార్థించవలెను; అతడు పశ్చాత్తాపపడి, నా నామమందు బాప్తిస్మము పొందిన యెడల, అప్పుడు మీరు అతడిని చేర్చుకొని అతనికి నా శరీరమును మరియు రక్తమును అందించవలెను.",
                "31": "కానీ అతడు పశ్చాత్తాపపడని యెడల, అతడు నా జనులను నాశనము చేయకుండునట్లు అతడు నా జనుల మధ్య లెక్కింపబడడు, ఏలయనగా నా గొఱ్ఱెలను నేను ఎరుగుదును మరియు అవి లెక్కింపబడినవి.",
                "32": "అయినప్పటికీ మీరు అతడిని మీ సమాజ మందిరములు లేదా మీ ఆరాధనా స్థలములలో నుండి బయటకు గెంటివేయరాదు, ఏలయనగా అట్టి వారికి పరిచర్య చేయుటను మీరు కొనసాగించవలెను; ఏలయనగా వారు తిరిగి వచ్చి పశ్చాత్తాపపడి, హృదయము యొక్క పూర్ణ ఉద్దేశ్యముతో నా యొద్దకు వచ్చెదరేమో, నేను వారిని స్వస్థపరచుదునేమో మరియు వారికి రక్షణ తెచ్చుటకు మీరు సాధనముగా ఉందురేమో మీరెరుగరు.",
                "33": "కావున మీరు శిక్షావిధి క్రిందికి రాకుండునట్లు నేను ఆజ్ఞాపించిన ఈ మాటలను పాటించుడి; ఏలయనగా తండ్రి శిక్షావిధి విధించువానికి ఆపద.",
                "34": "మీ మధ్య ఉండిన తగవులను బట్టి నేను మీకు ఈ ఆజ్ఞలను ఇచ్చుచున్నాను మరియు మీ మధ్య తగవులు లేనియెడల, మీరు ధన్యులు.",
                "35": "ఇప్పుడు మీ నిమిత్తము, నేను తండ్రి యొద్దకు వెళ్ళుట ప్రయోజనకరము. కావున, నేను తండ్రి యొద్దకు వెళ్ళుచున్నాను.",
                "36": "మరియు యేసు ఈ మాటలు చెప్పుట ముగించినప్పుడు, తాను ఎన్నుకొనిన శిష్యులను ఒకరి తరువాత ఒకరు చొప్పున అందరినీ తాకునంతవరకు, తన చేతితో ఆయన వారిని తాకెను మరియు ఆయన వారిని తాకుచుండగా వారితో మాట్లాడెను.",
                "37": "ఆయన చెప్పిన మాటలను సమూహము వినలేదు, కావున వారు సాక్ష్యమియ్యలేదు; కానీ పరిశుద్ధాత్మను ఇచ్చుటకు ఆయన వారికి అధికారమును ఇచ్చెనని శిష్యులు సాక్ష్యమిచ్చిరి మరియు ఈ వృత్తాంతము సత్యమని ఇకమీదట నేను మీకు చూపెదను.",
                "38": "యేసు వారందరినీ తాకినప్పుడు, సమూహము యేసును చూడలేకపోవునట్లు అక్కడకు ఒక మేఘము వచ్చి వారిపై కమ్మెను.",
                "39": "మరియు వారిపై మేఘము కమ్మినప్పుడు ఆయన వారి నుండి వెడలిపోయి, పరలోకములోనికి ఆరోహణుడయ్యెను. ఆయన పరలోకములోనికి తిరిగి ఆరోహణుడయ్యెనని శిష్యులు చూచి సాక్ష్యమిచ్చిరి."
            },
            "19": {
                "1": "ఇప్పుడు యేసు పరలోకములోనికి ఆరోహణుడైనప్పుడు సమూహము విడిపోయి, ప్రతి మనుష్యుడు తన భార్యాపిల్లలను తీసుకొని తన ఇంటికి తిరిగివెళ్ళెను.",
                "2": "మరియు సమూహము యేసును చూచియుండెనని, ఆయన వారికి పరిచర్య చేసియుండెనని, ఆయన మరుసటి ఉదయమున కూడా తనను కనబరచుకొనునని చీకటి అగుటకు ముందే జనుల మధ్య సమాచారము వ్యాపించెను.",
                "3": "రాత్రంతయు యేసును గూర్చిన సమాచారము వ్యాపించెను; ఎంతగాననగా, ఉదయమున యేసు సమూహమునకు తనను కనబరచుకొను స్థలమందు వారు ఉండగలుగునట్లు అధిక సంఖ్యాకులు ఆ రాత్రియంతయు ఎంతో ప్రయాసపడి అక్కడకు చేరుకొనిరి.",
                "4": "ఉదయమున సమూహము సమకూడినప్పుడు, నీఫై మరియు అతడు మృతులలోనుండి లేపిన అతని సహోదరుడు తిమోతి, అతని కుమారుడు యోనా మరియు మతోని, అతని సహోదరుడు మతోనిహా, కుమెను, కుమెనోన్హి, యిర్మియా, షెమ్నోను, యోనా, సిద్కియా, మరియు యెషయా—ఇప్పుడు ఇవి యేసు ఎన్నుకొనిన శిష్యుల పేర్లు—వారు ముందుకు వెళ్ళి సమూహము మధ్య నిలిచిరి.",
                "5": "సమూహము ఎంత పెద్దదనగా, అది పన్నెండు గుంపులుగా వేరుచేయబడునట్లు వారు చేసిరి.",
                "6": "మరియు పండ్రెండుగురు సమూహమునకు బోధించిరి; సమూహము నేలపై మోకరించి, యేసు నామమున తండ్రిని ప్రార్థించునట్లు వారు చేసిరి.",
                "7": "శిష్యులు కూడా యేసు నామమున తండ్రిని ప్రార్థించిరి. తరువాత వారు లేచి జనులకు పరిచర్య చేసిరి.",
                "8": "యేసు చెప్పిన మాటలను ఏమాత్రము మార్చకుండా వారు యేసు పలికిన మాటలనే బోధించినప్పుడు—వారు తిరిగి మోకరించి, యేసు నామమున తండ్రిని ప్రార్థించిరి.",
                "9": "వారు అధికముగా కోరిన దాని కొరకు వారు ప్రార్థన చేసిరి మరియు వారికి పరిశుద్ధాత్మ ఇవ్వబడవలెనని వారు కోరిరి.",
                "10": "వారు ఆ విధముగా ప్రార్థన చేసినప్పుడు, వారు నది ఒడ్డుకు వెళ్ళిరి మరియు సమూహము వారిని వెంబడించెను.",
                "11": "నీఫై నీటి లోనికి వెళ్ళి, బాప్తిస్మము పొందెను.",
                "12": "అతడు నీటిలోనుండి బయటకు వచ్చి బాప్తిస్మమిచ్చుట మొదలుపెట్టెను. యేసు ఎన్నుకొనిన వారందరికి అతడు బాప్తిస్మమిచ్చెను.",
                "13": "వారందరు బాప్తిస్మము పొంది నీళ్ళలో నుండి బయటకు వచ్చినప్పుడు, పరిశుద్ధాత్మ వారిపైకి వచ్చెను మరియు వారు పరిశుద్ధాత్మతో, అగ్నితో నింపబడిరి.",
                "14": "అది అగ్ని చేతయైనట్లు వారు చుట్టబడిరి మరియు అది పరలోకము నుండి దిగి రాగా, సమూహము దానిని చూచి సాక్ష్యమిచ్చిరి; దేవదూతలు పరలోకము నుండి దిగివచ్చి, వారికి పరిచర్య చేసిరి.",
                "15": "దేవదూతలు శిష్యులకు పరిచర్య చేయుచుండగా, యేసు వచ్చి వారి మధ్యలో నిలిచి వారికి పరిచర్య చేసెను.",
                "16": "ఆయన సమూహముతో మాట్లాడి, వారు తిరిగి నేలపై మోకరించవలెనని మరియు ఆయన శిష్యులు కూడా నేలపై మోకరించవలెనని వారిని ఆజ్ఞాపించెను.",
                "17": "వారందరు నేలపై మోకరించినప్పుడు, వారు ప్రార్థన చేయవలెనని ఆయన తన శిష్యులను ఆజ్ఞాపించెను.",
                "18": "వారు ప్రార్థన చేయుట మొదలుపెట్టి, ఆయనను వారి ప్రభువని, వారి దేవుడని పిలుచుచూ యేసును ప్రార్థించిరి.",
                "19": "మరియు యేసు వారి మధ్య నుండి బయటకు వెడలిపోయి, వారి నుండి కొంత దూరము వెళ్ళి నేలపై వంగి ఇట్లు చెప్పెను:",
                "20": "తండ్రీ, నేను ఎన్నుకొనిన వీరికి నీవు పరిశుద్ధాత్మను ఇచ్చినందుకు నీకు కృతజ్ఞతాస్తుతులు చెల్లించుచున్నాను; నాయందున్న వారి విశ్వాసమును బట్టి, నేను వారిని లోకములో నుండి ఎన్నుకొనియున్నాను.",
                "21": "తండ్రీ, వారి మాటల యందు విశ్వాసముంచు వారందరికి నీవు పరిశుద్ధాత్మను ఇయ్యవలెనని నేను నిన్ను ప్రార్థించుచున్నాను.",
                "22": "తండ్రీ, వారు నా యందు విశ్వసించుచున్నందున నీవు వారికి పరిశుద్ధాత్మను ఇచ్చియున్నావు; నీవు వారిని వినుచున్నందున వారు నా యందు విశ్వసించుచున్నారని నీవు చూచుచున్నావు మరియు వారు నాకు ప్రార్థన చేయుచున్నారు; నేను వారితో ఉన్నందున వారు నాకు ప్రార్థన చేయుచున్నారు.",
                "23": "ఇప్పుడు తండ్రీ, వారు నా యందు విశ్వసించునట్లు, నాయందు నీవు ఉన్నలాగున వారి యందు నేను ఉండునట్లు మేము ఏకమైయుండులాగున వారి కొరకు మరియు వారి మాటలపై విశ్వసించు వారందరి కొరకు కూడా నేను నిన్ను ప్రార్థించుచున్నాను.",
                "24": "యేసు ఆ విధముగా తండ్రికి ప్రార్థన చేసిన తరువాత ఆయన తన శిష్యుల యొద్దకు వచ్చి చూడగా, వారు ఆపకుండా ఇంకను ఆయనకు ప్రార్థన చేయుట కొనసాగించిరి; వారు అధికమైన మాటలను ఉపయోగించలేదు, ఏలయనగా వారు దేని గురించి ప్రార్థన చేయవలెనో వారికి తెలుపబడెను మరియు వారు కోరికతో నింపబడిరి.",
                "25": "వారు ఆయనకు ప్రార్థన చేయగా, యేసు వారిని ఆశీర్వదించెను; ఆయన ముఖము వారిపై మందహాసము చేసెను, ఆయన ముఖము యొక్క కాంతి వారిపై ప్రకాశించెను మరియు వారు యేసు యొక్క ముఖము, వస్త్రములంత తెల్లగా నుండిరి; వారి తెలుపుదనము సమస్త తెలుపుదనమును మించియుండెను, అనగా వారి తెలుపుదనమంత తెల్లగా భూమిపై ఏదియు ఉండజాలదు.",
                "26": "ఇప్పుడు ప్రార్థన చేయుచుండమని యేసు వారితో చెప్పెను మరియు వారు ప్రార్థన చేయుట ఆపలేదు.",
                "27": "మరలా ఆయన వారి నుండి కొంత దూరము వెళ్ళి నేలపై వంగి, ఇట్లు చెప్పుచూ తిరిగి ఆయన తండ్రిని ప్రార్థించెను:",
                "28": "తండ్రీ, వారి విశ్వాసమును బట్టి నేను ఎన్నుకొనిన వారిని నీవు శుద్ధి చేసినందుకు నీకు కృతజ్ఞతాస్తుతులు చెల్లించుచున్నాను మరియు వారు నా యందు శుద్ధిచేయబడినట్లు, వారి మాటలపై విశ్వసించు వారు కూడా నా యందు శుద్ధిచేయబడునట్లు వారి కొరకు మరియు వారి మాటలయందు విశ్వసించు వారి కొరకు కూడా నేను ప్రార్థించుచున్నాను.",
                "29": "తండ్రీ, నేను వారియందు మహిమపరచబడునట్లు, నాయందు నీవు ఉన్నలాగున వారి యందు నేను ఉండునట్లు మేము ఏకమైయుండులాగున వారి విశ్వాసమును బట్టి వారు నా యందు శుద్ధిచేయబడునట్లు, లోకము కొరకు కాదు గాని లోకములోనుండి నీవు నాకు ఇచ్చిన వారి కొరకు నేను ప్రార్థించుచున్నాను.",
                "30": "మరియు యేసు ఈ మాటలు చెప్పినప్పుడు, ఆయన తిరిగి తన శిష్యుల యొద్దకు వచ్చిచూడగా, వారు ఎడతెగక నిలకడగా ఆయనను ప్రార్థించుచుండిరి; ఆయన వారిపై తిరిగి మందహసము చేసెను మరియు యేసువలే వారు కూడా తెల్లగానుండిరి.",
                "31": "మరలా ఆయన కొంత దూరము వెళ్ళి తండ్రికి ప్రార్థన చేసెను;",
                "32": "ఆయన ప్రార్థన చేసినప్పుడు ఉచ్ఛరించిన మాటలు ఏ నాలుక పలుకలేదు లేదా అవి ఏ మనుష్యుని చేతనైనను వ్రాయబడలేవు.",
                "33": "మరియు సమూహము దానిని విని, సాక్ష్యమిచ్చెను; వారి హృదయములు తెరువబడి, ఆయన ప్రార్థన చేసినప్పుడు ఉచ్ఛరించిన మాటలను వారి హృదయములలో వారు గ్రహించిరి.",
                "34": "అయినప్పటికీ, ఆయన ప్రార్థన చేసినప్పుడు ఉచ్ఛరించిన మాటలు ఎంతో గొప్పవి మరియు అద్భుతమైనవైయుండెను, అవి వ్రాయబడలేవు లేదా ఏ మనుష్యుని చేత ఉచ్ఛరింపబడలేవు.",
                "35": "ఇప్పుడు యేసు ప్రార్థన చేయుటను ముగించిన తరువాత ఆయన తిరిగి శిష్యుల యొద్దకు వచ్చి, వారితో ఇట్లు చెప్పెను: ఇంత గొప్ప విశ్వాసమును యూదులందరి మధ్య నేనెన్నడూ చూడలేదు; అందువలన వారి అవిశ్వాసమును బట్టి అంత గొప్ప అద్భుతములను వారికి నేను చూపలేకపోతిని.",
                "36": "నిశ్చయముగా నేను మీతో చెప్పునదేమనగా—వారిలో ఎవరూ మీరు చూచినంత గొప్ప విషయములను చూచియుండలేదు లేదా మీరు వినినంత గొప్ప విషయములను వినియుండలేదు."
            },
            "20": {
                "1": "ఇక వారు ప్రార్థన చేయుట ఆపవలెనని, ఆయన సమూహమును మరియు తన శిష్యులను కూడా ఆజ్ఞాపించెను. వారు తమ హృదయములందు ప్రార్థించుట మానరాదని ఆయన వారిని ఆజ్ఞాపించెను.",
                "2": "వారు లేచి వారి కాళ్ళపైన నిలబడవలెనని ఆయన వారిని ఆజ్ఞాపించగా, వారు పైకి లేచి నిలబడిరి.",
                "3": "ఆయన మరలా రొట్టెను విరిచి, దానిని ఆశీర్వదించి శిష్యులకు తినమని ఇచ్చెను.",
                "4": "వారు తినిన తరువాత, వారు రొట్టెను విరిచి సమూహమునకు ఇవ్వవలెనని ఆయన వారిని ఆజ్ఞాపించెను.",
                "5": "వారు సమూహమునకు ఇచ్చిన తరువాత, ఆయన వారికి త్రాగుటకు ద్రాక్షారసమును కూడా ఇచ్చెను మరియు వారు సమూహమునకు ఇవ్వవలెనని వారిని ఆజ్ఞాపించెను.",
                "6": "ఇప్పుడు శిష్యుల చేత లేదా సమూహము చేత తేబడిన రొట్టె గానీ లేదా ద్రాక్షారసము గానీ అక్కడ లేకుండెను;",
                "7": "కానీ ఆయన నిజముగా వారికి తినుటకు రొట్టెను, త్రాగుటకు ద్రాక్షారసమును కూడా ఇచ్చెను.",
                "8": "మరియు ఆయన వారితో ఇట్లనెను: ఈ రొట్టెను తినువాడు, అతని ఆత్మకొరకు నా శరీరమును తినుచున్నాడు మరియు ఈ ద్రాక్షారసమును త్రాగువాడు, అతని ఆత్మకొరకు నా రక్తమును త్రాగుచున్నాడు; అతని ఆత్మ ఎన్నడూ ఆకలిగొనదు లేదా దప్పిగొనదు, కానీ నింపబడును.",
                "9": "ఇప్పుడు సమూహమంతయు తిని త్రాగినప్పుడు, వారు ఆత్మతో నింపబడిరి; వారు ఏకస్వరముతో కేక వేసిరి మరియు వారు చూచిన, వినిన యేసును మహిమపరచిరి.",
                "10": "వారందరు యేసును మహిమపరచినప్పుడు, ఆయన వారితో ఇట్లు చెప్పెను: ఇదిగో, ఇశ్రాయేలు వంశము యొక్క శేషమైన ఈ జనులను గూర్చి తండ్రి నాకు ఆజ్ఞాపించిన ఆజ్ఞను ఇప్పుడు నేను ముగించెదను.",
                "11": "నేను మీతో మాట్లాడి, యెషయా యొక్క మాటలు ఎప్పుడు నెరవేరునో చెప్పితినని మీకు జ్ఞాపకమున్నదా—ఇదిగో అవి వ్రాయబడినవి, అవి మీ యెదుటనున్నవి, కావున వాటిని వెదకుడి—",
                "12": "నిశ్చయముగా నేను మీతో చెప్పునదేమనగా, అవి ఎప్పుడు నెరవేరునో అప్పుడు ఇశ్రాయేలు వంశస్థులైన తన జనులకు తండ్రి చేసిన నిబంధన నెరవేరును.",
                "13": "అప్పుడు భూముఖముపై దూరముగా చెదిరిపోయిన శేషములు తూర్పు నుండి, పడమటి నుండి, దక్షిణము నుండి మరియు ఉత్తరము నుండి సమకూర్చబడుదురు; వారిని విమోచించిన వారి దేవుడైన ప్రభువును వారు తెలుసుకొనెదరు.",
                "14": "మరియు మీ స్వాస్థ్యము కొరకు ఈ దేశమును మీకు ఇవ్వవలెనని తండ్రి నన్ను ఆజ్ఞాపించియున్నాడు.",
                "15": "ఇప్పుడు నేను మీతో చెప్పునదేమనగా, అన్యజనులు నా జనులను చెదరగొట్టిన తరువాత వారు ఆశీర్వాదము పొందిన పిమ్మట పశ్చాత్తాపపడని యెడల—",
                "16": "అప్పుడు యాకోబు సంతతిలో శేషించినవారైన మీరు, వారి మధ్యకు వెళ్ళవలెను; మీరు అనేక జనముల మధ్య ఉందురు మరియు అడవిమృగములలో సింహమువలెను, ఎవడును విడిపింపకుండ లోపలికి చొచ్చి గొఱ్ఱెలమందలను త్రొక్కి చీల్చు కొదమసింహమువలెను మీరు వారి మధ్యనుందురు.",
                "17": "మీ హస్తము మీ విరోధుల మీద ఎత్తబడియుండును గాక, మీ శత్రువులందరు నశింతురు గాక.",
                "18": "మరియు ఒక మనుష్యుడు తన కళ్ళములోనికి పనలు కూర్చునట్లు, నా జనులను నేను సమకూర్చెదను.",
                "19": "ఏలయనగా నా తండ్రి నిబంధన చేసిన జనులను నేనిట్లు చేయుదును, అనగా నీ శృంగము ఇనుపదిగాను, నీ డెక్కలు ఇత్తడివిగాను నేను చేసెదను మరియు అనేక జనములను నీవు అణగ ద్రొక్కుదువు, వారికి దొరికిన లాభమును నేను యెహోవాకు ప్రతిష్ఠించుదును, వారి ఆస్తిని సర్వలోకనాధునికి ప్రతిష్ఠించుదును, ఇదిగో దానిని చేయువాడను నేనే.",
                "20": "ఆ దినమున నా న్యాయపు ఖడ్గము వారిపై వ్రేలాడునని తండ్రి చెప్పుచున్నాడు; వారు పశ్చాత్తాపపడని యెడల అది వారిపై మరియు అన్యజనుల యొక్క సమస్త జనములపై కూడా పడునని తండ్రి చెప్పుచున్నాడు.",
                "21": "ఓ ఇశ్రాయేలు వంశమా, నేను నా జనులను స్థాపించెదను.",
                "22": "ఇదిగో, నేను మీ తండ్రి యాకోబుతో చేసిన నిబంధన యొక్క నెరవేర్పు కొరకు ఈ జనులను ఈ దేశమందు స్థాపించెదను మరియు అది ఒక నూతన యెరూషలేమైయుండును. పరలోకపు శక్తులు ఈ జనుల మధ్య ఉండును, నేను కూడా మీ మధ్య ఉండెదను.",
                "23": "ఇదిగో, మోషే ఎవరిని గూర్చి చెప్పెనో ఆయనను నేనే: ప్రభువైన దేవుడు నా వంటి ఒక ప్రవక్తను మీ సహోదరులలో నుండి మీకొరకు పుట్టించును; ఆయన మీతో ఏమి చెప్పినను అన్ని విషయములలో మీరు ఆయన మాట వినవలెను. ఆ ప్రవక్త మాట విననివాడు ప్రజలలో ఉండకుండా సర్వనాశనమగును అని అతడు చెప్పెను.",
                "24": "మరియు సమూయేలు మొదలుకొని ఎందరు ప్రవక్తలు ప్రవచించిరో వారందరు నన్ను గూర్చి సాక్ష్యమిచ్చిరని నిశ్చయముగా నేను మీతో చెప్పుచున్నాను.",
                "25": "ఇదిగో, మీరు ప్రవక్తల యొక్క పిల్లలైయున్నారు; మీరు ఇశ్రాయేలు వంశస్థులైయున్నారు; మరియు దేవుడు అబ్రాహాముతో—నీ సంతానమందు భూలోక వంశములన్నియు ఆశీర్వదింపబడునని చెప్పి మీ పితరులతో చేసిన నిబంధనకు మీరు వారసులైయున్నారు.",
                "26": "తండ్రి మొదట నన్ను మీ కొరకు పుట్టించి, మీలో ప్రతివానిని వాని దుష్టత్వమునుండి మళ్ళించుటవలన మిమ్మునాశీర్వదించుటకు నన్ను మొదట మీయొద్దకు పంపెను; ఇది, మీరు నిబంధన యొక్క సంతానమగుటను బట్టియే—",
                "27": "మరియు మీరు ఆశీర్వదింపబడిన తరువాత, నీ సంతానమందు భూలోక వంశములన్నియు ఆశీర్వదింపబడునని చెప్పి తాను అబ్రాహాముతో చేసిన నిబంధనను తండ్రి నెరవేర్చును; ఫలితముగా అన్యజనులపై నా ద్వారా పరిశుద్ధాత్మ అనుగ్రహించబడును; ఓ ఇశ్రాయేలు వంశమా, అన్యజనులకివ్వబడిన ఆ ఆశీర్వాదము నా జనులను చెదరగొట్టునంతగా వారిని అందరికన్నా అధిక బలవంతులుగా చేయును.",
                "28": "వారు ఈ దేశ జనులకు ఒక శాపముగా ఉండెదరు. అయినప్పటికీ, వారు నా సువార్త యొక్క సంపూర్ణతను పొందిన తరువాత నాకు వ్యతిరేకముగా తమ హృదయములను కఠినపరచుకొనిన యెడల, నేను వారి దుర్ణీతులను వారి శిరస్సులపైకి తిరిగి తెచ్చెదనని తండ్రి సెలవిచ్చుచున్నాడు.",
                "29": "నా జనులతో నేను చేసిన నిబంధనను నేను జ్ఞాపకము చేసుకొనెదను మరియు నా యుక్త కాలమందు నేను వారిని సమకూర్చెదనని, వారి పితరుల యొక్క దేశమైన యెరూషలేము దేశమును వారి స్వాస్థ్యముగా తిరిగి ఇచ్చెదనని, అది వారికి నిరంతరము వాగ్దానదేశముగా ఉండునని వారితో నిబంధన చేసియున్నానని తండ్రి సెలవిచ్చుచున్నాడు.",
                "30": "మరియు నా సువార్త యొక్క సంపూర్ణత వారికి బోధించబడు సమయము వచ్చును;",
                "31": "నేనే యేసు క్రీస్తునని, దేవుని కుమారుడనని వారు నా యందు విశ్వాసముంచవలెను మరియు నా నామమందు తండ్రికి ప్రార్థన చేయవలెను.",
                "32": "అప్పుడు వారి కావలివారు పలికెదరు, కూడుకొని బిగ్గరగా పాడెదరు; ఏలయనగా, వారు కన్నులార చూచుచున్నారు;",
                "33": "అప్పుడు తండ్రి వారిని తిరిగి సమకూర్చి, యెరూషలేమును వారి స్వాస్థ్యముగా ఇచ్చును.",
                "34": "అప్పుడు యెరూషలేమునందు పాడైయున్న స్థలములు ఉత్సహించి ఏకముగా సంగీతగానము చేయును; ఏలయనగా తండ్రి తన జనులను ఆదరించెను, యెరూషలేమును విమోచించెను.",
                "35": "సమస్త జనముల కన్నుల యెదుట తండ్రి తన పరిశుద్ధ బాహువును బయలుపరచియున్నాడు; భూదిగంత నివాసులందరు తండ్రి రక్షణను చూచెదరు; తండ్రి మరియు నేను ఏకమైయున్నాము.",
                "36": "అప్పుడు వ్రాయబడినది జరుగును: సీయోనూ, లెమ్ము లెమ్ము, నీ బలము ధరించుకొనుము; పరిశుద్ధ పట్టణమైన యెరూషలేమా, నీ సుందర వస్త్రములను ధరించుకొనుము; ఇకమీదట సున్నతిపొందని వాడొకడైనను, అపవిత్రుడొకడైనను నీ లోపలికి రాడు.",
                "37": "ధూళి దులుపుకొనుము యెరూషలేమా, లేచి కూర్చుండుము; చెరపట్టబడిన సీయోను కుమారీ, నీ మెడకట్లు విప్పివేసికొనుము.",
                "38": "యెహోవా ఈలాగు సెలవిచ్చుచున్నాడు—మీరు ఊరకయే అమ్మబడితిరి గదా, రూకలియ్యకయే మీరు విమోచింపబడెదరు.",
                "39": "నిశ్చయముగా నేను మీతో చెప్పునదేమనగా—నా జనులు నా నామమును తెలుసుకొందురు; మాట్లాడువాడను నేనే అని ఆ దినమందు వారు తెలుసుకొందురు.",
                "40": "అప్పుడు వారు ఇట్లు చెప్పుదురు: సువార్త ప్రకటించుచు, సమాధానము చాటించుచు, సువర్తమానము ప్రకటించుచు రక్షణ సమాచారము ప్రచురించువాని పాదములు, నీ దేవుడు ఏలుచున్నాడని సీయోనుతో చెప్పుచున్న వాని పాదములు పర్వతముల మీద ఎంతో సుందరములైయున్నవి.",
                "41": "మరియు అప్పుడు ఒక కేక ముందుకు వెళ్ళును: పోవుడి, పోవుడి, అచ్చట నుండి వెళ్ళుడి, అపవిత్రమైన దేనిని ముట్టకుడి; దాని యొద్దనుండి తొలగిపోవుడి; యెహోవా సేవోపకరణములను మోయువారలారా, మిమ్మును మీరు పవిత్రపరచుకొనుడి.",
                "42": "మీరు త్వరపడి బయలుదేరరు, పారిపోవురీతిగా వెళ్ళరు; యెహోవా మీ ముందర నడచును, ఇశ్రాయేలు దేవుడు మీ సైన్యపు వెనుకటి భాగమును కావలికాయును.",
                "43": "ఆలకించుడి, నా సేవకుడు వివేకముగా ప్రవర్తించును; అతడు హెచ్చింపబడి ప్రసిద్ధుడై మహాఘనుడుగా ఎంచబడును.",
                "44": "నిన్ను చూచి యే మనిషి రూపము కంటె అతని ముఖమును, నరరూపము కంటె అతని రూపమును చాలా వికారమని చాలామంది యేలాగు విస్మయమొందిరో—",
                "45": "ఆలాగే అతడు అనేక జనములను చిలకరించును; రాజులు అతని చూచి తమ నోళ్ళు మూసుకొనెదురు, తమకు తెలియజేయబడని సంగతులు వారు చూచెదరు; తాము వినని దానిని గ్రహింతురు.",
                "46": "నిశ్చయముగా నేను మీతో చెప్పునదేమనగా—తండ్రి నన్ను ఆజ్ఞాపించినట్లే ఈ సంగతులన్నియు తప్పక జరుగును. అప్పుడు తన జనులతో తండ్రి చేసిన ఈ నిబంధన నెరవేరును; అప్పుడు యెరూషలేములో తిరిగి నా జనులు నివాసముండెదరు మరియు అది వారి స్వాస్థ్యము యొక్క దేశమగును."
            },
            "21": {
                "1": "నిశ్చయముగా నేను మీతో చెప్పునదేమనగా—ఓ ఇశ్రాయేలు వంశమా, నేను నా జనులను వారి దీర్ఘకాలపు వేర్పాటు నుండి సమకూర్చి, వారి మధ్య నా సీయోనును తిరిగి ఎప్పుడు స్థాపించెదనో మరియు ఈ క్రియలు ఎప్పుడు సంభవించునో ఆ సమయమును మీరు తెలుసుకొనునట్లు నేను మీకు ఒక సూచన నిచ్చుచున్నాను;",
                "2": "ఇదిగో, ఈ విషయమునే నేను మీకు సూచనగా ఇచ్చెదను, ఏలయనగా నిశ్చయముగా నేను మీతో చెప్పునదేమనగా—నేను మీకు ప్రకటించుచున్న ఈ విషయములు, ఇకపై నా గురించి నేను మీకు తెలియజేయునవి మరియు తండ్రిచేత మీకు ఇవ్వబడు పరిశుద్ధాత్మ యొక్క శక్తి ద్వారా తెలియజేయబడునవి అన్యజనులకు తెలియజేయబడును, ఆ విధముగా వారు యాకోబు సంతతిలో శేషించినవారైన ఈ జనులను గూర్చి మరియు వారి చేత చెదరగొట్టబడిన ఈ నా జనులను గూర్చి ఎరిగియుందురు;",
                "3": "నిశ్చయముగా నేను మీతో చెప్పునదేమనగా, తండ్రిద్వారా వారికి ఈ విషయములు తెలియజేయబడినప్పుడు మరియు వారి నుండి తండ్రి ద్వారా మీ యొద్దకు వచ్చునప్పుడు—",
                "4": "ఏలయనగా ఈ సంగతులు వారి నుండి మీ సంతానము యొక్క శేషమునకు వచ్చునట్లు, తండ్రి తన జనులతో చేసిన నిబంధన నెరవేరునట్లు ఓ ఇశ్రాయేలు వంశమా, వారు ఈ దేశమందు స్థిరపరచబడి, తండ్రి యొక్క శక్తి ద్వారా స్వతంత్ర జనులుగా స్థాపించబడవలెను అనునది తండ్రి యందు వివేకమైయున్నది;",
                "5": "కావున, దుష్టత్వమును బట్టి విశ్వాసమందు క్షీణించు మీ సంతానము యొద్దకు ఈ క్రియలు మరియు ఇక మీదట మీ మధ్య చేయబడు క్రియలు అన్యజనుల నుండి వచ్చునప్పుడు—",
                "6": "ఏలయనగా ఆయన తన శక్తిని అన్యజనులకు చూపునట్లు అది అన్యజనుల నుండి ముందుకు వచ్చుట తండ్రికి తగినది; ఈ హేతువు నిమిత్తము అన్యజనులు తమ హృదయములను కఠినపరచుకొనని యెడల, వారు పశ్చాత్తాపపడి నా యొద్దకు వచ్చి నా నామమందు బాప్తిస్మము పొంది, నా సిద్ధాంతము యొక్క సత్యమైన అంశములను ఎరుగునట్లు, ఓ ఇశ్రాయేలు వంశమా, వారు నా జనుల మధ్య లెక్కింపబడెదరు;",
                "7": "మరియు ఈ సంగతులు జరుగునప్పుడు, నీ సంతానము ఈ విషయములను తెలుసుకొనుట ప్రారంభించినప్పుడు—ఇశ్రాయేలు వంశస్థులతో ఆయన చేసిన నిబంధనను నెరవేర్చుటకు తండ్రి యొక్క పని ఇప్పటికే ప్రారంభమైనదని వారు తెలుసుకొనునట్లు ఇది వారికి ఒక సూచనగా ఉండును.",
                "8": "ఆ దినము వచ్చినప్పుడు, రాజులు తమ నోళ్ళు మూసుకొనెదురు; తమకు తెలియజేయబడని సంగతులు వారు చూచెదరు, తాము వినని దానిని గ్రహింతురు.",
                "9": "ఏలయనగా ఆ దినమందు నా నిమిత్తము తండ్రి ఒక కార్యము చేయును, అది వారి మధ్య గొప్ప అద్భుత కార్యముగా ఉండును మరియు ఒకడు వారికి వివరించినను దానిని ఎంతమాత్రము నమ్మని వారు వారి మధ్య ఉండెదరు.",
                "10": "కానీ, నా సేవకుని ప్రాణము నా చేతిలో ఉండును; కావున అతడు వారి వలన వికారము చేయబడినను, వారు అతనికి హాని చేయలేరు. ఇంకను అతడిని నేను స్వస్థపరిచెదను, ఏలయనగా అపవాది యొక్క కుయుక్తి కంటే నా జ్ఞానము గొప్పదని నేను వారికి చూపెదను.",
                "11": "కావున, యేసు క్రీస్తునైన నా మాటల యందు ఎవరు విశ్వసించరో, వారు నిబంధన జనులైన నా జనుల మధ్యనుండి కొట్టివేయబడుదురు, ఆ మాటలను అన్యజనుల ముందుకు అతడు తెచ్చునట్లు తండ్రి చేయును మరియు అన్యజనులకు అతడు వాటిని తెచ్చునట్లు అతనికి శక్తినిచ్చును (మోషే చెప్పినట్లుగా అది జరుగును).",
                "12": "అప్పుడు యాకోబు సంతతిలో శేషించినవారైన నా జనులు అన్యజనుల మధ్యను అనేక జనములలోను అడవిమృగములలో సింహమువలెను, ఎవడును విడిపింపకుండ లోపలికి చొచ్చి గొఱ్ఱెలమందలను త్రొక్కి చీల్చు కొదమసింహమువలెను ఉందురు.",
                "13": "వారి హస్తము వారి విరోధుల మీద ఎత్తబడియుండును గాక, వారి శత్రువులందరు నశింతురు గాక.",
                "14": "వారు పశ్చాత్తాపపడని యెడల అన్యజనులకు ఆపద; ఏలయనగా ఆ దినమున నేను నీలో గుఱ్ఱములుండకుండ వాటిని బొత్తిగా నాశనము చేతును, నీ రథములను మాపివేతునని తండ్రి సెలవిచ్చుచున్నాడు.",
                "15": "నీ దేశమందున్న పట్టణములను నాశనము చేతును, నీ కోటలను పడగొట్టుదును;",
                "16": "నీలో చిల్లంగివారు లేకుండ నిర్మూలము చేతును, మేఘములను చూచి మంత్రించువారు ఇక నీలో ఉండరు;",
                "17": "నీ చేతిపనికి నీవు మ్రొక్కకుండునట్లు చెక్కిన విగ్రహములును, దేవతా స్తంభములును నీ మధ్య ఉండకుండ నాశనము చేతును;",
                "18": "నీ మధ్యను దేవతా స్తంభములుండకుండ వాటిని పెల్లగింతును, నీ పట్టణములను పడగొట్టుదును.",
                "19": "సమస్త అబద్ధములు, మోసములు, అసూయలు, కలహములు, యాజక వంచనలు, జారత్వములు నిలిపివేయబడును.",
                "20": "ఏలయనగా ఓ ఇశ్రాయేలు వంశమా, ఆ దినమున ఎవరైతే పశ్చాత్తాపపడి నా ప్రియ కుమారుని యొద్దకు రారో, వారిని నేను నా జనుల మధ్య నుండి కొట్టివేయుదునని తండ్రి సెలవిచ్చుచున్నాడు;",
                "21": "మరియు అన్యజనులపై వలే, మునుపెన్నడూ విననంతగా నేను వారిపై అత్యాగ్రహము తెచ్చుకొని ప్రతీకారము చేతును.",
                "22": "కానీ వారు పశ్చాత్తాపపడి నా మాటలను ఆలకించి, వారి హృదయములను కఠినపరచుకొనని యెడల, నేను వారి మధ్య నా సంఘమును స్థాపించెదను; వారు నిబంధనలోనికి వచ్చెదరు మరియు వారి స్వాస్థ్యము నిమిత్తము నేను ఈ దేశమును ఎవరికి ఇచ్చితినో, ఆ యాకోబు సంతతిలో శేషించిన వారి మధ్య లెక్కింపబడుదురు.",
                "23": "మరియు నూతన యెరూషలేమని పిలువబడు ఒక పట్టణమును కట్టుటకు యాకోబు సంతతిలో శేషించినవారైన నా జనులకు మరియు ఇశ్రాయేలు వంశస్థులనుండి వచ్చువారందరికి వారు సహాయము చేయుదరు.",
                "24": "అప్పుడు దేశమంతటా చెదిరియున్న నా జనులు నూతన యెరూషలేములో సమకూర్చబడునట్లు వారు సహాయము చేయుదురు.",
                "25": "అప్పుడు పరలోకము యొక్క శక్తి వారి మధ్యకు దిగివచ్చును మరియు నేను కూడా వారి మధ్య ఉండెదను.",
                "26": "ఆ దినమున, ఈ సువార్త ఈ జనుల యొక్క శేషము మధ్య బోధింపబడునప్పుడు తండ్రి యొక్క పని ప్రారంభమగును. నిశ్చయముగా నేను మీతో చెప్పునదేమనగా—ఆ దినమున నా జనులలోనుండి విడిపోయిన వారందరు, తప్పిపోయిన వారు, యెరూషలేము నుండి తండ్రి బయటకు నడిపించి వేసిన గోత్రముల మధ్య కూడా తండ్రి యొక్క పని ప్రారంభమగును.",
                "27": "అనగా, వారు నా నామమందు తండ్రికి ప్రార్థన చేయగలుగునట్లు, వారు నా యొద్దకు రాగలుగుటకు మార్గమును తండ్రి సిద్ధము చేయుచుండగా, నా జనులలోనుండి విడిపోయిన వారందరి మధ్య పని ప్రారంభమగును.",
                "28": "అప్పుడు ఆయన జనులు వారి స్వాస్థ్యమైన దేశమునకు, ఇంటికి చేర్చబడునట్లు సమస్త జనముల మధ్య తండ్రి మార్గము సిద్ధపరచుచుండగా పని ప్రారంభమగును.",
                "29": "వారు సమస్త జనముల నుండి బయటకు వెళ్ళుదురు మరియు వారు త్వరపడి బయలుదేరరు, పారిపోవురీతిగా వెళ్ళరు, ఏలయనగా నేను వారి ముందర నడిచెదను, నేను వారి సైన్యపు వెనుకటి భాగమును కావలికాచెదనని తండ్రి సెలవిచ్చుచున్నాడు."
            },
            "22": {
                "1": "అప్పుడు వ్రాయబడినది జరుగును: గొడ్రాలా, పిల్లలు కననిదానా జయగీతమెత్తుము; ప్రసవవేదన పడనిదానా, జయకీర్తన నెత్తి ఆనందపడుము; సంసారి పిల్లల కంటే విడువబడిన దాని పిల్లలు విస్తారమగుదురని యెహోవా సెలవిచ్చుచున్నాడు.",
                "2": "నీ గుడారపు స్థలమును విశాలపరచుము, నీ నివాస స్థలముల తెరలు నిరాటంకముగ సాగనిమ్ము, నీ త్రాళ్ళను పొడుగు చేయుము, నీ మేకులను దిగగొట్టుము;",
                "3": "కుడి వైపునకు ఎడమ వైపునకు నీవు వ్యాపించెదవు, నీ సంతానము అన్యజనముల దేశమును స్వాధీనపరచుకొనును, పాడైన పట్టణములను నివాసస్థలములుగా చేయును.",
                "4": "భయపడకుము, నీవు సిగ్గుపడనక్కరలేదు; అవమానమును తలంచకుము, నీవు లజ్జపడనక్కరలేదు; నీవు నీ బాల్యకాలపు సిగ్గును మరచుదువు, నీ బాల్యకాలపు నిందను నీ వైధవ్యపు నిందను ఇకమీదట జ్ఞాపకము చేసుకొనవు.",
                "5": "నీ సృష్టికర్త, నీ భర్త, సైన్యముల కధిపతియగు యెహోవా అని ఆయనకు పేరు; ఇశ్రాయేలు యొక్క పరిశుద్ధ దేవుడు నీకు విమోచకుడు, సర్వలోకమునకు దేవుడని ఆయనకు పేరు.",
                "6": "నీ దేవుడు ఈ మాట సెలవిచ్చుచున్నాడు—విడువబడి దుఃఖాక్రాంతురాలైన భార్యను పురుషుడు రప్పించినట్లును, తృణీకరింపబడిన యౌవనపు భార్యను పురుషుడు రప్పించినట్లును యెహోవా నిన్ను పిలుచుచున్నాడు.",
                "7": "నిమిషమాత్రము నేను నిన్ను విసర్జించితిని, గొప్ప వాత్సల్యముతో నిన్ను సమకూర్చెదను.",
                "8": "మహోద్రేకము కలిగి నిమిషమాత్రము నీకు విముఖుడనైతిని, నిత్యమైన కృపతో నీకు వాత్సల్యము చూపుదును అని నీ విమోచకుడగు యెహోవా సెలవిచ్చుచున్నాడు.",
                "9": "నోవహు కాలమున జలప్రళయమును గూర్చి నేను చేసినట్లు చేయుదును, జలములు భూమి మీదికి ఇకను పొర్లుచురావని నోవహు కాలమున నేను ఒట్టు పెట్టుకొనినట్లు నీ మీద కోపముగా ఉండనని నేను ఒట్టు పెట్టుకొనియున్నాను.",
                "10": "పర్వతములు తొలగిపోయినను మెట్టలు తత్తరిల్లినను నా కృప నిన్ను విడిచిపోదు, సమాధానవిషయమైన నా నిబంధన తొలగిపోదని నీయందు జాలిపడు యెహోవా సెలవిచ్చుచున్నాడు.",
                "11": "ప్రయాసపడి గాలివానచేత కొట్టబడి ఆదరణలేక యున్నదానా, నేను నీలాంజనములతో నీ కట్టడమును కట్టుదును, నీలములతో నీ పునాదులను వేయుదును.",
                "12": "మాణిక్యమణులతో నీ కోటకొమ్ములను సూర్యకాంతములతో నీ గుమ్మములను కట్టుదును, ప్రశస్తమైన రత్నములతో నీకు సరిహద్దులు ఏర్పరచుదును.",
                "13": "నీ పిల్లలు అందరు యెహోవా చేత ఉపదేశము నొందుదురు, నీ పిల్లలకు అధిక విశ్రాంతి కలుగును.",
                "14": "నీవు నీతిగలదానవై స్థాపించబడుదువు; నీవు భయపడనక్కరలేదు, బాధించువారు నీకు దూరముగా నుందురు, భీతి నీకు దూరముగా ఉండును, అది నీ దగ్గరకు రానేరాదు.",
                "15": "నీకు విరోధముగా జనులు గుంపు కూడినను వారు నా వలన కూడరు; నీకు విరోధముగా గుంపుకూడువారు నీ పక్షపు వారగుదురు.",
                "16": "ఆలకించుము, నిప్పులూది తన వృత్తికి తగినట్టుగా పనిముట్టు చేయు కమ్మరిని సృజించువాడను నేనే; నాశనము చేయుటకై పాడుచేయువాని సృజించువాడను నేనే.",
                "17": "నీకు విరోధముగా రూపింపబడిన ఏ ఆయుధమును వర్థిల్లదు; న్యాయవిమర్శలో నీకు దోషారోపణచేయు ప్రతివానికి నీవు నేరస్థాపన చేసెదవు. యెహోవా యొక్క సేవకుల నీతి నా వలన కలుగుచున్నది; ఇది వారి స్వాస్థ్యము, ఇదే యెహోవా వాక్కు."
            },
            "23": {
                "1": "ఇప్పుడు మీరు ఈ విషయములను వెదుకవలెనని నేను మీతో చెప్పుచున్నాను. మీరు ఈ విషయములను శ్రద్ధగా వెదుకవలెనని నేను మీకొక ఆజ్ఞనిచ్చుచున్నాను; ఏలయనగా యెషయా మాటలు గొప్పవి.",
                "2": "ఏలయనగా ఇశ్రాయేలు సంతతి వారైన నా జనులను గూర్చి అన్ని విషయములను అతడు నిజముగా పలికెను; కావున, అన్యజనులనుద్దేశించి అతడు పలుకుట అవసరమైయున్నది.",
                "3": "అతడు పలికిన మాటల ప్రకారము, అతడు పలికిన సంగతులన్నియు ఉండెను మరియు ఉండును.",
                "4": "కావున, నా మాటలకు చెవియొగ్గుడి; నేను మీకు చెప్పిన విషయములను వ్రాయుడి; తండ్రి యొక్క సమయము మరియు చిత్తమును బట్టి అవి అన్యజనుల యొద్దకు వెళ్ళును.",
                "5": "నా మాటలను ఆలకించి పశ్చాత్తాపపడి, బాప్తిస్మము పొందిన వారెవరైనను రక్షింపబడుదురు. ప్రవక్తలను వెదకుడి, ఏలయనగా ఈ విషయములను గూర్చి సాక్ష్యమిచ్చిన వారు అనేకులుందురు.",
                "6": "ఇప్పుడు యేసు ఈ మాటలు చెప్పినప్పుడు ఆయన తిరిగి వారితో ఇట్లనెను, వారు పొందిన లేఖనములన్నిటినీ వారికి వివరించిన తరువాత, ఆయన వారితో ఇట్లు చెప్పెను: మీరు కలిగియుండని ఇతర లేఖనములను మీరు వ్రాయవలెనని నేను కోరుచున్నాను.",
                "7": "మరియు నీవు వ్రాసిన వృత్తాంతమును తీసుకురమ్మని ఆయన నీఫైతో చెప్పెను.",
                "8": "నీఫై వృత్తాంతములను తీసుకువచ్చి ఆయన యెదుట ఉంచినప్పుడు, ఆయన వాటిని చూచి ఇట్లనెను:",
                "9": "నిశ్చయముగా నేను మీతో చెప్పునదేమనగా—తండ్రి తన నామమును నా యందు మహిమపరచు దినమున మృతులలో నుండి లేచి అనేకులకు కనబడి, వారికి పరిచర్య చేయు అనేకమంది పరిశుద్ధులుండిరని ఈ జనులకు అతడు సాక్ష్యమియ్యవలెనని నా సేవకుడు, లేమనీయుడైన సమూయేలును నేను ఆజ్ఞాపించితిని. ఆ విధముగా జరుగలేదా? అని ఆయన వారినడిగెను.",
                "10": "ఆయన శిష్యులు ఆయనకు జవాబిచ్చి—అవును ప్రభువా, మీ మాటల ప్రకారము సమూయేలు ప్రవచించెను మరియు అవన్నియు నెరవేరెనని చెప్పిరి.",
                "11": "మరియు యేసు వారితో—అనేకమంది పరిశుద్ధులు లేచి అనేకులకు కనబడి, వారికి పరిచర్య చేసిరను విషయమును మీరు వ్రాయకుండుట ఎట్లు జరిగినది? అనెను.",
                "12": "అప్పుడు ఈ విషయము వ్రాయబడలేదని నీఫై జ్ఞాపకము చేసుకొనెను.",
                "13": "మరియు అది వ్రాయబడవలెనని యేసు ఆజ్ఞాపించెను; కావున, ఆయన ఆజ్ఞాపించినట్లు అది వ్రాయబడెను.",
                "14": "వారు వ్రాసిన లేఖనములన్నిటినీ యేసు ఒకేసారి వివరించిన తరువాత, ఆయన వారికి వివరించిన విషయములను వారు బోధించవలెనని ఆయన వారిని ఆజ్ఞాపించెను."
            },
            "24": {
                "1": "తండ్రి మలాకీకి ఇచ్చిన వాటితో పాటు, ఆయన వారికి చెప్పబోవు మాటలను వారు వ్రాయవలెనని ఆయన వారిని ఆజ్ఞాపించెను. అవి వ్రాయబడిన తరువాత ఆయన వాటిని వివరించెను మరియు ఆయన ఇట్లు చెప్పుచూ వారితో పలికిన మాటలు ఇవే: ఈ విధముగా తండ్రి మలాకీతో చెప్పెను—ఇదిగో నాకు ముందుగా మార్గము సిద్ధపరచుటకై నేను నా దూతను పంపుచున్నాను; మీరు వెదకుచున్న ప్రభువు, అనగా మీరు కోరు నిబంధన దూత, తన ఆలయమునకు హఠాత్తుగా వచ్చును; ఇదిగో ఆయన వచ్చుచున్నాడని సైన్యములకు అధిపతియగు యెహోవా సెలవిచ్చుచున్నాడు.",
                "2": "అయితే ఆయన వచ్చు దినమును ఎవరు సహింపగలరు? ఆయన అగుపడగా ఎవరు ఓర్వగలరు? ఆయన కంసాలి అగ్నివంటి వాడు, చాకలివాని సబ్బువంటి వాడు.",
                "3": "వెండిని శోధించి నిర్మలము చేయువాడైనట్లు కూర్చొనియుండును. లేవీయులు నీతిని అనుసరించి యెహోవాకు నైవేద్యములు చేయునట్లు వెండి బంగారములను నిర్మలము చేయు రీతిని ఆయన వారిని నిర్మలులను చేయును.",
                "4": "అప్పుడు మునుపటి దినములలో ఉండినట్లును, పూర్వపు సంవత్సరములలో ఉండినట్లును, యూదా వారును యెరూషలేము నివాసులును చేయు నైవేద్యములు యెహోవాకు ఇంపుగా ఉండును.",
                "5": "తీర్పు తీర్చుటకై నేను మీ యొద్దకు రాగా, చిల్లంగివాండ్ర మీదను వ్యభిచారుల మీదను అప్రమాణీకుల మీదను, నాకు భయపడక వారి కూలి విషయములో కూలివారిని విధవరాండ్రను తండ్రిలేని వారిని బాధపెట్టి పరదేశులకు అన్యాయము చేయువారి మీదను దృఢముగా సాక్ష్యము పలుకుదునని సైన్యములకు అధిపతియగు యెహోవా సెలవిచ్చుచున్నాడు.",
                "6": "యెహోవానైన నేను మార్పులేని వాడను గనుక యాకోబు సంతతివారైన మీరు లయము కాలేదు.",
                "7": "మీ పితరుల నాటినుండి మీరు నా కట్టడలను గైకొనక వాటిని త్రోసివేసితిరి. అయితే మీరు నా తట్టు తిరిగిన యెడల నేను మీ తట్టు తిరిగెదనని సైన్యములకు అధిపతియగు యెహోవా సెలవియ్యగా—మేము దేని విషయములో తిరుగుదుమని మీరందురు.",
                "8": "మానవుడు దేవుని యొద్ద దొంగిలునా? అయితే మీరు నా యొద్ద దొంగిలితిరి; దేని విషయములో మేము నీ యొద్ద దొంగిలితిమని మీరందురు. పదియవ భాగమును ప్రతిష్ఠితార్పణలను ఇయ్యక దొంగిలితిరి.",
                "9": "ఈ జనులందరును నా యొద్ద దొంగిలుచునే యున్నారు, మీరు శాపగ్రస్తులై యున్నారు.",
                "10": "నా మందిరములో ఆహారముండునట్లు పదియవ భాగమంతయు మీరు నా మందిరపు నిధిలోనికి తీసుకొనిరండి; దీని చేసి మీరు నన్ను శోధించిన యెడల నేను ఆకాశపు వాకిండ్లను విప్పి, పట్టజాలనంత విస్తారముగా దీవెనలు క్రుమ్మరించెదనని సైన్యములకు అధిపతియగు యెహోవా సెలవిచ్చుచున్నాడు.",
                "11": "మీ పంటను తినివేయు పురుగులను నేను గద్దించెదను, అవి మీ భూమి పంటను నాశనము చేయవు, మీ ద్రాక్షచెట్లు అకాలఫలములను రాల్పక యుండునని సైన్యములకు అధిపతియగు యెహోవా సెలవిచ్చుచున్నాడు.",
                "12": "అప్పుడు ఆనందకరమైన దేశములో మీరు నివసింతురు గనుక అన్యజనులందరును మిమ్మును ధన్యులందురని సైన్యములకు అధిపతియగు యెహోవా సెలవిచ్చుచున్నాడు.",
                "13": "యెహోవా సెలవిచ్చునదేమనగా—నన్ను గూర్చి మీరు గర్వపు మాటలు పలికి—నిన్ను గూర్చి ఏమి చెప్పితిమని మీరడుగుదురు.",
                "14": "దేవుని సేవచేయుట నిష్ఫలమనియు, ఆయన ఆజ్ఞలను గైకొని సైన్యములకు అధిపతియగు యెహోవా సన్నిధిని మనము దుఃఖాక్రాంతులుగా తిరుగుట వలన ప్రయోజనమేమనియు,",
                "15": "గర్విష్ఠులు ధన్యులగుదురనియు, యెహోవాను శోధించు దుర్మార్గులు వర్ధిల్లుదురనియు, వారు సంరక్షణ పొందుదురనియు మీరు చెప్పుకొనుచున్నారు.",
                "16": "అప్పుడు, యెహోవాయందు భయభక్తులు గలవారు ఒకరితో ఒకరు మాటలాడుకొనుచుండగా యెహోవా చెవియొగ్గి ఆలకించెను. మరియు యెహోవాయందు భయభక్తులు కలిగి ఆయన నామమును స్మరించుచు ఉండువారికి జ్ఞాపకార్థముగా ఒక గ్రంథము ఆయన సముఖమునందు వ్రాయబడెను.",
                "17": "నేను నియమింపబోవు దినము రాగా వారు నావారై నా స్వకీయ సంపాద్యమై యుందురు; తండ్రి తన్ను సేవించు కుమారుని కనికరించినట్టు నేను వారిని కనికరింతునని సైన్యములకు అధిపతియగు యెహోవా సెలవిచ్చుచున్నాడు.",
                "18": "అప్పుడు నీతిగలవారెవరో దుర్మార్గులెవరో దేవుని సేవించు వారెవరో ఆయనను సేవించని వారెవరో మీరు తిరిగి కనుగొందురు."
            },
            "25": {
                "1": "ఏలయనగా నియమింపబడిన దినము వచ్చుచున్నది, కొలిమి కాలునట్లు అది కాలును; గర్విష్ఠులందరును దుర్మార్గులందరును కొయ్యకాలు వలె ఉందురు, వారిలో ఒకనికి వేరైనను చిగురైనను లేకుండా, రాబోవు దినము అందరిని కాల్చివేయునని సైన్యములకు అధిపతియగు యెహోవా సెలవిచ్చుచున్నాడు.",
                "2": "అయితే నా నామమందు భయ భక్తులుగలవారగు మీకు నీతి సూర్యుడు ఉదయించును; అతని రెక్కలు ఆరోగ్యము కలుగజేయును గనుక మీరు బయలుదేరి క్రొవ్విన దూడలు గంతులు వేయునట్లు గంతులు వేయుదురు.",
                "3": "నేను నియమింపబోవు దినమున దుర్మార్గులు మీ పాదముల క్రింద ధూళివలే ఉందురు, మీరు వారిని అణగద్రొక్కుదురని సైన్యములకు అధిపతియగు యెహోవా సెలవిచ్చుచున్నాడు.",
                "4": "హోరేబు కొండమీద ఇశ్రాయేలీయులందరి కొరకై నేను నా సేవకుడైన మోషేకు ఆజ్ఞాపించిన ధర్మశాస్త్రమును దాని కట్టడలను విధులను జ్ఞాపకము చేసుకొనుడి.",
                "5": "యెహోవా నియమించిన భయంకరమైన ఆ మహాదినము రాకమునుపు నేను ప్రవక్తయగు ఏలీయాను మీ యొద్దకు పంపుదును.",
                "6": "నేను వచ్చి, దేశమును శపించకుండునట్లు అతడు తండ్రుల హృదయములను పిల్లల తట్టును పిల్లల హృదయములను తండ్రుల తట్టును త్రిప్పును."
            },
            "26": {
                "1": "ఇప్పుడు యేసు ఈ విషయములను చెప్పినప్పుడు, ఆయన వాటిని సమూహమునకు వివరించెను; ఆయన వారికి గొప్పవి మరియు అల్పమైన విషయములన్నిటినీ వివరించెను.",
                "2": "మరియు ఆయన ఈలాగు సెలవిచ్చుచున్నాడు: మీరు కలిగియుండని ఈ లేఖనములను నేను మీకు ఇవ్వవలెనని తండ్రి నన్ను ఆజ్ఞాపించియున్నాడు; ఏలయనగా అవి భావి తరములకు ఇవ్వబడవలెను అనునది ఆయన యందు వివేకమైయుండెను.",
                "3": "ఆయన అన్ని విషయములను, ఆదినుండి ఆయన తన మహిమలో వచ్చు సమయము వరకు ఉన్నవాటిని—అనగా పంచభూతములు మిక్కటమైన వేండ్రముతో లయమైపోయి, భూమి ఒక గ్రంథపు చుట్టవలే చుట్టబడి, భూమ్యాకాశములు గతించిపోవు వరకు భూముఖముపై జరుగు సంగతులన్నింటిని;",
                "4": "మరియు సమస్త జనులు, జాతులు, జనములు, భాషలు, అవి మంచివేగాని చెడ్డవేగాని, వారి క్రియలను బట్టి తీర్పుతీర్చబడుటకు దేవుని యెదుట నిలబడు ఆ గొప్ప అంత్యదినము వరకు కూడా వివరించెను—",
                "5": "ఆ క్రియలు మంచివైన యెడల నిత్యజీవము యొక్క పునరుత్థానమునకు మరియు అవి చెడ్డవైన యెడల శిక్షావిధి యొక్క పునరుత్థానమునకు వారు తేబడుదురు; లోకారంభమునకు ముందు గల క్రీస్తునందున్న కనికరము, న్యాయము మరియు పరిశుద్ధతను బట్టి ఒకటి ఒక వైపున, మరొకటి మరొక వైపున రెండు సమాంతరముగా ఉండును.",
                "6": "ఇప్పుడు యేసు నిజముగా జనులకు బోధించిన సంగతుల యొక్క నూరవ భాగము కూడా ఈ గ్రంథమందు వ్రాయబడలేదు;",
                "7": "కానీ, ఆయన జనులకు బోధించిన విషయములలో అధిక భాగమును నీఫై పలకలు కలిగియున్నవి.",
                "8": "ఆయన జనులకు బోధించిన విషయములలో ఒక చిన్నభాగమైన ఈ విషయములను నేను వ్రాసియున్నాను; యేసు పలికిన మాటలను బట్టి అవి అన్యజనుల నుండి ఈ జనుల యొద్దకు తిరిగి తేబడవలెనను ఉద్దేశ్యము నిమిత్తము నేను వాటిని వ్రాసియుంటిని.",
                "9": "వారి విశ్వాసమును పరీక్షించుటకు ముందుగా వారు పొందియుండవలసిన దీనిని పొందినప్పుడు, వారు ఈ విషయములను విశ్వసించిన యెడల, అప్పుడు వారికి మరి గొప్ప విషయములు బయలుపరచబడును.",
                "10": "మరియు వారు ఈ విషయములను విశ్వసించని యెడల, అప్పుడు వారి శిక్షావిధి నిమిత్తము మరి గొప్ప విషయములు వారి నుండి నిలిపివేయబడును.",
                "11": "ఇదిగో, నీఫై పలకలపై చెక్కబడిన వాటన్నిటినీ నేను వ్రాయబోతిని, కానీ నేను నా జనుల విశ్వాసమును పరీక్షించెదనని చెప్పుచూ ప్రభువు దానిని వ్రాయకుండా నిషేధించెను.",
                "12": "కావున, ప్రభువు చేత నాకు ఆజ్ఞాపించబడిన విషయములను మోర్మన్‌ అను నేను వ్రాయుదును. ఇప్పుడు మోర్మన్‌ అను నేను, నా మాటలను ముగించెదను మరియు నాకు ఆజ్ఞాపించబడిన విషయములను వ్రాయుట కొనసాగించెదను.",
                "13": "కావున, మూడు దినముల పాటు ప్రభువు నిజముగా జనులకు బోధించెనని మీరు చూడవలెనని నేను కోరుచున్నాను; ఆ తరువాత ఆయన వారికి తరచుగా తనను కనబరచుకొనెను మరియు తరచుగా రొట్టెను విరిచి, దానిని ఆశీర్వదించి వారికిచ్చెను.",
                "14": "చెప్పబడిన ఆ సమూహము యొక్క పిల్లలకు ఆయన బోధించి, పరిచర్య చేసెను; ఆయన వారి నాలుకలను వదులు చేయగా, వారు తమ తండ్రులతో ఆయన జనులకు బయలుపరచిన వాటికంటే గొప్పవైన అద్భుత విషయములను పలికిరి మరియు వారు మాట్లాడగలుగునట్లు ఆయన వారి నాలుకలను వదులు చేసెను.",
                "15": "ఆయన పరలోకములోనికి ఆరోహణుడైన తరువాత—ఆయన రెండవసారి తనను వారికి కనబరచుకొని, తండ్రి యొద్దకు వెళ్ళెను మరియు వారి రోగులందరినీ, వారిలో కుంటివారిని స్వస్థపరచి, గ్రుడ్డివారి కన్నులను తెరిచి, చెవిటివారి చెవులు వినునట్లు చేసి, అన్నివిధములుగా వారిని స్వస్థపరచి, మృతులలో నుండి ఒక మనుష్యుని లేపి, వారికి తన శక్తిని చూపియుండి, తండ్రి యొద్దకు ఆరోహణుడయ్యెను—",
                "16": "మరుసటి ఉదయమున సమూహము సమకూడి వచ్చిరి మరియు వారు ఈ పిల్లలను చూచి, వినిరి; శిశువులు కూడా వారి నోళ్ళను తెరచి అద్భుతమైన విషయములను పలికిరి; వారు పలికిన విషయములను ఏ మనుష్యుడు వ్రాయరాదని నిషేధించబడినది.",
                "17": "యేసు ఎన్నుకొనిన శిష్యులు ఆ సమయము నుండి వారి యొద్దకు వచ్చిన వారందరికి బాప్తిస్మమిచ్చుట, బోధించుట మొదలుపెట్టిరి; మరియు యేసు నామమందు బాప్తిస్మము పొందిన వారందరు పరిశుద్ధాత్మతో నింపబడిరి.",
                "18": "వారిలో అనేకులు చెప్పశక్యముకాని విషయములను చూచిరి మరియు వినిరి, అవి వ్రాయబడుట న్యాయము కాదు.",
                "19": "వారు ఒకరికొకరు బోధించుకొని, పరిచర్య చేసుకొనిరి; మరియు వారు అన్నిటిని వారి మధ్య ఉమ్మడిగా కలిగియుండి, ప్రతి మనుష్యుడు ఒకనితోనొకడు న్యాయముగా వ్యవహరించిరి.",
                "20": "యేసు వారిని ఆజ్ఞాపించినట్లుగానే వారు అన్ని విషయములను చేసిరి.",
                "21": "మరియు యేసు నామమందు బాప్తిస్మము పొందిన వారు క్రీస్తు సంఘమని పిలువబడిరి."
            },
            "27": {
                "1": "యేసు యొక్క శిష్యులు ప్రయాణము చేయుచూ, వారు వినిన మరియు చూచిన విషయములను బోధించుచూ, యేసు నామమున బాప్తిస్మమిచ్చుచుండగా, శిష్యులు సమకూడి బలమైన ప్రార్థనయందు, ఉపవాసమందు ఏకమయిరి.",
                "2": "యేసు వారికి మరలా తననుతాను కనబరచుకొనెను, ఏలయనగా వారు ఆయన నామమందు తండ్రికి ప్రార్థన చేయుచుండిరి; యేసు వచ్చి వారి మధ్య నిలిచి, వారితో ఇట్లనెను: నేను మీకేమి ఇవ్వవలెనని మీరు కోరుచున్నారు?",
                "3": "అప్పుడు వారు ఆయనతో ఇట్లు చెప్పిరి: ప్రభువా, ఈ సంఘమును మేము ఏ నామమున పిలువవలెనో దయచేసి నీవు మాకు చెప్పవలెనని మేము కోరుచున్నాము; ఏలయనగా ఈ విషయమును గూర్చి జనుల మధ్య వివాదములున్నవి.",
                "4": "అంతట ప్రభువు వారితో ఇట్లు చెప్పెను: నిశ్చయముగా నేను చెప్పునదేమనగా, ఈ విషయమును గూర్చి జనులు సణిగి తగవులాడనేల?",
                "5": "నా నామమైన క్రీస్తు యొక్క నామమును మీరు మీపై తీసుకొనవలెనని చెప్పు లేఖనములను వారు చదువలేదా? ఏలయనగా ఈ నామము చేతనే అంత్యదినమున మీరు పిలువబడుదురు.",
                "6": "మరియు నా నామమును తనపై తీసుకొని, అంతము వరకు స్థిరముగా నిలిచియుండువాడు అంత్యదినమున రక్షించబడును.",
                "7": "కావున, మీరు ఏమి చేసినను నా నామమున చేయవలెను; మీరు సంఘమును నా నామమున పిలువవలెను మరియు తండ్రి నా నిమిత్తము సంఘమును దీవించునట్లు, మీరు నా నామమున తండ్రిని ప్రార్థించవలెను.",
                "8": "మరియు అది నా నామమున పిలువబడని యెడల, అది నా సంఘము ఎట్లగును? ఏలయనగా ఒక సంఘము మోషే నామమున పిలువబడిన యెడల, అది మోషే సంఘమగును; లేదా అది ఒక మనుష్యుని నామమున పిలువబడిన యెడల, అది ఒక మనుష్యుని సంఘమగును; కానీ అది నా నామమున పిలువబడి, వారు నా సువార్తపై కట్టబడిన యెడల, అప్పుడది నా సంఘమగును.",
                "9": "నిశ్చయముగా నేను మీతో చెప్పునదేమనగా, మీరు నా సువార్తపై కట్టబడియున్నారు; కావున, ఏ విషయములను అడిగినను మీరు నా నామమున అడుగుడి; సంఘము నిమిత్తము మీరు తండ్రికి ప్రార్థన చేసిన యెడల, అది నా నామమందైన యెడల, తండ్రి మిమ్ములను వినును.",
                "10": "మరియు సంఘము నా సువార్తపై కట్టబడిన యెడల, అప్పుడు తండ్రి తన స్వకార్యములను దానియందు చూపును.",
                "11": "కానీ అది నా సువార్తపైన కట్టబడకుండా మనుష్యుల క్రియలపైన లేదా అపవాది క్రియలపైన కట్టబడిన యెడల, వారి క్రియలయందు కొంతకాలము వారు సంతోషము కలిగియుందురు మరియు త్వరలోనే అంతము వచ్చును, వారు నరికి వేయబడి అగ్నిలో పడవేయబడుదురు, అక్కడ నుండి తిరిగి రాలేరని నిశ్చయముగా నేను మీతో చెప్పుచున్నాను.",
                "12": "వారి క్రియలు వారిని వెంబడించును, ఏలయనగా వారి క్రియలను బట్టి వారు నరికి వేయబడియున్నారు; కావున, నేను మీకు చెప్పిన విషయములను జ్ఞాపకముంచుకొనుడి.",
                "13": "ఇదిగో నేను మీకు నా సువార్తను ఇచ్చియున్నాను మరియు నేను మీకు ఇచ్చిన సువార్త ఇదియే—తండ్రి నన్ను పంపినందున, నా తండ్రి చిత్తము నెరవేర్చుటకే నేను లోకములోనికి వచ్చియున్నాను.",
                "14": "నేను సిలువపైన పైకెత్తబడునట్లు నా తండ్రి నన్ను పంపియున్నాడు; మనుష్యులందరినీ నా వైపు ఆకర్షించుకొనునట్లు నేను సిలువపైన పైకెత్తబడిన తరువాత, మనుష్యులచేత నేను పైకెత్తబడినట్లుగానే, అవి మంచివేగాని చెడ్డవేగాని వారి క్రియలను బట్టి తీర్పు తీర్చబడుటకు నా యెదుట నిలబడుటకు మనుష్యులు తండ్రి చేత పైకెత్తబడవలెను—",
                "15": "మరియు ఈ హేతువు నిమిత్తము నేను పైకెత్తబడితిని; కావున, వారి క్రియలను బట్టి వారు తీర్పు తీర్చబడునట్లు, తండ్రి యొక్క శక్తిని బట్టి నేను మనుష్యులందరిని నా వైపు ఆకర్షించుకొందును.",
                "16": "పశ్చాత్తాపపడి, నా నామమున బాప్తిస్మము పొందువాడు నింపబడును; అతడు అంతము వరకు స్థిరముగానున్న యెడల, నేను లోకమునకు తీర్పు తీర్చుటకు నిలుచు దినమున అతడిని నా తండ్రి యెదుట నేను నిర్దోషిగా యెంచెదను.",
                "17": "మరియు అంతము వరకు స్థిరముగా లేని వాడే నరికి వేయబడి అగ్నిలో పడవేయబడువాడు, తండ్రి యొక్క న్యాయమును బట్టి అక్కడ నుండి వారు ఇక తిరిగిరాలేరు.",
                "18": "ఇప్పుడు నరుల సంతానమునకు ఆయన ఇచ్చిన వాక్యము ఇదియే. ఈ హేతువు నిమిత్తము ఆయన ఇచ్చిన మాటలను ఆయన నెరవేర్చును, ఆయన అబద్ధమాడడు, కానీ తన మాటలన్నిటిని నెరవేర్చును.",
                "19": "మరియు అపరిశుద్ధమైనదేదియు ఆయన రాజ్యములోనికి ప్రవేశించలేదు; కావున వారి విశ్వాసము, సమస్త పాపముల విషయమై వారి పశ్చాత్తాపము మరియు అంతము వరకు ఉన్న వారి విశ్వాస్యతను బట్టి నా రక్తమందు వారి వస్త్రములను కడుగుకొనిన వారు తప్ప, మరెవరూ ఆయన విశ్రాంతిలోనికి ప్రవేశించలేరు.",
                "20": "ఇప్పుడు ఆజ్ఞ ఇదియే: అంత్యదినమున మీరు నా యెదుట మచ్చలేక యుండునట్లు, పరిశుద్ధాత్మను పొందుట ద్వారా పరిశుద్ధపరచబడునట్లు, భూదిగంతములలో నున్న మీరందరు పశ్చాత్తాపపడి నా యొద్దకు రండి మరియు నా నామమున బాప్తిస్మము పొందుడి.",
                "21": "నిశ్చయముగా నేను మీతో చెప్పునదేమనగా, ఇదియే నా సువార్త; మరియు నా సంఘములో మీరు చేయవలసిన విషయములను మీరు ఎరిగియున్నారు; ఏలయనగా నేను చేయగా మీరు చూచిన క్రియలను మీరు కూడా చేయవలెను; ఏలయనగా నేను చేయగా మీరు చూచిన దానిని మీరు చేయవలెను;",
                "22": "కావున, మీరు ఈ విషయములను చేసిన యెడల మీరు ధన్యులు, ఏలయనగా అంత్యదినమున మీరు పైకి లేపబడుదురు.",
                "23": "నిషేధించబడిన వాటిని తప్ప, మీరు చూచిన మరియు వినిన విషయములను వ్రాయుడి.",
                "24": "ముందుండిన వాటిని గూర్చి వ్రాయబడినట్లుగా, ఇకపై ఉండబోవు ఈ జనుల యొక్క క్రియలను గూర్చి వ్రాయుడి.",
                "25": "ఇదిగో, వ్రాయబడిన మరియు వ్రాయబడబోవు గ్రంథముల ప్రకారము ఈ జనులు తీర్పు తీర్చబడుదురు, ఏలయనగా వాటి ద్వారా వారి క్రియలు మనుష్యులకు తెలియజేయబడును.",
                "26": "అన్నివిషయములు తండ్రి చేత వ్రాయబడినవి; కావున, వ్రాయబడబోవు గ్రంథముల ప్రకారము లోకమునకు తీర్పు తీర్చబడును.",
                "27": "మరియు నేను మీకు ఇవ్వబోవు న్యాయమైన తీర్పును బట్టి, మీరు ఈ జనుల యొక్క న్యాయాధిపతులుగా ఉందురని మీరు ఎరుగుదురు. కావున, మీరు ఏ విధమైన మనుష్యులై యుండవలెను? నేను ఉన్నట్లుగానే అని నిశ్చయముగా నేను మీతో చెప్పుచున్నాను.",
                "28": "ఇప్పుడు నేను తండ్రి యొద్దకు వెళ్ళెదను మరియు నిశ్చయముగా నేను మీతో చెప్పునదేమనగా, నా నామమున తండ్రిని మీరు ఏమి అడిగినను అది మీకు అనుగ్రహింపబడును.",
                "29": "కావున, అడుగుడి మీకియ్యబడును; తట్టుడి మీకు తీయబడును; అడుగు ప్రతివాడును పొందును; తట్టువానికి తీయబడును.",
                "30": "ఇప్పుడు మిమ్ములను బట్టి, ఈ తరమును బట్టి నా సంతోషము సంపూర్ణమగు వరకు గొప్పదాయెను; అవును, మిమ్ములను బట్టి, ఈ తరమును బట్టి తండ్రి మరియు సమస్త పరిశుద్ధ దేవదూతలు కూడా ఆనందించెదరు; ఏలయనగా వారిలో ఒక్కరూ తప్పిపోలేదు.",
                "31": "ఇదిగో, మీరు గ్రహించవలెనని నేను కోరుచున్నాను; ఏలయనగా ఈ తరములో, ఇప్పుడు జీవించియున్న వారని నా అర్థము; వారిలో ఎవరూ తప్పిపోలేదు మరియు వారి యందు నేను సంపూర్ణ సంతోషమును కలిగియున్నాను.",
                "32": "కానీ, ఈ తరము నుండి నాలుగవ తరమును బట్టి నేను దుఃఖించుచున్నాను, ఏలయనగా వారు నాశనపుత్రునివలే అతని చేత బందీలుగా కొనిపోబడిరి; వెండి బంగారముల కొరకు, చిమ్మెట తినివేయుదాని కొరకు, దొంగలు కన్నము వేసి దొంగిలించు దాని కొరకు వారు నన్ను అమ్మివేయుదురు. ఆ దినమందు వారి క్రియలను వారి శిరస్సులపై త్రిప్పుచూ నేను వారిని దర్శించెదను.",
                "33": "మరియు యేసు ఈ మాటలను ముగించినప్పుడు, ఆయన తన శిష్యులతో ఇట్లనెను: ఇరుకు ద్వారమున ప్రవేశించుడి; జీవమునకు పోవు ద్వారము ఇరుకును ఆ దారి సంకుచితమునైయున్నది, దాని కనుగొనువారు కొందరే; మరణమునకు పోవు ద్వారము వెడల్పును, ఆ దారి విశాలమునైయున్నది; ఏ మనుష్యుడూ పనిచేయలేని రాత్రి వచ్చు వరకు, దానియందు ప్రయాణము చేయువారు అనేకులు."
            },
            "28": {
                "1": "యేసు ఈ మాటలను చెప్పినప్పుడు, ఆయన తన శిష్యులలో ఒకని తరువాత ఒకనితో మాట్లాడి ఇట్లనెను: నేను తండ్రి యొద్దకు వెళ్ళిన తరువాత, నా నుండి మీరు ఏమి కోరుచున్నారు?",
                "2": "అప్పుడు వారిలో ముగ్గురు తప్ప, అందరు ఇట్లు చెప్పిరి: మేము ఆయుష్షు ఉన్నంతవరకు జీవించి, నీవు మమ్ములను పిలిచిన ఆ పరిచర్య ముగిసిన తరువాత, వేగముగా నీ రాజ్యములోనికి నీ యొద్దకు రావలెనని కోరుచున్నాము.",
                "3": "మరియు ఆయన వారితో ఇట్లనెను: నా నుండి దీనిని కోరినందున మీరు ధన్యులు; మీరు డెబ్బది రెండు సంవత్సరముల వారైనప్పుడు, నా రాజ్యములోనికి నా యొద్దకు వచ్చెదరు మరియు నాతో మీరు విశ్రాంతి కనుగొనెదరు.",
                "4": "ఆయన వారితో ఇట్లు చెప్పిన తరువాత, ఆ ముగ్గురి వైపు తిరిగి ఇట్లనెను: నేను తండ్రి యొద్దకు వెళ్ళినప్పుడు నేను మీ కొరకు ఏమి చేయవలెనని మీరు కోరుచున్నారు?",
                "5": "అంతట వారు తమ హృదయములందు దుఃఖించిరి, ఏలయనగా వారు కోరిన దానిని ఆయనకు చెప్పుటకు వారు ధైర్యము చేయలేదు.",
                "6": "అప్పుడు ఆయన వారితో ఇట్లనెను: ఇదిగో, నేను మీ ఆలోచనలను ఎరుగుదును. యూదుల చేత నేను ఎత్తబడుటకు ముందు, నా పరిచర్యలో నాతో ఉన్న నా ప్రియమైన యోహాను నా నుండి కోరిన దానినే మీరు కోరియున్నారు.",
                "7": "కావున, మీరు అధిక ధన్యులు, ఏలయనగా మీరెన్నడూ మరణమును రుచిచూడరు; కానీ పరలోకపు శక్తులతో నేను మహిమలో వచ్చునప్పుడు, తండ్రి యొక్క చిత్తమును బట్టి సమస్త సంగతులు నెరవేర్చబడు వరకు నరుల సంతానము యెడల తండ్రి యొక్క కార్యములన్నిటిని చూచుటకు మీరు జీవించెదరు.",
                "8": "మీరు మరణము యొక్క బాధలను ఎన్నడూ అనుభవించరు; కానీ నా మహిమలో నేను వచ్చునప్పుడు, మీరు ఒక రెప్పపాటులో క్షయత నుంచి అక్షయతకు మారిపోవుదురు; అప్పుడు మీరు నా తండ్రి యొక్క రాజ్యములో ఆశీర్వదింపబడుదురు.",
                "9": "మరలా, మీరు శరీరములో నివసించుచుండగా, లోక పాపముల కొరకు తప్ప, మీరు దేనికీ బాధ లేదా దుఃఖము కలిగియుండరు; ఇదంతయు మీరు నన్ను కోరిన దానిని బట్టియే నేను చేయుదును, ఏలయనగా లోకము నిలిచియుండగానే మనుష్యుల ఆత్మలను నా యొద్దకు తేవలెనని మీరు కోరియున్నారు.",
                "10": "ఈ హేతువు చేత మీరు సంపూర్ణ సంతోషమును కలిగియుండెదరు; మీరు నా తండ్రి యొక్క రాజ్యమందు కూర్చొనెదరు; తండ్రి నాకు సంపూర్ణ సంతోషము ఇచ్చినట్లుగానే, మీ సంతోషము కూడా సంపూర్ణమగును మరియు మీరు నా వలెనే ఉండెదరు, నేను తండ్రివలే ఉన్నాను, తండ్రి మరియు నేను ఏకమైయున్నాము;",
                "11": "తండ్రిని గూర్చి, నన్ను గూర్చి పరిశుద్ధాత్మ సాక్ష్యమిచ్చును మరియు నన్ను బట్టి తండ్రి నరుల సంతానమునకు పరిశుద్ధాత్మనిచ్చును.",
                "12": "యేసు ఈ మాటలు చెప్పినప్పుడు, నిలిచియుండు ముగ్గురిని తప్ప, మిగిలిన వారిలో ప్రతి ఒక్కరిని ఆయన తన వ్రేలితో తాకిన తరువాత ఆయన వెడలిపోయెను.",
                "13": "ఇదిగో, పరలోకములు తెరువబడెను మరియు వారు పరలోకములోనికి కొనిపోబడి చెప్పశక్యముకాని విషయములను కని, వినిరి.",
                "14": "వాటిని ఉచ్ఛరించరాదని వారు నిషేధింపబడిరి; లేదా వారు కనిన, వినిన విషయములను వారు ఉచ్ఛరించునట్లు వారికి శక్తి ఇవ్వబడలేదు;",
                "15": "వారు శరీరముతో కొనిపోబడిరో లేదా శరీరము లేకుండా కొనిపోబడిరో వారు చెప్పలేకపోయిరి; ఏలయనగా దేవుని విషయములను చూడగలుగునట్లు వారు మాంసము గల ఈ శరీరము నుండి అక్షయమైన స్థితిలోనికి మార్పుచెందినట్లుగా, అది వారికి రూపాంతరము వలే అనిపించెను.",
                "16": "కానీ వారు భూముఖముపై మరలా పరిచర్య చేసిరి; అయినప్పటికీ పరలోకమందు వారికి ఇవ్వబడిన ఆజ్ఞను బట్టి, వారు వినిన మరియు చూచిన విషయములను గూర్చి వారు పరిచర్య చేయలేదు.",
                "17": "ఇప్పుడు, వారు రూపాంతరము చెందిన దినము నుండి, వారు క్షయులో అక్షయులో నేనెరుగను;",
                "18": "కానీ ఇవ్వబడిన వృత్తాంతమును బట్టి ఇంతమట్టుకు నేనెరుగుదును—వారు భూముఖముపై జనులందరికి పరిచర్య చేయుచు, వారి బోధయందు విశ్వసించిన వారందరికి బాప్తిస్మమిచ్చుచు, సంఘములో చేర్చుచూ ముందుకు సాగిరి మరియు బాప్తిస్మము పొందిన వారందరు పరిశుద్ధాత్మను పొందిరి.",
                "19": "అయితే, వారు సంఘమునకు చెందని వారి చేత చెరసాలలో వేయబడిరి. కానీ చెరసాలలు వారిని పట్టలేకపోయెను, ఏలయనగా అవి రెండుగా చీలిపోయెను.",
                "20": "వారు గోతిలోనికి పడవేయబడిరి; కానీ, దేవుని శక్తి ద్వారా వారు గోతిలోనుండి విడిపించబడునంతగా వారు భూమిని దేవుని వాక్యముతో కొట్టిరి; కావున, వారిని పట్టియుంచుటకు తగినంత గోతులను వారు త్రవ్వలేకపోయిరి.",
                "21": "మరియు వారు మూడుమార్లు కొలిమిలోనికి పడవేయబడినప్పటికీ, ఎట్టి హానిని పొందలేదు.",
                "22": "రెండుమార్లు వారు అడవి మృగముల గుహలో పడవేయబడిరి; కానీ, చిన్న పిల్లవాడు పాలుత్రాగు గొఱ్ఱెపిల్లతో ఆడుకొనినట్లు వారు అడవి మృగములతో ఆడుకొనిరి మరియు ఏ హానిని పొందలేదు.",
                "23": "ఆ విధముగా వారు నీఫై జనులందరి మధ్య ముందుకు వెళ్ళి, దేశమంతటా ఉన్న జనులందరికీ క్రీస్తు యొక్క సువార్తను బోధించిరి; వారు ప్రభువుకు పరివర్తన చెంది, క్రీస్తు సంఘముతో ఐక్యమయిరి మరియు ఆ విధముగా యేసు యొక్క మాట ప్రకారము, ఆ తరము యొక్క జనులు ఆశీర్వదింపబడిరి.",
                "24": "ఇప్పుడు మోర్మన్‌ అను నేను, కొంతకాలముపాటు ఈ విషయములను గూర్చి మాట్లాడుట ఆపెదను.",
                "25": "ఇదిగో, ఎన్నడూ మరణమును రుచి చూడని వారి పేర్లను నేను వ్రాయబోతిని, కానీ ప్రభువు నన్ను వారించెను; కావున నేను వాటిని వ్రాయుట లేదు, ఏలయనగా అవి లోకమునుండి మరుగుపరచబడినవి.",
                "26": "కానీ నేను వారిని చూచియున్నాను మరియు వారు నాకు పరిచర్య చేసిరి.",
                "27": "వారు అన్యజనుల మధ్య ఉందురు, కానీ అన్యజనులు వారిని ఎరుగకయుందురు.",
                "28": "వారు యూదుల మధ్య కూడా ఉందురు, కానీ యూదులు వారిని ఎరుగకయుందురు.",
                "29": "ప్రభువు తన జ్ఞానముందు సరియని చూచునప్పుడు, వారి కోరిక నెరవేరునట్లు వారి యందున్న దేవుని యొక్క ఒప్పింపజేయు శక్తిని బట్టి వారు ఇశ్రాయేలు యొక్క చెదిరిపోయిన గోత్రములన్నిటికీ మరియు సమస్త జనములు, జాతులు, భాషలు, ప్రజలకు పరిచర్య చేసి, వారిలో నుండి అనేక ఆత్మలను యేసు యొద్దకు తెచ్చెదరు.",
                "30": "వారు దేవుని యొక్క దూతల వలె ఉన్నారు మరియు వారు తండ్రికి యేసు నామమందు ప్రార్థన చేసిన యెడల, వారికి యుక్తమనిపించిన ఏ మనుష్యునికైనను వారు తమనుతాము చూపుకొనగలరు.",
                "31": "కావున క్రీస్తు యొక్క తీర్పు సింహాసనము యెదుట జనులందరు తప్పక నిలబడవలసిన ఆ గొప్ప మరియు రాబోవు దినమునకు ముందు, గొప్ప అద్భుతకార్యములు వారి చేత చేయబడును.",
                "32": "ఆలాగునే ఆ తీర్పు దినమునకు ముందు, అన్యజనుల మధ్య కూడా వారి చేత గొప్ప అద్భుతకార్యములు చేయబడును.",
                "33": "మరియు క్రీస్తు యొక్క అద్భుతకార్యములన్నిటి వృత్తాంతమునిచ్చు లేఖనములన్నిటినీ మీరు కలిగియుండిన యెడల, క్రీస్తు యొక్క మాటలను బట్టి ఈ సంగతులు తప్పక రావలెనని మీరు ఎరుగుదురు.",
                "34": "యేసు మాటలను మరియు ఆయన ఎన్నుకొని వారి మధ్యకు పంపిన వారిని ఆలకించని వానికి ఆపద; ఏలయనగా యేసు మాటలను మరియు ఆయన పంపిన వారి మాటలను అంగీకరించని వాడు, ఆయనను అంగీకరించడు; కావున, అంత్యదినమున ఆయన వారిని అంగీకరించడు;",
                "35": "మరియు వారు పుట్టియుండకపోవుట వారికి మేలైయుండును. ఏలయనగా, రక్షణ వచ్చునట్లు మనుష్యుల పాదముల క్రింద త్రొక్కివేయబడి నొప్పించబడిన దేవుని న్యాయమును తప్పించుకొనగలరని మీరు తలంచుచున్నారా?",
                "36": "ఇప్పుడు ప్రభువు ఎన్నుకొనిన వారిని, అనగా పరలోకములోనికి కొనిపోబడిన ఆ ముగ్గురిని గూర్చి నేను చెప్పినట్లుగా, వారు క్షయత నుండి అక్షయతకు శుద్ధి చేయబడిరో లేదో నేనెరుగను—",
                "37": "కానీ, నేను వ్రాసినందున నేను ప్రభువును విచారించితిని మరియు వారి శరీరములలో మార్పు జరుగుట అవసరమని, లేని యెడల వారు మరణమును రుచి చూచుట అవసరమని ఆయన నాకు విశదపరిచెను;",
                "38": "కావున, వారు మరణమును రుచి చూడరాదని, లోక పాపముల కొరకు తప్ప వారు బాధ లేదా దుఃఖమును అనుభవించరాదని వారి శరీరములలో ఒక మార్పు చేయబడెను.",
                "39": "ఇప్పుడు ఈ మార్పు అంత్యదినమున జరుగు దానికి సమానము కాదు; కానీ, వారిని శోధించగలుగునట్లు సాతానుకు వారిపై ఎట్టి శక్తి లేకుండునంతగా వారిలో ఒక మార్పు చేయబడెను; భూమి యొక్క శక్తులు వారిని పట్టజాలనంతగా, వారు పరిశుద్ధులుగా ఉండునట్లు శరీరమందు పరిశుద్ధపరచబడిరి.",
                "40": "మరియు ఈ స్థితియందు వారు క్రీస్తు యొక్క తీర్పుదినము వరకు నిలిచియుండవలెను; ఆ దినమున వారు గొప్ప మార్పును పొంది, ఇకపై బయటకు వెళ్ళకుండా పరలోకములందు నిత్యము దేవునితో నివసించుటకు తండ్రి యొక్క రాజ్యములోనికి చేర్చుకొనబడవలసియున్నది."
            },
            "29": {
                "1": "ఇప్పుడు ఆయన వాక్యము ప్రకారము, ఈ మాటలు అన్యజనుల యొద్దకు వచ్చుట తగినదని ప్రభువు తన వివేకమందు చూచునప్పుడు, వారి స్వాస్థ్యమైన దేశములకు వారు పునఃస్థాపించబడుటను గూర్చి ఇశ్రాయేలు సంతానముతో తండ్రి చేసిన నిబంధన నెరవేర్చబడుట మొదలాయెనని మీరు తెలుసుకొనవలెనని నేను మీతో చెప్పుచున్నాను.",
                "2": "మరియు పరిశుద్ధ ప్రవక్తలచేత పలుకబడిన ప్రభువు యొక్క మాటలన్నీ నెరవేర్చబడునని మీరు తెలుసుకొనవలెను; ఇశ్రాయేలు సంతానము యొద్దకు ప్రభువు తన రాకను ఆలస్యము చేయునని మీరు చెప్పనవసరము లేదు.",
                "3": "మరియు చెప్పబడిన మాటలు వ్యర్థమని మీరు మీ హృదయముల యందు ఊహించవలసిన అవసరము లేదు, ఏలయనగా ఇశ్రాయేలు వంశము వారైన తన జనులతో ఆయన చేసిన నిబంధనను ప్రభువు జ్ఞాపకము చేసుకొనును.",
                "4": "ఈ మాటలు మీ మధ్యకు వచ్చుటను మీరు చూచినప్పుడు, ప్రభువు యొక్క కార్యములను మీరిక నిరాకరించవలసిన అవసరము లేదు, ఏలయనగా ఆయన న్యాయపు ఖడ్గము ఆయన కుడిచేతిలో ఉన్నది; ఆ దినమున మీరు ఆయన కార్యములను నిరాకరించిన యెడల, ఆయన తీర్పు త్వరగా మీపై వచ్చునట్లు ఆయన చేయును.",
                "5": "ప్రభువు యొక్క కార్యములను నిరాకరించు వానికి ఆపద; ముఖ్యముగా, క్రీస్తును మరియు ఆయన కార్యములను తిరస్కరించు వానికి ఆపద!",
                "6": "ప్రభువు యొక్క బయల్పాటులను తిరస్కరించు వానికి మరియు ప్రభువు ఇకమీదట బయల్పాటు, ప్రవచనము, వరములు, భాషలు, స్వస్థతలు లేదా పరిశుద్ధాత్మ యొక్క శక్తి ద్వారా పని చేయడని చెప్పువానికి ఆపద!",
                "7": "ఆ దినమున లాభము పొందుటకు, యేసు క్రీస్తు ద్వారా ఏ అద్భుతము చేయబడదని చెప్పు వానికి ఆపద; ఏలయనగా దీనిని చేయువాడు నాశనపుత్రునివలే అగును మరియు క్రీస్తు యొక్క వాక్యము ప్రకారము అతని కొరకు ఎట్టి కనికరము ఉండదు.",
                "8": "యూదులు లేదా ఇశ్రాయేలు వంశము యొక్క శేషములో ఎవరిని గూర్చియైనను మీరు ఇకమీదట ధిక్కారముతో బుసకొట్టి, నిరాకరించి, ఎగతాళి చేయనవసరము లేదు; ఏలయనగా, ప్రభువు వారితో చేసిన నిబంధనను జ్ఞాపకము చేసుకొనును మరియు ఆయన ప్రమాణము చేసిన ప్రకారము ఆయన నెరవేర్చును.",
                "9": "కావున, ఆయన ఇశ్రాయేలు వంశముతో చేసిన నిబంధనను నెరవేర్చుటలో ఆయన తీర్పును అమలుపరచకుండునట్లు ప్రభువు యొక్క ఉద్దేశ్యమును మార్చగలరని మీరు తలంచనవసరములేదు."
            },
            "30": {
                "1": "ఓ, అన్యజనులైన మీరు ఆలకించుడి మరియు నేను మిమ్ములను గూర్చి చెప్పవలెనని నన్ను ఆజ్ఞాపించిన సజీవుడైన దేవుని కుమారుడైన యేసు క్రీస్తు యొక్క మాటలను వినుడి, ఏలయనగా ఇట్లు చెప్పుచూ నేను వ్రాయవలెనని ఆయన నన్ను ఆజ్ఞాపించుచున్నాడు:",
                "2": "అన్యజనులైన మీరందరూ మీ దుష్టమార్గముల నుండి మరలుడి; మీ చెడు కార్యములు, మీ అబద్ధములు, మోసములు, జారత్వములు, రహస్య హేయక్రియలు, విగ్రహారాధనలు, నరహత్యలు, యాజకవంచనలు, అసూయలు, కలహములు, సమస్త దుష్టత్వము మరియు హేయక్రియల నిమిత్తము పశ్చాత్తాపపడి, మీ పాప క్షమాపణ పొంది పరిశుద్ధాత్మతో నింపబడునట్లు మరియు ఇశ్రాయేలు వంశస్థులైన నా జనులతో లెక్కింపబడునట్లు నా యొద్దకు వచ్చి, నా నామమందు బాప్తిస్మము పొందుడి."
            }
        }
    },
    "4-ne": {
        "meta": {
            "slug": "4-ne",
            "name": "నాలుగవ నీఫై",
            "chapterWord": "వ అధ్యాయము"
        },
        "chapters": {
            "1": {
                "intro": "అతని వృత్తాంతమును బట్టి నీఫై జనుల యొక్క వృత్తాంతము",
                "1": "ముప్పది నాలుగవ సంవత్సరము గతించిపోయెను, ముప్పది ఐదు కూడా మరియు యేసు యొక్క శిష్యులు చుట్టూ ఉన్న దేశములన్నిటిలో క్రీస్తు సంఘమును స్థాపించిరి. వారి యొద్దకు వచ్చి, తమ పాపముల నిమిత్తము నిజముగా పశ్చాత్తాపపడిన వారందరు యేసు నామమందు బాప్తిస్మము పొందిరి; వారు పరిశుద్ధాత్మను కూడా పొందిరి.",
                "2": "ముప్పది ఆరవ సంవత్సరమందు నీఫైయులు మరియు లేమనీయులు ఇరువురు, దేశమంతటానున్న జనులందరు ప్రభువుకు పరివర్తన చెందిరి; వారి మధ్య ఏ వివాదములు, తగవులు లేకుండెను మరియు ప్రతి మనుష్యుడు ఒకనితోనొకడు న్యాయముగా వ్యవహరించెను.",
                "3": "వారు అన్ని వస్తువులను వారి మధ్య ఉమ్మడిగా కలిగియుండిరి; కావున అక్కడ ధనవంతులని, పేదవారని, దాసులని, స్వతంత్రులని ఎవ్వరూ లేకయుండిరి, కానీ వారందరు స్వతంత్రులుగా మరియు పరలోకపు బహుమానమందు పాలిభాగస్థులుగా చేయబడిరి.",
                "4": "ముప్పది ఏడవ సంవత్సరము కూడా గతించిపోయెను మరియు దేశమందు ఇంకను సమాధానముండుట కొనసాగెను.",
                "5": "యేసు యొక్క శిష్యుల ద్వారా గొప్ప అద్భుతకార్యములు చేయబడెను, ఎంతగాననగా వారు రోగులను స్వస్థపరచిరి, మృతులను లేపిరి, కుంటివారు నడచునట్లును గృడ్డివారు చూపును పొందునట్లును చెవిటివారు వినునట్లును చేసిరి; మరియు అన్ని రకములైన అద్భుతములను నరుల సంతానము మధ్య వారు చేసిరి; వారు యేసు నామమందు తప్ప, మరి దేనియందును అద్భుతములను చేయలేదు.",
                "6": "ఆ విధముగా ముప్పది ఎనిమిదవ సంవత్సరము గతించిపోయెను, ముప్పది తొమ్మిది మరియు నలుబది ఒకటి, నలుబది రెండు, నలుబది తొమ్మిది సంవత్సరములు గతించిపోవు వరకు మరియు ఏబది ఒకటి, ఏబది రెండు, ఏబది తొమ్మిది సంవత్సరములు గతించిపోవు వరకు కూడా అట్లుండెను.",
                "7": "మరియు ప్రభువు వారిని దేశమందు మిక్కిలి వర్థిల్లజేసెను; ఎంతగాననగా, పట్టణములు కాల్చివేయబడినచోట వారు తిరిగి ఆ పట్టణములను నిర్మించిరి.",
                "8": "ఆ గొప్ప పట్టణమైన జరహేమ్ల కూడా తిరిగి నిర్మించబడునట్లు వారు చేసిరి.",
                "9": "కానీ ముంచి వేయబడిన పట్టణములు అనేకముండెను, వాటి స్థానములో జలములు పైకి వచ్చియుండెను; కావున, ఆ పట్టణములు తిరిగి నిర్మించబడలేకపోయెను.",
                "10": "ఇప్పుడు నీఫై యొక్క జనులు బలముగా ఎదిగి, మిక్కిలి వేగముగా వృద్ధి చెందిరి మరియు మిక్కిలి సుందరమైన, ఆహ్లాదకరమైన జనులైరి.",
                "11": "వారు వివాహమాడిరి, వివాహమునకివ్వబడిరి మరియు ప్రభువు వారితో చేసిన అనేక వాగ్దానములను బట్టి ఆశీర్వదింపబడిరి.",
                "12": "వారికమీదట మోషే ధర్మశాస్త్రము యొక్క నిర్వహణలు మరియు విధులను అనుసరించి నడుచుకొనలేదు; కానీ ఉపవాసములో, ప్రార్థనలో మరియు ప్రార్థన చేయుటకు, ప్రభువు యొక్క వాక్యము వినుటకు తరచుగా సమకూడుటలో కొనసాగుచూ వారి ప్రభువు మరియు వారి దేవుని నుండి పొందిన ఆజ్ఞలను అనుసరించి నడుచుకొనిరి.",
                "13": "ఇప్పుడు దేశమంతటా జనులందరి మధ్య ఏ వివాదము లేకుండెను; కానీ, యేసు యొక్క శిష్యుల మధ్య గొప్ప అద్భుతములు చేయబడెను.",
                "14": "డెబ్బది ఒకటవ సంవత్సరము గతించిపోయెను మరియు డెబ్బది రెండవ సంవత్సరము కూడా, క్లుప్తముగా డెబ్బది తొమ్మిదవ సంవత్సరము గతించిపోవు వరకు అట్లుండెను; నూరు సంవత్సరములు గతించిపోయెను మరియు యేసు ఎన్నుకొనిన తన శిష్యులలో నిలిచియుండవలసిన ముగ్గురు తప్ప, అందరు దేవుని యొక్క పరదైసునకు వెళ్ళిపోయిరి; వారి స్థానములో ఇతర శిష్యులు నియమింపబడిరి; మరియు ఆ తరములో అనేకులు గతించిపోయిరి.",
                "15": "ఇప్పుడు జనుల హృదయములలో గల దేవుని ప్రేమను బట్టి, దేశమందు ఎట్టి వివాదము లేకుండెను.",
                "16": "ఎట్టి అసూయలు, జగడములు, అల్లర్లు, జారత్వములు, అబద్ధములు, హత్యలు లేదా ఏ విధమైన కాముకత్వము లేకుండెను; నిశ్చయముగా, దేవుని హస్తము చేత సృష్టించబడిన జనులందరి మధ్య అంతకంటే సంతోషము కలిగిన జనులుండలేరు.",
                "17": "అక్కడ దొంగలు లేదా హంతకులు లేరు, లేమనీయులు లేరు లేదా ఏ విధమైన -ఈయులు లేరు; కానీ వారు ఒక్కటిగా, క్రీస్తు యొక్క సంతానముగా మరియు దేవుని రాజ్యమునకు వారసులుగా ఉండిరి.",
                "18": "వారెంత ధన్యులు! వారి పనులన్నిటిలో ప్రభువు వారిని ఆశీర్వదించెను; నూటపది సంవత్సములు గతించిపోవు వరకు వారు ఆశీర్వదింపబడి, వర్థిల్లిరి; క్రీస్తు దర్శించిన తరువాత గల మొదటి తరము గతించిపోయెను మరియు దేశమంతటా ఏ వివాదము లేకుండెను.",
                "19": "ఈ చివరి వృత్తాంతమును భద్రపరచిన నీఫై (అతడు దానిని నీఫై పలకలపై భద్రపరిచెను) మరణించెను మరియు అతని కుమారుడు ఆమోస్ అతని స్థానములో దానిని భద్రపరిచెను; అతడు కూడా దానిని నీఫై పలకలపై భద్రపరిచెను.",
                "20": "అతడు దానిని ఎనుబది నాలుగు సంవత్సరములు భద్రపరిచెను మరియు సంఘముపై తిరుగుబాటు చేసి తమపై లేమనీయులు అను పేరును తీసుకొనిన జనుల యొక్క చిన్న భాగము తప్ప, దేశమందు ఇంకను సమాధానముండెను; కావున, దేశమందు మరలా లేమనీయులుండుట ప్రారంభమాయెను.",
                "21": "ఆమోస్ కూడా మరణించెను (క్రీస్తు వచ్చినప్పటి నుండి నూట తొంబది నాలుగు సంవత్సరములైయుండెను) మరియు అతని స్థానములో అతని కుమారుడైన ఆమోస్ వృత్తాంతమును భద్రపరిచెను; అతడు కూడా దానిని నీఫై పలకలపై భద్రపరిచెను; అది కూడా ఈ గ్రంథమైన నీఫై గ్రంథములో వ్రాయబడెను.",
                "22": "ఇప్పుడు రెండు వందల సంవత్సరములు గతించిపోయెను మరియు కొద్దిమంది తప్ప, రెండవ తరమంతా గతించిపోయెను.",
                "23": "జనులు వృద్ధి పొందిరని, వారు దేశమంతటా వ్యాపించిరని మరియు క్రీస్తునందు వారు వర్ధిల్లుటను బట్టి వారు మిక్కిలి ధనవంతులైరని మీరు తెలుసుకొనవలెనని మోర్మన్‌ అను నేను కోరుచున్నాను.",
                "24": "ఇప్పుడు, ఈ రెండు వందల ఒకటవ సంవత్సరమందు ఖరీదైన వస్త్రములు, అన్ని రకముల శ్రేష్ఠమైన ముత్యములు మరియు లోకములోనున్న ప్రశస్తమైన వాటిని ధరించుచు గర్వమందు పైకెత్తబడిన వారు వారి మధ్య ఉండిరి.",
                "25": "ఆ సమయము నుండి వారికమీదట వారి వస్తువులను, వారి సామగ్రిని ఉమ్మడిగా కలిగియుండలేదు.",
                "26": "మరియు వారు వర్గములుగా విభజింపబడసాగిరి; లాభము సంపాదించుటకు వారు తమ కొరకు సంఘములను నిర్మించుట మొదలుపెట్టి, క్రీస్తు యొక్క నిజమైన సంఘమును తిరస్కరించసాగిరి.",
                "27": "రెండు వందల పది సంవత్సరములు గతించి పోయినప్పుడు, దేశమందు అనేక సంఘములుండెను; అనగా, క్రీస్తును ఎరిగియున్నామని చెప్పుకొన్న అనేక సంఘములుండెను; అయినప్పటికీ, అవి ఆయన సువార్త యొక్క అధిక భాగములను తిరస్కరించెను, ఎంతగాననగా అవి అన్ని రకములైన దుష్టత్వమును అనుమతించెను మరియు అయోగ్యత మూలముగా పరిశుద్ధమైనది నిషేధింపబడిన వానికి దానిని ఇచ్చెను.",
                "28": "దుర్నీతిని బట్టి మరియు వారి హృదయములపై పట్టు సంపాదించిన సాతాను యొక్క శక్తిని బట్టి, ఈ సంఘము మిక్కిలి వృద్ధి చెందెను.",
                "29": "మరలా, క్రీస్తును తిరస్కరించిన మరియొక సంఘము అక్కడుండెను; వారి వినయము మరియు క్రీస్తు నందు వారి విశ్వాసమును బట్టి, క్రీస్తు యొక్క నిజమైన సంఘమును వారు హింసించిరి; వారి మధ్య చేయబడిన అనేక అద్భుతములను బట్టి వారిని ద్వేషించిరి.",
                "30": "కావున, వారు తమతో ఉన్న యేసు యొక్క శిష్యులపై శక్తిని, అధికారమును ఉపయోగించి, వారిని చెరసాలలో వేసిరి; కానీ, వారియందున్న దేవుని వాక్యము యొక్క శక్తి చేత చెరసాలలు రెండుగా విడిపోయెను మరియు వారి మధ్య గొప్ప అద్భుతములను చేయుచూ వారు ముందుకు సాగిరి.",
                "31": "అయినను ఈ అద్భుతములన్నీ చేయబడినప్పటికీ, జనులు తమ హృదయములను కఠినపరచుకొని, యెరూషలేమందున్న యూదులు ఆయన వాక్యము ప్రకారము యేసును చంపుటకు ప్రయత్నించినట్లే వారిని చంపుటకు ప్రయత్నించిరి.",
                "32": "వారిని అగ్ని గుండములలోనికి పడవేసిరి, అయినను వారెట్టి హానిని పొందక బయటకు వచ్చిరి.",
                "33": "వారిని క్రూర మృగముల గుహలలో వేసిరి మరియు వారు ఒక చిన్న పిల్లవాడు గొఱ్ఱెపిల్లతో ఆడునట్లు క్రూరమృగములతో ఆడుకొని, వాటి మధ్య నుండి ఎట్టి హానిని పొందక బయటకు వచ్చిరి.",
                "34": "అయినప్పటికీ జనులు తమ హృదయములను కఠినపరచుకొనిరి, ఏలయనగా అనేక సంఘములను నిర్మించుటకు, సమస్త విధములైన దుర్నీతిని చేయుటకు అనేకమంది యాజకులు, అబద్ధ ప్రవక్తల చేత వారు నడిపించబడిరి. వారు యేసు యొక్క జనులను కొట్టిరి; కానీ, యేసు యొక్క జనులు తిరిగి కొట్టలేదు. ఆ విధముగా సంవత్సరము నుండి సంవత్సరమునకు, రెండు వందల ముప్పది సంవత్సరములు గతించిపోవు వరకు వారు దుష్టత్వముతో విశ్వాసమందు క్షీణించిరి.",
                "35": "ఇప్పుడు ఈ సంవత్సరమందు, అనగా రెండు వందల ముప్పది ఒకటవ సంవత్సరమందు జనుల మధ్య గొప్ప విభజన జరిగెను.",
                "36": "ఈ సంవత్సరమందు నీఫైయులని పిలువబడిన జనులు ఉనికిలోనికి వచ్చిరి, వారు క్రీస్తునందు నిజమైన విశ్వాసము కలిగియుండిరి; లేమనీయులచేత జేకబీయులు, జోసెఫీయులు, జోరమీయులు అని పిలువబడిన వారు వారి మధ్య ఉండిరి;",
                "37": "కావున, క్రీస్తునందు నిజమైన విశ్వాసము గలవారు మరియు క్రీస్తు యొక్క నిజమైన ఆరాధికులు (నిలిచియుండవలసిన యేసు యొక్క ముగ్గురు శిష్యులు వారి మధ్యనుండిరి) నీఫైయులు, జేకబీయులు, జోసెఫీయులు మరియు జోరమీయులని పిలువబడిరి.",
                "38": "సువార్తను తిరస్కరించిన వారు లేమనీయులు, లెమూయేలీయులు, ఇష్మాయేలీయులని పిలువబడిరి; ఆది నుండి వారి పితరులు తమ విశ్వాసమందు క్షీణించినట్లుగా వారు తమ విశ్వాసమందు క్షీణించలేదు, కానీ వారు ఇష్టపుర్వకముగా క్రీస్తు యొక్క సువార్తకు వ్యతిరేకముగా తిరుగుబాటు చేసిరి మరియు విశ్వసించరాదని వారు తమ పిల్లలకు బోధించిరి.",
                "39": "ఆదిలో ఉన్నట్లుగానే అది వారి పితరుల యొక్క దుష్టత్వము, హేయక్రియలను బట్టియైయుండెను. ఆదినుండి నీఫై సంతానమును ద్వేషించవలెనని లేమనీయులు బోధింపబడినట్లుగానే, దేవుని సంతానమును ద్వేషించవలెనని వారు బోధింపబడిరి.",
                "40": "ఇప్పుడు రెండు వందల నలుబది నాలుగు సంవత్సరములు గతించిపోయెను మరియు జనుల యొక్క వ్యవహారములు ఆ విధముగా ఉండెను. జనులలో అధిక దుష్టులైన వారు బలముగా ఎదిగి, దేవుని జనుల కంటే మిక్కిలి అధిక సంఖ్యాకులైరి.",
                "41": "వారు ఇంకను తమ కొరకు సంఘములు నిర్మించి, వాటిని అన్నిరకముల ప్రశస్థమైన వస్తువులతో అలంకరించుట కొనసాగించిరి. ఆ విధముగా, రెండు వందల ఏబది సంవత్సరములు మరియు రెండు వందల అరువది సంవత్సరములు కూడా గతించిపోయెను.",
                "42": "జనులలో దుష్టులైనవారు మరలా గాడియాంటన్‌ యొక్క రహస్య ప్రమాణములు, కూడికలను స్థాపించుట మొదలుపెట్టిరి.",
                "43": "నీఫై యొక్క జనులని పిలువబడిన జనులు కూడా వారి అధికమైన సంపదలను బట్టి వారి హృదయములలో గర్విష్ఠులగుట మొదలుపెట్టిరి మరియు వారి సహోదరులైన లేమనీయులవలే అహంకారులైరి.",
                "44": "ఈ సమయము నుండి శిష్యులు లోకము యొక్క పాపముల నిమిత్తము దుఃఖపడసాగిరి.",
                "45": "మూడువందల సంవత్సరములు గతించిపోయినప్పుడు, నీఫై యొక్క జనులు మరియు లేమనీయులు ఇరువురు ఒకరివలె మరొకరు అత్యధిక దుష్టులైరి.",
                "46": "ఇప్పుడు గాడియాంటన్‌ దొంగలు దేశమంతటా వ్యాపించిరి; యేసు యొక్క శిష్యులు తప్ప, నీతిమంతులు ఎవరూ లేకుండిరి; జనులు వెండి బంగారములను సమృద్ధిగా దాచిరి మరియు అన్ని రకములైన వర్తకములు చేసిరి.",
                "47": "మూడు వందల అయిదు సంవత్సరములు గతించిపోయిన తరువాత (జనులు ఇంకను దుష్టత్వమందు నిలిచియుండిరి) ఆమోస్ మరణించెను మరియు అతని సహోదరుడు అమ్మరోన్‌, అతని స్థానములో వృత్తాంతమును భద్రపరిచెను.",
                "48": "మూడు వందల ఇరువది సంవత్సరములు గతించినప్పుడు, అమ్మరోన్‌ పరిశుద్ధాత్మ చేత ప్రేరేపింపబడినవాడై పవిత్రమైన వృత్తాంతములను—అనగా క్రీస్తు వచ్చినప్పటి నుండి మూడు వందల ఇరవైయవ సంవత్సరము వరకు తరము నుండి తరమునకు అందించబడిన సమస్త పవిత్ర వృత్తాంతములను దాచివేసెను.",
                "49": "ప్రభువు యొక్క ప్రవచనములు మరియు వాగ్దానముల ప్రకారము, యాకోబు వంశము యొక్క శేషమునకు అవి తిరిగి వచ్చునట్లు అతడు వాటిని ప్రభువు కొరకు దాచివేసెను. ఆవిధముగా అమ్మరోన్‌ యొక్క వృత్తాంతము ముగిసెను."
            }
        }
    },
    "morm": {
        "meta": {
            "slug": "morm",
            "name": "మోర్మన్‌ గ్రంథము",
            "chapterWord": "వ అధ్యాయము"
        },
        "chapters": {
            "1": {
                "1": "ఇప్పుడు మోర్మన్‌ అను నేను, నేను కనిన, వినిన విషయముల యొక్క వృత్తాంతమును వ్రాయుచున్నాను మరియు దానిని మోర్మన్‌ గ్రంథము అని పిలిచెదను.",
                "2": "అమ్మరోన్‌ ఆ వృత్తాంతములను ప్రభువు సంరక్షణలో దాచివేయు సమయమున నా యొద్దకు వచ్చెను (నేను సుమారు పది సంవత్సరముల వయస్సు కలిగియుండి, నా జనుల జ్ఞానములో కొంతవరకు నేర్చుకొనుట మొదలుపెట్టితిని.) మరియు అమ్మరోన్‌ నాతో ఇట్లనెను: నీవు స్థిరబుద్ధిగల పిల్లవాడివని, పరిశీలించుటలో వేగముగా ఉన్నావని నేను చూచుచున్నాను;",
                "3": "కావున, నీవు సుమారు ఇరువది నాలుగు సంవత్సరముల వాడవైనప్పుడు, నీవు ఈ జనులను గూర్చి పరిశీలించిన విషయములను జ్ఞాపకము చేసుకొనవలెనని నేను కోరుచున్నాను; నీవు ఆ వయస్సు వాడవైనప్పుడు, ఆంటుమ్ దేశమునకు షిమ్ అని పిలువబడు కొండకు వెళ్ళుము; అక్కడ నేను ఈ జనులను గూర్చిన పరిశుద్ధ చెక్కడములన్నిటినీ ప్రభువు కొరకు భద్రపరచితిని.",
                "4": "ఇదిగో, నీవు నీఫై పలకలను మాత్రము తీసుకొని, మిగిలిన వాటిని అవి ఉన్న స్థలమందే వదిలివేయవలెను; ఈ జనులను గూర్చి నీవు పరిశీలించిన విషయములన్నిటినీ నీఫై పలకలపై చెక్కవలెను.",
                "5": "మరియు మోర్మన్‌ అను నేను, నీఫై యొక్క వంశస్థుడనైయుండి (నా తండ్రి పేరు మోర్మన్‌), అమ్మరోన్‌ నాకు ఆజ్ఞాపించిన విషయములను జ్ఞాపకముంచుకొంటిని.",
                "6": "నేను పదకొండు సంవత్సరములవానిగా ఉన్నప్పుడు, నా తండ్రి చేత దక్షిణము వైపు దేశములోనికి, జరహేమ్ల దేశమునకు తీసుకొనిపోబడితిని.",
                "7": "ఆ దేశమంతయు భవనములతో కప్పబడియుండెను; మరియు జనులు ఇంచుమించు సముద్రపు ఇసుకవలే అధిక సంఖ్యాకులైరి.",
                "8": "ఈ సంవత్సరమందు నీఫైయులు, జేకబీయులు, జోసెఫీయులు మరియు జోరమీయులను కలిగియున్న నీఫైయుల మధ్య ఒక యుద్ధము ప్రారంభమాయెను; ఈ యుద్ధము నీఫైయులు మరియు లేమనీయులు, లెమూయేలీయులు, ఇష్మాయేలీయుల మధ్యనుండెను.",
                "9": "ఇప్పుడు లేమనీయులు, లెమూయేలీయులు, ఇష్మాయేలీయులు కలిసి లేమనీయులని పిలువబడిరి; నీఫైయులు మరియు లేమనీయులు రెండు పక్షములైయుంటిరి.",
                "10": "జరహేమ్ల యొక్క సరిహద్దులలో సీదోను జలముల యొద్ద వారి మధ్య యుద్ధముండుట మొదలాయెను.",
                "11": "నీఫైయులు ముప్పది వేలమందిని మించిన గొప్ప సైన్యమును సమకూర్చిరి. మరియు ఈ సంవత్సరమందు వారు అనేక యుద్ధములను కలిగియుంటిరి, వాటిలో నీఫైయులు లేమనీయులను కొట్టివేసి, వారిలో అనేకులను సంహరించిరి.",
                "12": "అంతట లేమనీయులు వారి ప్రణాళికను వదిలివేసిరి మరియు దేశమందు సమాధానము స్థిరపడెను; సుమారు నాలుగు సంవత్సరముల పాటు సమాధానము నిలిచియుండి, ఎట్టి రక్తపాతము లేకుండెను.",
                "13": "కానీ దుష్టత్వము దేశమంతటా వ్యాపించియుండెను, ఎంతగాననగా జనుల యొక్క దుర్నీతిని బట్టి ప్రభువు తన ప్రియ శిష్యులను కొనిపోయెను, అద్భుతములు మరియు స్వస్థత కార్యములు ఆగిపోయెను.",
                "14": "ప్రభువు నుండి ఎట్టి బహుమానములు లేకుండెను; వారి దుష్టత్వము మరియు అవిశ్వాసమును బట్టి, పరిశుద్ధాత్మ ఎవరిపైన రాకుండెను.",
                "15": "నేను పదిహేను సంవత్సరముల వాడనైయుండి, కొంత స్థిరమైన మనస్సును కలిగియుంటిని; కావున, నేను ప్రభువు చేత దర్శింపబడితిని మరియు యేసు యొక్క మంచితనమును ఎరిగి, రుచి చూచితిని.",
                "16": "నేను ఈ జనులకు బోధించుటకు ప్రయత్నించితిని, కానీ నా నోరు మూయబడియుండెను మరియు నేను వారికి బోధించరాదని నిషేధింపబడితిని; ఏలయనగా వారు ఇష్టపూర్వకముగా తమ దేవునికి వ్యతిరేకముగా తిరుగుబాటు చేసిరి మరియు వారి దుర్నీతిని బట్టి ప్రియమైన శిష్యులు దేశమునుండి బయటకు కొనిపోబడిరి.",
                "17": "కానీ నేను వారి మధ్య నిలిచియుంటిని, అయితే వారి హృదయ కాఠిన్యమును బట్టి నేను వారికి బోధించరాదని నిషేధింపబడితిని మరియు వారి హృదయ కాఠిన్యమును బట్టి, వారి నిమిత్తము దేశము శపించబడెను.",
                "18": "మరియు లేమనీయుల మధ్యనున్న ఈ గాడియాంటన్‌ దొంగలు దేశమును పట్టి పీడించుచుండిరి, ఎంతగాననగా దాని నివాసులు తమ ధనరాశులను భూమిలో దాచివేయుట మొదలుపెట్టిరి; ప్రభువు దేశమును శపించెను గనుక, వారు వాటిని పట్టుకొనలేకుండునట్లు లేదా వాటిని తిరిగి సంపాదించకుండునట్లు అవి చేజారిపోవుచుండెను.",
                "19": "మరియు అక్కడ గారడీలు, మంత్ర విద్యలు, కనికట్టులు ఉండెను; అబినడై మరియు లేమనీయుడైన సమూయేలు యొక్క మాటలన్నీ నెరవేరునట్లు, దేశమంతటా దుష్టుని శక్తి పని చేసెను."
            },
            "2": {
                "1": "అదే సంవత్సరమందు నీఫైయులు మరియు లేమనీయుల మధ్య మరలా ఒక యుద్ధము మొదలాయెను. నేను చిన్నవాడనైనప్పటికీ ఆకారమందు పెద్దగా ఉంటిని; కావున, నన్ను వారి నాయకునిగా లేదా వారి సైన్యములపై నాయకునిగా నీఫై జనులు నియమించిరి.",
                "2": "అందువలన, నా పదహారవయేట లేమనీయులకు వ్యతిరేకముగా నీఫైయుల యొక్క సైన్యమును నడిపించుచూ నేను ముందుకు సాగితిని; మరియు మూడు వందల ఇరువది ఆరు సంవత్సరములు గతించిపోయెను.",
                "3": "మూడు వందల ఇరువది ఏడవ సంవత్సరమందు లేమనీయులు గొప్ప శక్తితో మాపై దాడిచేసిరి, ఎంతగాననగా వారు నా సైన్యములను భయపెట్టిరి; కావున, వారు యుద్ధము చేయకుండా ఉత్తరము వైపునున్న దేశములకు పారిపోవనారంభించిరి.",
                "4": "మరియు మేము అంగోలా పట్టణమునకు వచ్చి, ఆ పట్టణమును స్వాధీనపరచుకొని, లేమనీయుల నుండి మమ్ములను కాపాడుకొనుటకు ఏర్పాట్లు చేసితిమి. మా శక్తిమేరకు మేము పట్టణమును బలపరచితిమి; కానీ, బలమైన కోటలున్నప్పటికీ లేమనీయులు మాపై దాడిచేసి, మమ్ములను పట్టణము నుండి బయటకు తరిమివేసిరి.",
                "5": "వారు మమ్ములను దావీదు దేశము నుండి కూడా బయటకు తరిమివేసిరి.",
                "6": "మేము ముందుకు సాగి, సముద్రపు ఒడ్డున పశ్చిమ సరిహద్దులందున్న యెహోషువ దేశమునకు వచ్చితిమి.",
                "7": "మేము వారిని ఏకసమూహముగా సమకూర్చునట్లు సాధ్యమైనంత త్వరగా మా జనులను సమకూర్చితిమి.",
                "8": "కానీ, దేశము దొంగలతోను లేమనీయులతోను నిండియుండెను; నా జనులపైకి గొప్ప నాశనము రానున్నప్పటికీ, వారు తమ చెడు క్రియలను గూర్చి పశ్చాత్తాపపడలేదు; కావున, దేశమంతటా నీఫైయులవైపు మరియు లేమనీయులవైపు ఇరువైపుల రక్తపాతము, మారణహోమము కొనసాగెను; దేశములోనున్న జనులందరు తిరుగుబాటు చేసిరి.",
                "9": "ఇప్పుడు, లేమనీయులు అహారోను అను పేరుగల రాజును కలిగియుండిరి; అతడు మాకు వ్యతిరేకముగా నలుబది నాలుగు వేలమంది సైన్యముతో వచ్చెను. నేను నలుబది రెండు వేలమందితో అతడిని ఎదుర్కొంటిని. నేనతడిని నా సైన్యముతో జయించగా, అతడు నా యెదుట నుండి పారిపోయెను; ఇదంతయూ జరిగెను మరియు మూడు వందల ముప్పది సంవత్సరములు గతించిపోయెను.",
                "10": "నీఫైయులు వారి దుర్నీతి నిమిత్తము పశ్చాత్తాపపడుట మొదలుపెట్టి, సమూయేలు ప్రవక్త ద్వారా ప్రవచింపబడినట్లు రోదించసాగిరి; ఏలయనగా దేశమందున్న దొంగలు, బందిపోట్లు, హంతకులు, గారడీలు మరియు మంత్రవిద్యల మూలముగా, ఏ మనుష్యుడూ తన స్వంత వస్తువులను కాపాడుకొనలేకపోయెను.",
                "11": "ఆ విధముగా ఈ సంగతులను బట్టి దేశమంతటా, ముఖ్యముగా నీఫై యొక్క జనుల మధ్య అధిక సంతాపము మరియు విలాపముండుట మొదలాయెను.",
                "12": "మోర్మన్‌ అను నేను, ప్రభువు ఎదుట వారి విలాపము, దుఃఖము మరియు విచారమును చూచినప్పుడు, ప్రభువు యొక్క కనికరమును, దీర్ఘశాంతమును ఎరిగియుండి, నా హృదయమందు ఆనందించుట మొదలుపెట్టితిని, కావున ఆయన వారి పట్ల కనికరము చూపునని, మరలా వారు నీతిమంతులగుదురని నేను తలంచితిని.",
                "13": "కానీ, ఈ నా సంతోషము వ్యర్థమాయెను, ఏలయనగా వారి దుఃఖము దేవుని యొక్క మంచితనమును బట్టి పశ్చాత్తాపమునకు వారిని నడిపించుటలేదు; కానీ అది, పాపమందు సంతోషించుటకు దేవుడు వారిని ఎల్లప్పుడు అనుమతించుటలేదని సాతానుకు లోబడిన వారి దుఃఖమైయుండెను.",
                "14": "వారు విరిగిన హృదయములు మరియు నలిగిన ఆత్మలతో యేసు యొద్దకు రాలేదు, కానీ దేవుడిని శపించి మరణించవలెనని వారు కోరిరి. అయినప్పటికీ, వారు తమ ప్రాణముల నిమిత్తము ఖడ్గముతో పెనుగులాడుదురు.",
                "15": "నేను మరలా విచారించితిని మరియు కృపాదినము వారికి ఐహికముగాను, ఆత్మ సంబంధముగాను రెండు విధముల గతించిపోయెనని నేను చూచితిని; ఏలయనగా, వారిలో వేలమంది తమ దేవునికి వ్యతిరేకముగా బహిరంగ తిరుగుబాటులో నరికివేయబడిరని, పెంటకుప్ప వలే భూముఖముపై వేయబడిరని నేను చూచితిని; ఆ విధముగా, మూడు వందల నలుబది నాలుగు సంవత్సరములు గతించిపోయెను.",
                "16": "మూడు వందల నలుబది ఐదవ సంవత్సరమందు నీఫైయులు, లేమనీయుల యెదుట పారిపోవుట మొదలుపెట్టిరి; వారి పలాయనములో వారిని ఆపుట సాధ్యమగుటకు ముందు, వారు జేషన్ దేశమునకు వచ్చు వరకు తరుమబడిరి.",
                "17": "ఇప్పుడు, గ్రంథములు నాశనము కాకుండా ఉండునట్లు అమ్మరోన్‌ వాటిని ప్రభువు కొరకు భద్రపరచిన దేశమునకు సమీపమున జేషన్‌ పట్టణము ఉండెను. మరియు నేను అమ్మరోన్‌ మాటల ప్రకారము వెళ్ళి, నీఫై పలకలను తీసుకొని, అమ్మరోన్‌ మాటల ప్రకారము ఒక వృత్తాంతమును వ్రాసితిని.",
                "18": "నీఫై యొక్క పలకల మీద దుష్టత్వము మరియు హేయక్రియలన్నిటి యొక్క సంపూర్ణ వృత్తాంతమును నేను వ్రాసితిని; కానీ ఈ పలకలపై వారి దుష్టత్వము మరియు హేయక్రియల సంపూర్ణ వృత్తాంతమును చేయకుండా నేను నిషేధించబడితిని, ఏలయనగా మనుష్యుల క్రియలను చూచుటకు నాకు తగినంత వయస్సు వచ్చినప్పటి నుండి దుష్టత్వము మరియు హేయక్రియల యొక్క నిరంతరమైన దృశ్యము నా కన్నుల యెదుట ఉండెను.",
                "19": "అయ్యో, వారి దుష్టత్వమును బట్టి నేను దుఃఖించుచుంటిని; ఏలయనగా, వారి దుష్టత్వమును బట్టి నా దినములన్నిటా నా హృదయము దుఃఖముతో నిండియుండెను; అయినప్పటికీ, అంత్యదినమున నేను పైకెత్తబడుదునని నేనెరుగుదును.",
                "20": "మరియు ఈ సంవత్సరమందు నీఫై యొక్క జనులు తిరిగి వేటాడబడి, తరుమబడిరి. షెమ్ అని పిలువబడిన దేశమునకు ఉత్తరము వైపు మేము వచ్చునంత వరకు మేము ముందుకు తరుమబడితిమి.",
                "21": "మేము షెమ్ పట్టణమును బలపరచితిమి మరియు ఒకవేళ మేము వారిని నాశనమునుండి రక్షించగలమేమో అని సాధ్యమైనంత మట్టుకు మా జనులను మేము సమకూర్చితిమి.",
                "22": "మరలా మూడు వందల నలుబది ఆరవ సంవత్సరమందు, వారు మాపై దాడిచేయుటకు రాసాగిరి.",
                "23": "నేను నా జనులతో మాట్లాడి, వారు లేమనీయుల యెదుట ధైర్యముగా నిలువవలెనని, వారి భార్యాపిల్లలు, ఇళ్ళు, గృహముల కొరకు యుద్ధము చేయవలెనని గొప్ప శక్తితో వారిని ప్రేరేపించితిని.",
                "24": "నా మాటలు వారికి కొంత ధైర్యమునిచ్చెను, ఎంతగాననగా వారు లేమనీయుల యెదుటనుండి పారిపోకుండా వారికెదురుగా ధైర్యముతో నిలిచిరి.",
                "25": "మేము ఏబది వేలమంది సైన్యమునకు వ్యతిరేకముగా ముప్పది వేలమంది సైన్యముతో పోరాడితిమి. వారు మా యెదుట నుండి పారిపోవునంతగా మేము వారి యెదుట దృఢముగా నిలిచియుంటిమి.",
                "26": "వారు పారిపోయినప్పుడు మేము మా సైన్యములతో వారిని వెంబడించి, తిరిగి కలుసుకొని వారిని జయించితిమి; అయినప్పటికీ, ప్రభువు యొక్క బలము మాతో లేకుండెను; అనగా, మాకై మేము ఒంటరిగా విడువబడితిమి; ప్రభువు యొక్క ఆత్మ మా యందు నిలిచియుండనందున, మేము మా సహోదరులవలే బలహీనులమైతిమి.",
                "27": "నా జనులపై వచ్చిన ఈ గొప్ప విపత్తును బట్టి, వారి దుష్టత్వము మరియు హేయక్రియలను బట్టి, నా హృదయము దుఃఖించెను. కానీ, మా స్వాస్థ్యమైన దేశములను మేము తిరిగి స్వాధీనపరచుకొనువరకు, మేము లేమనీయులకు మరియు గాడియాంటన్‌ దొంగలకు వ్యతిరేకముగా ముందుకు సాగితిమి.",
                "28": "ఇప్పుడు మూడు వందల నలుబది తొమ్మిదవ సంవత్సరము గతించిపోయెను. మూడు వందల యాభైయవ సంవత్సరమందు, మేము లేమనీయులతో మరియు గాడియాంటన్‌ దొంగలతో ఒక ఒప్పందము చేసుకొంటిమి, దానిలో మేము మా స్వాస్థ్యమైన దేశములను విభజించుకొంటిమి.",
                "29": "లేమనీయులు మాకు ఉత్తరమువైపు దేశమును, అనగా దక్షిణము వైపు దేశములోనికి నడిపించు సన్నని మార్గము వరకు ఇచ్చిరి మరియు మేము లేమనీయులకు దక్షిణము వైపునున్న దేశమంతటినీ ఇచ్చితిమి."
            },
            "3": {
                "1": "ఇంకను పది సంవత్సరములు గతించిపోవు వరకు లేమనీయులు తిరిగి యుద్ధము చేయుటకు రాలేదు. నేను, నా జనులైన నీఫైయులకు యుద్ధ సమయమునకు ముందుగా తమ దేశములను, తమ ఆయుధములను సిద్ధపరిచే పనిని అప్పగించితిని.",
                "2": "మరియు ప్రభువు నాతో ఈలాగు సెలవిచ్చెను: మీరు పశ్చాత్తాపపడి, నా యొద్దకు వచ్చి, బాప్తిస్మము పొంది, నా సంఘమును తిరిగి నిర్మించిన యెడల మీరు విడచిపెట్టబడుదురు అని ఈ జనులకు ప్రకటించుము.",
                "3": "మరియు నేను ఈ జనులకు ప్రకటించితిని, కానీ అది వ్యర్థమాయెను; వారిని విడిపించి, పశ్చాత్తాపపడుటకు వారికి ఒక అవకాశమును దయచేసినది ప్రభువేనని వారు గుర్తించలేదు. వారు తమ దేవుడైన ప్రభువుకు వ్యతిరేకముగా తమ హృదయములను కఠినపరచుకొనిరి.",
                "4": "క్రీస్తు యొక్క రాకడనుండి మొత్తము మూడు వందల అరువది సంవత్సరములను పూర్తిచేయుచూ ఈ పదవ సంవత్సరము గడిచిపోయిన తరువాత, లేమనీయుల రాజు నాకు ఒక లేఖను పంపెను; మాకు వ్యతిరేకముగా యుద్ధము చేయుటకు తిరిగి వచ్చుటకు వారు సిద్ధపడుచున్నారని అది నాకు తెలియజేసెను.",
                "5": "నా జనులు నిర్జన దేశములో దక్షిణము వైపునున్న దేశములోనికి నడిపించు సన్నని మార్గము ప్రక్కన సరిహద్దులలోనున్న ఒక పట్టణమందు సమకూడునట్లు నేను చేసితిని.",
                "6": "మా దేశములలో వేటిని వారు స్వాధీనము చేసుకొనకుండా మేము లేమనీయుల సైన్యములను ఆపగలుగునట్లు మా సైన్యములను అక్కడ ఉంచితిమి; కావున, మేము వారికి వ్యతిరేకముగా మా సమస్త బలగముతో కోటలు నిర్మించుకొంటిమి.",
                "7": "మూడు వందల అరవై ఒకటవ సంవత్సరమందు, మాకు వ్యతిరేకముగా యుద్ధము చేయుటకు లేమనీయులు నిర్జన పట్టణమునకు వచ్చిరి; ఆ సంవత్సరమందు వారు తిరిగి తమ స్వంత దేశములకు పారిపోవునంతగా మేము వారిని ఓడించితిమి.",
                "8": "మూడు వందల అరవై రెండవ సంవత్సరమందు, వారు మరలా యుద్ధము చేయుటకు వచ్చిరి. మేము మరలా వారిని ఓడించితిమి మరియు గొప్ప సంఖ్యలో వారిని సంహరించితిమి, వారి మృతులు సముద్రములోనికి పడవేయబడిరి.",
                "9": "ఇప్పుడు, నా జనులైన నీఫైయులు చేసిన ఈ గొప్ప కార్యమును బట్టి వారు తమ స్వంత బలమందు అతిశయించుట మొదలుపెట్టిరి మరియు వారి శత్రువులచేత సంహరింపబడిన తమ సహోదరుల యొక్క రక్తము నిమిత్తము, వారు తమ పగ తీర్చుకొందురని పరలోకముల యెదుట ఒట్టు పెట్టుకొనసాగిరి.",
                "10": "తమ శత్రువులకు వ్యతిరేకముగా యుద్ధము చేయుటకు వారు వెళ్ళుదురని, వారిని దేశములోనుండి నిర్మూలించెదరని పరలోకముల మీద మరియు దేవుని యొక్క సింహాసనము మీద కూడా ఒట్టు పెట్టుకొనిరి.",
                "11": "వారి దుష్టత్వము మరియు హేయకార్యములను బట్టి, ఈ సమయము నుండి ఈ జనులపై అధికారిగా లేదా నాయకునిగా ఉండుటకు మోర్మన్‌ అను నేను పూర్తిగా తిరస్కరించితిని.",
                "12": "దుర్మార్గులైనప్పటికీ నేను వారిని నడిపించితిని, నేను అనేకమార్లు యుద్ధమందు వారికి నాయకత్వము వహించితిని మరియు నాలో ఉన్న దేవుని యొక్క ప్రేమను బట్టి, నా పూర్ణ హృదయముతో వారిని ప్రేమించితిని; వారి కొరకు దినమంతయు ప్రార్థనలో నా దేవునికి నా ఆత్మ క్రుమ్మరించబడెను; అయినప్పటికీ, వారి హృదయ కాఠిన్యమును బట్టి ఆ ప్రార్థన విశ్వాస రహితమైయుండెను.",
                "13": "మూడుసార్లు నేను వారిని వారి శత్రువుల చేతులలో నుండి విడిపించితిని మరియు వారు తమ పాపముల విషయమై పశ్చాత్తాపపడలేదు.",
                "14": "తమ శత్రువులతో యుద్ధము చేయుటకు వారు వెళ్ళుదురని, తమ సహోదరుల యొక్క రక్తమును బట్టి తమ పగ తీర్చుకొందురని మన ప్రభువు మరియు రక్షకుడైన యేసు క్రీస్తు ద్వారా వారికి నిషేధింపబడిన సమస్తముచేత వారు ఒట్టు పెట్టుకొనినప్పుడు, ప్రభువు యొక్క స్వరము ఇట్లు చెప్పుచు నాకు వినబడెను:",
                "15": "పగ నాది మరియు నేను బదులు చెల్లించెదను; నేను వారిని విడిపించిన తరువాత ఈ జనులు పశ్చాత్తాపపడనందున వారు భూముఖముపై నుండి నిర్మూలించబడెదరు.",
                "16": "మరియు మా శత్రువులకు వ్యతిరేకముగా వెళ్ళుటకు నేను పూర్తిగా తిరస్కరించితిని; ప్రభువు నన్ను ఆజ్ఞాపించినట్లుగా నేను చేసితిని; రాబోవు విషయములను గూర్చి సాక్ష్యమిచ్చిన ఆత్మ యొక్క ప్రత్యక్షతలను బట్టి, నేను కనిన, వినిన విషయములను లోకమునకు విశదపరచుటకు ఏకైక ప్రత్యక్షసాక్షిగా నేను నిలిచితిని.",
                "17": "కావున అన్యజనులారా, మీకు మరియు ఇశ్రాయేలు వంశము వారికి కూడా నేను వ్రాయుచున్నదేమనగా, ప్రభువు కార్యము ప్రారంభమైనప్పుడు మీ స్వాస్థ్యము యొక్క దేశమునకు తిరిగి వచ్చుటకు మీరు సిద్ధపడుచుందురు;",
                "18": "ఇదిగో, నేను భూదిగంతములన్నిటికీ వ్రాయుచున్నాను; ముఖ్యముగా, యెరూషలేము దేశమందు ఆయన శిష్యులుగా ఉండుటకు యేసు ఎన్నుకొనిన పండ్రెండుగురి చేత, వారి క్రియలను బట్టి తీర్పు తీర్చబడు ఇశ్రాయేలు యొక్క పన్నెండు గోత్రములకు వ్రాయుచున్నాను.",
                "19": "ఈ దేశమందు యేసు ఎన్నుకొనిన పండ్రెండుగురి చేత తీర్పు తీర్చబడు ఈ జనుల యొక్క శేషమునకు కూడా నేను వ్రాయుచున్నాను; మరియు వారు యెరూషలేము దేశమందు యేసు ఎన్నుకొనిన మరో పండ్రెండుగురి చేత తీర్పు తీర్చబడుదురు.",
                "20": "ఈ విషయములను ఆత్మ నాకు విశదపరిచెను; కావున, నేను మీకందరికీ వ్రాయుచున్నాను. మీరందరూ, అనగా ఆదాము యొక్క సంపూర్ణ మానవ కుటుంబమునకు చెందిన ప్రతి ఆత్మ క్రీస్తు యొక్క న్యాయపీఠము యెదుట తప్పక నిలబడవలెనని మరియు అవి మంచివేగాని చెడ్డవేగాని, మీ క్రియలను బట్టి తీర్పుతీర్చబడుటకు మీరు నిలబడవలెనని మీరు తెలుసుకొను ఉద్దేశ్యము నిమిత్తము నేను మీకు వ్రాయుచున్నాను.",
                "21": "మీ మధ్య ఉండబోవు యేసు క్రీస్తు యొక్క సువార్తను మీరు విశ్వసించవలెనని మరియు ప్రభువు యొక్క నిబంధన జనులైన యూదులు వారు సంహరించిన యేసే నిజముగా క్రీస్తని, నిజముగా దేవుడని, వారు కనిన వినిన యేసుతో పాటు ఇతర సాక్ష్యములను కూడా కలిగియుండునట్లు నేను వ్రాయుచున్నాను.",
                "22": "మరియు పశ్చాత్తాపపడి, క్రీస్తు యొక్క న్యాయపీఠము యెదుట నిలుచుటకై సిద్ధపడుటకు భూదిగంతములైన మీ అందరినీ నేను ఒప్పించగలుగవలెనని నేను కోరుచున్నాను."
            },
            "4": {
                "1": "ఇప్పుడు మూడువందల అరవై మూడవ సంవత్సరమందు, నీఫైయులు తమ సైన్యములతో లేమనీయులకు వ్యతిరేకముగా యుద్ధము చేయుటకు నిర్జన దేశము నుండి బయటకు వెళ్ళిరి.",
                "2": "మరియు నీఫైయుల సైన్యములు నిర్జన దేశమునకు తిరిగి వెనుకకు తరుమబడెను. వారు ఇంకను అలసియుండగా, లేమనీయుల యొక్క క్రొత్త సైన్యమొకటి వారి మీదికి వచ్చెను; వారు భీకర యుద్ధము చేసిరి, ఎంతగాననగా లేమనీయులు నిర్జన పట్టణమును స్వాధీనపరచుకొని, నీఫైయులలో అనేకులను సంహరించిరి మరియు అనేకమందిని బందీలుగా కొనిపోయిరి.",
                "3": "మిగిలిన వారు పారిపోయి, టియాంకమ్ పట్టణము యొక్క నివాసులను చేరిరి. ఇప్పుడు, టియాంకమ్ పట్టణము సముద్రపు ఒడ్డు ప్రక్కన సరిహద్దులయందు ఉండెను మరియు అది నిర్జన పట్టణమునకు సమీపముగా ఉండెను.",
                "4": "నీఫైయుల సైన్యములు లేమనీయుల యొద్దకు వెళ్ళినందువలననే వారిపై దాడి మొదలాయెను; అట్లుకాని యెడల, లేమనీయులు వారిపై ఎట్టి శక్తిని కలిగియుండేవారు కారు.",
                "5": "కానీ, దేవుని తీర్పులు దుష్టులపై వచ్చును; మరియు దుష్టులు శిక్షించబడునది దుష్టుల చేతనే; ఏలయనగా, నరుల సంతానము యొక్క హృదయములను రక్తపాతమునకు పురిగొల్పునది దుష్టులే.",
                "6": "ఇప్పుడు టియాంకమ్ పట్టణముపై దాడిచేయుటకు లేమనీయులు ఏర్పాట్లు చేసిరి.",
                "7": "మూడు వందల అరవై నాలుగవ సంవత్సరమందు, లేమనీయులు టియాంకమ్ పట్టణమును కూడా స్వాధీనపరచుకొనునట్లు, టియాంకమ్ పట్టణముపై దాడిచేసిరి.",
                "8": "వారు నీఫైయుల చేత త్రిప్పి కొట్టబడి, వెనుకకు తరుమబడిరి. వారు లేమనీయులను తరిమివేసిరని చూచినప్పుడు, నీఫైయులు మరలా తమ బలమందు అతిశయపడిరి; వారు తమ బలమందు ముందుకుసాగి నిర్జన పట్టణమును తిరిగి స్వాధీనపరచుకొనిరి.",
                "9": "ఇప్పుడు ఈ క్రియలన్నియూ జరిగెను; నీఫైయులు మరియు లేమనీయులలో ఇరువైపులా వేలమంది సంహరింపబడిరి.",
                "10": "మూడువందల అరవై ఆరవ సంవత్సరము గతించిపోయెను మరియు నీఫైయులపై యుద్ధము చేయుటకు లేమనీయులు తిరిగి వచ్చిరి; అయినను వారు చేసిన చెడును బట్టి నీఫైయులు ఇంకను పశ్చాత్తాపపడలేదు, కానీ నిరంతరము వారి దుష్టత్వములో కొనసాగిరి.",
                "11": "నీఫైయులు మరియు లేమనీయులు ఇరువురి మధ్య ఉన్న రక్తపాతము మరియు మారణకాండ యొక్క భయంకరమైన దృశ్యపు పరిపూర్ణ వర్ణనను వ్రాయుటకు మనుష్యునికి లేదా వర్ణించుటకు నాలుకకు అసాధ్యము; ప్రతి హృదయము కఠినపరచబడెను, అందును బట్టి వారు నిరంతరము రక్తము చిందించుటలో ఆనందించిరి.",
                "12": "మరియు ప్రభువు యొక్క మాటల ప్రకారము, ఈ జనుల మధ్య ఉన్నంత గొప్ప దుష్టత్వము లీహై యొక్క సంతానమంతటి మధ్య ఎన్నడూ లేకుండెను లేదా ఇశ్రాయేలు వంశము వారందరి మధ్య కూడా లేకుండెను.",
                "13": "ఇప్పుడు వారి సంఖ్య, నీఫైయుల సంఖ్యను మించి ఉండుటను బట్టి లేమనీయులు నిర్జన పట్టణమును స్వాధీనపరచుకొనిరి.",
                "14": "వారు టియాంకమ్ పట్టణమువైపు ముందుకు నడిచి, దాని నివాసులను బయటకు తరిమివేసిరి; స్త్రీలు మరియు పిల్లలలో అనేకమందిని బందీలుగా తీసుకొని, వారి విగ్రహపు దేవుళ్ళకు వారిని బలులుగా అర్పించిరి.",
                "15": "మరియు మూడు వందల అరవై ఏడవ సంవత్సరమందు, వారి స్త్రీలను పిల్లలను లేమనీయులు బలిచ్చినందుకు గాను నీఫైయులు కోపముగా ఉండిరి; కావున వారు మిక్కిలి కోపముతో లేమనీయులకు వ్యతిరేకముగా వెళ్ళిరి, ఎంతగాననగా వారు లేమనీయులను జయించి, వారి దేశముల నుండి బయటకు తరిమివేసిరి.",
                "16": "మరలా మూడు వందల డెబ్బది అయిదవ సంవత్సరము వరకు లేమనీయులు, నీఫైయులపై దాడి చేయుటకు తిరిగి రాలేదు.",
                "17": "మరియు ఈ సంవత్సరమందు, వారు నీఫైయులకు వ్యతిరేకముగా వారి శక్తులన్నిటితో వచ్చిరి; వారి సంఖ్య యొక్క గొప్పతనమును బట్టి వారు లెక్కింపబడలేదు.",
                "18": "ఈ సమయము నుండి మొదలుకొని నీఫైయులు, లేమనీయులపై ఎట్టి శక్తిని పొందలేదు, కానీ సూర్యుని యెదుట మంచువలే వారి చేత నాశనము చేయబడసాగిరి.",
                "19": "లేమనీయులు నిర్జన పట్టణముపై దాడిచేసిరి మరియు నిర్జన దేశమందు అత్యంత భయంకరమైన యుద్ధము జరిగెను, దానిలో వారు నీఫైయులపై జయించిరి.",
                "20": "అంతట వారి యెదుట నుండి పారిపోయి, వారు బోయజ్ పట్టణమునకు వచ్చిరి; మరియు లేమనీయులకు వ్యతిరేకముగా వారు మిక్కిలి ధైర్యముతో నిలిచిరి, ఎంతగాననగా లేమనీయులు రెండవసారి తిరిగి వచ్చేవరకు వారిపై జయించలేకపోయిరి.",
                "21": "వారు రెండవసారి వచ్చినప్పుడు నీఫైయులు తరుమబడి, గొప్ప సంహారముతో సంహరించబడిరి; వారి స్త్రీలు మరియు పిల్లలు మరలా విగ్రహములకు బలి ఇవ్వబడిరి.",
                "22": "ఇప్పుడు నీఫైయులు, పట్టణములు మరియు పల్లెలు రెండింటిలోనున్న నివాసులందరినీ తమతో తీసుకొని వారి యెదుట నుండి తిరిగి పారిపోయిరి.",
                "23": "మరియు లేమనీయులు దేశమును స్వాధీనము చేసుకొనబోవుచున్నారని మోర్మన్‌ అను నేను చూచితిని, కావున నేను షిమ్ కొండకు వెళ్ళి అమ్మరోన్‌ ప్రభువు సంరక్షణలో దాచియుంచిన వృత్తాంతములన్నిటినీ తీసుకొంటిని."
            },
            "5": {
                "1": "మరియు నేను నీఫైయుల మధ్యకు వెళ్ళి, వారికి ఇకపై సహాయపడనని నేను చేసిన ప్రమాణము నిమిత్తము పశ్చాత్తాపపడితిని; వారు మరలా నాకు వారి సైన్యములపై అధికారమునిచ్చిరి, ఏలయనగా వారి శ్రమల నుండి నేను వారిని విడిపించగలనని వారు తలంచిరి.",
                "2": "కానీ, నేను నిరీక్షణ లేకయుంటిని, ఏలయనగా వారిపై వచ్చు ప్రభువు యొక్క తీర్పులను నేనెరుగుదును; వారి దుర్ణీతుల విషయమై వారు పశ్చాత్తాపపడలేదు, కానీ వారిని సృష్టించిన ఆ దేవునికి ప్రార్థన చేయకుండా వారు తమ ప్రాణముల కొరకు పెనుగులాడిరి.",
                "3": "మరియు మేము జోర్డాన్‌ పట్టణమునకు పారిపోగా, లేమనీయులు మాపై దాడి చేసిరి; కానీ, వారు వెనుకకు తరుమబడినందున ఆ సమయమున వారు ఆ పట్టణమును స్వాధీనపరచుకొనలేదు.",
                "4": "మరలా వారు మాపై దాడి చేసిరి, అయినను మేము పట్టణమును నిలబెట్టుకొంటిమి. మరియు నీఫైయుల ద్వారా నిలబెట్టుకొనబడిన ఇతర పట్టణములు కూడా ఉన్నవి, ఆ బలమైన దుర్గములు వారిని అడ్డగించినందున మా దేశ నివాసులను నాశనము చేయుటకు మా ముందున్న దేశములోనికి వారు ప్రవేశించలేకపోయిరి.",
                "5": "కానీ, మేము దాటి వెళ్ళినప్పుడు మాతో చేరని దేశముల నివాసులు లేమనీయుల చేత నాశనము చేయబడిరి; వారి పురములు, గ్రామములు మరియు పట్టణములు అగ్నిచేత కాల్చివేయబడెను; ఆ విధముగా మూడు వందల డెబ్బై తొమ్మిది సంవత్సరములు గతించిపోయెను.",
                "6": "మూడు వందల ఎనభైయవ సంవత్సరమందు, లేమనీయులు మాకు వ్యతిరేకముగా యుద్ధము చేయుటకు తిరిగి వచ్చిరి; మరియు మేము ధైర్యముగా వారికెదురు నిలిచితిమి; కానీ అదంతయు వ్యర్థమాయెను, ఏలయనగా వారి సంఖ్యలు ఎంత గొప్పవనగా, వారు నీఫైయులను వారి పాదముల క్రింద త్రొక్కివేసిరి.",
                "7": "మేము మరలా పరుగుతీసితిమి; ఎవరి పరుగు లేమనీయుల కంటే వేగముగా ఉండెనో, వారు తప్పించుకొనిరి; ఎవరి పరుగు లేమనీయులను మించలేదో, వారు చంపబడిరి మరియు నాశనము చేయబడిరి.",
                "8": "ఇప్పుడు మోర్మన్‌ అను నేను, నా కన్నుల యెదుట జరిగిన రక్తపాతము మరియు మారణకాండ యొక్క భయంకరమైన దృశ్యమును వర్ణించుట ద్వారా మనుష్యుల ఆత్మలను వేధించుటకు కోరుట లేదు; కానీ, ఈ విషయములు తప్పక తెలియజేయబడవలెనని, దాచబడిన సమస్త విషయములు ఇంటి పైకప్పులపై తెలియజేయబడవలెనని—",
                "9": "ఇంకను ఈ విషయముల యొక్క జ్ఞానము ఈ జనుల యొక్క శేషమునకు మరియు ఈ జనులను ఎవరు చెదరగొట్టుదురని ప్రభువు చెప్పెనో ఆ అన్యజనులకు కూడా రావలెనని, ఈ జనులు వారి మధ్య శూన్యముగా యెంచబడవలెనని నేనెరుగుదును—కావున, ఈ జనుల దుష్టత్వమును బట్టి మీరు అంత గొప్ప దుఃఖము కలిగియుండకుండునట్లు, నేను పొందిన ఆజ్ఞను బట్టి నేను చూచిన విషయముల యొక్క పూర్తి వృత్తాంతమును ఇచ్చుటకు ధైర్యము చేయక, ఒక చిన్న సంక్షేపమును నేను వ్రాయుచున్నాను.",
                "10": "ఇప్పుడు నేను వారి సంతానమునకు మరియు ఇశ్రాయేలు వంశము గురించి చింత కలిగియుండి, తమ ఆశీర్వాదములు ఎక్కడ నుండి వచ్చినవో గుర్తించి, తెలుసుకొనిన అన్యజనులకు కూడా చెప్పుచున్నాను.",
                "11": "ఏలయనగా, అట్టి వారు ఇశ్రాయేలు వంశమునకు వచ్చిన విపత్తుకు దుఃఖపడుదురని నేనెరుగుదును; ముఖ్యముగా, ఈ జనుల యొక్క నాశనము నిమిత్తము వారు దుఃఖపడుదురు; వారు యేసు యొక్క బాహువులందు గట్టిగా పట్టుకొనబడునట్లు ఈ జనులు పశ్చాత్తాపపడలేదని వారు దుఃఖపడుదురు.",
                "12": "ఇప్పుడు, ఈ సంగతులు యాకోబు వంశము యొక్క శేషమునకు వ్రాయబడినవి; అవి ఈ మాదిరిగా వ్రాయబడినవి, ఏలయనగా దుష్టత్వము వారి కొరకు వాటిని వెలుగులోనికి తీసుకురాదని దేవుని వలన తెలియును మరియు ఆయన యుక్త కాలమందు వెలుగులోనికి వచ్చునట్లు అవి ప్రభువు సంరక్షణలో దాచివేయబడవలెను.",
                "13": "నేను పొందిన ఆజ్ఞ ఇదియే; మరియు అది సరియైనదని తన వివేకమందు ఆయన చూచినప్పుడు, ప్రభువు యొక్క ఆజ్ఞ ప్రకారము అవి వెలుగులోనికి వచ్చును.",
                "14": "అవి యూదుల యొక్క అవిశ్వాసుల యొద్దకు వెళ్ళును; మరియు యేసే క్రీస్తని, జీవము గల దేవుని కుమారుడని, ఆయన నిబంధన యొక్క నెరవేర్పు కొరకు యూదులను లేదా ఇశ్రాయేలు వంశస్థులందరినీ వారి దేవుడైన ప్రభువు వారికి స్వాస్థ్యముగా ఇచ్చిన దేశమునకు పునఃస్థాపించుటలో ఆయన గొప్ప మరియు నిత్య సంకల్పమును తండ్రి, తన మిక్కిలి ప్రియ కుమారుని ద్వారా నెరవేర్చునని వారు ఒప్పింపబడు ఉద్దేశ్యము నిమిత్తము అవి వెళ్ళును;",
                "15": "మరియు అన్యజనులనుండి వారియొద్దకు వెళ్ళు ఆయన సువార్తను ఈ జనుల యొక్క సంతానము అధిక సంపూర్ణముగా విశ్వసించవలెనని కూడా అవి వెళ్ళును; ఏలయనగా, ఈ జనులు చెదరగొట్టబడుదురు మరియు మా మధ్య ఎన్నడూ ఉండని, అనగా లేమనీయుల మధ్య ఉన్న దానిని మించి నల్లని, మలినమైన, అసహ్యమైన జనులగుదురు; మరియు ఇది, వారి అవిశ్వాసమును విగ్రహారాధనను బట్టియైయుండును.",
                "16": "ఏలయనగా, ప్రభువు యొక్క ఆత్మ వారి పితరులను ప్రభావితము చేయుట ఇప్పటికే మానివేసెను; వారు లోకమందు క్రీస్తు మరియు దేవుడు లేకయున్నారు; వారు గాలి యెదుట పొట్టువలే తరుమబడియున్నారు.",
                "17": "ఒకప్పుడు వారు ఆహ్లాదకరమైన జనులైయుండిరి మరియు తమ కాపరిగా క్రీస్తును కలిగియుండిరి; వారు తండ్రియైన దేవుని ద్వారా కూడా నడిపించబడిరి.",
                "18": "కానీ ఇప్పుడు, గాలియెదుట కొట్టుకొనిపోవు పొట్టు వలె, తెరచాప లేదా లంగరు లేకుండా, లేదా దానిని నడపుటకు ఏదీ లేకుండా అలలపై కొట్టుకొనిపోవు పడవ వలే వారు సాతాను చేత నడిపించబడిరి; మరియు ఆ పడవ ఎట్లుండునో, వారు కూడా అట్లే ఉండిరి.",
                "19": "మరియు వారు దేశమందు పొందవలసిన వారి ఆశీర్వాదములను, ఆ దేశమును స్వాధీన పరచుకొనబోవు అన్యజనుల కొరకు ప్రభువు నిలిపివేసెను.",
                "20": "కానీ వారు అన్యజనుల చేత తరుమబడి, చెదరగొట్టబడుదురు; వారు అన్యజనుల చేత తరుమబడి చెదరగొట్టబడిన తరువాత, అప్పుడు అబ్రాహాముకు మరియు ఇశ్రాయేలు వంశస్థులందరికి ఆయన చేసిన నిబంధనను ప్రభువు జ్ఞాపకము చేసుకొనును.",
                "21": "మరియు వారి కొరకు నీతిమంతులు చేసిన ప్రార్థనలను కూడా ప్రభువు జ్ఞాపకము చేసుకొనును.",
                "22": "అప్పుడు, అన్యజనులైన మీరు, పశ్చాత్తాపపడి మీ చెడు మార్గముల నుండి మరలని యెడల, దేవుని శక్తి యెదుట మీరెట్లు నిలువగలరు?",
                "23": "మీరు దేవుని హస్తములలో ఉన్నారని మీరెరుగరా? ఆయన సమస్త శక్తిని కలిగియున్నాడని మరియు ఆయన ఘనమైన ఆజ్ఞ మూలముగా భూమి ఒక చుట్ట వలే చుట్టబడునని మీరెరుగరా?",
                "24": "కావున పశ్చాత్తాపపడుడి మరియు ఆయన యెదుట మిమ్ములను తగ్గించుకొనుడి, లేని యెడల న్యాయమందు ఆయన మీకు విరుద్ధముగా వచ్చును—లేని యెడల, యాకోబు సంతానము యొక్క శేషము మీ మధ్య ఒక సింహమువలే ముందుకు వెళ్ళి మిమ్ములను ముక్కలుగా చీల్చివేయును; మరియు విడిపించుటకు అక్కడ ఎవడును ఉండడు."
            },
            "6": {
                "1": "మరియు నా జనులైన నీఫైయుల యొక్క నాశనమును గూర్చిన నా వృత్తాంతమును నేను పూర్తి చేయుచున్నాను. ఇప్పుడు మేము లేమనీయుల యెదుట ముందుకు నడిచితిమి.",
                "2": "మోర్మన్‌ అను నేను, లేమనీయుల రాజుకు ఒక లేఖ వ్రాసితిని, అందులో కుమోరా దేశమందున్న కుమోరా అని పిలువబడిన ఒక కొండ వద్ద మేము మా జనులతో సమకూడునట్లు అతడు మాకు అనుమతి ఇయ్యవలెనని, అక్కడ మేము వారితో యుద్ధము చేయగలమని అతడిని కోరితిని.",
                "3": "మరియు నేను కోరిన ప్రకారము లేమనీయుల రాజు నాకు అనుగ్రహించెను.",
                "4": "అంతట మేము కుమోరా దేశమునకు నడిచి వెళ్ళి, కుమోరా కొండ చుట్టూ మా గుడారములను వేసుకొంటిమి; అది అనేక జలములు, నదులు మరియు నీటి ఊటల యొక్క దేశమందు ఉండెను; ఇక్కడ మేము లేమనీయులపై గెలిచెదమను నిరీక్షణను కలిగియుంటిమి.",
                "5": "మూడు వందల ఎనుబది నాలుగు సంవత్సరములు గతించిపోయినప్పుడు, మేము మా జనులలో మిగిలిన వారందరిని కుమోరా దేశములో సమకూర్చితిమి.",
                "6": "మేము మా జనులందరిని ఒక్కటిగా కుమోరా దేశములో సమకూర్చినప్పుడు, అది నా జనుల యొక్క చివరి పోరాటమని ఎరిగి, మా పితరుల ద్వారా అందించబడిన పవిత్ర గ్రంథములు లేమనీయుల చేతులలోనికి పడకుండా చూడవలెనని వృద్ధుడనైన మోర్మన్‌ అను నేను ప్రభువు చేత ఆజ్ఞాపించబడినవాడనై, (ఏలయనగా, లేమనీయులు వాటిని నాశనము చేయుదురు) ఈ వృత్తాంతమును నేను నీఫై పలకలపై చేసితిని మరియు నా కుమారుడైన మొరోనైకి నేను ఇచ్చిన ఈ కొద్ది పలకలు తప్ప, ప్రభువు యొక్క హస్తము ద్వారా నాకు అప్పగించబడిన గ్రంథములన్నిటినీ కుమోరా కొండపై దాచివేసితిని.",
                "7": "ఇప్పుడు, లేమనీయుల సైన్యములు వారి వైపు నడిచి వచ్చుటను నా జనులు తమ భార్యాపిల్లలతో పాటు చూచిరి; మరియు దుష్టులందరి రొమ్ములను నింపు మరణము యొక్క ఆ ఘోరమైన భయముతో వారిని ఎదుర్కొనుటకు వేచియుండిరి.",
                "8": "వారు మాకు వ్యతిరేకముగా యుద్ధము చేయుటకు వచ్చిరి మరియు వారి సంఖ్యల యొక్క గొప్పతనమును బట్టి, ప్రతి ఆత్మ మహాభీతితో నిండెను.",
                "9": "వారు ఖడ్గముతో, విల్లుతో, బాణముతో, గొడ్డలితో మరియు అన్ని రకములైన యుద్ధ ఆయుధములతో నా జనులపై దాడిచేసిరి.",
                "10": "నా మనుష్యులు, అనగా నాతోనున్న పదివేలమంది నరికి వేయబడిరి మరియు నేను వారి మధ్యలో గాయపడియుంటిని; వారు నా ప్రక్క నుండి వెళ్ళినందున, నన్ను సంహరించలేదు.",
                "11": "మరియు వారు వెళ్ళి మాలో ఇరువది నలుగురిని తప్ప (నా కుమారుడు మొరోనై వీరి మధ్య ఉండెను), నా జనులందరినీ నరికి వేసినప్పుడు, మేము మా జనుల యొక్క మృతులలో మిగిలిన వారమైయుండి, లేమనీయులు వారి దండులకు తిరిగి వెళ్ళిపోయినప్పుడు మరుసటి ఉదయమున కుమోరా కొండ యొక్క శిఖరము నుండి నా జనులలో పదివేల మందిని, అనగా నేను ముందుండి నడిపించగా నరికి వేయబడిన వారిని చూచితిమి.",
                "12": "మరియు నా జనులలో, నా కుమారుడు మొరోనై చేత నడిపించబడిన పదివేలమందిని కూడా మేము చూచితిమి.",
                "13": "గిద్‌గిద్దొనా యొక్క పదివేలమంది కూడా సంహరించబడిరి, అతడు కూడా వారి మధ్య పడియుండెను.",
                "14": "మరియు లామా అతని పదివేలమందితో సంహరించబడెను, గిల్గాల్ అతని పది వేలమందితో సంహరించబడెను, లింహా అతని పదివేలమందితో సంహరించబడెను, జెనియమ్ అతని పదివేలమందితో సంహరించబడెను మరియు క్యుమెనిహా, మొరోనైహా, ఆంటియోనమ్, షిబ్లోమ్, షెమ్ మరియు జాష్‌లలో ప్రతి ఒక్కరు తమ పదివేలమందితో సంహరించబడిరి.",
                "15": "మరో పదిమందిలో ప్రతి ఒక్కరు తమ పదివేలమందితో ఖడ్గము చేత కూలిరి; నాతో ఉన్న ఆ ఇరువది నలుగురు మరియు దక్షిణ దేశములలోనికి తప్పించుకొనిపోయిన కొద్దిమంది మరియు లేమనీయుల నుండి తప్పించుకొనిపోయిన కొద్దిమంది తప్ప, నా జనులందరు సంహరించబడిరి; వారి మాంసము, ఎముకలు, రక్తము నేల మీద కుళ్ళిపోవుటకు మరియు చితికి వారి నేల తల్లికి తిరిగి చేరుటకు, వారి సంహారకుల చేతుల ద్వారా విడువబడి భూముఖముపై పడియుండెను.",
                "16": "నా జనులలో సంహరింపబడిన వారిని బట్టి, నా ఆత్మ వేదనతో జయించబడగా నేనిట్లు రోదించితిని:",
                "17": "ఓ అందమైన జనులారా, ప్రభువు యొక్క మార్గముల నుండి మీరెట్లు వెడలిపోగలిగితిరి! ఓ అందమైన జనులారా, మిమ్ములను చేర్చుకొనుటకు తెరచిన బాహువులతో నిలిచిన ఆ యేసును మీరెట్లు తిరస్కరించగలిగితిరి!",
                "18": "ఇదిగో, మీరు దీనిని చేసియుండని యెడల, మీరు సంహరింపబడి యుండెడివారు కారు. కానీ, మీరు సంహరింపబడియున్నారు మరియు మిమ్ములను కోల్పోవుటను బట్టి నేను దుఃఖపడుచున్నాను.",
                "19": "ఓ అందమైన కుమారులు కుమార్తెలారా, తల్లిదండ్రులారా, భార్యాభర్తలారా, అందమైన జనులైన మీరు, ఎట్లు పడిపోతిరి!",
                "20": "మీరు వెడలిపోతిరి మరియు నా దుఃఖము మిమ్ములను తిరిగి తీసుకొని రాలేదు.",
                "21": "మీ మర్త్య శరీరము అమర్త్యత్వమును ధరించుకొనవలసిన దినము మరియు క్రమముగా క్షీణించి కుళ్ళుచున్న ఈ శరీరములు త్వరలోనే అక్షయమైన శరీరములుగా కావలసిన దినము త్వరగా వచ్చును; అప్పుడు, మీ క్రియలను బట్టి క్రీస్తు యొక్క న్యాయపీఠము యెదుట తీర్పు తీర్చబడుటకు మీరు నిలువవలసియున్నది; మీరు నీతిమంతులైన యెడల, అప్పుడు మీ కంటే ముందు మరణించిన మీ పితరులతోపాటు మీరు ధన్యులైయుందురు.",
                "22": "అయ్యో, మీ మీద ఈ గొప్ప నాశనము వచ్చుటకు ముందు మీరు పశ్చాత్తాపపడియున్న యెడల ఎంత మేలు. కానీ, మీరు వెడలిపోయియున్నారు మరియు తండ్రి, అనగా పరలోకము యొక్క నిత్యతండ్రి మీ స్థితిని యెరిగియున్నాడు; ఆయన న్యాయము మరియు కనికరమును బట్టి, ఆయన మీతో వ్యవహరించును."
            },
            "7": {
                "1": "ఇప్పుడు వారి పితరుల యొక్క క్రియల గురించి వారు తెలుసుకొనునట్లు, దేవుడు నా మాటలను వారికి ఇచ్చునేమోనను ఉద్దేశ్యముతో, కాపాడబడిన ఈ జనుల యొక్క శేషమునకు నేను కొంత చెప్పెదను; అనగా, ఇశ్రాయేలు వంశము యొక్క శేషమైన మీతో నేను చెప్పుచున్నాను మరియు నేను చెప్పుచున్న మాటలివే:",
                "2": "మీరు ఇశ్రాయేలు వంశస్థులని తెలుసుకొనవలెను.",
                "3": "మీరు పశ్చాత్తాపపడవలెనని, లేని యెడల మీరు రక్షింపబడలేరని మీరు తెలుసుకొనవలెను.",
                "4": "మీరు మీ యుద్ధ ఆయుధములను క్రింద పడవేయవలెనని, ఇకమీదట రక్తము చిందించుటలో ఆనందించరాదని మరియు దేవుడు మీకు ఆజ్ఞాపించితే తప్ప, వాటిని తిరిగి తీసుకొనరాదని మీరు తెలుసుకొనవలెను.",
                "5": "మీరు మీ పూర్వీకులు పొందిన జ్ఞానమును పొందవలెనని, మీ పాపములు మరియు దుర్ణీతులన్నిటి విషయమై పశ్చాత్తాపపడవలెనని, యేసు క్రీస్తు దేవుని యొక్క కుమారుడని, ఆయన యూదుల చేత సంహరింపబడెనని, తండ్రి యొక్క శక్తి ద్వారా ఆయన తిరిగి లేచియున్నాడని, దాని ద్వారా ఆయన సమాధిపై విజయము పొందియున్నాడని, ఆయనయందు మరణపు ముల్లు మ్రింగి వేయబడినదని విశ్వసించవలెనని మీరు తెలుసుకొనవలెను.",
                "6": "ఆయన మృతుల యొక్క పునరుత్థానమును తెచ్చును, దాని ద్వారా ఆయన న్యాయపీఠము యెదుట నిలబడుటకు మనుష్యుడు లేపబడవలెను.",
                "7": "మరియు ఆయన లోకము యొక్క విమోచనను తెచ్చెను, దానిని బట్టి తీర్పు దినమున ఆయన యెదుట నిర్దోషిగా కనుగొనబడిన వాడు, ఆయన రాజ్యమందు దేవుని సన్నిధిలో నివసించుటకు, అంతములేని సంతోషము యొక్క స్థితిలో పైనున్న గాయకులతో కలిసి ఏక దేవుడైన తండ్రికి, కుమారునికి మరియు పరిశుద్ధాత్మకు నిరంతరము స్తుతులు పాడుటకు అనుమతించబడును.",
                "8": "కావున పశ్చాత్తాపపడి, యేసు నామమందు బాప్తిస్మమునొందుడి మరియు ఈ గ్రంథమందే కాక యూదుల నుండి అన్యజనులకు వచ్చు గ్రంథమందు, అన్యజనుల నుండి మీకు వచ్చు గ్రంథమందు కూడా మీ ముందు ఉంచబడిన క్రీస్తు యొక్క సువార్తను హత్తుకొనుడి.",
                "9": "ఏలయనగా, మీరు దానిని విశ్వసించు ఉద్దేశ్యమునకై ఇది వ్రాయబడినది మరియు మీరు దానిని విశ్వసించిన యెడల, దీనిని కూడా విశ్వసించెదరు; మీరు దీనిని విశ్వసించిన యెడల, మీ పితరులు మరియు వారి మధ్య దేవుని శక్తి ద్వారా చేయబడిన అద్భుతకార్యములను గూర్చి మీరు తెలుసుకొందురు.",
                "10": "మీరు యాకోబు సంతానము యొక్క శేషమని కూడా మీరు తెలుసుకొందురు; కావున, మీరు మొదటి నిబంధన యొక్క జనుల మధ్య లెక్కింపబడియున్నారు; మరియు మీరు క్రీస్తు నందు విశ్వసించి, ఆయన మనకు ఆజ్ఞాపించిన దాని ప్రకారము మన రక్షకుని మాదిరిని అనుసరించుచూ, మొదట నీటితోను తరువాత అగ్నితోను, పరిశుద్ధాత్మతోను బాప్తిస్మము పొందిన యెడల, తీర్పు దినమున మీకు మేలు కలుగును. ఆమేన్‌."
            },
            "8": {
                "1": "ఇదిగో మొరోనై అను నేను, నా తండ్రి మోర్మన్‌ యొక్క గ్రంథమును ముగించుచున్నాను. నేను వ్రాయుటకు కొన్ని విషయములను మాత్రమే కలిగియున్నాను, ఆ విషయములలో నా తండ్రి చేత నేను ఆజ్ఞాపించబడియున్నాను.",
                "2": "ఇప్పుడు కుమోరా వద్ద జరిగిన ఆ గొప్ప భయంకరమైన యుద్ధము తరువాత, దక్షిణమువైపు దేశములోనికి తప్పించుకొని పోయిన నీఫైయులందరూ నాశనము చేయబడువరకు లేమనీయుల చేత వారు వేటాడబడిరి.",
                "3": "నా తండ్రి కూడా వారి చేత చంపబడెను మరియు నా జనుల నాశనము యొక్క దుఃఖపూరితగాథను వ్రాయుటకు నేను ఒక్కడినే మిగిలియుంటిని. కానీ ఇదిగో, వారు వెడలిపోయిరి మరియు నేను, నా తండ్రి యొక్క ఆజ్ఞను నెరవేర్చుచున్నాను. వారు నన్ను సంహరించుదురేమో నేనెరుగను.",
                "4": "కావున నేను వృత్తాంతములను వ్రాసి, భూమిలో దాచిపెట్టెదను; తరువాత నేను ఎక్కడికి వెళ్ళెదనో అనునది ముఖ్యము కాదు.",
                "5": "ఇదిగో, నా తండ్రి ఈ వృత్తాంతమును, దాని ఉద్దేశ్యమును వ్రాసియున్నాడు. పలకలపై స్థలమున్న యెడల నేను కూడా వ్రాసియుండెడి వాడను, కానీ స్థలము లేదు; నేను ఎట్టి ముడిలోహమును కలిగిలేను, ఏలయనగా నేను ఒంటరిగా ఉంటిని. నా తండ్రి మరియు నా బంధువులందరు యుద్ధములో సంహరింపబడిరి; నాకు స్నేహితులెవరూ లేరు లేదా నేను వెళ్ళుటకు స్థలమేదియూ లేదు; ఇంకెంతకాలము నేను బ్రదుకునట్లు ప్రభువు అనుమతించునో నేనెరుగను.",
                "6": "ఇదిగో, మన ప్రభువు మరియు రక్షకుడు వచ్చినప్పటి నుండి నాలుగు వందల సంవత్సరములు గతించిపోయెను.",
                "7": "నా జనులైన నీఫైయులను పూర్తిగా నిర్మూలించునట్లు, లేమనీయులు పట్టణము నుండి పట్టణమునకు, స్థలము నుండి స్థలమునకు వారిని వేటాడిరి; వారి పతనము ఘోరముగా ఉండెను, అనగా నా జనులైన నీఫైయుల యొక్క నాశనము తీవ్రముగా, ఆశ్చర్యకరముగా ఉండెను.",
                "8": "ఇదిగో, దానిని చేసినది ప్రభువు యొక్క హస్తమే. లేమనీయులు కూడా ఒకరితోనొకరు యుద్ధము చేయుచుండిరి; ఈ దేశమంతయు హత్య, రక్తపాతముల యొక్క నిత్య వలయమైయున్నది; మరియు యుద్ధము యొక్క ముగింపును ఎవరూ ఎరుగరు.",
                "9": "ఇప్పుడు వారిని గూర్చి నేనిక ఏ మాత్రము చెప్పుట లేదు, ఏలయనగా దేశమంతటా లేమనీయులు మరియు దొంగలు తప్ప, ఎవరునూ లేరు.",
                "10": "మరియు జనులతో నిలిచియుండుటకు ప్రభువు వారిని అనుమతించనంతగా జనుల యొక్క దుష్టత్వము గొప్పదగు వరకు దేశమందు నిలిచిన యేసు యొక్క శిష్యులు తప్ప, నిజమైన దేవుడిని ఎరిగిన వారెవరూ అక్కడ లేకుండెను; అయితే, వారు భూ ముఖముపై ఉన్నారో లేదో అనునది ఏ మనుష్యుడూ ఎరుగడు.",
                "11": "కానీ నేను, నా తండ్రి వారిని చూచియున్నాము మరియు వారు మాకు పరిచర్య చేసిరి.",
                "12": "ఈ వృత్తాంతమును అంగీకరించి దానిలోనున్న తప్పులను బట్టి దానిని ఖండించని వాడు, వీటికంటే గొప్ప విషయములను ఎరుగును. ఇదిగో, నేను మొరోనైని; సాధ్యమైన యెడల, నేను మీకు అన్ని విషయములను తెలియజేసెదను.",
                "13": "ఇప్పుడు ఈ జనులను గూర్చి మాట్లాడుట నేను ముగించెదను. నేను మోర్మన్‌ యొక్క కుమారుడను మరియు నా తండ్రి నీఫై యొక్క వంశస్థుడు.",
                "14": "ఈ వృత్తాంతమును ప్రభువు కొరకు దాచిపెట్టునది నేనే; ప్రభువు యొక్క ఆజ్ఞను బట్టి, ఆ పలకలు ఎట్టి విలువను కలిగిలేవు. ఏలయనగా, లాభము పొందుటకు ఎవరూ వాటిని పొందలేరని ఆయన నిజముగా చెప్పుచున్నాడు; కానీ, వాటిపైనున్న వృత్తాంతము అత్యంత విలువైనది; మరియు దానిని వెలుగులోనికి తెచ్చు వానిని ప్రభువు ఆశీర్వదించును.",
                "15": "ఏలయనగా దేవునిచేత ఇవ్వబడితే తప్ప, దానిని వెలుగులోనికి తెచ్చుటకు ఎవరూ శక్తి కలిగియుండరు; అది ఆయన మహిమయే లక్ష్యముగా లేదా ప్రాచీనమైన మరియు దీర్ఘకాలము చెదిరిన ప్రభువు యొక్క నిబంధన జనుల క్షేమము నిమిత్తము చేయబడవలెనని దేవుడు కోరుచున్నాడు.",
                "16": "ఈ వృత్తాంతమును వెలుగులోనికి తెచ్చువాడు ధన్యుడు; ఏలయనగా దేవుని వాక్యము ప్రకారము, అది అంధకారములో నుండి వెలుగులోనికి తేబడును; అది భూమిలో నుండి బయటకు తేబడి, అంధకారములో నుండి ప్రకాశించి, జనులకు తెలియజేయబడును; అది దేవుని శక్తి చేత చేయబడును.",
                "17": "ఒకవేళ తప్పిదములున్న యెడల, అవి మానవ తప్పిదములే. కానీ, మేమెట్టి తప్పిదమును ఎరుగము; అయినప్పటికీ, దేవుడు అన్ని విషయములను ఎరుగును; కావున, ఖండించువాడు తెలుసుకొనవలెను, లేనియెడల అతడు నరకాగ్ని యొక్క అపాయమందుండును.",
                "18": "మరియు నాకు చూపని యెడల నీవు కొట్టబడుదువని చెప్పువాడు జాగ్రత్తపడవలెను, లేని యెడల ప్రభువు చేత నిషేధింపబడిన దానిని అతడు ఆజ్ఞాపించును.",
                "19": "ఏలయనగా తొందరపాటుగా తీర్పు తీర్చువాడు, తిరిగి తొందరపాటుగానే తీర్పు తీర్చబడును; అతని క్రియలను బట్టియే అతని జీతముండును; కావున, కొట్టువాడు తిరిగి ప్రభువు చేత కొట్టబడును.",
                "20": "లేఖనము ఏమి చెప్పుచున్నదో చూడుడి—మనుష్యుడు కొట్టరాదు లేదా అతడు తీర్పు తీర్చరాదు; ఏలయనగా, తీర్పు నాది, పగ కూడా నాది మరియు నేను బదులు చెల్లించెదనని ప్రభువు చెప్పుచున్నాడు.",
                "21": "ప్రభువు యొక్క కార్యమునకు, ఇశ్రాయేలు వంశస్థులైన ప్రభువు యొక్క నిబంధన జనులకు వ్యతిరేకముగా ఆగ్రహమును ప్రదర్శించి, కలహించువారు మరియు మేము ప్రభువు యొక్క కార్యమును నాశనము చేసెదమని, ఇశ్రాయేలు వంశముతో ఆయన చేసిన నిబంధనను ప్రభువు జ్ఞాపకము చేసుకొనడని చెప్పువారు నరికి వేయబడి, అగ్నిలోనికి పడవేయబడు అపాయములో ఉన్నారు;",
                "22": "ఏలయనగా, ఆయన వాగ్దానములన్నియు నెరవేరువరకు ప్రభువు యొక్క నిత్య సంకల్పములు కొనసాగును.",
                "23": "యెషయా యొక్క ప్రవచనములను పరిశీలించుడి. నేను వాటిని వ్రాయలేను. ఇదిగో, నా కంటే ముందు మరణించిన వారు మరియు ఈ దేశమును స్వాధీనపరచుకొనిన ఆ పరిశుద్ధులు మొరపెట్టుదురు, ముఖ్యముగా ధూళి నుండి వారు ప్రభువుకు మొరపెట్టుదురని నేను మీతో చెప్పుచున్నాను; మరియు ప్రభువు జీవముతోడు, ఆయన వారితో చేసిన నిబంధనను ఆయన జ్ఞాపకము చేసుకొనును.",
                "24": "వారి ప్రార్థనలను ఆయన ఎరుగును; అవి, వారి సహోదరుల నిమిత్తమని ఎరుగును. ఆయన వారి విశ్వాసమును ఎరుగును, ఏలయనగా ఆయన నామమందు వారు పర్వతములను కదిలించగలిగిరి; ఆయన నామమందు వారు భూమి కంపించునట్లు చేయగలిగిరి; ఆయన వాక్యము యొక్క శక్తి చేత వారు చెరసాలలు నేలకు దొర్లిపడునట్లు చేసిరి; ఆయన వాక్యము యొక్క శక్తిని బట్టి, భయంకరమైన అగ్నిగుండము, అడవి మృగములు లేదా విషసర్పములు వారికి హాని చేయలేకపోయెను.",
                "25": "మరియు వారి ప్రార్థనలు, ఈ విషయములను వెలుగులోనికి తెచ్చుటకు ప్రభువు అనుమతించు వాని నిమిత్తము కూడా అయ్యున్నవి.",
                "26": "అవి రావని ఎవరూ చెప్పనవసరము లేదు, అవి తప్పక వచ్చును, ఏలయనగా ప్రభువు దానిని పలికియున్నాడు; భూమి నుండి ప్రభువు యొక్క హస్తము ద్వారా అవి వచ్చును మరియు దానినెవరూ ఆపలేరు; అద్భుతములు నిలిపివేయబడినవని చెప్పబడు దినమందు అవి వచ్చును మరియు మృతులలోనుండి ఒకడు మాట్లాడునట్లుగా అవి వచ్చును.",
                "27": "రహస్య కూడికలు మరియు అంధకార క్రియలను బట్టి, పరిశుద్ధుల రక్తము ప్రభువుకు మొరపెట్టు దినమున అవి వచ్చును.",
                "28": "దేవుని శక్తి నిరాకరించబడి, సంఘములు చెరుపబడి, తమ హృదయ గర్వమందు పైకెత్తబడు దినమున, అనగా వారి సంఘములకు చెందిన వారిపట్ల అసూయ చెందునంతగా సంఘ నాయకులు మరియు ఉపదేశకుల హృదయములు గర్వమందు పైకెత్తబడు దినమున అవి వచ్చును.",
                "29": "ఇతర దేశములలో మంటలు, తుఫానులు మరియు పొగ ఆవిరి గురించి వినబడు దినమున అవి వచ్చును.",
                "30": "వివిధ స్థలములలో యుద్ధములు, యుద్ధములను గూర్చిన వదంతులు మరియు భూకంపముల గూర్చి కూడా వినబడును.",
                "31": "భూముఖముపై గొప్ప కలుషితములుండు దినమున అవి వచ్చును; అక్కడ హత్యలు, దొంగతనములు, అబద్ధములు, మోసములు, జారత్వములు మరియు అన్ని రకములైన హేయకార్యములుండును; అప్పుడు, ఇది చేయుము, అది చేయుము, అది ముఖ్యము కాదు, ఏలయనగా ప్రభువు అంత్యదినమున అట్టి వారిని పైకెత్తునని చెప్పువారు అనేకులుందురు. కానీ, అట్టి వారికి ఆపద, ఏలయనగా వారు ఘోర దుష్టత్వములో, దుర్నీతి యొక్క బంధకములలో ఉన్నారు.",
                "32": "ముఖ్యముగా, నా యొద్దకు రండి, మీ ధనమును బట్టి మీ పాపములు క్షమించబడునని చెప్పుచూ కట్టబడిన సంఘములుండు దినమున అవి వచ్చును.",
                "33": "అయ్యో! దుష్టులైన మూర్ఖులైన మెడబిరుసు జనులైన మీరు, లాభము సంపాదించుటకు మీ కొరకు మీరు సంఘములను ఎందుకు నిర్మించియున్నారు? మీ ఆత్మలపైకి నాశనమును తెచ్చుకొనునట్లు, మీరెందుకు దేవుని పరిశుద్ధ వాక్యమును రూపాంతరము చేసియున్నారు? ఇదిగో, మీరు దేవుని బయల్పాటుల వైపు చూడుడి; ఏలయనగా, ఆ దినమున ఈ విషయములన్నియూ నెరవేరవలసిన సమయము వచ్చును.",
                "34": "ఇదిగో, ఈ విషయములు మీ మధ్యకు వచ్చు ఆ దినమున, త్వరలో రానున్న దానికి సంబంధించిన గొప్ప ఆశ్చర్యకరమైన విషయములను ప్రభువు నాకు చూపియున్నాడు.",
                "35": "మీరు ఇక్కడున్నట్లుగా నేను మీతో మాట్లాడుచున్నాను, కానీ మీరింకను ఇక్కడ లేరు. ఇదిగో, యేసు క్రీస్తు మిమ్ములను నాకు చూపియున్నాడు మరియు మీ క్రియలను నేనెరుగుదును.",
                "36": "మీ హృదయ గర్వమందు మీరు నడుచుచున్నారని నేనెరుగుదును; కొద్దిమంది తప్ప, మిక్కిలి శ్రేష్ఠమైన వస్త్రములు ధరించి, అసూయ, కలహములు, ద్వేషము, హింసలు మరియు అన్ని విధములైన దుర్ణీతుల నిమిత్తము తమ హృదయ గర్వమందు తమనుతాము పైకెత్తుకొనని వారెవరూ లేరు; మీ హృదయ గర్వమును బట్టి, మీ సంఘములలో ప్రతి ఒక్కటి కూడా కలుషితమాయెను.",
                "37": "ఏలయనగా పేదవారు, అక్కరలోనున్న వారు, రోగులు మరియు బాధింపబడిన వారిని ప్రేమించుట కంటే అధికముగా మీరు ధనమును, మీ స్వాస్థ్యములను, శ్రేష్ఠమైన మీ వస్త్రములను మరియు మీ సంఘముల యొక్క అలంకరణలను ప్రేమించుచున్నారు.",
                "38": "ఓ కలుషితమైన వారలారా, వేషధారులారా, ఉపదేశకులారా, హరించివేయుదాని కొరకు మిమ్ములను అమ్ముకొను వారలారా, దేవుని యొక్క పరిశుధ్ధ సంఘమును మీరెందుకు కలుషితము చేసియున్నారు? క్రీస్తు యొక్క నామమును మీపై తీసుకొనుటకు మీరెందుకు సిగ్గుపడుచున్నారు? ఎన్నడూ అంతముకాని దౌర్భాగ్యము కంటే, అంతము లేని సంతోషము యొక్క విలువ గొప్పదని మీరెందకు తలంచరు—లోకము యొక్క పొగడ్త కొరకా?",
                "39": "మీరెందుకు జీవము లేని దానితో మిమ్ములను అలంకరించుకొని, ఆకలితోనున్న వారిని, అక్కరలోనున్న వారిని, దిగంబరులను మరియు బాధింపబడిన వారిని గమనించకుండా మీ ప్రక్కనుండి వెళ్ళనిచ్చెదరు?",
                "40": "మీరెందుకు లాభము సంపాదించుటకు మీ రహస్య హేయకార్యములను వ్యాపింపజేయుదురు మరియు విధవరాండ్రు ప్రభువు యెదుట మొరపెట్టునట్లు, అనాథలు ప్రభువు యెదుట మొరపెట్టునట్లు, మీపై ప్రతీకారము తీర్చుకొనుటకు వారి తండ్రులు మరియు వారి భర్తల యొక్క రక్తము నేల నుండి ప్రభువుకు మొరపెట్టునట్లు చేయుదురు?",
                "41": "ఇదిగో, ప్రతీకార ఖడ్గము మీపై వ్రేలాడుచున్నది; పరిశుద్ధుల యొక్క రక్తము నిమిత్తము ఆయన మీ మీద పగ తీర్చుకొను సమయము త్వరగా వచ్చును, ఏలయనగా ఇకమీదట వారి మొరలను ఆయన సహించడు."
            },
            "9": {
                "1": "ఇప్పుడు, క్రీస్తునందు విశ్వసించని వారిని గూర్చి కూడా నేను మాట్లాడుచున్నాను.",
                "2": "ఇదిగో, మీ దర్శనము యొక్క దినమందు మీరు విశ్వసించెదరా—ప్రభువు వచ్చునప్పుడు, భూమి ఒక గ్రంథపు చుట్టవలే చుట్టబడి, పంచభూతములు మిక్కటమైన వేండ్రముతో లయమైపోవు ఆ గొప్ప దినమున, దేవుని గొఱ్ఱెపిల్ల యెదుట నిలుచుటకు మీరు తేబడు ఆ గొప్ప దినమున—అప్పుడు కూడా దేవుడు లేడని మీరు చెప్పెదరా?",
                "3": "మీరు ఇంకను క్రీస్తును తిరస్కరించెదరా లేదా దేవుని గొఱ్ఱెపిల్లను చూడగలరా? మీ దోషములను యెరిగియుండి, మీరు ఆయనతో నివసించగలరని తలంచుచున్నారా? ఆయన చట్టములను మీరు నిరంతరము దూషించిరి అను దోష జ్ఞానమును బట్టి మీ ఆత్మలు బాధింపబడుచుండగా, ఆ పరిశుద్ధునితో నివసించుట సంతోషకరముగా ఉండునని మీరు తలంచుచున్నారా?",
                "4": "ఇదిగో, నరకమందు శిక్ష పొందిన ఆత్మలతో మీరు నివసించుట కంటే, ఆయన యెదుట మీ మలినతను యెరిగియుండి ఒక పరిశుద్ధమైన, న్యాయవంతుడైన దేవునితో నివసించుటకు మీరు అధిక దుఃఖాక్రాంతులగుదురని నేను మీతో చెప్పుచున్నాను.",
                "5": "ఏలయనగా, దేవుని యెదుట మీ దిగంబరత్వమును, దేవుని మహిమను, యేసు క్రీస్తు యొక్క పరిశుద్ధతను చూచుటకు మీరు తేబడినప్పుడు, అది మీలో ఆరని అగ్ని జ్వాలను రగిలించును.",
                "6": "ఓ అవిశ్వాసులారా, ఆ గొప్ప అంత్యదినమున గొఱ్ఱెపిల్ల రక్తము ద్వారా కడుగబడి, కళంకములేక శుద్ధముగా, సుందరముగా మరియు తెల్లగా కనుగొనబడునట్లు ప్రభువు వైపునకు తిరుగుడి; యేసు నామమందు తండ్రికి బలముగా మొరపెట్టుడి.",
                "7": "మరలా, దేవుని బయల్పాటులను తిరస్కరించి, అవి ముగిసిపోయినవని, ఇక బయల్పాటులు, ప్రవచనములు, బహుమానములు, స్వస్థతలు, భాషలతో మాట్లాడుట మరియు భాషల యొక్క అనువాదములు లేవని చెప్పు వారితో నేను మాట్లాడుచున్నాను;",
                "8": "నేను మీతో చెప్పునదేమనగా, ఈ విషయములను తిరస్కరించువాడు క్రీస్తు యొక్క సువార్తను యెరుగడు; అనగా, అతడు లేఖనములను చదువలేదు; చదివిన యెడల, అతడు వాటిని గ్రహించలేదు.",
                "9": "ఏలయనగా దేవుడు నిన్న, నేడు మరియు నిరంతరము ఏకరీతిగా ఉన్నాడని, ఆయనయందు ఏ చంచలత్వమైనను గమనాగమనము వలన కలుగు ఛాయయైనను లేదని మనము చదువుట లేదా?",
                "10": "ఇప్పుడు చంచలత్వము, గమనాగమనము వలన కలుగు ఛాయ ఉన్న ఒక దేవుడిని మీరు ఊహించుకొనిన యెడల, అప్పుడు అద్భుతములు చేయని ఒక దేవుడిని మీరు ఊహించుకొనియున్నారు.",
                "11": "కానీ, అద్భుతములు చేయు దేవుడిని, అబ్రాహాము దేవుడు, ఇస్సాకు దేవుడు మరియు యాకోబు దేవుడిని కూడా నేను మీకు చూపెదను; పరలోకములను, భూమిని మరియు వాటిలో ఉన్న వాటన్నిటినీ సృష్టించినది ఆ దేవుడే.",
                "12": "ఆయన ఆదామును సృష్టించెను మరియు ఆదాము ద్వారా మనుష్యుని పతనము వచ్చెను. మనుష్యుని పతనమును బట్టి, తండ్రి మరియు కుమారుడైన యేసు క్రీస్తు కూడా వచ్చెను; యేసు క్రీస్తును బట్టి మనుష్యుని విమోచన వచ్చెను.",
                "13": "యేసు క్రీస్తు ద్వారా వచ్చిన మమష్యుని విమోచనను బట్టి, వారు ప్రభువు సన్నిధిలోనికి తిరిగి తేబడిరి; ఈ విధముగా మనుష్యులందరు విమోచింపబడియున్నారు, ఏలయనగా క్రీస్తు యొక్క మరణము పునరుత్థానమును తెచ్చును, అది ఒక అంతము లేని నిద్ర నుండి విమోచనను తెచ్చును, ఒక బూరధ్వని చేయబడినప్పుడు ఆ నిద్ర నుండి మనుష్యులందరు దేవుని శక్తి ద్వారా లేపబడుదురు; ధనికులు పేదవారు ఇరువురు, ఐహిక మరణమైన ఈ మరణము యొక్క నిత్య బంధకము నుండి విడిపించబడి, విమోచింపబడి, ముందుకు వచ్చి, అందరు ఆయన న్యాయపీఠము యెదుట నిలిచెదరు.",
                "14": "అప్పుడు పరిశుద్ధుని తీర్పు వారిపై వచ్చును; మలినమైనవారు ఇంకను మలినముగా ఉందురు మరియు నీతిమంతులు ఇంకను నీతిమంతులుగా ఉందురు; సంతోషముగా ఉన్నవారు ఇంకను సంతోషముగా ఉందురు మరియు సంతోషముగా లేనివారు ఇంకను సంతోషముగా ఉండని సమయము వచ్చును.",
                "15": "ఇప్పుడు, అద్భుతములు చేయలేని దేవుడిని ఊహించుకొన్నవారలారా, నేను మిమ్ములను అడుగుచున్నాను, నేను చెప్పిన ఈ విషయములన్నియు జరిగినవా? అంతము వచ్చియున్నదా? ఇదిగో, అంతము రాలేదని, దేవుడు అద్భుతములను చేయు దేవునిగా ఉండుట మానివేయలేదని నేను మీతో చెప్పుచున్నాను.",
                "16": "దేవుడు చేసిన క్రియలు మన దృష్టిలో అద్భుతమైనవి కావా? అవును, దేవుని యొక్క అద్భుతకార్యములను ఎవరు గ్రహించగలరు?",
                "17": "ఆయన వాక్కు చేత పరలోకము మరియు భూమి సృష్టించబడుట, ఆయన వాక్కు యొక్క శక్తిద్వారా మనుష్యుడు నేలమంటి నుండి సృష్టించబడుట మరియు ఆయన వాక్కు యొక్క శక్తి చేత అద్భుతములు చేయబడుట ఒక అద్భుతము కాదని ఎవరు చెప్పెదరు?",
                "18": "యేసు క్రీస్తు అనేక గొప్ప అద్భుతములు చేయలేదని ఎవరు చెప్పెదరు? అపొస్తలుల చేత కూడా అనేక గొప్ప అద్భుతములు చేయబడెను.",
                "19": "అప్పుడు అద్భుతములు చేయబడిన యెడల, దేవుడు అద్భుతములను చేయు దేవునిగా ఉండుట మానివేసి, ఇంకను మార్పులేని జీవిగా ఎందుకు ఉన్నాడు? నేను మీతో చెప్పునదేమనగా—ఆయన మారడు; అటులైన యెడల, ఆయన దేవునిగా ఉండుట మానును; మరియు ఆయన దేవునిగా ఉండుట మానడు, ఆయన అద్భుతములను చేయు దేవుడైయున్నాడు.",
                "20": "ఆయన నరుల సంతానము మధ్య అద్భుతములు చేయుటను మానివేయుటకు కారణమేమనగా, వారు తమ విశ్వాసమందు క్షీణించి, సరియైన మార్గము నుండి తప్పిపోయి, ఎవరియందు వారు నమ్మకముంచవలెనో ఆ దేవుడిని ఎరుగకపోవుటయే.",
                "21": "ఇదిగో, నేను మీతో చెప్పునదేమనగా, దేనిని సందేహించక క్రీస్తునందు విశ్వసించువాడు, క్రీస్తు యొక్క నామమందు తండ్రిని ఏమి అడిగినను అది అతనికి అనుగ్రహింపబడును; మరియు ఈ వాగ్దానము, భూదిగంతముల వరకు అందరికి వర్తించును.",
                "22": "ఏలయనగా దేవుని కుమారుడైన యేసు క్రీస్తు, నిలిచియుండవలసిన తన శిష్యులకు మరియు సమూహము వినుచుండగా తన శిష్యులందరికి కూడా ఈ విధముగా చెప్పెను: మీరు సర్వలోకములోనికి వెళ్ళి, సర్వసృష్టికి సువార్తను ప్రకటించుడి;",
                "23": "నమ్మి బాప్తిస్మము పొందినవాడు రక్షింపబడును, నమ్మని వానికి శిక్ష విధింపబడును;",
                "24": "నమ్మినవారి వలన ఈ సూచక క్రియలు కనబడును; ఏవనగా, నా నామమున దయ్యములను వెళ్ళగొట్టుదురు; క్రొత్త భాషలు మాటలాడుదురు; పాములను ఎత్తి పట్టుకొందురు; మరణకరమైనదేది త్రాగినను అది వారికి హానిచేయదు; రోగుల మీద చేతులుంచినప్పుడు వారు స్వస్థత నొందుదురు;",
                "25": "మరియు దేనిని సందేహించక, నా నామమందు విశ్వాసముంచు వానికి భూదిగంతముల వరకు కూడా నేను నా మాటలన్నిటిని స్థిరపరచుదును.",
                "26": "ఇప్పుడు, ప్రభువు యొక్క కార్యములకు వ్యతిరేకముగా ఎవరు నిలువగలరు? ఆయన మాటలను ఎవరు తిరస్కరించగలరు? ప్రభువు యొక్క సర్వోన్నత శక్తికి వ్యతిరేకముగా ఎవరు తిరుగబడెదరు? ప్రభువు యొక్క కార్యములను ఎవరు తృణీకరించెదరు? క్రీస్తు యొక్క సంతానమును ఎవరు తృణీకరించెదరు? ప్రభువు యొక్క కార్యములను తృణీకరించు వారలారా చూడుడి, ఏలయనగా మీరు ఆశ్చర్యపడి నశించెదరు.",
                "27": "ఓ, అప్పుడు తృణీకరించకుడి మరియు ఆశ్చర్యపడకుడి, కానీ ప్రభువు యొక్క మాటలను ఆలకించి, మీకు అక్కరలో ఉన్నవాటి కొరకు యేసు నామమున తండ్రిని అడుగుడి. సందేహించకుడి, కానీ విశ్వసించుచూ ఉండుడి, పూర్వకాలములందువలే మీ సంపూర్ణ హృదయముతో ప్రభువు యొద్దకు రండి మరియు ఆయన యెదుట భయముతోను, వణుకుతోను మీ స్వంత రక్షణను జరిగించుకొనుడి.",
                "28": "మీ పరిశీలనా దినములలో తెలివిగానుండుడి; సమస్త అపవిత్రత నుండి మిమ్ములను విడిపించుకొనుడి; మీ భోగముల నిమిత్తము వినియోగించుటకై దురుద్దేశముతో అడుగకుడి, కానీ మీరు ఏ శోధనకు లోబడక, సజీవుడగు సత్య దేవుడిని సేవించునట్లు కదిలింపబడని దృఢత్వముతో అడుగుడి.",
                "29": "అయోగ్యముగా మీరు బాప్తిస్మము పొందకుండా జాగ్రత్తపడుడి; అయోగ్యముగా క్రీస్తు యొక్క సంస్కారములో మీరు పాలుపొందకుండా జాగ్రత్తపడుడి; అన్ని విషయములు మీరు యోగ్యతతో చేయునట్లు జాగ్రత్తపడుడి మరియు సజీవుడగు దేవుని కుమారుడైన యేసు క్రీస్తు యొక్క నామమందు దీనిని చేయుడి; మీరు దీనిని చేసి అంతము వరకు స్థిరముగా నున్నయెడల, మీరు ఎంత మాత్రము బయటకు త్రోసివేయబడరు.",
                "30": "ఇదిగో, మృతులలో నుండి మాట్లాడుచున్నట్లుగా నేను మీతో మాట్లాడుచున్నాను; ఏలయనగా, మీరు నా మాటలను కలిగియుందురని నేనెరుగుదును.",
                "31": "నా దోషమును బట్టి నన్ను లేదా అతని దోషమును బట్టి నా తండ్రిని లేదా అతని కంటే ముందు వ్రాసిన వారిని ఖండించవద్దు; కానీ, మా కంటే అధిక వివేకముగా ఉండుటను మీరు నేర్చుకొనులాగున ఆయన మా దోషములను మీకు తెలియజేసియున్నాడని దేవునికి కృతజ్ఞతాస్తుతులు చెల్లించుడి.",
                "32": "ఇప్పుడు, సంస్కరింపబడిన ఐగుప్తీయుల భాష అని మా మధ్య పిలువబడిన అక్షరములలో మేము ఈ వృత్తాంతమును మా జ్ఞానమును బట్టి వ్రాసియున్నాము, అది మాకు అందించబడి, మేము మాట్లాడు విధానమును బట్టి మా చేత మార్చబడినది.",
                "33": "మా పలకలు తగినంత పెద్దవైయుండిన యెడల మేము హెబ్రీ భాషలో వ్రాసియుండేవారము; కానీ హెబ్రీ భాష కూడా మా చేత మార్పు చేయబడెను; మరియు మేము హెబ్రీ భాషలో వ్రాసియుండగలిగిన యెడల, మీరు మా వృత్తాంతములో ఎట్టి దోషమును కలిగియుండేవారు కారు.",
                "34": "కానీ, మేము వ్రాసిన విషయములను మరియు ఇతర జనులెవరూ కూడా మా భాషను ఎరుగరు అను విషయమును ప్రభువు ఎరుగును; ఇతర జనులెవరూ మా భాషను ఎరుగనందున, దాని అర్థము చెప్పుటకు ఆయన సాధనమును తయారు చేసియున్నాడు.",
                "35": "మరియు తమ విశ్వాసమందు క్షీణించిన మా సహోదరుల యొక్క రక్తము నుండి మా వస్త్రములను మేము విడిపించుకొనునట్లు ఈ విషయములు వ్రాయబడెను.",
                "36": "ఇదిగో, మా సహోదరులను గూర్చి మేము కోరిన ఈ విషయములు, ముఖ్యముగా క్రీస్తును గూర్చిన జ్ఞానమునకు వారు పునఃస్థాపించబడుట అనునది దేశమందు నివసించిన పరిశుద్ధులందరి యొక్క ప్రార్థనలను బట్టియైయున్నది.",
                "37": "మరియు వారి విశ్వాసమును బట్టి, వారి ప్రార్థనలకు జవాబివ్వబడునట్లు ప్రభువైన యేసు క్రీస్తు అనుగ్రహించును గాక; ఇశ్రాయేలు వంశముతో ఆయన చేసిన నిబంధనను తండ్రియైన దేవుడు జ్ఞాపకము చేసుకొనును గాక; యేసు క్రీస్తు యొక్క నామమందు విశ్వాసముంచుట ద్వారా ఆయన వారిని నిత్యము ఆశీర్వదించును గాక, ఆమేన్‌."
            }
        }
    },
    "ether": {
        "meta": {
            "slug": "ether",
            "name": "ఈథర్‌ గ్రంథము",
            "chapterWord": "వ అధ్యాయము"
        },
        "chapters": {
            "1": {
                "1": "ఇప్పుడు మొరోనై అను నేను, ఈ ఉత్తరపు దేశమందు ప్రభువు యొక్క హస్తము చేత నాశనము చేయబడిన ఆ ప్రాచీన నివాసుల యొక్క వృత్తాంతమునిచ్చుట కొనసాగించెదను.",
                "2": "ఈథర్‌ గ్రంథమని పిలువబడిన నా వృత్తాంతమును, లింహై యొక్క జనుల చేత కనుగొనబడిన ఆ ఇరువది నాలుగు పలకల నుండి నేను తీసుకొనుచున్నాను.",
                "3": "లోకము యొక్క సృష్టిని గూర్చి, ఆదామును గూర్చి, ఆ సమయము నుండి గొప్ప గోపురము వరకు గల వృత్తాంతమును మరియు ఆ సమయము వరకు నరుల సంతానము మధ్య ఏయే సంగతులు సంభవించెనో తెలియజేయు ఈ వృత్తాంతము యొక్క మొదటి భాగమును యూదులు కలిగియుండిరని నేను తలంచుచున్నాను.",
                "4": "కావున, ఆదాము యొక్క దినముల నుండి ఆ సమయము వరకు సంభవించిన సంగతులను నేను వ్రాయను; కానీ, అవి పలకలపై ఉండెను; వాటిని కనుగొనువాడు పూర్తి వృత్తాంతమును సంపాదించునట్లు శక్తి కలిగియుండును.",
                "5": "అయితే నేను పూర్తి వృత్తాంతమును ఇచ్చుట లేదు, కానీ గోపురము నుండి వారు నాశనము చేయబడు వరకు వృత్తాంతములో కొంతభాగమును ఇచ్చుచున్నాను.",
                "6": "మరియు ఈ విధముగా నేను వృత్తాంతమును ఇచ్చుచున్నాను. ఈ వృత్తాంతమును వ్రాసినది ఈథర్‌; అతడు, కోరియాంటర్‌ వంశస్థుడు.",
                "7": "కోరియాంటర్‌, మోరొన్‌ యొక్క కుమారుడు.",
                "8": "మోరొన్‌, ఈథెమ్ యొక్క కుమారుడు.",
                "9": "ఈథెమ్, ఆహా యొక్క కుమారుడు.",
                "10": "ఆహా, సేత్‌ యొక్క కుమారుడు.",
                "11": "సేత్‌, షిబ్లోన్‌ యొక్క కుమారుడు.",
                "12": "షిబ్లోన్‌, కామ్ యొక్క కుమారుడు.",
                "13": "కామ్, కోరియాంటమ్ యొక్క కుమారుడు.",
                "14": "కోరియాంటమ్, అమ్నిగద్దా యొక్క కుమారుడు.",
                "15": "అమ్నిగద్దా, అహరోను యొక్క కుమారుడు.",
                "16": "అహరోను, హర్తోమ్ కుమారుడైన హేత్‌ వంశస్థుడు.",
                "17": "హర్తోమ్, లిబ్ యొక్క కుమారుడు.",
                "18": "లిబ్, కిష్‌ యొక్క కుమారుడు.",
                "19": "కిష్‌, కొరొమ్ యొక్క కుమారుడు.",
                "20": "కొరొమ్, లేవి యొక్క కుమారుడు.",
                "21": "లేవి, కిమ్ యొక్క కుమారుడు.",
                "22": "కిమ్, మోరియాంటన్‌ యొక్క కుమారుడు.",
                "23": "మోరియాంటన్‌, రిప్లాకిష్‌ వంశస్థుడు.",
                "24": "రిప్లాకిష్‌, షెజ్ యొక్క కుమారుడు.",
                "25": "షెజ్, హేత్‌ యొక్క కుమారుడు.",
                "26": "హేత్‌, కామ్ యొక్క కుమారుడు.",
                "27": "కామ్, కోరియాంటమ్ యొక్క కుమారుడు.",
                "28": "కోరియాంటమ్, ఈమెర్‌ యొక్క కుమారుడు.",
                "29": "ఈమెర్‌, ఓమెర్‌ యొక్క కుమారుడు.",
                "30": "ఓమెర్‌, షూలే యొక్క కుమారుడు.",
                "31": "షూలే, కిబ్ యొక్క కుమారుడు.",
                "32": "కిబ్, జెరెడ్‌ కుమారుడైన ఓరిహా యొక్క కుమారుడు.",
                "33": "ప్రభువు జనుల యొక్క భాషను తారుమారు చేసి, వారు భూముఖమంతటిపై చెదరగొట్టబడవలెనని తన ఉగ్రతలో ప్రమాణము చేసిన సమయమున, గొప్ప గోపురము నుండి ఈ జెరెడ్‌, తన సహోదరుడు మరియు వారి కుటుంబములు, ఇతరులు కొంతమంది మరియు వారి కుటుంబములతోపాటు దూరముగా వచ్చెను; మరియు ప్రభువు వాక్కు ప్రకారము జనులు చెదరగొట్టబడిరి.",
                "34": "జెరెడ్‌ యొక్క సహోదరుడు భారీకాయుడు, శక్తిమంతుడైయుండి, ప్రభువు చేత మిక్కిలిగా అనుగ్రహింపబడిన వాడైయుండుట వలన అతని సహోదరుడు జెరెడ్‌ అతనితో ఇట్లు చెప్పెను: మనము మన మాటలను గ్రహించకుండా ఆయన మనలను కలవరపెట్టకుండునట్లు ప్రభువుకు మొరపెట్టుము.",
                "35": "మరియు జెరెడ్‌ యొక్క సహోదరుడు ప్రభువుకు మొరపెట్టగా, ప్రభువు జెరెడ్‌ మీద కనికరము చూపెను; కావున, ఆయన జెరెడ్‌ యొక్క భాషను తారుమారు చేయలేదు; జెరెడ్‌ మరియు అతని సహోదరుడు కలవరపెట్టబడలేదు.",
                "36": "అప్పుడు జెరెడ్‌, అతని సహోదరునితో ఇట్లనెను: మరలా ప్రభువుకు మొరపెట్టుము, బహుశా మన స్నేహితుల భాషను తారుమారు చేయకుండునట్లు, వారి నుండి ఆయన తన కోపమును త్రిప్పుకొనును.",
                "37": "మరియు జెరెడ్‌ యొక్క సహోదరుడు ప్రభువుకు మొరపెట్టగా, వారు కలవరపెట్టబడకుండునట్లు ప్రభువు వారి స్నేహితుల మీద, వారి కుటుంబముల మీద కూడా కనికరము చూపెను.",
                "38": "మరలా ఇట్లు చెప్పుచూ జెరెడ్‌ తన సహోదరునితో మాట్లాడెను: వెళ్ళుము మరియు ఆయన మనలను దేశము నుండి వెళ్ళగొట్టునేమో ప్రభువు నొద్ద విచారించుము, ఒకవేళ ఆయన మనలను దేశము నుండి వెళ్ళగొట్టినట్లయితే, మనము ఎక్కడికి వెళ్ళవలెనని ఆయనకు మొరపెట్టుము. బహుశా భూమిపైనున్న శ్రేష్ఠమైన దేశములోనికి ప్రభువు మనలను కొనిపోవునేమో ఎవరు ఎరుగుదురు? అటులైన యెడల, మనము దానిని మన స్వాస్థ్యముగా పొందునట్లు ప్రభువుపట్ల నమ్మకముగా ఉండెదము.",
                "39": "మరియు జెరెడ్‌ పలికిన దాని ప్రకారము, జెరెడ్‌ యొక్క సహోదరుడు ప్రభువుకు మొరపెట్టెను.",
                "40": "ప్రభువు, జెరెడ్‌ యొక్క సహోదరుడిని ఆలకించి అతనిపై కనికరము చూపి, అతనితో ఇట్లు చెప్పెను:",
                "41": "వెళ్ళుము, నీ మందలలో ప్రతిదానిలో మగ మరియు ఆడ రెండిటిని, ప్రతిరకమైన విత్తనమును, మీ కుటుంబములను, నీ సహోదరుడైన జెరెడ్‌ మరియు అతని కుటుంబమును, నీ స్నేహితులను, వారి కుటుంబములను, జెరెడ్‌ యొక్క స్నేహితులను, వారి కుటుంబములను కూడా సమకూర్చుము.",
                "42": "నీవు దీనిని చేసినప్పుడు, నీవు వారి ముందుండి ఉత్తరము వైపున ఉన్న లోయలోనికి నడిపించుము. అక్కడ నేను నిన్ను కలుసుకొందును మరియు భూమిపైనున్న దేశములన్నింటిలోకెల్లా శ్రేష్ఠమైన దేశములోనికి నేను నిన్ను నడిపించెదను.",
                "43": "అక్కడ నిన్ను, నీ సంతానమును నేను ఆశీర్వదించెదను; నీ సంతానము నుండి, నీ సహోదరుని సంతానము నుండి నా కొరకు సంతానమును పుట్టించెదను; మరియు నీతో వెళ్ళువారు ఒక గొప్ప జనమగుదురు. నీ సంతానము నుండి నా కొరకు నేను పుట్టించు జనము కంటే గొప్పదేదియు భూముఖమంతటిపై ఉండదు. సుదీర్ఘకాలము నీవు నాకు మొరపెట్టినందున, నేను నీపట్ల ఆ విధముగా చేసెదను."
            },
            "2": {
                "1": "జెరెడ్‌, అతని సహోదరుడు, వారి కుటుంబములు, జెరెడ్‌ మరియు అతని సహోదరుని స్నేహితులు, వారి కుటుంబములు, వారు సమకూర్చుకొనిన వారి మందలలో ప్రతిదానిలో మగ మరియు ఆడ రెండింటితో పాటు, ఉత్తరము వైపు ఉన్న లోయలోనికి వెళ్ళిరి (ఆ లోయ పేరు నిమ్రోదు, అది ఒక బలమైన వేటగాడిని బట్టి అట్లు పిలువబడెను).",
                "2": "వారు ఉచ్చులు వేసి ఆకాశ పక్షులను పట్టుకొనిరి మరియు వారు ఒక పాత్రను తయారుచేసి, నీటిలోని చేపలను అందులో తీసుకొనిపోయిరి.",
                "3": "వారు తమతోపాటు డెసరెట్, అనగా ఒక తేనెటీగను కూడా తీసుకొనిపోయిరి; ఆ విధముగా తేనెటీగల గుంపులు, అన్ని రకముల విత్తనములతో పాటు భూముఖముపై ఉన్న వాటన్నిటిని వారు తమతోపాటు తీసుకొనిపోయిరి.",
                "4": "వారు నిమ్రోదు లోయలోనికి వచ్చినప్పుడు, ప్రభువు వచ్చి జెరెడ్‌ యొక్క సహోదరునితో మాట్లాడెను; ఆయన ఒక మేఘమందు ఉండెను మరియు జెరెడ్‌ యొక్క సహోదరుడు ఆయనను చూడలేదు.",
                "5": "వారు అరణ్యములోనికి, అనగా మనుష్యుడు ఎన్నడూ ఉండియుండని భాగములోనికి వెళ్ళవలెనని ప్రభువు వారిని ఆజ్ఞాపించెను. మరియు ప్రభువు వారి ముందు వెళ్ళెను. ఆయన మేఘమందు నిలిచియుండగా వారితో మాట్లాడి, వారు ఎక్కడకు ప్రయాణము చేయవలెనోయని సూచనలిచ్చెను.",
                "6": "వారు అరణ్యమందు ప్రయాణము చేసిరి మరియు పడవలను నిర్మించిరి; ప్రభువు యొక్క హస్తము చేత నిరంతరము నిర్దేశింపబడుచూ వాటిలో అనేక జలములను దాటిరి.",
                "7": "వారు సముద్రము అవతల అరణ్యమందు ఆగుటకు ప్రభువు అనుమతించలేదు, కానీ దేశములన్నింటిలోకెల్లా శ్రేష్ఠమైనది మరియు నీతిమంతుల కొరకు ప్రభువైన దేవుడు భద్రపరచినది అయిన వాగ్దానదేశమునకు వారు రావలెనని ఆయన కోరెను.",
                "8": "ఆ సమయము నుండి మొదలుకొని ఎన్నటికీ ఈ వాగ్దానదేశమును స్వాధీనము చేసుకొనువారు ఏకైక సత్య దేవుడైన ఆయనను సేవించవలెనని, లేని యెడల ఆయన ఉగ్రత యొక్క సంపూర్ణత వారిపై వచ్చునప్పుడు వారు నాశనము చేయబడవలెనని ఆయన తన ఉగ్రతలో జెరెడ్‌ యొక్క సహోదరునితో ప్రమాణము చేసెను.",
                "9": "ఇప్పుడు, ఇది ఒక వాగ్దానదేశమని ఈ దేశమును గూర్చి దేవుని యొక్క శాసనములను మనము చూడగలము; దీనిని స్వాధీనము చేసుకొను జనులు దేవుడిని సేవించవలెను, లేనియెడల ఆయన ఉగ్రత యొక్క సంపూర్ణత వారిపై వచ్చునప్పుడు, వారు నాశనము చేయబడుదురు. మరియు వారు దుర్నీతిలో పరిపక్వమైనప్పుడు, ఆయన ఉగ్రత యొక్క సంపూర్ణత వారిపై వచ్చును.",
                "10": "ఏలయనగా ఇది దేశములన్నింటిలోకెల్లా శ్రేష్ఠమైన దేశము; అందువలన, దీనిని స్వాధీనము చేసుకొనువారు దేవుడిని సేవించవలెను, లేని యెడల నాశనము చేయబడవలెను; ఇది దేవుని యొక్క నిత్య శాసనము. అయితే, దేశజనుల మధ్య దుర్నీతి సంపూర్ణమగు వరకు వారు నాశనము చేయబడరు.",
                "11": "ఓ అన్యజనులారా, దేవుని శాసనములను మీరు తెలుసుకొనునట్లు—మీరు పశ్చాత్తాపపడి, మీ దుర్నీతి సంపూర్ణమగువరకు దానిలో కొనసాగకుండునట్లు, ఆ దేశ నివాసులు ఇంతవరకు చేసినట్లుగా దేవుని ఉగ్రత యొక్క సంపూర్ణతను మీపై తెచ్చుకొనకుండునట్లు ఇది మీ యొద్దకు వచ్చును.",
                "12": "ఇదిగో, ఇది ఒక శ్రేష్ఠమైన దేశము; మరియు మేము వ్రాసిన సంగతుల ద్వారా విశదము చేయబడిన యేసు క్రీస్తును, దేశము యొక్క దేవుడిని వారు సేవించిన యెడల, దీనిని స్వాధీనము చేసుకొను ఏ జనమైనను దాస్యము నుండి, చెర నుండి మరియు పరలోకము క్రిందనున్న ఇతర జనములన్నింటి నుండి స్వేచ్ఛగా ఉండును.",
                "13": "ఇప్పుడు నేను, నా వృత్తాంతమును కొనసాగించుచున్నాను; ఇదిగో, దేశములను విభజించు ఆ గొప్ప సముద్రము యొద్దకు ప్రభువు జెరెడ్‌ మరియు అతని సహోదరులను తీసుకువచ్చెను. వారు సముద్రము యొద్దకు వచ్చినప్పుడు తమ గుడారములను వేసుకొని, ఆ స్థలమును మోరియాంకమర్‌ అని పిలిచిరి; వారు గుడారములలో నివసించిరి మరియు నాలుగు సంవత్సరముల పాటు సముద్రపు ఒడ్డున వారు గుడారములలో నివసించిరి.",
                "14": "నాలుగు సంవత్సరముల అంతమున, ప్రభువు మరలా జెరెడ్‌ యొక్క సహోదరుని యొద్దకు వచ్చి, ఒక మేఘమందు నిలిచి అతనితో మాట్లాడెను. మూడు గంటల పాటు ప్రభువు జెరెడ్‌ యొక్క సహోదరునితో మాట్లాడెను మరియు ప్రభువు నామమందు ప్రార్థన చేయుటను అతడు జ్ఞాపకము చేసుకొనలేదని అతడిని గద్దించెను.",
                "15": "అప్పుడు జెరెడ్‌ యొక్క సహోదరుడు తాను చేసిన చెడు నిమిత్తము పశ్చాత్తాపపడి, అతనితో ఉన్న అతని సహోదరుల కొరకు ప్రభువు నామమందు ప్రార్థన చేసెను. మరియు ప్రభువు అతనితో ఇట్లనెను: నిన్ను, నీ సహోదరులను వారి పాపముల విషయమై నేను క్షమించెదను. కానీ, నీవిక ఏ మాత్రము పాపము చేయరాదు, ఏలయనగా నా ఆత్మ ఎల్లప్పుడు నరునితో పోరాడదని నీవు జ్ఞాపకము చేసుకొనవలెను; అందువలన పూర్తిగా పరిపక్వమగువరకు మీరు పాపము చేసిన యెడల, మీరు ప్రభువు యొక్క సన్నిధి నుండి కొట్టివేయబడుదురు మరియు నేను మీకు స్వాస్థ్యముగా ఇవ్వబోవు దేశమును గూర్చి నా తలంపులు ఇవే. ఏలయనగా, ఇది దేశములన్నింటిలోకెల్లా శ్రేష్ఠమైన దేశముగా ఉండును.",
                "16": "ఇప్పుడు మీరు పనికి వెళ్ళి, ఇంతవరకు నిర్మించిన మాదిరిగా పడవలను నిర్మించుడి అని ప్రభువు చెప్పెను. జెరెడ్‌ యొక్క సహోదరుడు మరియు అతని సహోదరులు పనికి వెళ్ళి, వారు ఇంతకుముందు నిర్మించిన మాదిరిగా ప్రభువు యొక్క ఆదేశముల ప్రకారము పడవలను నిర్మించిరి. అవి చిన్నవైయుండి, నీటిపై పక్షి తేలికగా ఉన్నట్లే, అవి కూడా నీటిపైన తేలికగా ఉండెను.",
                "17": "అవి ఏ మాదిరిగా నిర్మించబడినవనగా, ఒక గిన్నెవలే నీటిని పట్టియుంచునట్లు అవి మిక్కిలి బిగుతుగా ఉండెను; వాటి అడుగుభాగము ఒక గిన్నెవలే బిగుతుగా ఉండెను; వాటి ప్రక్క భాగములు ఒక గిన్నెవలే బిగుతుగా ఉండెను; వాటి చివరలు కొనగా ఉండెను; వాటి పైభాగము ఒక గిన్నెవలే బిగుతుగా ఉండెను; వాటి పొడవు ఒక చెట్టంత పొడవైయుండెను మరియు వాటి ద్వారము మూయబడినప్పుడు ఒక గిన్నెవలే బిగుతుగా ఉండెను.",
                "18": "ఇప్పుడు జెరెడ్‌ యొక్క సహోదరుడు, ఇట్లు చెప్పుచూ ప్రభువుకు మొరపెట్టెను: ఓ ప్రభువా, నీవు నాకు ఆజ్ఞాపించిన పనిని నేను నెరవేర్చితిని మరియు నీవు నాకు నిర్దేశించినట్లుగా నేను పడవలను తయారుచేసితిని.",
                "19": "ఓ ప్రభువా, వాటిలో ఎట్టి వెలుతురు లేదు; మేమెక్కడకు నడిపించవలెను? మేము నశించిపోవుదుము, ఏలయనగా వాటిలో ఉన్న గాలి తప్ప, మేము పీల్చుటకు గాలి లేదు; కావున, మేము నశించిపోవుదుము.",
                "20": "అప్పుడు ప్రభువు జెరెడ్‌ యొక్క సహోదరునితో ఇట్లనెను: ఇదిగో, పైభాగమందు మరియు అడుగు భాగమందు నీవు ఒక రంధ్రము చేయుము; మీరు గాలి కొరకు బాధపడునప్పుడు రంధ్రమును తెరచి, గాలిని పొందవలెను. ఒకవేళ మీ పైకి నీరు వచ్చిన యెడల, మీరు వరదలో నాశనము కాకుండునట్లు రంధ్రమును మూయవలెను.",
                "21": "మరియు ప్రభువు ఆజ్ఞాపించిన ప్రకారము జెరెడ్‌ యొక్క సహోదరుడు చేసెను.",
                "22": "మరలా అతడు ప్రభువుకు ఇట్లు మొరపెట్టెను: ఓ ప్రభువా, నీవు నన్ను ఆజ్ఞాపించినట్లుగా నేను చేసియున్నాను; నేను, నా జనుల కొరకు పడవలను తయారు చేసియున్నాను; అయితే, వాటిలో వెలుతురు లేదు. ఓ ప్రభువా, మేము ఈ గొప్ప జలమును చీకటిలో దాటుటకు నీవు అనుమతించెదవా?",
                "23": "అంతట ప్రభువు, జెరెడ్‌ యొక్క సహోదరునితో ఇట్లనెను: మీ పడవలలో మీరు వెలుతురు కలిగియుండునట్లు, నేను ఏమి చేయవలెనని మీరు కోరుచున్నారు? ఇదిగో, మీరు కిటికీలను కలిగియుండలేరు, ఏలయనగా అవి ముక్కలుగా కొట్టబడును; లేదా మీరు అగ్నిని మీతో తీసుకొనిపోలేరు, ఏలయనగా మీరు అగ్ని యొక్క వెలుగు ద్వారా వెళ్ళరాదు.",
                "24": "ఇదిగో, మీరు సముద్రము మధ్యలో ఒక తిమింగలము వలే ఉండెదరు; ఏలయనగా, పర్వతముల వంటి అలలు మీపైన కొట్టును. అయినప్పటికీ, సముద్రపు లోతులలో నుండి నేను మిమ్ములను తిరిగి పైకి తెచ్చెదను; ఏలయనగా, గాలులు నా నోటి నుండి బయటకు వెళ్ళినవి; వర్షములు మరియు వరదలను నేను ముందుకు పంపియున్నాను.",
                "25": "ఇదిగో, నేను మిమ్ములను ఈ సంగతుల కొరకు ముందుగా సిద్ధము చేయుచున్నాను; ఏలయనగా సముద్రపు అలలు, వీచే గాలులు మరియు రాబోవు వరదల కొరకు నేను మిమ్ములను సిద్ధపరచని యెడల, మీరు ఈ గొప్ప అగాధమును దాటలేరు. కావున సముద్రపు లోతులలో మీరు మ్రింగివేయబడినప్పుడు, మీరు వెలుతురు కలిగియుండునట్లు మీ కొరకు నేను ఏమి సిద్ధము చేయవలెనని మీరు కోరుచున్నారు?"
            },
            "3": {
                "1": "మరియు జెరెడ్‌ యొక్క సహోదరుడు, (ఇప్పుడు సిద్ధము చేయబడిన పడవల సంఖ్య ఎనిమిది) దాని అధిక ఎత్తును బట్టి షీలెమ్ కొండ అని పిలువబడిన ఒక కొండ యొద్దకు వెళ్ళి, ఒక బండ నుండి పదహారు చిన్న రాళ్ళను కరిగించెను; అవి తెల్లగా మరియు స్పష్టముగా, గాజువలే పారదర్శకముగా ఉండెను; అతడు వాటిని తన చేతులలో కొండ పైభాగమునకు తీసుకొనిపోయి, మరలా ఇట్లనుచూ ప్రభువుకు మొరపెట్టెను:",
                "2": "ఓ ప్రభువా, మేము వరదల చేత చుట్టుముట్టబడవలెనని నీవు చెప్పియున్నావు. ఇప్పుడు ఓ ప్రభువా, నీ యెదుట అతని బలహీనతను బట్టి నీ సేవకునితో కోపముగా ఉండకుము; ఏలయనగా, నీవు పరిశుద్ధుడవని, పరలోకములందు నివసించెదవని మరియు నీ యెదుట మేము అయోగ్యులమని మేమెరుగుదుము; పతనమును బట్టి మా స్వభావములు నిరంతరము చెడ్డవాయెను; అయినప్పటికీ ఓ ప్రభువా, మా కోరికలను బట్టి మేము నీ నుండి పొందునట్లు, మేము నీకు ప్రార్థన చేయవలెనని నీవు మాకు ఒక ఆజ్ఞను ఇచ్చియున్నావు.",
                "3": "ఓ ప్రభువా, మా దుర్నీతిని బట్టి నీవు మమ్ములను మొత్తియున్నావు, మమ్ములను తరిమివేసియున్నావు మరియు అనేక సంవత్సరముల పాటు మేము అరణ్యములో ఉంటిమి; అయినప్పటికీ, నీవు మా యెడల కనికరము కలిగియుంటివి. ఓ ప్రభువా, నాపై జాలి కలిగియుండి, ఈ నీ జనుల నుండి నీ కోపమును త్రిప్పివేసి, ఈ ఉగ్రమైన అగాధము గుండా అంధకారమందు వారు వెళ్ళుటకు అనుమతించకుము; కానీ, నేను బండ నుండి కరిగించిన ఈ రాళ్ళను చూడుము.",
                "4": "ఓ ప్రభువా, నీవు సర్వశక్తిమంతుడవని, మనుష్యుని ప్రయోజనము కొరకు నీ చిత్తప్రకారము నీవు చేయగలవని నేనెరుగుదును; కావున ఓ ప్రభువా, నీ వ్రేలితో ఈ రాళ్ళను తాకి అవి చీకటిలో ప్రకాశించునట్లు వాటిని సిద్ధము చేయుము; మరియు సముద్రమును దాటునప్పుడు మేము వెలుగును కలిగియుండునట్లు, మేము సిద్ధము చేసిన పడవలలో అవి మా కొరకు ప్రకాశించును.",
                "5": "ఓ ప్రభువా, నీవు దీనిని చేయగలవు. మనుష్యుల గ్రహింపునకు చిన్నదిగా కనబడు గొప్ప శక్తిని చూపుటకు నీవు సమర్థుడవని మేమెరుగుదుము.",
                "6": "జెరెడ్‌ యొక్క సహోదరుడు ఈ మాటలు చెప్పినప్పుడు, ప్రభువు తన చేతిని ముందుకు చాపి ఒకదాని తరువాత ఒకటిగా ఆ రాళ్ళను తాకెను. జెరెడ్‌ యొక్క సహోదరుని కన్నుల నుండి తెర తొలగించబడగా, అతడు ప్రభువు యొక్క వ్రేలిని చూచెను; అది రక్త మాంసములు గల మనుష్యుని వ్రేలువలే ఉండెను; మరియు జెరెడ్‌ యొక్క సహోదరుడు ప్రభువు యెదుట నేలపై పడెను, ఏలయనగా అతడు భయముతో నింపబడెను.",
                "7": "జెరెడ్‌ యొక్క సహోదరుడు నేలపై పడియుండెనని చూచి, ప్రభువు అతనితో ఇట్లనెను: లెమ్ము, నీవెందుకు పడియుంటివి?",
                "8": "మరియు అతడు ప్రభువుతో ఇట్లనెను: నేను ప్రభువు యొక్క వ్రేలును చూచితిని, ఆయన నన్ను మొత్తునేమోయని భయపడితిని; ఏలయనగా, ప్రభువు రక్త మాంసములు కలిగియుండెనని నేనెరుగకపోతిని.",
                "9": "అప్పుడు ప్రభువు అతనితో ఇట్లనెను: నేను మర్త్య శరీరముతో జన్మించెదనని నీ విశ్వాసమును బట్టి నీవు చూచియుంటివి; నీ వలె గొప్ప విశ్వాసముతో ఏ మనుష్యుడూ నా యెదుటకు వచ్చియుండలేదు; అట్లు కాని యెడల, నీవు నా వ్రేలును చూడగలిగేవాడవు కావు. నీవు దీనికంటే అధికము చూచియున్నావా?",
                "10": "చూడలేదు; ప్రభువా, నిన్ను నాకు కనబరచుకొనుము అని అతడు జవాబిచ్చెను.",
                "11": "మరియు ప్రభువు అతనితో—నేను చెప్పబోవు మాటలను నీవు నమ్ముచున్నావా? అనెను.",
                "12": "అప్పుడతడు—ప్రభువా, నీవు సత్యము పలికెదవని నేనెరుగుదును, ఏలయనగా నీవు సత్య దేవుడవు మరియు అబద్ధమాడలేవని సమాధానమిచ్చెను.",
                "13": "అతడు ఈ మాటలు చెప్పినప్పుడు, ప్రభువు తననుతాను అతనికి కనబరచుకొని ఇట్లనెను: నీవు ఈ సంగతులను ఎరిగియున్నందున, నీవు పతనము నుండి విమోచింపబడితివి; కావున, నీవు నా సన్నిధిలోనికి తిరిగి తీసుకొని రాబడితివి; కావున, నన్ను నేను నీకు కనబరచుకొనుచున్నాను.",
                "14": "ఇదిగో, నా జనులను విమోచించుటకు లోకము పునాది వేయబడినప్పటి నుండి సిద్ధపరచబడిన వాడను నేనే. నేనే యేసు క్రీస్తును. నేనే తండ్రిని మరియు కుమారుడను. నా వలన సమస్త మానవజాతి జీవము, అనగా నిత్యజీవము కలిగియుందురు; నా నామముపై విశ్వాసముంచు వారు కూడా కలిగియుందురు. మరియు వారు, నా కుమారులు కుమార్తెలగుదురు.",
                "15": "నేను సృష్టించిన మనుష్యునికి నేనెన్నడూ నన్ను కనబరచుకొనలేదు, ఏలయనగా నీవు విశ్వసించినట్లుగా ఎన్నడూ ఏ మనుష్యుడూ నా యందు విశ్వసించలేదు. నీవు నా స్వరూపమందు సృష్టించబడియున్నావని చూచుచున్నావా? అవును, మనుష్యులందరు ఆదియందు నా స్వరూపమందు సృష్టించబడిరి.",
                "16": "ఇదిగో, నీవు ఇప్పుడు చూచుచున్న ఈ శరీరము నా ఆత్మ యొక్క శరీరము; మనుష్యుడిని నేను నా ఆత్మ యొక్క శరీరమును పోలి సృష్టించియున్నాను; ఆత్మలో ఉన్నట్లుగా నేను నీకు కనబడుచున్నట్లే, శరీరమందు నేను నా జనులకు కనిపించెదను.",
                "17": "ఇప్పుడు వ్రాయబడిన ఈ సంగతుల యొక్క పూర్తి వృత్తాంతమును నేను చేయలేకపోతినని మొరోనై అను నేను చెప్పితిని. కావున, ఆయన నీఫైయులకు తననుతాను కనబరచుకొన్నట్లుగా, అదే శరీరము యొక్క పోలికలో మరియు మాదిరి చొప్పున యేసు ఈ మనుష్యునికి తననుతాను ఆత్మలో కనబరచుకొనెనని చెప్పుట నాకు చాలును.",
                "18": "ఆయన నీఫైయులకు పరిచర్య చేసినట్లుగానే అతనికి కూడా పరిచర్య చేసెను; మరియు ప్రభువు అతనికి చూపిన అనేక గొప్ప కార్యములను బట్టి ఆయన దేవుడని ఈ మనుష్యుడు తెలుసుకొనుటకై ఇదంతయు జరిగెను.",
                "19": "మరియు ఈ మనుష్యుని యొక్క జ్ఞానమును బట్టి, తెర లోపలివి చూచుట నుండి ఈ మనుష్యుడు నిరోధించబడలేకపోయెను; అతడు యేసు యొక్క వ్రేలును చూచెను; అతడు చూచినపుడు భయముతో పడిపోయెను; ఏలయనగా, అది ప్రభువు యొక్క వ్రేలు అని అతడు ఎరిగియుండెను; అతడికి ఇక విశ్వాసముతో పనిలేకపోయెను, ఏలయనగా నిస్సందేహముగా అతడు ఎరిగియుండెను.",
                "20": "అందువలన దేవుని గూర్చి ఈ పరిపూర్ణ జ్ఞానము కలిగియుండి, అతడు తెర లోపలివి చూడకుండా నిరోధించబడలేకపోయెను; కావున, అతడు యేసును చూచెను మరియు ఆయన అతనికి పరిచర్య చేసెను.",
                "21": "ఇప్పుడు ప్రభువు జెరెడ్‌ యొక్క సహోదరునితో ఇట్లు చెప్పెను: ఇదిగో, నేను శరీరమందు నా నామమును మహిమపరచు సమయము వచ్చువరకు, నీవు కనిన మరియు వినిన ఈ సంగతులు లోకమునకు తెలియుటకు నీవు అనుమతించకూడదు; అందువలన నీవు కనిన మరియు వినిన సంగతులను భద్రపరచుకొనవలెను మరియు దానిని ఏ మనుష్యునికి చూపరాదు.",
                "22": "నీవు నా యొద్దకు వచ్చునప్పుడు, ఎవరూ వాటికి అర్థము చెప్పలేకుండునట్లు నీవు వాటిని వ్రాసి ముద్ర వేయవలెను; ఏలయనగా, చదువబడలేనట్టి భాషలో నీవు వాటిని వ్రాయవలెను.",
                "23": "ఇదిగో, ఈ రెండు రాళ్ళను నేను నీకు ఇచ్చెదను మరియు నీవు వ్రాయబోవు సంగతులతోపాటు వాటిని కూడా నీవు ముద్రవేయవలెను.",
                "24": "ఏలయనగా, నీవు వ్రాయబోవు భాషను నేను తారుమారు చేసియున్నాను; అందువలన నా యుక్తకాలమందు ఈ రాళ్ళు, నీవు వ్రాయబోవు ఈ సంగతులను మనుష్యుల కన్నులకు స్పష్టము చేయునట్లు నేను చేసెదను.",
                "25": "ప్రభువు ఈ మాటలను చెప్పినప్పుడు, ఆయన జెరెడ్‌ యొక్క సహోదరునికి భూమిపై ఇంతకుముందు ఉండిన మరియు ఉండబోవు నివాసులందరిని కూడా చూపెను; భూదిగంతముల వరకు ఉన్నవారి నుండి అతని దృష్టిని ఆయన నిలిపియుంచలేదు.",
                "26": "ఏలయనగా, అతనికి అన్ని సంగతులను ఆయన చూపగలడని, అతడు ఆయన యందు విశ్వసించిన యెడల—అది అతనికి చూపబడునని గతములో ఆయన అతనితో చెప్పియుండెను; కావున, ప్రభువు అతని నుండి ఏదియు నిలిపియుంచలేకపోయెను, ఏలయనగా ప్రభువు అతనికి అన్నిసంగతులు చూపగలడని అతడు ఎరిగియుండెను.",
                "27": "మరియు ప్రభువు అతనితో ఇట్లు చెప్పెను: ఈ సంగతులను వ్రాసి, ముద్రవేయుము; నా యుక్తకాలమందు నేను వాటిని నరుల సంతానమునకు చూపెదను.",
                "28": "మరియు అతడు అందుకొనిన రెండు రాళ్ళను ముద్రవేయవలెనని, ప్రభువు వాటిని నరుల సంతానమునకు చూపు వరకు వాటిని చూపరాదని ప్రభువు అతడిని ఆజ్ఞాపించెను."
            },
            "4": {
                "1": "కొండ మీద ప్రభువు యొక్క సన్నిధి నుండి క్రిందికి వెళ్ళి, అతడు చూచిన సంగతులను వ్రాయవలెనని ప్రభువు జెరెడ్‌ యొక్క సహోదరుడిని ఆజ్ఞాపించెను; ఆయన సిలువపైన పైకెత్తబడునంత వరకు నరుల సంతానము యొద్దకు రాకుండా అవి నిషేధింపబడెను; ఈ హేతువు నిమిత్తము క్రీస్తు తననుతాను తన జనులకు కనబరచుకొనునంత వరకు అవి లోకములోనికి రాకూడదని రాజైన మోషైయ వాటిని భద్రపరిచెను.",
                "2": "మరియు క్రీస్తు తననుతాను తన జనులకు నిజముగా కనబరచుకొనిన తరువాత అవి చూపబడవలెనని ఆయన ఆజ్ఞాపించెను.",
                "3": "దాని తరువాత, వారందరూ తమ విశ్వాసమందు క్షీణించిపోయిరి; లేమనీయులు తప్ప, ఎవరూ లేకుండిరి మరియు వారు క్రీస్తు యొక్క సువార్తను తిరస్కరించిరి; కావున, వాటిని మరలా భూమిలో దాచివేయవలెనని నేను ఆజ్ఞాపించబడితిని.",
                "4": "ఇదిగో, జెరెడ్‌ యొక్క సహోదరుడు చూచిన అవే సంగతులను నేను ఈ పలకలపై వ్రాసితిని; జెరెడ్‌ యొక్క సహోదరునికి చూపబడిన వాటికంటే గొప్ప సంగతులు ఎన్నడూ చూపబడలేదు.",
                "5": "అందువలన వాటిని వ్రాయమని ప్రభువు నన్ను ఆజ్ఞాపించియుండెను; మరియు నేను వాటిని వ్రాసితిని. నేను వాటిని ముద్రవేయవలెనని ఆయన నన్ను ఆజ్ఞాపించెను; వాటి వివరణను కూడా నేను ముద్రవేయవలెనని ఆయన నన్ను ఆజ్ఞాపించియుండెను; అందువలన ప్రభువు యొక్క ఆజ్ఞ ప్రకారము, నేను అనువాదక సాధనములను ముద్రవేసితిని.",
                "6": "ఏలయనగా, ప్రభువు నాతో ఇట్లు చెప్పెను: వారి దుర్నీతిని బట్టి వారు పశ్చాత్తాపపడి, ప్రభువు యెదుట పవిత్రులగు దినము వరకు అవి అన్యజనుల యొద్దకు వెళ్ళవు.",
                "7": "ఆ దినమందు, వారు నా యందు పరిశుద్ధులు కాగలుగునట్లు జెరెడ్‌ యొక్క సహోదరునివలే నా యందు విశ్వాసమును సాధన చేసెదరని ప్రభువు చెప్పుచున్నాడు; అప్పుడు నా బయల్పాటులన్నియు వారికి బయల్పరచబడు వరకు జెరెడ్‌ యొక్క సహోదరుడు చూచిన సంగతులను నేను వారికి బయల్పరచెదనని భూమ్యాకాశములకు, వాటిలోనున్న సమస్తమునకు తండ్రియైన మరియు దేవుని కుమారుడైన యేసు క్రీస్తు చెప్పుచున్నాడు.",
                "8": "మరియు ప్రభువు యొక్క వాక్యమునకు వ్యతిరేకముగా పోరాడువాడు శపించబడును గాక; ఈ సంగతులను తిరస్కరించువాడు శపించబడును గాక; ఏలయనగా, అట్టి వారికి నేను ఏ గొప్ప సంగతులను చూపనని, మాట్లాడువాడను నేనేయని యేసు క్రీస్తు చెప్పుచున్నాడు.",
                "9": "నా ఆజ్ఞ ప్రకారము పరలోకములు తెరువబడును మరియు మూయబడును; నా మాటకు భూమి కంపించును; నా ఆజ్ఞకు దానిలోని నివాసులు అగ్ని చేత నాశనము చేయబడుదురు.",
                "10": "నా మాటలను విశ్వసించని వాడు, నా శిష్యుల మాటలను కూడా విశ్వసించడు; మరియు నేను మాట్లాడని యెడల, మీరు తీర్పుతీర్చుడి; ఏలయనగా, అంత్యదినమున మాటలాడునది నేనేయని మీరు తెలుసుకొందురు.",
                "11": "కానీ, నేను చెప్పిన ఈ సంగతులను విశ్వసించు వానిని నా ఆత్మ యొక్క ప్రత్యక్షతలతో నేను దర్శించెదను మరియు అతడు తెలుసుకొని, సాక్ష్యమిచ్చును. ఏలయనగా, నా ఆత్మను బట్టి ఈ సంగతులు సత్యమని అతడు ఎరుగును; ఏలయనగా, మంచిని చేయుటకు అవి మనుష్యులను ప్రోత్సహించును.",
                "12": "మరియు మంచి చేయుటకు మనుష్యులను ప్రోత్సహించు సంగతియేదైనను నా నుండియై యున్నది; ఏలయనగా మంచి నా నుండి తప్ప, మరెవరి నుండి రాదు. మనుష్యులను సమస్త మంచికి నడిపించు వాడను నేనే; నా మాటలను విశ్వసించని వాడు, నేను ఉన్నానని నమ్మడు; నన్ను విశ్వసించని వాడు, నన్ను పంపిన తండ్రిని విశ్వసించడు. ఏలయనగా, నేను తండ్రినైయున్నాను; నేను లోకమునకు వెలుగును, జీవమును, సత్యమునైయున్నాను.",
                "13": "ఓ అన్యజనులైన మీరు, నా యొద్దకు రండి; నేను మీకు గొప్ప సంగతులను, అవిశ్వాసమును బట్టి దాచిపెట్టబడిన జ్ఞానమును చూపెదను.",
                "14": "ఓ ఇశ్రాయేలు వంశస్థులైన మీరు, నా యొద్దకు రండి, లోకము పునాది వేయబడినప్పటి నుండి ఎంత గొప్ప సంగతులను తండ్రి మీ కొరకు సిద్ధపరిచెనో మీకు ప్రత్యక్షపరచబడును; మరియు అవిశ్వాసమును బట్టి అవి మీకు ప్రత్యక్షపరచబడలేదు.",
                "15": "ఇదిగో, మీ భయంకరమైన దుర్మార్గపు స్థితి, హృదయ కాఠిన్యము మరియు మనస్సు యొక్క గ్రుడ్డితనమందు మీరు నిలిచియుండునట్లు చేయు అవిశ్వాసపు తెరను మీరు ఎప్పుడు చించివేయుదురో, అప్పుడు లోకము పునాది వేయబడినప్పటి నుండి మీ నుండి దాచిపెట్టబడిన ఆ గొప్ప మరియు ఆశ్చర్యకరమైన సంగతులను మీరు తెలుసుకొందురు మరియు విరిగిన హృదయముతో, నలిగిన మనస్సుతో మీరు తండ్రికి నా నామమున ఎప్పుడు ప్రార్థన చేయుదురో, అప్పుడు ఓ ఇశ్రాయేలు వంశమా, మీ పితరులతో ఆయన చేసిన నిబంధనను తండ్రి జ్ఞాపకము చేసుకొనియున్నాడని మీరు తెలుసుకొందురు.",
                "16": "అప్పుడు, నా సేవకుడైన యోహాను చేత నేను వ్రాయించిన నా బయల్పాటులు జనులందరి కన్నుల యెదుట బయల్పరచబడును. జ్ఞాపకముంచుకొనుడి, మీరు ఈ సంగతులను చూచినపుడు, అవి నిజముగా ప్రత్యక్షపరచబడు సమయము సమీపించినదని మీరు తెలుసుకొందురు.",
                "17": "కావున, మీరు ఈ గ్రంథమును అందుకొనినప్పుడు దేశమంతటిపై తండ్రి యొక్క కార్యము ప్రారంభమైనదని మీరు తెలుసుకొందురు.",
                "18": "కావున భూదిగంతములారా, పశ్చాత్తాపపడి నా యొద్దకు రండి, నా సువార్తలో విశ్వాసముంచుడి మరియు నా నామమందు బాప్తిస్మము పొందుడి; ఏలయనగా నమ్మి, బాప్తిస్మము పొందినవాడు రక్షింపబడును; నమ్మని వానికి శిక్ష విధింపబడును; నా నామమందు నమ్మిన వారి వలన సూచకక్రియలు కనబడును.",
                "19": "అంత్యదినమున నా నామము పట్ల విశ్వాసముగా కనుగొనబడిన వాడు ధన్యుడు, ఏలయనగా లోకము పునాది వేయబడినప్పటి నుండి అతని కొరకు సిద్ధము చేయబడిన రాజ్యమందు నివసించుటకు అతడు పైకెత్తబడును. ఇదిగో, దీనిని పలికిన వాడను నేనే. ఆమేన్‌."
            },
            "5": {
                "1": "ఇప్పుడు, నా జ్ఞాపకమును బట్టి నాకు ఆజ్ఞాపించబడిన మాటలను మొరోనై అను నేను వ్రాసితిని; మరియు నేను ముద్రవేసిన సంగతులను నేను నీకు చెప్పియున్నాను; కావున, నీవు అనువాదము చేయునట్లు వాటిని తాకవద్దు; ఏలయనగా, దేవుని యందు వివేకమగు సమయము వరకు అది నీకు నిషేధింపబడినది.",
                "2": "మరియు ఈ కార్యమును ముందుకు తెచ్చుటలో సహాయము చేయువారికి నీవు పలకలు చూపునట్లు, నీవు విశేషాధికారము కలిగియుందువు;",
                "3": "దేవుని యొక్క శక్తి ద్వారా అవి ముగ్గురికి చూపబడును; అందువలన, ఈ సంగతులు సత్యమైనవని వారు నిశ్చయముగా తెలుసుకొందురు.",
                "4": "ముగ్గురు సాక్షుల నోట ఈ సంగతులు స్థాపించబడును; ముగ్గురి సాక్ష్యము, దేవుని శక్తి కనబరచబడు ఈ కార్యము మరియు ఆయన వాక్యము, వీటన్నిటిని గూర్చి తండ్రి, కుమారుడు మరియు పరిశుద్ధాత్మ ఇచ్చు సాక్ష్యము—ఇవన్నియు అంత్యదినమున లోకమునకు వ్యతిరేకముగా ఒక సాక్ష్యముగా నిలుచును.",
                "5": "జనులు పశ్చాత్తాపపడి, యేసు నామమందు తండ్రి యొద్దకు వచ్చిన యెడల, వారు దేవుని రాజ్యములోనికి చేర్చుకొనబడుదురు.",
                "6": "ఇప్పుడు, ఈ సంగతుల కొరకు నాకు ఏ అధికారము లేనియెడల మీరు తీర్పు తీర్చుడి; ఏలయనగా, మీరు నన్ను చూచునప్పుడు మరియు అంత్యదినమున మనము దేవుని యెదుట నిలిచినప్పుడు నేను అధికారము కలిగియున్నానని మీరు తెలుసుకొందురు. ఆమేన్‌."
            },
            "6": {
                "1": "ఇప్పుడు మొరోనై అను నేను, జెరెడ్‌ మరియు అతని సహోదరుని యొక్క వృత్తాంతమును ఇచ్చుట కొనసాగించెదను.",
                "2": "జెరెడ్‌ యొక్క సహోదరుడు కొండపైకి తీసుకొనిపోయిన రాళ్ళను ప్రభువు సిద్ధము చేసిన తరువాత, జెరెడ్‌ యొక్క సహోదరుడు కొండ మీద నుండి దిగి వచ్చెను, అతడు ఆ రాళ్ళను సిద్ధము చేయబడిన పడవలలో ప్రతి అంచునందు ఒకటిచొప్పున ఉంచెను మరియు అవి పడవలకు వెలుగునిచ్చెను.",
                "3": "ఆ విధముగా వారు ఆ గొప్ప జలములను అంధకారములో దాటకుండునట్లు, పురుషులు, స్త్రీలు మరియు పిల్లలకు వెలుగునిచ్చుటకు ప్రభువు ఆ రాళ్ళను చీకటిలో ప్రకాశించునట్లు చేసెను.",
                "4": "వారు నీటిపై బ్రతికి ఉండునట్లు సమస్త విధమైన ఆహారమును, వారి మందలు, గుంపులు మరియు వారు తమతో తీసుకొనిపోవుచున్న మృగము, జంతువు లేదా పక్షి కొరకు కూడా వారు ఆహారమును సిద్ధము చేసుకొనినప్పుడు—వారు ఈ సంగతులన్నియు చేసినప్పుడు, వారు తమ ఓడలు లేదా పడవలను ఎక్కిరి మరియు తమ దేవుడైన ప్రభువుకు తమను అప్పగించుకొనుచూ సముద్రములో ముందుకుసాగిరి.",
                "5": "ప్రభువైన దేవుడు జలములపైన వాగ్దానదేశము వైపు ప్రచండమైన గాలి వీచునట్లు చేసెను; ఆ విధముగా వారు గాలి యెదుట, సముద్రపు అలలపై కొట్టుకొనిపోబడిరి.",
                "6": "వారిపైన విరచుకుపడిన పర్వతముల వంటి అలల వలన మరియు గాలి యొక్క తీవ్రతను బట్టి కలుగజేయబడిన గొప్ప భయంకరమైన తుఫానుల వలన కూడా వారు అనేకసార్లు సముద్రపు లోతులలో సమాధి చేయబడిరి.",
                "7": "వారు అగాధమందు సమాధి చేయబడినప్పుడు, వారికి హానిచేయు జలమేదియు లేకుండెను, వారి ఓడలు ఒక గిన్నెవలే బిగుతుగా ఉండెను, అవి నోవహు యొక్క ఓడ వలే బిగుతుగా ఉండెను; కావున, అనేక జలముల చేత చుట్టుముట్టబడినప్పుడు వారు ప్రభువుకు మొరపెట్టగా, ఆయన వారిని మరలా జలముల ఉపరితలమునకు తెచ్చెను.",
                "8": "వారు జలములపై ఉండగా, గాలి వాగ్దానదేశము వైపు వీచుటను ఎన్నడూ మానలేదు; ఆ విధముగా వారు గాలి యెదుట ముందుకు కొట్టుకొనిపోబడిరి.",
                "9": "మరియు వారు ప్రభువుకు స్తుతులు పాడిరి; జెరెడ్‌ యొక్క సహోదరుడు ప్రభువుకు స్తుతులు పాడెను, అతడు దినమంతయు ప్రభువుకు కృతజ్ఞతాస్తుతులు చెల్లించెను; రాత్రి వచ్చినపుడు కూడా వారు ప్రభువును స్తుతించుట మానలేదు.",
                "10": "ఆ విధముగా వారు ముందుకు కొట్టుకొనిపోబడిరి; సముద్రము యొక్క ఏ వికృతాకార జంతువు వారిని ధ్వంసము చేయలేకపోయెను లేదా ఏ తిమింగలము వారికి హాని చేయలేకపోయెను; మరియు నీటి పైననేమి, నీటి క్రిందనేమి వారు నిరంతరము వెలుగును కలిగియుండిరి.",
                "11": "ఆ విధముగా వారు మూడు వందల నలుబది నాలుగు దినములు నీటిపై ముందుకు కొనిపోబడిరి.",
                "12": "మరియు వారు వాగ్దానదేశము యొక్క ఒడ్డుకు చేరిరి. వారు వాగ్దానదేశము యొక్క ఒడ్డుపైన తమ పాదములు మోపినప్పుడు, వారు నేలపై క్రిందికి వంగి నమస్కరించిరి; ప్రభువు యెదుట తమను తగ్గించుకొని, వారిపై ఆయన మృదు కనికరములనేకమును బట్టి ప్రభువు యెదుట ఆనందభాష్పములు రాల్చిరి.",
                "13": "వారు దేశమందు ముందుకుసాగి, భూమిని దున్నుట మొదలుపెట్టిరి.",
                "14": "మరియు జెరెడ్‌ నలుగురు కుమారులను కలిగియుండెను; వారు జాకోమ్,గిల్గా, మాహా మరియు ఓరిహా అని పిలువబడిరి.",
                "15": "జెరెడ్‌ యొక్క సహోదరుడు కూడా కుమారులను, కుమార్తెలను కనెను.",
                "16": "జెరెడ్‌ మరియు అతని సహోదరుని స్నేహితుల సంఖ్య ఇరువది రెండు ఆత్మలైయుండెను; వాగ్దానదేశమునకు వచ్చుటకు ముందు వారు కూడా కుమారులను, కుమార్తెలను కనిరి; కావున వారు అనేకులవసాగిరి.",
                "17": "ప్రభువు యెదుట వినయముగా నడుచుకొనుటకు వారు బోధింపబడిరి; వారు పైనుండి కూడా బోధింపబడిరి.",
                "18": "వారు భూముఖముపై వ్యాపించి, వృద్ధిపొంది, భూమిని దున్నుట మొదలుపెట్టిరి మరియు వారు దేశమందు బలముగా ఎదిగిరి.",
                "19": "మరియు జెరెడ్‌ యొక్క సహోదరుడు వృద్ధుడగుచుండెను, అతడు త్వరలో సమాధికి దిగిపోవలెనని చూచెను; అందువలన అతడు జెరెడ్‌తో—మనము వారిని లెక్కించునట్లు, మనము మన సమాధులలోనికి దిగిపోవుటకు ముందు వారు మన నుండి ఏమి కోరనున్నారో వారి నుండి తెలుసుకొనునట్లు మన జనులను సమకూర్చుదమని చెప్పెను.",
                "20": "మరియు ఆ ప్రకారమే జనులు సమకూర్చబడిరి. ఇప్పుడు జెరెడ్‌ యొక్క సహోదరుని కుమారులు, కుమార్తెల సంఖ్య ఇరువది రెండు ఆత్మలైయుండెను; అతడు కలిగియున్న నలుగురు కుమారులతో కలిపి జెరెడ్‌ యొక్క కుమారులు, కుమార్తెల సంఖ్య పన్నెండు.",
                "21": "ఇప్పుడు వారు తమ జనులను లెక్కించిరి; వారిని లెక్కించిన తరువాత, వారి సమాధులకు దిగి వెళ్ళుటకు ముందు వారు ఏమి చేయవలెనని జనులు కోరుచున్నారో ఆ సంగతులను వారి నుండి తెలుసుకొనిరి.",
                "22": "అయితే, వారిపై రాజుగా ఉండుటకు వారి కుమారులలో ఒకరిని వారు అభిషేకించవలెనని జనులు వారిని కోరిరి.",
                "23": "ఇప్పుడు, ఇది వారికి బాధాకరముగా ఉండెను. మరియు నిశ్చయముగా ఈ సంగతి దాస్యములోనికి నడిపించునని జెరెడ్‌ యొక్క సహోదరుడు వారితో చెప్పెను.",
                "24": "కానీ, వారు రాజును కలిగియుండునట్లు వారిని అనుమతించమని జెరెడ్‌ అతని సహోదరునితో చెప్పెను. కావున, అతడు వారితో—మా కుమారులలో ఎవరు రాజుగా ఉండవలెనని మీరు కోరుదురో వానిని ఎన్నుకొనుడని చెప్పెను.",
                "25": "మరియు వారు జెరెడ్‌ యొక్క సహోదరుని జ్యేష్ఠపుత్రుని ఎన్నుకొనిరి; అతని పేరు పాగగ్‌. కానీ, అతడు తిరస్కరించెను మరియు వారి రాజుగా ఉండుటకు ఇష్టపడలేదు. అతని తండ్రి, అతడిని బలవంతము చేయవలెనని జనులు కోరిరి, కానీ అతని తండ్రి అట్లు చేయలేదు; తమ రాజుగా ఉండుటకు వారు ఏ మనుష్యుని బలవంతము చేయరాదని అతడు వారిని ఆజ్ఞాపించెను.",
                "26": "వారు పాగగ్‌ యొక్క సహోదరులందరినీ ఎన్నుకొనిరి; కానీ వారు ఇష్టపడలేదు.",
                "27": "మరియు ఒక్కడు తప్ప, జెరెడ్‌ యొక్క కుమారులు అందరూ కూడా ఇష్టపడలేదు; అప్పుడు జనులపై రాజుగా ఉండుటకు ఓరిహా అభిషేకించబడెను.",
                "28": "అతని పరిపాలనలో జనులు వర్థిల్లసాగిరి; వారు మిక్కిలి ధనవంతులైరి.",
                "29": "ఇప్పుడు జెరెడ్‌ మరియు అతని సహోదరుడు కూడా మరణించెను.",
                "30": "ఓరిహా ప్రభువు యెదుట వినయముగా నడుచుకొని, ప్రభువు అతని తండ్రి కొరకు చేసిన గొప్ప సంగతులను జ్ఞాపకము చేసుకొనెను మరియు ప్రభువు వారి పితరుల కొరకు చేసిన గొప్ప సంగతులను అతని జనులకు బోధించెను."
            },
            "7": {
                "1": "దేశమందు ఓరిహా తన దినములన్నిటిలో నీతియందు తీర్పుతీర్చెను మరియు అతని దినములు మిక్కిలి అధికముగా ఉండెను.",
                "2": "అతడు కుమారులను, కుమార్తెలను కనెను; అతడు ముప్పది ఒకటి మందిని కనెను, వారిలో ఇరువది ముగ్గురు కుమారులుండిరి.",
                "3": "అతడు తన ముసలితనమందు కిబ్‌ను కూడా కనెను. మరియు కిబ్, అతని స్థానములో పరిపాలించెను; కిబ్, కొరిహోర్‌ను కనెను.",
                "4": "కొరిహోర్‌ ముప్పది రెండు సంవత్సరముల వాడైనప్పుడు, అతడు తన తండ్రికి వ్యతిరేకముగా తిరుగుబాటు చేసి, నీహోర్‌ దేశమందు నివసించెను; అతడు కుమారులను, కుమార్తెలను కనెను; వారు మిక్కిలి సుందరముగా అయిరి, అందువలన కొరిహోర్‌ అనేకులను తన వైపు ఆకర్షించెను.",
                "5": "అతడు ఒక సైన్యమును సమకూర్చినప్పుడు, అతడు రాజు నివసించిన మోరొన్‌ దేశమునకు వచ్చి, అతడిని బందీగా తీసుకొనెను; వారు దాస్యములోనికి తీసుకొని రాబడుదురు అని చెప్పిన జెరెడ్‌ యొక్క సహోదరుని మాటను అది నెరవేర్చెను.",
                "6": "ఇప్పుడు రాజు నివసించిన మోరొన్‌ దేశము, నీఫైయుల చేత నిర్జనము అని పిలువబడిన దేశమునకు సమీపముగా ఉండెను.",
                "7": "కిబ్ మిక్కిలి వృద్ధుడగు వరకు అతడు మరియు అతని జనులు అతని కుమారుడైన కొరిహోర్‌ క్రింద దాస్యమందు నివసించిరి; అయినప్పటికీ అతడు ఇంకను దాస్యములో ఉండగా, కిబ్ తన ముసలితనమందు షూలేను కనెను.",
                "8": "షూలే తన సహోదరునితో కోపముగా ఉండెను; మరియు షూలే బలముగా పెరిగి, పెద్దవాడై శక్తిమంతుడాయెను; అతడు తీర్పుతీర్చుటలో కూడా శక్తిమంతుడాయెను.",
                "9": "అందువలన అతడు ఎఫ్రాయిము కొండకు వచ్చి, తనతో తీసుకొనిపోయిన వారి కొరకు కొండను కరిగించి ఉక్కు ఖడ్గములను చేసెను; వారికి ఖడ్గములు ధరింపజేసిన తరువాత, అతడు నీహోర్ పట్టణమునకు తిరిగి వెళ్ళి తన సహోదరుడైన కొరిహోర్‌తో యుద్ధము చేసెను; దాని ద్వారా అతడు రాజ్యమును సంపాదించి, దానిని తన తండ్రి కిబ్‌కు పునస్థాపించెను.",
                "10": "ఇప్పుడు షూలే చేసిన సంగతిని బట్టి, అతని తండ్రి అతనికి రాజ్యమునిచ్చెను; కావున, అతడు తన తండ్రి స్థానములో పరిపాలించసాగెను.",
                "11": "అతడు నీతియందు తీర్పుతీర్చెను; మరియు జనులు అధిక సంఖ్యాకులైనందున, అతడు తన రాజ్యమును భూముఖముపై వ్యాపింపజేసెను.",
                "12": "షూలే కూడా అనేకమంది కుమారులను, కుమార్తెలను కనెను.",
                "13": "ఇప్పుడు కొరిహోర్‌ తాను చేసిన అనేక కీడులను గూర్చి పశ్చాత్తాపపడెను; అందువలన షూలే అతనికి తన రాజ్యమందు అధికారమునిచ్చెను.",
                "14": "కొరిహోర్‌ అనేకమంది కుమారులను, కుమార్తెలను కలిగియుండెను. మరియు కొరిహోర్‌ యొక్క కుమారులలో నోవహు అను పేరుగల వాడొకడు ఉండెను.",
                "15": "నోవహు, షూలే రాజుకు మరియు అతని తండ్రి కొరిహోర్‌కు వ్యతిరేకముగా తిరుగుబాటు చేసి, అతని సహోదరుడైన కొహోర్‌ను, అతని సహోదరులందరిని మరియు జనులలో అనేకులను కూడా తనవైపు ఆకర్షించెను.",
                "16": "అతడు షూలే రాజుతో యుద్ధము చేసి, వారి ప్రథమ స్వాస్థ్యమైన దేశమును పొందెను; మరియు దేశము యొక్క ఆ భాగముపై అతడు రాజు ఆయెను.",
                "17": "మరలా అతడు షూలే రాజుతో యుద్ధము చేసి, అతడిని పట్టుకొని, మోరొన్‌లోనికి బందీగా తీసుకొనిపోయెను.",
                "18": "అతడు అతడిని చంపబోవుచుండగా షూలే యొక్క కుమారులు రాత్రియందు ప్రాకుచూ నోవహు ఇంటిలోనికి ప్రవేశించి, అతడిని సంహరించి, చెరసాల ద్వారమును విరుగగొట్టి వారి తండ్రిని బయటకు తెచ్చిరి మరియు అతడిని, అతని స్వంత రాజ్యమందు అతని సింహాసనముపై కూర్చుండబెట్టిరి.",
                "19": "అందువలన, నోవహు కుమారుడు అతనికి బదులుగా అతని రాజ్యమును నిర్మించెను; అయినప్పటికీ, వారికమీదట షూలే రాజుపైన అధికారము పొందలేదు; షూలే రాజు యొక్క పరిపాలన క్రింద ఉన్న జనులు మిక్కిలిగా వర్థిల్లి, గొప్పగా ఎదిగిరి.",
                "20": "ఇప్పుడు దేశము విభజింపబడెను; అక్కడ రెండు రాజ్యములు ఉండెను, షూలే యొక్క రాజ్యము మరియు నోవహు కుమారుడైన కొహోర్‌ యొక్క రాజ్యము.",
                "21": "నోవహు కుమారుడైన కొహోర్‌ తన జనులు షూలేతో యుద్ధము చేయునట్లు చేసెను; దానిలో షూలే వారిని కొట్టివేసి, కొహోర్‌ను సంహరించెను.",
                "22": "ఇప్పుడు కొహోర్‌ ఒక కుమారుడిని కలిగియుండెను, అతడు నిమ్రోదు అని పిలువబడెను; నిమ్రోదు, కొహోర్‌ యొక్క రాజ్యమును షూలేకు ఇచ్చివేసెను; మరియు అతడు షూలే దృష్టిలో అనుగ్రహము సంపాదించెను; అందువలన, షూలే అతనిపై గొప్ప అనుగ్రహములను దయచేసెను; మరియు షూలే యొక్క రాజ్యమందు అతడు తన కోరికల ప్రకారము చేసెను.",
                "23": "షూలే యొక్క పరిపాలనలో జనుల మధ్య ప్రవక్తలు కూడా వచ్చిరి, వారు ప్రభువు నుండి పంపబడిరి; జనుల యొక్క దుష్టత్వము మరియు విగ్రహారాధన దేశముపై శాపమును తెచ్చుచున్నదని, వారు పశ్చాత్తాపపడని యెడల వారు నాశనము చేయబడుదురని వారు ప్రవచించిరి.",
                "24": "మరియు జనులు ప్రవక్తలకు వ్యతిరేకముగా దూషించి, వారిని ఎగతాళి చేసిరి. ఇప్పుడు ప్రవక్తలకు వ్యతిరేకముగా దూషించిన వారందరిని షూలే రాజు తీర్పుతీర్చెను.",
                "25": "అతడు దేశమంతటా ఒక చట్టమును చేసెను, అది ప్రవక్తలకు వారు కోరిన చోటుకు పోవునట్లు శక్తినిచ్చెను; మరియు ఈ హేతువు చేత జనులు పశ్చాత్తాపమునకు తేబడిరి.",
                "26": "జనులు తమ దుష్టత్వము, విగ్రహారాధనల విషయమై పశ్చాత్తాపపడినందున ప్రభువు వారిని విడిచిపెట్టెను; మరలా వారు దేశమందు వర్థిల్లసాగిరి. మరియు షూలే తన ముసలితనమందు కుమారులను, కుమార్తెలను కనెను.",
                "27": "ఇకపై షూలే యొక్క దినములలో యుద్ధములు లేకుండెను; మరియు ఆ గొప్ప అగాధము మీదుగా వాగ్దానదేశములోనికి వారిని తెచ్చుటలో అతని పితరుల కొరకు ప్రభువు చేసిన గొప్ప సంగతులను అతడు జ్ఞాపకము చేసుకొనెను; అందువలన అతడు, తన దినములన్నిటా నీతియందు తీర్పుతీర్చెను."
            },
            "8": {
                "1": "అతడు ఓమేర్‌ను కనెను మరియు ఓమేర్‌ అతని స్థానములో పరిపాలించెను. ఓమేర్‌, జెరెడ్‌ను కనెను; జెరెడ్‌ కుమారులను, కుమార్తెలను కనెను.",
                "2": "మరియు జెరెడ్‌, అతని తండ్రికి వ్యతిరేకముగా తిరుగుబాటు చేసి, హేత్ దేశమునకు వచ్చి, అక్కడ నివసించెను. అతడు రాజ్యము యొక్క సగభాగమును సంపాదించు వరకు, మోసపూరితమైన తన మాటలచేత అనేకమంది జనులను వంచించెను.",
                "3": "అతడు రాజ్యము యొక్క సగభాగమును సంపాదించినప్పుడు, అతడు తన తండ్రితో యుద్ధము చేసి, అతడిని నిర్బంధించి తీసుకొనిపోయి, అతడు చెరలో ఉండి పనిచేయునట్లు చేసెను;",
                "4": "ఇప్పుడు, ఓమేర్‌ రాజు తన జీవితకాలములో సగభాగము చెరలో ఉండెను. అతడు కుమారులను, కుమార్తెలను కనెను; వారిలో ఎస్రోమ్ మరియు కోరియాంటమర్‌లు ఉండిరి.",
                "5": "తమ సహోదరుడైన జెరెడ్‌ యొక్క పనులను బట్టి వారు మిక్కిలి కోపముగా ఉండిరి, ఎంతగాననగా వారు ఒక సైన్యమును తయారుచేసి జెరెడ్‌తో యుద్ధము చేసిరి. మరియు వారు అతనితో రాత్రి సమయములో యుద్ధము చేసిరి.",
                "6": "వారు జెరెడ్‌ యొక్క సైన్యమును సంహరించినప్పుడు, అతడిని కూడా సంహరించబోయిరి; అయితే వారతడిని సంహరించరాదని, అతడు రాజ్యమును అతని తండ్రికి ఇచ్చివేయునని అతడు వారిని బ్రతిమాలుకొనెను. అప్పుడు వారతడిని సంహరించకుండా విడిచిపెట్టిరి.",
                "7": "రాజ్యమును కోల్పోవుటను బట్టి జెరెడ్‌ మిక్కిలి దుఃఖాక్రాంతుడాయెను, ఏలయనగా అతడు తన హృదయమును రాజ్యముపై మరియు లోకము యొక్క మహిమపై ఉంచెను.",
                "8": "ఇప్పుడు జెరెడ్‌ యొక్క కుమార్తె మిక్కిలి తెలివిగలదైయుండి, తన తండ్రి యొక్క దుఃఖమును చూచి, అతని కొరకు రాజ్యమును విమోచించునట్లు ఒక ప్రణాళికను యోచించెను.",
                "9": "జెరెడ్‌ యొక్క కుమార్తె మిక్కిలి సౌందర్యవతి. ఆమె తన తండ్రితో మాట్లాడి, ఇట్లు చెప్పెను: ఎందువలన నా తండ్రి ఇంత విచారపడుచున్నాడు? గొప్ప అగాధము మీదుగా మన తండ్రులు తెచ్చిన వృత్తాంతమును అతడు చదువలేదా? ఇదిగో, తమ రహస్య ప్రణాళికల ద్వారా వారు రాజ్యములను మరియు గొప్ప మహిమను సంపాదించిరని ప్రాచీనకాలపు వారిని గూర్చి ఒక వృత్తాంతము లేదా?",
                "10": "కావున, నా తండ్రిని కిమ్నోర్‌ యొక్క కుమారుడైన అకిష్‌ కొరకు ఆహ్వానము పంపనిమ్ము; నేను సౌందర్యవతిని మరియు అతని యెదుట నేను నాట్యము చేయుదును; అతడు నన్ను భార్యగా కోరుకొనునట్లు నేను అతడిని సంతోషపెట్టెదను; అందువలన, నీవు అతనికి భార్యగా నన్ను ఇవ్వవలెనని అతడు నిన్ను కోరిన యెడల, అప్పుడు రాజైన నా తండ్రి యొక్క తలను నీవు నాకు తెచ్చి ఇచ్చిన యెడల, నేను ఆమెను నీకు ఇచ్చెదనని నీవు చెప్పవలెను.",
                "11": "ఇప్పుడు ఓమేర్‌, అకిష్‌ యొక్క స్నేహితుడైయుండెను. కావున జెరెడ్‌, అకిష్‌ను ఆహ్వానించినప్పుడు, అతడు ఆమెను భార్యగా కోరునంతగా ఆమె అతడిని సంతోషపెట్టునట్లు జెరెడ్‌ యొక్క కుమార్తె అతని యెదుట నాట్యము చేసెను; అప్పుడు, ఆమెను నాకు భార్యగా ఇవ్వమని అతడు జెరెడ్‌కు చెప్పెను.",
                "12": "మరియు జెరెడ్‌ అతనితో—రాజైన నా తండ్రి యొక్క తలను నీవు నాకు తెచ్చి ఇచ్చిన యెడల, నేను ఆమెను నీకు ఇచ్చెదనని చెప్పెను.",
                "13": "అంతట అకిష్‌ తన బంధువులందరినీ జెరెడ్‌ ఇంటిలోనికి చేర్చి, నేను మీ నుండి కోరు విషయములో మీరు నాకు నమ్మకముగా ఉండెదరని నాతో ప్రమాణము చేయుదురా? అని వారినడిగెను.",
                "14": "అకిష్‌ కోరిన సహాయము నుండి ఎవడైనను విభేధించిన యెడల, అతడు తన తలను పోగొట్టుకొనవలెనని మరియు అకిష్‌ వారికి తెలియజేయు ఏ సంగతినైనను ఎవడైనను బయటపెట్టిన యెడల, అతడు తన ప్రాణమును పోగొట్టుకొనవలెనని వారందరు పరలోక దేవుడిని బట్టి, పరలోకములు, భూమిని బట్టి మరియు వారి తలలను బట్టి కూడా అతనితో ప్రమాణము చేసిరి.",
                "15": "ఆ విధముగా వారు అకిష్‌తో ఒప్పందము చేసుకొనిరి. మరియు ఆది నుండి హంతకుడైన కయీను చేత అందించబడి, అధికారమును కోరిన ప్రాచీన కాలపు వారి చేత ఇవ్వబడిన ప్రమాణములను అకిష్‌ వారితో చేయించెను.",
                "16": "ఈ ప్రమాణములను జనుల చేత చేయించుటకు, వారిని అంధకారములో ఉంచుటకు, అధికారమును కోరు అట్టివారు అధికారము సంపాదించునట్లు సహాయము చేయుటకు, నరహత్య చేయుటకు, దోచుకొనుటకు, అబద్ధమాడుటకు మరియు అన్ని విధములైన దుష్టత్వములు, జారత్వములు జరిగించుటకు అపవాది యొక్క శక్తి ద్వారా వారు నడిపించబడిరి.",
                "17": "ఇప్పుడు ప్రాచీన కాలము యొక్క ఈ సంగతులను వెదకమని అతనికి చెప్పినది జెరెడ్‌ యొక్క కుమార్తెయే; మరియు జెరెడ్‌ వాటిని అకిష్‌ హృదయమందు ఉంచెను; అందువలన అతడు కోరిన దానిని జరిగించుటకు ఆకర్షణీయమైన వాగ్దానముల ద్వారా వారిని నడిపించివేయుచూ అకిష్‌ వాటిని తన బంధువులకు, స్నేహితులకు చెప్పెను.",
                "18": "మరియు వారు, ప్రాచీన కాలపు వారి వలే ఒక రహస్య కూడికను రూపొందించిరి; ఆ కూడిక దేవుని దృష్టిలో అన్నిటికంటే మిక్కిలి హేయకరమైనది మరియు దుర్మార్గమైనది;",
                "19": "ఏలయనగా, ప్రభువు రహస్య కూడికలలో పనిచేయడు లేదా మనుష్యుడు రక్తము చిందించవలెనని ఆయన కోరడు, కానీ మనుష్యుడు జన్మించినప్పటి నుండి అన్ని సంగతులలో ఆయన దానిని నిషేధించియుండెను.",
                "20": "ఇప్పుడు మొరోనై అను నేను, వారి ప్రమాణములు, కూడికల యొక్క విధమును వ్రాయుట లేదు, ఏలయనగా అవి జనులందరి మధ్య ఉండెనని మరియు లేమనీయుల మధ్య ఉండెనని నాకు తెలియజేయబడినది.",
                "21": "నేనిప్పుడు ఎవరిని గూర్చి చెప్పుచున్నానో, ఆ జనుల యొక్క నాశనమును మరియు నీఫై జనుల యొక్క నాశనమును కూడా అవి కలుగజేసినవి.",
                "22": "అవి జనముపై వ్యాపించువరకు అధికారమును, లాభమును సంపాదించుటకు అట్టి రహస్య కూడికలను సమర్థించు జనము నాశనము చేయబడుదురు; ఏలయనగా, వారి చేత చిందించబడు ఆయన పరిశుద్ధుల యొక్క రక్తము వారిపై పగతీర్చుకొనుట కొరకు నేల నుండి ప్రభువుకు ఎల్లప్పుడు మొరపెట్టుచుండగా, ఆయన వారి నిమిత్తము పగ తీర్చుకొనకుండా ఉండడు.",
                "23": "అందువలన, ఓ అన్యజనులారా, వీటి ద్వారా మీ పాపముల విషయమై పశ్చాత్తాపపడునట్లు మరియు అధికారమును, లాభమును సంపాదించుటకు నిర్మించబడిన ఈ హత్యాకూడికలు మిమ్ములను జయించుటకు అనుమతించకుండునట్లు ఈ సంగతులు మీకు చూపబడుట దేవుని యందు వివేకమైయున్నది—మరియు ఈ సంగతులను మీరు అనుమతించిన యెడల ఈ కార్యము, అనగా నాశనము యొక్క కార్యము మీ మీదికి వచ్చును; ముఖ్యముగా, మీ పతనమునకు మరియు నాశనమునకు నిత్య దేవుని న్యాయపు ఖడ్గము మీపైన పడును.",
                "24": "అందువలన, ఈ సంగతులు మీ మధ్య వచ్చుటను మీరు చూచినపుడు మీ మధ్య ఉండు ఈ రహస్యకూడికలను బట్టి, మీ భయంకరమైన పరిస్థితిని మీరు గ్రహించవలెనని ప్రభువు మిమ్ములను ఆజ్ఞాపించుచున్నాడు; లేనియెడల, సంహరింపబడిన వారి రక్తమును బట్టి ఆ కూడికకు ఆపద; ఏలయనగా, దానిపై మరియు దానిని రూపొందించిన వారిపై పగ నిమిత్తము వారు ధూళి నుండి మొరపెట్టుదురు.",
                "25": "ఏలయనగా దానిని రూపొందించు వాడెవడైనను సమస్త భూభాగములు, జనములు మరియు దేశముల యొక్క స్వాతంత్ర్యమును పడద్రోయుటకు చూచును; అది సమస్త జనుల యొక్క నాశనమును తెచ్చును, ఏలయనగా అది సమస్త అబద్ధములకు తండ్రియైన అపవాది చేత రూపొందించబడెను; మన మొదటి తల్లిదండ్రులను మోసగించినది ఆ అబద్ధికుడే; ఆది నుండి మనుష్యుడు హత్య చేయునట్లు చేసినది ఆ అబద్ధికుడే; ప్రవక్తలను హత్య చేసి, వారిని రాళ్ళతో కొట్టి, ఆది నుండి వారిని గెంటివేయునట్లు మనుష్యుల హృదయములను కఠినపరచినది అతడే.",
                "26": "అందువలన, చెడు అంతము చేయబడవలెనని మరియు నరుల సంతానము యొక్క హృదయములపై సాతానుకు ఎట్టి అధికారములేక, వారు సమస్త నీతి యొక్క ఊట యొద్దకు వచ్చి రక్షణ పొందునట్లు వారు నిరంతరము మేలు చేయుటకు ఒప్పింపబడు సమయము రావలెనని మొరోనై అను నేను, ఈ సంగతులను వ్రాయుటకు ఆజ్ఞాపించబడియున్నాను."
            },
            "9": {
                "1": "ఇప్పుడు మొరోనై అను నేను, నా వృత్తాంతమును కొనసాగించెదను. ఇదిగో, అకిష్‌ మరియు అతని స్నేహితుల రహస్య కూడికలను బట్టి వారు ఓమెర్‌ యొక్క రాజ్యమును పడద్రోసిరి.",
                "2": "అయినప్పటికీ ఓమెర్‌ పట్ల మరియు అతని నాశనమును కోరుకొనని అతని కుమారులు, కుమార్తెల పట్ల కూడా ప్రభువు కనికరము చూపెను.",
                "3": "మరియు అతడు దేశము నుండి బయటకు వెడలిపోవలెనని ప్రభువు స్వప్నమందు ఓమెర్‌ను హెచ్చరించెను; అందువలన, ఓమెర్‌ తన కుటుంబముతో దేశము నుండి బయటకు వెడలిపోయెను; అనేక దినములు ప్రయాణము చేసి, షిమ్ యొక్క కొండను దాటి వెళ్ళి, నీఫైయులు నాశనము చేయబడిన స్థలమును దాటి, తూర్పు వైపు నుండి సముద్రము ప్రక్కగా అబ్లోమ్ అని పిలువబడిన స్థలమునకు వచ్చి చేరెను; జెరెడ్‌ మరియు అతని కుటుంబము తప్ప, అక్కడ అతడు, అతని కుమారులు, కుమార్తెలు మరియు అతని కుటుంబమంతయు కూడా గుడారములు వేసుకొనిరి.",
                "4": "మరియు దుష్టత్వము చేత జెరెడ్‌ జనుల మీద రాజుగా అభిషేకింపబడెను; అతడు తన కుమార్తెను అకిష్‌నకు భార్యగా ఇచ్చెను.",
                "5": "అకిష్‌, తన మామ యొక్క ప్రాణము తీయజూచెను మరియు ప్రాచీనుల యొక్క ప్రమాణమును బట్టి అతడు ప్రమాణము చేయించిన వారిని అతడు సహాయమడిగెను; అతని మామ జనులకు దర్శనమిచ్చుచూ తన సింహాసనము మీద కూర్చొనియుండగా వారతని మామ యొక్క తలను నరికి తెచ్చిరి.",
                "6": "ఈ దుర్మార్గము మరియు రహస్య సంఘము యొక్క వ్యాప్తి ఎంత గొప్పదైయుండెననగా, అది జనులందరి హృదయములను చెరిపియుండెను; కావున, జెరెడ్‌ అతని సింహాసనముపై హత్య చేయబడెను మరియు అకిష్‌, అతని స్థానములో పరిపాలించెను.",
                "7": "ఇప్పుడు అకిష్‌, అతని కుమారుడిని చూచి అసూయపడసాగెను; కావున అతడు, అతడిని చెరసాలలో బంధించి, అతడు మరణించు వరకు అతడికి కొంచెము ఆహారమిచ్చెను లేదా ఆహారము ఇవ్వకుండెను.",
                "8": "ఇప్పుడు మరణించిన వాని సహోదరుడు (అతని పేరు నిమ్రా), తన తండ్రి తన సహోదరుని పట్ల చేసిన దానిని బట్టి అతనితో కోపముగా ఉండెను.",
                "9": "మరియు నిమ్రా కొద్ది సంఖ్యలో పురుషులను సమకూర్చి, దేశము నుండి బయటకు పారిపోయి వచ్చి ఓమెర్‌తో నివసించెను.",
                "10": "అకిష్‌ ఇతర కుమారులను కనెను మరియు అతడు కోరిన ప్రకారము సమస్త విధమైన దుర్నీతిని జరిగించెదమని వారు అతనికి ప్రమాణము చేసినప్పటికీ, వారు జనుల హృదయములను గెలుచుకొనిరి.",
                "11": "అకిష్‌ అధికారము కొరకు కోరిక గలవాడైనట్లు, అకిష్‌ యొక్క జనులు లాభము కొరకు కోరిక కలిగియుంటిరి; కావున, అకిష్‌ యొక్క కుమారులు జనులకు ధనాశ చూపుట ద్వారా వారిలో అధిక భాగమును తమ వైపు ఆకర్షించిరి.",
                "12": "ఇప్పుడు అకిష్‌ యొక్క కుమారులకు, అకిష్‌కు మధ్య యుద్ధము మొదలాయెను; అది దాదాపు రాజ్యము యొక్క జనులందరు, అనగా ముప్పది ఆత్మలు మరియు ఓమెర్‌ యొక్క ఇంటివారితో పారిపోయిన వారు తప్ప, మిగిలిన వారందరూ నాశనమగు వరకు అనేక సంవత్సరముల పాటు జరిగెను.",
                "13": "అందువలన, ఓమెర్‌ అతని స్వాస్థ్యమైన దేశమునకు తిరిగి పునఃస్థాపించబడెను.",
                "14": "ఇప్పుడు, ఓమెర్‌ వృద్ధుడవసాగెను; అయినప్పటికీ, అతని ముసలితనమందు అతడు ఎమెర్‌ను కనెను మరియు తనకు బదులుగా పరిపాలించుటకు ఎమెర్‌ను అభిషేకించెను.",
                "15": "అతడు ఎమెర్‌ను రాజుగా అభిషేకించిన తరువాత, దేశమందు రెండు సంవత్సరముల పాటు సమాధానమును చూచెను మరియు దుఃఖముతో నిండిన దినములనేకము చూచియుండి అతడు మరణించెను. ఎమెర్‌ అతనికి బదులుగా పరిపాలించెను మరియు అతని తండ్రి యొక్క అడుగుజాడలలో నడిచెను.",
                "16": "ప్రభువు దేశముపై నుండి శాపమును తిరిగి తీసివేయుట ప్రారంభించెను మరియు ఎమెర్‌ యొక్క కుటుంబము ఎమెర్‌ పరిపాలన క్రింద మిక్కిలిగా వర్థిల్లెను; అరవై రెండు సంవత్సరముల కాలములో వారు మిక్కిలి బలవంతులైరి, ఎంతగాననగా వారు మిక్కిలి ధనవంతులైరి—",
                "17": "అన్ని విధములైన పండ్లు, ధాన్యము, నూలు, శ్రేష్ఠమైన వస్త్రములు, బంగారము, వెండి మరియు ప్రశస్థ వస్తువులు కలిగియుండిరి.",
                "18": "అన్ని విధములైన పశువులు, ఎద్దులు, ఆవులు, గొఱ్ఱెలు, పందులు, మేకలు మరియు మనుష్యుని ఆహారము కొరకు ఉపయోగకరమైన అనేక రకములైన ఇతర జంతువులను కూడా కలిగియుండిరి.",
                "19": "వారు గుఱ్ఱములను, గాడిదలను కూడా కలిగియుండిరి; అక్కడ ఏనుగులు, క్యురిలోములు మరియు క్యుమోములుండెను; అవన్నియూ, ముఖ్యముగా ఏనుగులు, క్యురిలోములు మరియు క్యుమోములు మనుష్యునికి ఉపయోగకరముగా ఉండెను.",
                "20": "ఆ విధముగా ఇతర దేశములన్నిటికన్నా శ్రేష్ఠమైన ఈ దేశముపై ప్రభువు తన ఆశీర్వాదములను క్రుమ్మరించెను మరియు దేశమును స్వాధీనపరచుకొను వారెవరైనను దానిని ప్రభువు కొరకు స్వాధీన పరచుకొనవలెనని, లేని యెడల వారు దుర్నీతిలో పరిపక్వమైనప్పుడు వారు నాశనము చేయబడవలెనని ఆయన ఆజ్ఞాపించెను; అట్టి వారిపై నేను నా ఉగ్రత యొక్క సంపూర్ణతను క్రుమ్మరించెదనని ప్రభువు చెప్పుచున్నాడు.",
                "21": "మరియు ఎమెర్‌, అతని దినములన్నిటా నీతియందు తీర్పుతీర్చెను; అతడు అనేకమంది కుమారులను, కుమార్తెలను కనెను; అతడు కోరియాంటమ్‌ను కనెను మరియు అతనికి బదులుగా పరిపాలించుటకు కోరియాంటమ్‌ను అభిషేకించెను.",
                "22": "అతని స్థానములో పరిపాలించుటకు అతడు కోరియాంటమ్‌ను అభిషేకించిన తరువాత, అతడు నాలుగు సంవత్సరములు జీవించెను మరియు దేశమందు సమాధానమును చూచెను; అతడు నీతి కుమారుడి రాకడ సమయమును చూచి అమితానందపడి, సమాధానమందు మరణించెను.",
                "23": "కోరియాంటమ్, అతని తండ్రి యొక్క అడుగుజాడలలో నడిచి అనేక బలమైన పట్టణములను నిర్మించెను మరియు అతని దినములన్నిటిలో తన జనులకు అతడు మేలు చేసెను. అతడు మిక్కిలి వృద్ధుడగువరకు అతనికి సంతానము కలుగలేదు.",
                "24": "మరియు అతని భార్య నూట రెండు సంవత్సరముల వయస్సులో మరణించెను. కోరియాంటమ్ తన ముసలితనమందు ఒక యౌవన దాసిని భార్యగా చేసుకొని కుమారులను, కుమార్తెలను కనెను; కావున, నూట నలుబది రెండు సంవత్సరముల వయస్సు వరకు అతడు జీవించెను.",
                "25": "అతడు కోమ్‌ను కనెను మరియు కోమ్ అతనికి బదులుగా పరిపాలించెను; అతడు నలుబది తొమ్మిది సంవత్సరములు పరిపాలించెను మరియు హేతును కనెను; అతడు ఇతర కుమారులను, కుమార్తెలను కూడా కనెను.",
                "26": "మరలా జనులు దేశమంతటా వ్యాపించిరి మరియు దేశమందు అత్యధిక దుష్టత్వము ఉండుట మొదలాయెను; హేతు, తన తండ్రిని నాశనము చేయుటకు ప్రాచీన కాలము యొక్క రహస్య ప్రణాళికలను తిరిగి అవలంబించసాగెను.",
                "27": "అతడు తన ఖడ్గముతో తన తండ్రిని సంహరించి, అతడిని గద్దె దించెను; మరియు అతని స్థానములో పరిపాలించెను.",
                "28": "వారు ప్రభువు యొక్క మార్గమును సిద్ధపరచవలెనని, లేనియెడల దేశముపై శాపము వచ్చునని, వారు పశ్చాత్తాపపడని యెడల గొప్ప కరువు వచ్చి, దానిలో వారు నాశనము చేయబడుదురని వారికి పశ్చాత్తాపమును ప్రకటించుచూ మరలా దేశములోనికి ప్రవక్తలు వచ్చిరి.",
                "29": "కానీ, జనులు ప్రవక్తల మాటలను నమ్మకుండా వారిని బయటకు గెంటివేసిరి; వారిలో కొందరిని వారు గోతులలోనికి పడవేసి, నశించిపోవుటకు వదిలివేసిరి. మరియు వారు ఈ సంగతులన్నిటినీ రాజైన హేత్ యొక్క ఆజ్ఞ ప్రకారము చేసిరి.",
                "30": "ఇప్పుడు దేశమందు తీవ్రమైన కరువు ప్రారంభమాయెను మరియు కరువును బట్టి దేశవాసులు మిక్కిలి వేగముగా నాశనము చేయబడసాగిరి, ఏలయనగా భూముఖముపై వర్షము లేకుండెను.",
                "31": "దేశమందు విషసర్పములు వచ్చి, అనేకమంది జనులను విషపూరితము చేసెను. వారి మందలు విషసర్పముల యెదుట నుండి నీఫైయుల చేత జరహేమ్ల అని పిలువబడిన దక్షిణ దేశము వైపునకు పారిపోవుట మొదలుపెట్టెను.",
                "32": "వాటిలో అనేకము దారిలో నశించిపోయెను; అయినప్పటికీ, కొన్ని దక్షిణము వైపు పారిపోయెను.",
                "33": "ఇకపై వారిని తరుముటకు బదులు జనులు వాటిని దాటి వెళ్ళకుండునట్లు, దాటి వెళ్ళుటకు ప్రయత్నము చేయు వారెవరైనను విషసర్పముల చేత కాటువేయబడునట్లు, ఆ సర్పములు మార్గమందు కంచెవలె నిలిచియుండునట్లు ప్రభువు చేసెను.",
                "34": "మరియు జనులు జంతువుల యొక్క మార్గమును వెంబడించిరి. వారు, వాటన్నిటిని తినివేయు వరకు మార్గమున పడిన వాటి యొక్క కళేబరములను తినిరి. ఇప్పుడు తాము నశించిపోవుచున్నామని చూచినప్పుడు, జనులు తమ దుర్ణీతుల నిమిత్తము పశ్చాత్తాపపడి ప్రభువుకు మొరపెట్టసాగిరి.",
                "35": "వారు ప్రభువు యెదుట తగినంతగా తమనుతాము తగ్గించుకొనినప్పుడు, భూముఖముపై ఆయన వర్షమును పంపెను; జనులు తిరిగి బలము పుంజుకోసాగిరి; ఉత్తర దేశములలో, చుట్టూ ఉన్న దేశములన్నిటిలో ఫలము ఫలించుట ప్రారంభమాయెను. మరియు కరువునుండి వారిని కాపాడుటలో ప్రభువు తన శక్తిని వారికి చూపెను."
            },
            "10": {
                "1": "షెజ్ తప్ప, హేత్ మరియు అతని ఇంటి వారందరు కరువు చేత నశించిపోయినందున, హేత్ వంశస్థుడైన షెజ్ తన జనులను తిరిగి బలపరచుట మొదలుపెట్టెను.",
                "2": "షెజ్ తన పితరుల నాశనమును జ్ఞాపకము చేసుకొనెను మరియు అతడు నీతిగల రాజ్యమును నిర్మించెను; ఏలయనగా, జెరెడ్‌ మరియు అతని సహోదరుడిని అగాధము మీదుగా తెచ్చుటలో ప్రభువు చేసిన దానిని అతడు జ్ఞాపకము చేసుకొనెను; అతడు ప్రభువు యొక్క మార్గములందు నడిచెను మరియు అతడు కుమారులను, కుమార్తెలను కనెను.",
                "3": "షెజ్ అను పేరు గల అతని పెద్ద కుమారుడు అతనికి వ్యతిరేకముగా తిరుగుబాటు చేసెను; అయినప్పటికీ, అధికమైన అతని సంపదలను బట్టి షెజ్ ఒక బందిపోటు చేతిలో చంపబడెను, అది అతని తండ్రికి మరలా శాంతి చేకూర్చెను.",
                "4": "అతని తండ్రి దేశమందు అనేక పట్టణములను నిర్మించెను మరియు జనులు తిరిగి దేశమంతటా వ్యాపించుట మొదలుపెట్టిరి. షెజ్ మిక్కిలి వృద్ధుడగు వరకు జీవించెను; అతడు రిప్లాకిష్‌ను కనెను. అతడు మరణించగా, రిప్లాకిష్‌ అతని స్థానములో పరిపాలించెను.",
                "5": "రిప్లాకిష్‌ ప్రభువు దృష్టిలో సరియైన దానిని చేయలేదు, ఏలయనగా అతడు అనేకమంది భార్యలను, ఉపపత్నులను కలిగియుండెను మరియు భరించుటకు బాధాకరమైన వాటిని మనుష్యుల భుజములపై మోపెను; అతడు వారికి భారమైన పన్నులు విధించెను మరియు పన్నులతో అతడు అనేక విశాలమైన భవనములను కట్టించెను.",
                "6": "అతడు తనకొరకు మిక్కిలి అందమైన సింహాసనమును నిర్మించుకొనెను; అతడు అనేక చెరసాలలను నిర్మించెను మరియు పన్నులకు లోబడియుండని వారిని అతడు చెరసాలలో పడవేసెను; పన్నులు కట్టలేకపోయిన వారిని కూడా అతడు చెరసాలలో వేసెను; వారి ఆధారము కొరకు వారు నిరంతరము పనిచేయునట్లు అతడు చేసెను మరియు పనిచేయుటకు తిరస్కరించిన వారు చంపబడునట్లు చేసెను.",
                "7": "కావున అతడు తన శ్రేష్ఠమైన పని అంతటినీ చేయించుకొనెను, అనగా అతని శ్రేష్ఠమైన బంగారము కూడా చెరసాలలో శుద్ధి చేయబడునట్లు చేసెను; శ్రేష్ఠమైన పనితనమంతయు చెరసాలలో చేయబడునట్లు అతడు చేసెను. అతని జారత్వములు మరియు హేయక్రియలతో అతడు జనులను బాధించెను.",
                "8": "అతడు నలుబది రెండు సంవత్సరముల పాటు పరిపాలించిన తరువాత, జనులు అతనికి వ్యతిరేకముగా తిరుగుబాటు చేసిరి. మరలా దేశమందు యుద్ధము మొదలాయెను, ఎంతగాననగా రిప్లాకిష్‌ చంపబడి, అతని వంశస్థులు దేశము నుండి బయటకు తరిమివేయబడిరి.",
                "9": "అనేక సంవత్సరముల తరువాత మోరియాంటన్‌ (అతడు రిప్లాకిష్‌ యొక్క వంశస్థుడైయుండెను), బహిష్కరించబడిన వారితో ఒక సైన్యమును సమకూర్చి, ముందుకు వెళ్ళి జనులతో యుద్ధము చేసెను; అతడు అనేక పట్టణములపై అధికారము సంపాదించెను; యుద్ధము మిక్కిలి తీవ్రమాయెను మరియు అనేక సంవత్సరముల పాటు కొనసాగెను; అతడు దేశమంతటిపై అధికారము సంపాదించి, తనను రాజుగా స్థాపించుకొనెను.",
                "10": "తనను రాజుగా స్థాపించుకొనిన తరువాత అతడు జనుల యొక్క భారములను తేలిక చేసెను, దాని ద్వారా అతడు జనుల కన్నులలో అనుగ్రహము సంపాదించెను మరియు జనులు అతడిని తమ రాజుగా అభిషేకించిరి.",
                "11": "జనులకు అతడు న్యాయము జరిగించెను, కానీ అతని అధిక జారత్వమును బట్టి తనకుతాను న్యాయము చేసుకొనలేకపోయెను; అందువలన, అతడు ప్రభువు యొక్క సన్నిధి నుండి కొట్టివేయబడెను.",
                "12": "మరియు మోరియాంటన్‌ అనేక పట్టణములను నిర్మించెను; అతని పరిపాలనలో జనులు భవనములు, వెండి బంగారములలో, ధాన్యము పండించుటయందు, మందలు, గుంపులు మరియు వారికి పునఃస్థాపించబడిన అట్టి సంగతులలో మిక్కిలి ధనవంతులైరి.",
                "13": "మోరియాంటన్‌ అత్యధిక కాలము జీవించి, కిమ్‌ను కనెను మరియు కిమ్ తన తండ్రి స్థానములో పరిపాలించెను; అతడు ఎనిమిది సంవత్సరములు పరిపాలించిన తరువాత అతని తండ్రి మరణించెను. కిమ్ నీతిగా పరిపాలించనందున, అతడు ప్రభువు చేత అనుగ్రహింపబడలేదు.",
                "14": "అతని సహోదరుడు అతనికి వ్యతిరేకముగా తిరుగుబాటు చేసి, అతడిని నిర్బంధించెను; అతడు తన దినములన్నియు చెరలో ఉండెను; అతడు చెరలో కుమారులను, కమార్తెలను కనెను; ముసలితనమందు అతడు లేవిని కనిన తరువాత మరణించెను.",
                "15": "అతని తండ్రి మరణించిన తరువాత నలుబది రెండు సంవత్సరముల పాటు లేవి దాస్యమందు సేవించెను. అతడు దేశము యొక్క రాజుకు వ్యతిరేకముగా యుద్ధము చేసి, తన కొరకు రాజ్యమును సంపాదించెను.",
                "16": "అతడు రాజ్యమును సంపాదించిన తరువాత, ప్రభువు దృష్టిలో సరియైన దానిని చేసెను మరియు జనులు దేశమందు వర్థిల్లిరి; అతడు చాలా వృద్ధుడగు వరకు జీవించి కుమారులను, కుమార్తెలను కనెను; అతడు కొరొమ్‌ను కూడా కనెను మరియు తన స్థానములో అతడిని రాజుగా అభిషేకించెను.",
                "17": "కొరొమ్ తన దినములన్నిటా ప్రభువు దృష్టిలో మంచిదైన దానిని చేసెను; అతడు అనేకమంది కుమారులను, కుమార్తెలను కనెను; అతడు చాలాకాలము జీవించిన తరువాత, భూమిపై జీవించిన ఇతరుల వలే అతడు కూడా గతించిపోయెను; అతని స్థానములో కిష్‌ పరిపాలించెను.",
                "18": "కిష్‌ కూడా గతించిపోయెను మరియు అతని స్థానములో లిబ్ పరిపాలించెను.",
                "19": "లిబ్ కూడా ప్రభువు దృష్టిలో మంచిదైన దానిని చేసెను. లిబ్ యొక్క దినములలో విషసర్పములు నాశనము చేయబడెను. అందువలన దేశ జనుల కొరకు ఆహారమును సంపాదించుటకు వారు దక్షిణము వైపు దేశములోనికి వెళ్ళిరి, ఏలయనగా ఆ దేశము అడవి మృగములతో నిండియుండెను. లిబ్ కూడా గొప్ప వేటగాడాయెను.",
                "20": "మరియు సముద్రము దేశమును విభజించు స్థలము ప్రక్కగా, దేశము యొక్క ఇరుకు కంఠస్థలమున వారు ఒక గొప్ప పట్టణమును నిర్మించిరి.",
                "21": "వేటాడుటకు ఒక అరణ్యము కొరకు దక్షిణము వైపు దేశమును వారు భద్రపరచిరి. ఉత్తరము వైపు దేశమంతయు నివాసుల చేత నింపబడెను.",
                "22": "వారు మిక్కిలి శ్రమజీవులు మరియు లాభము పొందునట్లు వారు కొనుగోళ్ళు, అమ్మకాలు జరిపి, ఒకనితోనొకడు వ్యాపారము చేసిరి.",
                "23": "వారు అన్నిరకములైన ముడి లోహములతో పని చేసిరి; వారు బంగారము, వెండి, ఇనుము, ఇత్తడి మరియు అన్ని రకములైన లోహములను చేసిరి; వారు భూమి నుండి వాటిని త్రవ్వితీసిరి; అందువలన బంగారము, వెండి, ఇనుము మరియు రాగి యొక్క ముడి లోహమును సంపాదించుటకు వారు పెద్ద మట్టికుప్పలను పేర్చిరి. వారు అన్ని రకములైన శ్రేష్ఠమైన పనులు చేసిరి.",
                "24": "వారు పట్టు వస్త్రములను మరియు శ్రేష్ఠముగా నేయబడిన వస్త్రములను కలిగియుండిరి; తమ దిగంబరత్వమును వస్త్రముతో కప్పుకొనునట్లు, వారు అన్ని రకములైన వస్త్రములను తయారుచేసిరి.",
                "25": "వారు భూమిని సాగు చేయుటకు, దున్నుటకు, విత్తుటకు, కోయుటకు, కలుపు తీయుటకు మరియు కుప్పనూర్చుటకు కూడా కావలసిన అన్నిరకముల పనిముట్లు తయారుచేసిరి.",
                "26": "మరియు వారి జంతువులతో పనిచేయించుటకు వారికి కావలసిన సకల విధముల పనిముట్లు తయారుచేసిరి.",
                "27": "వారు అన్నిరకముల యుద్ధ ఆయుధములను తయారుచేసిరి. మరియు మిక్కిలి వింతైన పనితనము గల సమస్త విధముల పనులు వారు చేసిరి.",
                "28": "వారి కంటే అధికముగా ఆశీర్వదింపబడిన వారు మరియు ప్రభువు యొక్క హస్తము చేత అధికముగా వర్థిల్లజేయబడిన జనులు ఎన్నడూ ఉండజాలరు. వారు సమస్త దేశములను మించిన శ్రేష్ఠమైన దేశములో ఉండిరి, ఏలయనగా ప్రభువు దానిని పలికెను.",
                "29": "మరియు లిబ్ అనేక సంవత్సరములు జీవించి కుమారులను, కుమార్తెలను కనెను; అతడు హర్తోమ్‌ను కూడా కనెను.",
                "30": "హర్తోమ్, తన తండ్రి స్థానములో పరిపాలించెను. హర్తోమ్ ఇరువది నాలుగు సంవత్సరములు పరిపాలించిన తరువాత, రాజ్యము అతని నుండి తీసివేయబడెను. అతడు అనేక సంవత్సరములు, అనగా అతని శేష దినములన్నియు కూడా దాస్యమందు సేవించెను.",
                "31": "అతడు హేత్‌ను కనెను మరియు హేత్ తన దినములన్నియు దాస్యమందు జీవించెను. హేత్, అహరోనును కనెను మరియు అహరోను తన దినములన్నియు దాస్యమందు జీవించెను; అతడు అమ్నిగద్దాను కనెను మరియు అమ్నిగద్దా కూడా అతని దినములన్నియు దాస్యమందు జీవించెను; అతడు కోరియాంటమ్‌ను కనెను మరియు కోరియాంటమ్ తన దినములన్నియు దాస్యమందు జీవించెను; అతడు కోమ్‌ను కనెను.",
                "32": "మరియు కోమ్, రాజ్యములో సగభాగమును నడిపించి వేసెను. అతడు రాజ్యము యొక్క సగభాగముపై నలుబది రెండు సంవత్సరములు పరిపాలించెను; అతడు, రాజైన అమ్గిద్‌కు వ్యతిరేకముగా యుద్ధమునకు వెళ్ళెను మరియు వారు అనేక సంవత్సరముల పాటు పోరాడిరి; ఆ సమయమందు కోమ్, అమ్గిద్‌పై జయముపొంది, రాజ్యము యొక్క మిగిలిన భాగముపై అధికారము సంపాదించెను.",
                "33": "కోమ్ యొక్క దినములలో దేశమందు బందిపోట్లు ఉండుట మొదలాయెను; వారు పాత ప్రణాళికలను స్వీకరించి, ప్రాచీన కాలపు వారివలె ప్రమాణములు చేసిరి మరియు రాజ్యమును తిరిగి నాశనము చేయజూచిరి.",
                "34": "ఇప్పుడు వారికి వ్యతిరేకముగా కోమ్ అధికముగా పోరాడెను; అయినప్పటికీ, అతడు వారిపై గెలువలేకపోయెను."
            },
            "11": {
                "1": "కోమ్ యొక్క దినములలో కూడా అనేకమంది ప్రవక్తలు వచ్చిరి మరియు వారు పశ్చాత్తాపపడి, ప్రభువు తట్టు తిరిగి, వారి హత్యలను, దుష్టత్వమును విడిచిపెట్టని యెడల ఆ గొప్ప జనులు నాశనమగుదురని ప్రవచించిరి.",
                "2": "మరియు ప్రవక్తలు జనుల చేత తిరస్కరించబడిరి; జనులు వారిని నాశనము చేయజూచినందున, వారు రక్షణ కొరకు కోమ్ యొద్దకు పారిపోయిరి.",
                "3": "వారు కోమ్‌కు అనేక సంగతులు ప్రవచించిరి మరియు అతని శేషదినములన్నిటిలో అతడు ఆశీర్వదించబడెను.",
                "4": "అతడు చాలాకాలము జీవించి, షిబ్లోమ్‌ను కనెను మరియు షిబ్లోమ్ అతని స్థానములో పరిపాలించెను. షిబ్లోమ్ యొక్క సహోదరుడు అతనికి వ్యతిరేకముగా తిరుగుబాటు చేయగా, దేశమంతటా గొప్ప యుద్ధము మొదలాయెను.",
                "5": "మరియు షిబ్లోమ్ యొక్క సహోదరుడు, జనుల నాశనమును గూర్చి ప్రవచించిన ప్రవక్తలందరు చంపబడునట్లు చేసెను;",
                "6": "ఇప్పుడు దేశమంతటా గొప్ప విపత్తు కలిగెను, ఏలయనగా తమ దుష్టత్వమును గూర్చి వారు పశ్చాత్తాపపడని యెడల, దేశముపైన మరియు జనులపైన కూడా గొప్ప శాపము వచ్చునని, భూముఖముపై ఎన్నడూ ఉండనటువంటి గొప్ప నాశనము వారి మధ్య ఉండునని, వారి ఎముకలు భూముఖముపై మట్టి కుప్పలుగా అగునని వారు సాక్ష్యమిచ్చియుండిరి.",
                "7": "మరియు వారి దుర్మార్గపు కూడికలను బట్టి, వారు ప్రభువు యొక్క స్వరమునకు చెవియొగ్గలేదు; అందువలన దేశమంతటా యుద్ధములు, వివాదములు మరియు అనేక కరువు కాటకములుండుట మొదలాయెను, ఎంతగాననగా భూముఖముపై ఎన్నడూ ఎరిగియుండని గొప్ప నాశనము అక్కడుండెను; ఇదంతయూ షిబ్లోమ్ యొక్క దినములందు జరిగెను.",
                "8": "అంతట జనులు వారి దోషమును గూర్చి పశ్చాత్తాపపడసాగిరి మరియు వారు ఎంతగా పశ్చాత్తాపపడిరో, అంతగా ప్రభువు వారిపై కనికరము చూపెను.",
                "9": "మరియు షిబ్లోమ్ సంహరింపబడెను; సేత్ చెరపట్టబడి, అతని దినములన్నియు దాస్యమందు జీవించెను.",
                "10": "అతని కుమారుడు ఆహా రాజ్యమును సంపాదించెను; అతని దినములన్నియు అతడు జనులపై పరిపాలన చేసెను. అతడు తన దినములలో సమస్త విధమైన దుర్నీతిని జరిగించెను, దాని ద్వారా అతడు అధిక రక్తము చిందించబడునట్లు చేసెను; మరియు అతని దినములు కొద్దిగానుండెను.",
                "11": "ఇప్పుడు, ఆహా వంశస్థుడైన ఈథెమ్ రాజ్యమును సంపాదించెను; అతడు కూడా తన దినములలో దుర్నీతి జరిగించెను.",
                "12": "ఈథెమ్ యొక్క దినములలో అనేకమంది ప్రవక్తలు వచ్చి, మరలా జనులకు ప్రవచించిరి; వారి దోషముల విషయమై వారు పశ్చాత్తాపపడని యెడల, ప్రభువు వారిని భూముఖముపై నుండి పూర్తిగా నాశనము చేయునని వారు ప్రవచించిరి.",
                "13": "కానీ జనులు వారి హృదయములను కఠినపరచుకొని, వారి మాటలను ఆలకించకుండిరి; ప్రవక్తలు దుఃఖపడి, జనుల మధ్యనుండి వెళ్ళిపోయిరి.",
                "14": "మరియు ఈథెమ్ అతని దినములన్నిటా దుష్టత్వమందు తీర్పుతీర్చెను; అతడు మోరొన్‌ను కనెను. మోరొన్‌, అతని స్థానములో పరిపాలించెను; మోరొన్‌, ప్రభువు యెదుట దుర్మార్గమైన దానిని జరిగించెను.",
                "15": "అధికారమును, లాభమును సంపాదించుటకు నిర్మించబడిన ఆ రహస్యకూడికను బట్టి, జనుల మధ్య తిరుగుబాటు సంభవించెను; దోషమందు బలమైన మనుష్యుడొకడు వారి మధ్య నుండి వచ్చి, మోరొన్‌తో యుద్ధము చేసి, రాజ్యములో సగభాగమును పడద్రోసెను; రాజ్యము యొక్క ఆ సగభాగమును అనేక సంవత్సరముల పాటు అతడు నిలుపుకొనెను.",
                "16": "మోరొన్‌ అతడిని పడద్రోసి, మరలా రాజ్యమును సంపాదించెను.",
                "17": "అక్కడ మరియొక బలమైన మనుష్యుడు పుట్టెను; అతడు జెరెడ్‌ యొక్క సహోదరుని వంశస్థుడైయుండెను.",
                "18": "అతడు మోరొన్‌ను పడద్రోసి, రాజ్యమును సంపాదించెను; అందువలన, మోరొన్‌ తన శేషదినములన్నియు దాస్యమందు జీవించెను; మరియు అతడు కోరియాంటర్‌ను కనెను.",
                "19": "కోరియాంటర్‌ కూడా తన దినములన్నియు దాస్యమందు జీవించెను.",
                "20": "కోరియాంటర్‌ దినములందు కూడా అనేకమంది ప్రవక్తలు వచ్చి, గొప్ప ఆశ్చర్యకరమైన సంగతులను గూర్చి ప్రవచించిరి మరియు జనులకు పశ్చాత్తాపమును ప్రకటించిరి; వారు పశ్చాత్తాపపడని యెడల, ప్రభువైన దేవుడు వారి సంపూర్ణ నాశనమునకై వారికి వ్యతిరేకముగా తీర్పు తీర్చునని చెప్పిరి;",
                "21": "మరియు వారి పితరులను తీసుకువచ్చిన మాదిరిగా తన శక్తి ద్వారా దేశమును స్వాధీనపరచుకొనుటకు ప్రభువైన దేవుడు వేరే జనులను పంపునని లేదా తీసుకువచ్చునని చెప్పిరి.",
                "22": "కానీ వారి రహస్య సంఘము మరియు దుర్మార్గపు హేయక్రియలను బట్టి, వారు ప్రవక్తల మాటలన్నిటినీ తిరస్కరించిరి.",
                "23": "మరియు కోరియాంటర్‌, తన దినములన్నియు దాస్యమందు జీవించినవాడై ఈథర్‌ను కని, మరణించెను."
            },
            "12": {
                "1": "ఈథర్‌ యొక్క దినములు కోరియాంటమర్‌ యొక్క దినములందు ఉండెను; మరియు కోరియాంటమర్‌ దేశమంతటిపై రాజుగా ఉండెను.",
                "2": "ఈథర్‌ ప్రభువు యొక్క ప్రవక్తయైయుండెను; అందువలన ఈథర్‌, కోరియాంటమర్‌ యొక్క దినములందు వచ్చి జనులకు ప్రవచించుట ప్రారంభించెను, ఏలయనగా అతనిలోనున్న ప్రభువు యొక్క ఆత్మను బట్టి అతడు నిలువరించబడలేకపోయెను.",
                "3": "విశ్వాసము ద్వారా అన్ని సంగతులు నెరవేర్చబడునని వారికి చెప్పుచూ పశ్చాత్తాపము నిమిత్తము దేవునియందు విశ్వసించవలెనని, లేని యెడల వారు నాశనము చేయబడుదురని జనులకు ఉద్భోధించుచూ అతడు ఉదయమునుండి సూర్యుడు అస్తమించు వరకు ప్రకటించెను—",
                "4": "అందువలన దేవుని యందు విశ్వాసముంచు వాడెవడైనను నిశ్చయముగా మేలైన లోకము కొరకు, అనగా దేవుని యొక్క కుడిచేతి వైపున ఒక స్థలము కొరకు నిరీక్షించును; ఆ నిరీక్షణ విశ్వాసమును బట్టి వచ్చును, అది మనుష్యుల ఆత్మలకు ఒక లంగరు వంటిది, అది నిశ్చయముగా నిలకడగా ఎల్లప్పుడు సత్‌క్రియలలో వృద్ధి పొందుచూ దేవుడిని మహిమపరచుటకు వారు నడిపింపబడునట్లు చేయును.",
                "5": "ఈథర్‌ గొప్ప ఆశ్చర్యకరమైన సంగతులను జనులకు ప్రవచించెను, అయితే వాటిని చూడనందున వారు విశ్వసించలేదు.",
                "6": "ఇప్పుడు మొరోనై అను నేను, ఈ సంగతులను గూర్చి కొంత మాట్లాడెదను; విశ్వాసమనగా నిరీక్షింపబడిన మరియు అదృశ్యమైన సంగతులు ఉన్నవనుట అని నేను లోకమునకు చూపెదను; అందువలన, మీరు చూడనందున వాదములాడవద్దు; ఏలయనగా, మీ విశ్వాసము పరీక్షించబడు వరకు మీరు ఎట్టి సాక్ష్యమును పొందరు.",
                "7": "క్రీస్తు మృతులలో నుండి లేచిన తరువాత, మన పితరులకు తనను కనబరచుకొనినది విశ్వాసము ద్వారానైయున్నది; వారు ఆయనయందు విశ్వాసము కలిగియుండు వరకు, ఆయన తనను వారికి కనబరచుకొనలేదు; అందువలన కొంతమంది ఆయనయందు తప్పక విశ్వాసము కలిగియుండవలెను, ఏలయనగా ఆయన లోకమునకు తనను కనబరచుకొనలేదు.",
                "8": "కానీ మనుష్యుల విశ్వాసమును బట్టి ఆయన తనను లోకమునకు కనబరచుకొనెను మరియు తండ్రి యొక్క నామమును మహిమపరచెను, తద్వారా వారు చూచియుండని ఆ సంగతుల కొరకు వారు నిరీక్షించునట్లు, ఇతరులు పరలోకపు బహుమానమందు పాలిభాగస్థులగునట్లు ఒక మార్గమును సిద్ధపరిచెను.",
                "9": "అందువలన, మీరు కేవలము విశ్వాసము కలిగియున్న యెడల, మీరు నిరీక్షణ కూడా కలిగియుండెదరు మరియు బహుమానమందు పాలిభాగస్థులగుదురు.",
                "10": "ఇదిగో, విశ్వాసము ద్వారానే ప్రాచీన కాలపు జనులు దేవుని యొక్క పరిశుద్ధ క్రమము చొప్పున పిలువబడిరి.",
                "11": "అందువలన, విశ్వాసము ద్వారా మోషే ధర్మశాస్త్రము ఇవ్వబడినది. కానీ, ఆయన కుమారుని యొక్క బహుమానమందు దేవుడు అధిక శ్రేష్ఠమైన మార్గమును సిద్ధపరచియున్నాడు మరియు దాని నేరవేర్పు విశ్వాసము ద్వారానైయున్నది.",
                "12": "ఏలయనగా, నరుల సంతానమునకు విశ్వాసము లేని యెడల, దేవుడు వారి మధ్య ఏ అద్భుతమును చేయలేడు; కావున, వారు విశ్వాసమును సాధన చేయు వరకు ఆయన తనను కనబరచుకొనలేదు.",
                "13": "ఇదిగో, చెరసాల నేలకూలునట్లు చేసినది ఆల్మా మరియు అమ్యులెక్ యొక్క విశ్వాసమే.",
                "14": "లేమనీయులు అగ్నితోను, పరిశుద్ధాత్మతోను బాప్తిస్మము పొందునట్లు వారిలో మార్పు తెచ్చినది నీఫై మరియు లీహై యొక్క విశ్వాసమే.",
                "15": "లేమనీయుల మధ్య అంత గొప్పదైన అద్భుతము జరిగించినది అమ్మోన్‌ మరియు అతని సహోదరుల యొక్క విశ్వాసమే.",
                "16": "ముఖ్యముగా, అద్భుతములు చేసిన వారందరు కూడా వాటిని విశ్వాసము ద్వారానే చేసిరి, క్రీస్తుకు ముందున్న వారు మరియు తరువాత ఉన్నవారు కూడా.",
                "17": "ముగ్గురు శిష్యులు మరణమును రుచి చూడకూడదను వాగ్దానమును పొందినది కూడా విశ్వాసము ద్వారానైయున్నది; మరియు వారు విశ్వాసమును సాధన చేయు వరకు వారు ఆ వాగ్దానమును పొందలేదు.",
                "18": "ఏ సమయమందైనను, ఎవరైనను వారి విశ్వాసమును సాధన చేయు వరకు అద్భుతములను చేయలేదు; అందువలన, వారు మొదట దేవుని కుమారునియందు విశ్వాసముంచిరి.",
                "19": "క్రీస్తు వచ్చుటకు ముందు కూడా మిక్కిలి దృఢమైన విశ్వాసము గలవారు అనేకులుండిరి; వారు తెర లోపలివి చూడకుండా ఉంచబడలేకపోయిరి, కావున విశ్వాసపు కంటితో చూచిన దానిని వారు తమ కన్నులతో యథార్థముగా చూచి సంతోషించిరి.",
                "20": "జెరెడ్‌ యొక్క సహోదరుడు వీరిలో ఒకడని ఈ గ్రంథమందు మనము చూచియున్నాము; ఏలయనగా దేవునియందు అతని విశ్వాసము ఎంత గొప్పదనగా, విశ్వాసము ద్వారా అతడు పొందిన వాక్యము మరియు ఆయన అతనితో పలికిన వాక్యమును బట్టి, దేవుడు తన వ్రేలిని ముందుకు చాచినపుడు జెరెడ్‌ యొక్క సహోదరుని దృష్టి నుండి ఆయన దానిని దాచలేకపోయెను.",
                "21": "విశ్వాసము ద్వారా జెరెడ్‌ యొక్క సహోదరుడు పొందిన వాగ్దానమును బట్టి ప్రభువు వ్రేలిని జెరెడ్‌ యొక్క సహోదరుడు చూచిన తరువాత, అతని దృష్టి నుండి ప్రభువు దేనినీ దాచలేకపోయెను; అందువలన, ఆయన అతనికి అన్ని సంగతులను చూపెను, ఏలయనగా అతడు ఇకపై తెర వెలుపల ఉంచబడలేకపోయెను.",
                "22": "మరియు ఈ సంగతులు అన్యజనుల ద్వారా వారి సహోదరుల యొద్దకు రావలెనని నా పితరులు వాగ్దానము పొందినది విశ్వాసము ద్వారానైయున్నది; కావున ప్రభువైన యేసు క్రీస్తు కూడా నన్ను ఆజ్ఞాపించియున్నాడు.",
                "23": "మరియు నేను ఆయనకు ఇట్లు చెప్పితిని: ప్రభువా, వ్రాయుటలో మా బలహీనతను బట్టి అన్యజనులు ఈ సంగతులను గూర్చి ఎగతాళి చేయుదురు; ఏలయనగా ప్రభువా, నీవు మమ్ములను విశ్వాసము ద్వారా వాక్యమందు బలవంతులను చేసియున్నావు, కానీ వ్రాయుటలో మమ్ములను బలవంతులను చేయలేదు; వారికి ఇచ్చిన పరిశుద్ధాత్మను బట్టి ఈ జనులందరు అధికముగా మాట్లాడగలుగునట్లు నీవు చేసియున్నావు;",
                "24": "మా చేతుల యొక్క మొరటుతనమును బట్టి మేము కొంచెము మాత్రమే వ్రాయగలుగునట్లు నీవు చేసియున్నావు. ఇదిగో, నీవు మమ్ములను జెరెడ్‌ యొక్క సహోదరునివలే వ్రాయుటలో బలముగా చేయలేదు, ఏలయనగా నీవున్నట్లే అతడు వ్రాసిన సంగతులు కూడా శక్తివంతముగా ఉండి, వాటిని చదువుటకు మనుష్యుడు బలవంతము చేయబడునట్లు నీవు చేసియున్నావు.",
                "25": "మేము వాటిని వ్రాయలేకపోవునట్లు నీవు మా మాటలను కూడా శక్తివంతముగా, గొప్పవిగా చేసియున్నావు; అందువలన మేము వ్రాయునప్పుడు, మేము మా బలహీనతను చూచెదము మరియు మా మాటల యొక్క ఉపయోగమును బట్టి పొరపాటు చేయుదుము; కావున, అన్యజనులు మా మాటలను ఎగతాళి చేయుదురేమోయని నేను భయపడుచున్నాను.",
                "26": "మరియు నేనిట్లు చెప్పినప్పుడు, ప్రభువు ఇట్లనుచూ నాతో మాట్లాడెను: మూర్ఖులు ఎగతాళి చేయుదురు, కానీ వారు దుఃఖించెదరు; మీ బలహీనతను వారి ప్రయోజనము కొరకు ఉపయోగించుకొనకుండునట్లు సాత్వీకులకు నా కృప చాలును;",
                "27": "మనుష్యులు నా యొద్దకు వచ్చిన యెడల, నేను వారికి వారి బలహీనతను చూపెదను. వారు వినయము కలిగియుండునట్లు నేను మనుష్యులకు బలహీనతనిచ్చెదను; నా యెదుట తమను తగ్గించుకొను మనుష్యులందరి కొరకు నా కృప చాలును; ఏలయనగా, నా యెదుట వారు తమను తగ్గించుకొని, నా యందు విశ్వసించిన యెడల, అప్పుడు నేను బలహీనమైన సంగతులను వారి కొరకు బలమైనవిగా చేయుదును.",
                "28": "ఇదిగో, నేను అన్యజనులకు వారి బలహీనతను చూపెదను మరియు విశ్వాసము, నిరీక్షణ, దాతృత్వములు సమస్త నీతి యొక్క ఊటయైన నా యొద్దకు తెచ్చునని నేను వారికి చూపెదను.",
                "29": "మరియు మొరోనై అను నేను, ఈ మాటలను విని ఆదరింపబడి, ఇట్లంటిని: ఓ ప్రభువా, నీ నీతివంతమైన చిత్తము జరుగును గాక, ఏలయనగా వారి విశ్వాసమును బట్టి నీవు నరుల సంతానముతో వ్యవహరించెదవని నేనెరుగుదును.",
                "30": "తొలగింపబడుమని జెరిన్‌ పర్వతముతో జెరెడ్‌ యొక్క సహోదరుడు చెప్పగా, అది తొలగింపబడెను. అతనికి విశ్వాసము లేకున్న యెడల, అది కదిలియుండెడిది కాదు; అందువలన, మనుష్యులు విశ్వాసమును సాధన చేసిన తరువాతే నీవు పని చేయుదువు.",
                "31": "ఆ విధముగానే నిన్ను నీవు, నీ శిష్యులకు ప్రత్యక్షపరచుకొంటివి; ఏలయనగా, వారు విశ్వాసము కలిగియుండి నీ నామమందు మాట్లాడిన తరువాత, నిన్ను నీవు గొప్ప శక్తితో వారికి కనబరచుకొంటివి.",
                "32": "నీ తండ్రి నివాసముల మధ్య మనుష్యుని కొరకు స్థలము సిద్ధపరచితివని, దానిలో మనుష్యుడు అధిక శ్రేష్ఠమైన నిరీక్షణ కలిగియుండునని నీవు చెప్పితివని నేను జ్ఞాపకము చేసుకొనుచున్నాను; అందువలన మనుష్యుడు నిరీక్షణ కలిగియుండవలెను, లేని యెడల నీవు సిద్ధపరచిన స్థలమందు అతడు స్వాస్థ్యము పొందలేడు.",
                "33": "మరలా నరుల సంతానము కొరకు ఒక స్థలమును సిద్ధపరచుటకు, నీవు తిరిగి తీసుకొనునట్లు లోకము కొరకు నీ ప్రాణమును పణంగా పెట్టునంతగా కూడా నీవు లోకమును ప్రేమించియున్నావని నీవు చెప్పితివని నేను జ్ఞాపకము చేసుకొనుచున్నాను.",
                "34": "ఇప్పుడు, నరుల సంతానము కొరకు నీవు కలిగియున్న ఈ ప్రేమయే దాతృత్వమైయున్నదని నేనెరుగుదును; అందువలన మనుష్యులు దాతృత్వము కలిగియుండని యెడల, నీ తండ్రి యొక్క నివాసములందు నీవు సిద్ధము చేసిన స్థలమును వారు స్వాస్థ్యముగా పొందలేరు.",
                "35": "కావున, మా బలహీనతను బట్టి ఒకవేళ అన్యజనులు దాతృత్వము చూపని యెడల, నీవు వారిని పరీక్షించెదవని మరియు వారి తలాంతును, వారు పొందిన దానిని కూడా తీసివేసి, సమృద్ధిగా కలిగిన వారికి ఇచ్చెదవని నీవు చెప్పిన ఈ విషయమును బట్టి నేనెరుగుదును.",
                "36": "మరియు వారు దాతృత్వము కలిగియుండునట్లు ఆయన అన్యజనుల పట్ల కృప చూపవలెనని నేను ప్రభువుకు ప్రార్థన చేసితిని.",
                "37": "అంతట ప్రభువు నాతో ఇట్లనెను: వారు దాతృత్వము కలిగియుండని యెడల, అది నీ తప్పు కాదు; నీవు విశ్వాసము కలిగియున్నందున, నీ వస్త్రములు శుద్ధి చేయబడును. నీవు నీ బలహీనతను చూచియున్నావు, కావున నా తండ్రి యొక్క నివాసములందు నేను సిద్ధము చేసిన స్థలమందు కూర్చుండునంతగా నీవు బలవంతునిగా చేయబడుదువు.",
                "38": "ఇప్పుడు మొరోనై అను నేను, క్రీస్తు యొక్క న్యాయపీఠము యెదుట మనము కలుసుకొను వరకు అన్యజనులకు మరియు నేను ప్రేమించు నా సహోదరులకు కూడా వీడ్కోలు పలుకుచున్నాను, అక్కడ మనుష్యులందరు నా వస్త్రములు మీ రక్తముతో మలినము కాలేదని తెలుసుకొనెదరు.",
                "39": "అప్పుడు, నేను యేసును చూచియున్నానని, ఆయన నాతో ముఖాముఖిగా మాట్లాడియున్నాడని, ఈ సంగతులను గూర్చి నా స్వంత భాషలో ఒక మనుష్యుడు ఇంకొకనితో చెప్పునట్లుగా కూడా స్పష్టమైన వినయముతో ఆయన నాకు చెప్పియున్నాడని మీరు తెలుసుకొందురు.",
                "40": "మరియు వ్రాయుటలో నా బలహీనతను బట్టి, నేను కొంచెము మాత్రమే వ్రాసియున్నాను.",
                "41": "ఇప్పుడు తండ్రియైన దేవుడు, ప్రభువైన యేసు క్రీస్తు మరియు వారిని గూర్చి సాక్ష్యమిచ్చు పరిశుద్ధాత్మ యొక్క కృప నిరంతరము మీ యందు నిలిచియుండునట్లు, ఎవరిని గూర్చి ప్రవక్తలు మరియు అపొస్తలులు వ్రాసియుండిరో, ఆ యేసును వెదకమని నేను మీకు సిఫారసు చేయుచున్నాను. ఆమేన్‌."
            },
            "13": {
                "1": "ఇప్పుడు మొరోనై అను నేను ఎవరిని గూర్చి వ్రాయుచున్నానో, ఆ జనుల యొక్క నాశనమును గూర్చి నా వృత్తాంతమును ముగించుటకు సాగుచున్నాను.",
                "2": "ఇదిగో, వారు ఈథర్‌ మాటలన్నిటిని తిరస్కరించిరి; ఏలయనగా, అతడు వారికి నిజముగా మనుష్యుని యొక్క ఆరంభము నుండి అన్ని సంగతులను చెప్పెను; ఈ దేశము పైనుండి జలములు వెనుకకు పోయిన తరువాత, అది ఇతర దేశములన్నిటి కంటే శ్రేష్ఠమైన దేశముగా, ప్రభువుచేత ఎన్నుకొనబడిన దేశముగా ఆయెనని, అందువలన దానియందు నివసించు మనుష్యులందరు ఆయనను సేవించవలెనని ప్రభువు కోరుచున్నాడని;",
                "3": "అది పరలోకము నుండి దిగిరావలసిన నూతన యెరూషలేము యొక్క స్థలమని మరియు ప్రభువు యొక్క పరిశుద్ధ ఆలయమైయున్నదని చెప్పెను.",
                "4": "ఈథర్‌, క్రీస్తు యొక్క దినములను చూచెను మరియు ఈ దేశమందు ఒక నూతన యెరూషలేమును గూర్చి అతడు చెప్పెను.",
                "5": "అతడు ఇశ్రాయేలు వంశమును గూర్చి మరియు లీహై ఎక్కడి నుండి రావలెనో, ఆ యెరూషలేమును గూర్చి—అది నాశనము చేయబడిన తరువాత, అది ప్రభువుకు ఒక పరిశుద్ధ పట్టణముగా తిరిగి నిర్మించబడవలెనని కూడా చెప్పెను; అందువలన అది నూతన యెరూషలేము కాదు, ఏలయనగా అది ప్రాచీన కాలమందు ఉండెను; కానీ, అది తిరిగి నిర్మించబడవలెను మరియు ప్రభువు యొక్క పరిశుద్ధ పట్టణము కావలెను; అది ఇశ్రాయేలు యొక్క వంశము కొరకు నిర్మించబడవలెను—",
                "6": "యోసేపు సంతానము యొక్క శేషము కొరకు ఈ దేశమందు ఒక నూతన యెరూషలేము నిర్మించబడవలెను మరియు ఆ సంగతుల కొరకు ఒక నమూనా ఉండెను.",
                "7": "ఏలయనగా, యోసేపు తన తండ్రిని ఐగుప్తు దేశములోనికి తీసుకువచ్చెను మరియు అతడు అక్కడ మరణించెను; అందువలన, అతడు నశించకుండునట్లు యోసేపు తండ్రిపట్ల ఆయన కనికరము కలిగియున్నట్లే, వారు కూడా నశించిపోకుండునట్లు ఆయన యోసేపు సంతానముపట్ల కనికరము కలిగియుండునట్లు, ప్రభువు యోసేపు సంతానము యొక్క శేషమును యెరూషలేము దేశము నుండి బయటకు తీసుకువచ్చెను.",
                "8": "కావున, యోసేపు వంశము యొక్క శేషము ఈ దేశమందు స్థాపించబడును మరియు అది వారి స్వాస్థ్యమైన దేశమగును; వారు ప్రాచీన కాలపు యెరూషలేమువలే ప్రభువుకు ఒక పరిశుద్ధ పట్టణమును నిర్మించెదరు మరియు భూమి గతించిపోయి అంతము వచ్చు వరకు వారిక ఏ మాత్రము ఉనికిని కోల్పోరు.",
                "9": "అక్కడ ఒక క్రొత్త పరలోకము మరియు ఒక క్రొత్త భూమి ఉండును; పాతవి గతించిపోయి, అన్ని విషయములు క్రొత్తవైనప్పటికీ అవి పాత వాటి వలే ఉండును.",
                "10": "అప్పుడు, క్రొత్త యెరూషలేము వచ్చును మరియు దానిలో నివసించు వారు ధన్యులు, ఏలయనగా వారు గొఱ్ఱెపిల్ల యొక్క రక్తము ద్వారా తమ వస్త్రములు తెల్లగా చేయబడిన వారు మరియు ఇశ్రాయేలు వంశము వారైన యోసేపు సంతానము యొక్క శేషము మధ్య లెక్కింపబడు వారు.",
                "11": "అప్పుడు, ప్రాచీన కాలపు యెరూషలేము కూడా వచ్చును మరియు దాని నివాసులు ధన్యులు, ఏలయనగా వారు గొఱ్ఱెపిల్ల యొక్క రక్తమందు కడుగబడియున్నారు; మరియు వారు చెదరగొట్టబడి, భూమి యొక్క నాలుగు మూలలనుండి ఉత్తరపు దేశముల నుండి సమకూర్చబడి, వారి తండ్రియైన అబ్రాహాముతో దేవుడు చేసిన నిబంధన యొక్క నెరవేర్పునందు పాలి భాగస్థులైయున్నారు.",
                "12": "ఈ సంగతులు వచ్చినప్పుడు, మొదటి వారైయుండి కడపటి వారైన వారు ఉండిరి మరియు కడపటి వారైయుండి మొదటి వారైన వారు ఉండిరి అని చెప్పు లేఖనము నెరవేరును.",
                "13": "మరియు నేనింకను వ్రాయబోతిని, కానీ నేను నిషేధింపబడితిని; అయితే, ఈథర్‌ యొక్క ప్రవచనములు గొప్పవి మరియు ఆశ్చర్యకరమైనవి; కానీ, వారతడిని పనికిరాని వానిగా యెంచి, బయటకు త్రోసివేసిరి; అతడు పగటియందు ఒక బండ యొక్క సందులో తనను దాచుకొనెను మరియు రాత్రియందు, జనులపై రావలసిన సంగతులను చూచుచూ ముందుకు వెళ్ళెను.",
                "14": "అతడు ఒక బండ యొక్క సందులో నివసించుచుండగా, రాత్రియందు జనులపై వచ్చిన నాశనములను చూచుచూ అతడు ఈ వృత్తాంతము యొక్క శేషమును వ్రాసెను.",
                "15": "అతడు జనుల మధ్య నుండి బయటకు త్రోసివేయబడిన సంవత్సరమందే, జనుల మధ్య గొప్ప యుద్ధముండెను. ఏలయనగా, బలమైన మనుష్యులనేకులు ముందుకు వచ్చి, మొరోనై చేత చెప్పబడిన వారి దుష్ట రహస్య ప్రణాళికల ద్వారా కోరియాంటమర్‌ను నాశనము చేయుటకు కోరిరి.",
                "16": "ఇప్పుడు, కోరియాంటమర్‌ సమస్త యుద్ధకళలను, లోకము యొక్క సమస్త కపటత్వమును అభ్యసించియుండెను, అందువలన అతడిని నాశనము చేయగోరిన వారితో అతడు యుద్ధము చేసెను.",
                "17": "కానీ అతడు లేదా అతని అందమైన కుమారులు, కుమార్తెలు లేదా కొహోర్‌ యొక్క అందమైన కుమారులు, కుమార్తెలు లేదా కొరిహోర్‌ యొక్క అందమైన కుమారులు, కుమార్తెలు పశ్చాత్తాపపడలేదు. క్లుప్తముగా, భూముఖమంతటిపైనున్న అందమైన కుమారులు మరియు కుమార్తెలలో ఎవరూ వారి పాపముల విషయమై పశ్చాత్తాపపడలేదు.",
                "18": "అందువలన ఈథర్‌ ఒక బండ యొక్క సందులో నివసించిన మొదటి సంవత్సరమందు, వారు రాజ్యమును పొందునట్లు, కోరియాంటమర్‌కు వ్యతిరేకముగా పోరాడుచున్న ఆ రహస్యకూడికల యొక్క ఖడ్గము ద్వారా సంహరింపబడిన జనులు అనేకులుండిరి.",
                "19": "కోరియాంటమర్‌ యొక్క కుమారులు అధికముగా పోరాడి, అధికముగా రక్తము కార్చిరి.",
                "20": "రెండవ సంవత్సరమందు అతడు వెళ్ళి, కోరియాంటమర్‌కు ఈ విధముగా ప్రవచించవలెనని ప్రభువు యొక్క వాక్యము ఈథర్‌కు వచ్చెను: అతడు, అతని కుటుంబమంతయు పశ్చాత్తాపపడిన యెడల, ప్రభువు అతని రాజ్యమును అతనికిచ్చును మరియు జనులను విడిచిపెట్టును—",
                "21": "లేని యెడల, అతడు తప్ప అతని కుటుంబమంతయు నాశనము చేయబడును. వేరొక జనులు దేశమును వారి స్వాస్థ్యముగా పొందుటను గూర్చి చెప్పబడిన ప్రవచనముల యొక్క నెరవేర్పును చూచుటకే అతడు జీవించును మరియు కోరియాంటమర్‌ వారి చేత సమాధి చేయబడును; కోరియాంటమర్‌ తప్ప, ప్రతి ఆత్మ నాశనము చేయబడును.",
                "22": "కోరియాంటమర్‌ లేదా అతని ఇంటి వారు లేదా జనులు పశ్చాత్తాపపడలేదు మరియు యుద్ధములు ఆగలేదు; వారు ఈథర్‌ను చంపజూచిరి, కానీ అతడు వారి యెదుట నుండి పారిపోయి బండ యొక్క సందులో తిరిగి దాగుకొనెను.",
                "23": "అప్పుడు షారెద్‌ వచ్చి, కోరియాంటమర్‌తో యుద్ధము చేసి, అతడిని ఓడించెను; ఎంతగాననగా మూడవ సంవత్సరమందు అతడు, అతడిని దాస్యములోనికి తెచ్చెను.",
                "24": "మరియు నాలుగవ సంవత్సరమందు కోరియాంటమర్‌ యొక్క కుమారులు షారెద్‌ను ఓడించి, రాజ్యమును తమ తండ్రికి తిరిగి అప్పగించిరి.",
                "25": "ఇప్పుడు ప్రతి మనుష్యుడు తన ముఠాతో అతడు కోరిన దాని కొరకు పోరాడుచూ, దేశమంతటా యుద్ధము మొదలాయెను.",
                "26": "అక్కడ బందిపోటు దొంగలుండిరి మరియు క్లుప్తముగా, భూముఖమంతటా సమస్త విధమైన దుష్టత్వముండెను.",
                "27": "కోరియాంటమర్‌, షారెద్‌తో మిక్కిలి కోపముగా నుండి తన సైన్యములతో అతనికి వ్యతిరేకముగా యుద్ధము చేయుటకు వెళ్ళెను; వారు మిక్కిలి కోపమందు గిల్గాల్ యొక్క లోయలో కలుసుకొనిరి మరియు యుద్ధము మిక్కిలి తీవ్రమాయెను.",
                "28": "షారెద్‌ అతనికి వ్యతిరేకముగా మూడు దినముల పాటు పోరాడెను. కోరియాంటమర్‌ అతడిని ఓడించి, అతడు హెష్లోను యొక్క మైదానములకు వచ్చువరకు అతడిని తరిమెను.",
                "29": "మరలా మైదానముల మీద షారెద్‌ అతనితో యుద్ధము చేసెను; అతడు కోరియాంటమర్‌ను ఓడించి, గిల్గాల్ లోయవరకు అతడిని తరిమివేసెను.",
                "30": "మరలా కోరియాంటమర్‌ గిల్గాల్ యొక్క లోయలో షారెద్‌తో యుద్ధము చేసెను, దానిలో అతడు షారెద్‌ను ఓడించి, అతడిని సంహరించెను.",
                "31": "షారెద్‌, కోరియాంటమర్‌ను అతని తొడపై గాయపరచగా, అతడు రెండు సంవత్సరముల పాటు తిరిగి యుద్ధమునకు వెళ్ళలేదు; ఆ సమయమందు దేశమందున్న జనులందరు రక్తము చిందించుచుండిరి మరియు వారిని ఆపువాడెవడూ లేకుండెను."
            },
            "14": {
                "1": "ఇప్పుడు, జనుల దోషమును బట్టి దేశమంతటిపై గొప్ప శాపముండుట మొదలాయెను, దానిలో ఒక మనుష్యుడు అతని పనిముట్టును లేదా అతని ఖడ్గమును అతని అరలో లేదా అతడు దానిని ఉంచు స్థలమందు ఉంచిన యెడల, ఉదయమున అతడు దానిని కనుగొనలేకపోయెను; దేశముపైన శాపము అంత గొప్పగా ఉండెను.",
                "2": "అందువలన ప్రతి మనుష్యుడు, అతనికి స్వంతమైన దానిని అతని చేతులతో గట్టిగా పట్టుకొనెను మరియు అప్పు తీసుకొనక అప్పు ఇయ్యకయుండెను; ప్రతి మనుష్యుడు అతని ఆస్థి, అతని ప్రాణము మరియు అతని భార్యాపిల్లల రక్షణలో తన ఖడ్గము యొక్క పిడిని తన కుడిచేతితో పట్టుకొనియుండెను.",
                "3": "ఇప్పుడు రెండు సంవత్సరముల తరువాత, అనగా షారెద్‌ మరణించిన తరువాత, షారెద్‌ యొక్క సహోదరుడు వచ్చి కోరియాంటమర్‌తో యుద్ధము చేసెను, దానియందు కోరియాంటమర్‌ అతడిని ఓడించి, అకిష్‌ యొక్క అరణ్యమునకు అతడిని తరిమెను.",
                "4": "షారెద్‌ యొక్క సహోదరుడు అకిష్‌ యొక్క అరణ్యమందు అతనితో యుద్ధము చేసెను; యుద్ధము మిక్కిలి తీవ్రమాయెను మరియు అనేక వేలమంది ఖడ్గము చేత కూలిరి.",
                "5": "కోరియాంటమర్‌ అరణ్యమును ముట్టడించగా, షారెద్‌ యొక్క సహోదరుడు రాత్రి సమయములో అరణ్యము నుండి బయటకు నడిచిపోయి, త్రాగిపడియున్న కోరియాంటమర్‌ సైన్యము యొక్క ఒక భాగమును సంహరించెను.",
                "6": "మరియు అతడు మోరొన్‌ దేశమునకు వచ్చి, కోరియాంటమర్‌ యొక్క సింహాసనముపై కూర్చుండెను.",
                "7": "కోరియాంటమర్‌ తన సైన్యముతో అరణ్యమందు రెండు సంవత్సరముల పాటు నివసించెను, ఆ సమయములో అతడు తన సైన్యమునకు గొప్ప బలమును పొందెను.",
                "8": "ఇప్పుడు గిలాదు అను పేరు గల షారెద్‌ యొక్క సహోదరుడు కూడా రహస్య కూడికలను బట్టి తన సైన్యమునకు గొప్ప బలమును పొందెను.",
                "9": "మరియు అతడు తన సింహాసనముపై కూర్చొనియుండగా, అతని ప్రధాన యాజకుడు అతడిని హత్యచేసెను.",
                "10": "రహస్యకూడికలకు సంబంధించిన ఒకడు అతడిని రహస్య మార్గమందు హత్యచేసెను మరియు రాజ్యమును తన కొరకు సంపాదించెను; అతని పేరు లిబ్; లిబ్ జనులందరిలో అత్యంత పొడవైన మనుష్యుడైయుండెను.",
                "11": "లిబ్ పరిపాలన యొక్క మొదటి సంవత్సరమందు కోరియాంటమర్‌, మోరొన్‌ దేశమునకు వచ్చి లిబ్‌తో యుద్ధము చేసెను.",
                "12": "అతడు లిబ్‌తో పోరాడగా, లిబ్ అతని చేతిని గాయపరిచెను; అయినప్పటికీ, కోరియాంటమర్‌ యొక్క సైన్యము లిబ్ మీదకు రాగా, అతడు సముద్రపు ఒడ్డునున్న సరిహద్దులకు పారిపోయెను.",
                "13": "కోరియాంటమర్‌ అతడిని తరిమెను మరియు సముద్రపు ఒడ్డున లిబ్ అతనితో యుద్ధము చేసెను.",
                "14": "వారు అకిష్‌ యొక్క అరణ్యమునకు తిరిగి పారిపోవునంతగా లిబ్, కోరియాంటమర్‌ యొక్క సైన్యమును హతముచేసెను.",
                "15": "అతడు ఆగోష్‌ యొక్క మైదానము యొద్దకు వచ్చువరకు లిబ్ అతడిని తరిమెను మరియు అతడు లిబ్ యెదుట పారిపోవుచుండగా, కోరియాంటమర్‌ అక్కడి జనులందరినీ తనతోపాటు తాను పారిపోయిన దేశమునకు తీసుకువచ్చెను.",
                "16": "అతడు ఆగోష్‌ యొక్క మైదానములకు వచ్చినప్పుడు, అతడు లిబ్‌తో యుద్ధము చేసెను మరియు అతడు మరణించు వరకు అతడిని కొట్టెను; అయినప్పటికీ, అతని స్థానములో లిబ్ యొక్క సహోదరుడు కోరియాంటమర్‌కు వ్యతిరేకముగా వచ్చెను మరియు యుద్ధము మిక్కిలి తీవ్రమాయెను; దానియందు కోరియాంటమర్‌, లిబ్ యొక్క సహోదరుని సైన్యము యెదుట తిరిగి పారిపోయెను.",
                "17": "మరియు లిబ్ యొక్క సహోదరుని పేరు షిజ్. షిజ్, కోరియాంటమర్‌ను తరుముచూ అనేక పట్టణములను జయించెను; అతడు స్త్రీలను, పిల్లలను ఇరువురిని సంహరించి, పట్టణములను కాల్చివేసెను.",
                "18": "ఇప్పుడు దేశమంతటా షిజ్ యొక్క భయము వ్యాపించెను; షిజ్ యొక్క సైన్యము యెదుట ఎవరు నిలువగలరు? ఇదిగో, అతడు జనులను ధూళివలె తుడిచివేయును అని దేశమంతటా ఒక కేక వినబడెను.",
                "19": "మరియు దేశమంతటా జనులు సైన్యములుగా సమకూడుట మొదలుపెట్టిరి.",
                "20": "వారు విభజింపబడిరి; వారిలో ఒక భాగము షిజ్ యొక్క సైన్యము యొద్దకు పారిపోయిరి, మరొక భాగము కోరియాంటమర్‌ యొక్క సైన్యము యొద్దకు పారిపోయిరి.",
                "21": "యుద్ధము తీవ్రమై, అధిక కాలము కొనసాగెను; రక్తపాతము మరియు మారణహోమము యొక్క దృశ్యము ఎంత దీర్ఘకాలము ఉండెననగా, దేశమంతయు మృతకళేబరములతో కప్పబడెను.",
                "22": "యుద్ధము ఎంత చురుకుగా మరియు వేగముగా ఉండెననగా, మృతులను పాతిపెట్టుటకు ఎవడూ విడువబడలేదు, కానీ శరీరమును తిను పురుగులకు ఎరగా చేయుచూ పురుషులు, స్త్రీలు మరియు పిల్లలు, అందరి శరీరములను దేశములో వెదజల్లినట్లు వదిలివేయుచూ వారు రక్తము చిందించుటకు ముందుకు సాగిరి.",
                "23": "మరియు దాని వాసన దేశమంతటా వ్యాపించెను; కావున, దాని దుర్వాసనను బట్టి జనులు రాత్రి పగలు కలతచెందిరి.",
                "24": "అయినప్పటికీ షిజ్, కోరియాంటమర్‌ను తరుముట మానలేదు; ఏలయనగా అతడు, సంహరింపబడిన తన సహోదరుని రక్తము నిమిత్తము కోరియాంటమర్‌పై పగతీర్చుకొందునని ప్రమాణము చేసియుండెను మరియు కోరియాంటమర్‌ ఖడ్గము చేత కూలరాదని ప్రభువు వాక్కు ఈథర్‌కు వచ్చెను.",
                "25": "ఆ విధముగా ప్రభువు వారిని తన ఉగ్రత యొక్క సంపూర్ణతలో దర్శించెనని, వారి దుష్టత్వము మరియు హేయక్రియలు వారి శాశ్వత నాశనమునకు మార్గము సిద్ధపరిచెనని మనము చూచుచున్నాము.",
                "26": "మరియు షిజ్, కోరియాంటమర్‌ను తూర్పువైపు సముద్రపు ఒడ్డు ప్రక్కన సరిహద్దులకు తరిమెను, అక్కడ అతడు షిజ్‌తో మూడు దినముల పాటు యుద్ధము చేసెను.",
                "27": "షిజ్ యొక్క సైన్యముల మధ్య నాశనము ఎంత భయంకరముగా ఉండెననగా, జనులు భయపడసాగి కోరియాంటమర్‌ యొక్క సైన్యముల యెదుట నుండి పారిపోవుట మొదలుపెట్టిరి; వారు కొరిహోర్‌ దేశమునకు పారిపోయి, అక్కడి నివాసులలో వారితో చేరుటకు ఇష్టపడని వారిని తమ యెదుట నుండి తుడిచిపెట్టిరి.",
                "28": "మరియు వారు కొరిహోర్‌ లోయలో తమ గుడారములు వేసుకొనిరి; కోరియాంటమర్‌ తన గుడారములను షర్ర్ లోయలో వేసుకొనెను. షర్ర్ లోయ కొమ్నోర్‌ కొండ దగ్గర ఉండెను; అందువలన కోరియాంటమర్‌ అతని సైన్యములను కొమ్నోర్‌ కొండపైన సమకూర్చి, యుద్ధమునకై షిజ్ యొక్క సైన్యములను ఆహ్వానించుటకు ఒక బూర ఊదెను.",
                "29": "వారు ముందుకు వచ్చిరి, కానీ తిరిగి తరుమబడిరి; వారు రెండవసారి వచ్చిరి మరియు రెండవసారి తిరిగి తరుమబడిరి. వారు మూడవసారి తిరిగి రాగా, యుద్ధము మిక్కిలి తీవ్రమాయెను.",
                "30": "షిజ్, కోరియాంటమర్‌పై దాడిచేసి అతడిని తీవ్రముగా గాయపరిచెను; రక్తమును కోల్పోయినవాడై కోరియాంటమర్‌ మూర్ఛపోయెను మరియు అతడు చచ్చినవానివలే మోసుకొనిపోబడెను.",
                "31": "ఇప్పుడు పురుషులు, స్త్రీలు మరియు పిల్లల యొక్క నష్టము రెండు వైపులా అత్యధికముగా ఉన్నందున, వారు కోరియాంటమర్‌ యొక్క సైన్యములను తరుమరాదని షిజ్ తన జనులను ఆజ్ఞాపించెను; కావున, వారు తమ దండు యొద్దకు తిరిగివచ్చిరి."
            },
            "15": {
                "1": "మరియు కోరియాంటమర్‌ అతని గాయముల నుండి కోలుకొనినప్పుడు, ఈథర్‌ అతనితో చెప్పిన మాటలను జ్ఞాపకము చేసుకొనసాగెను.",
                "2": "అప్పటికే అతని జనులలో సుమారు ఇరువది లక్షలమంది ఖడ్గము చేత సంహరింపబడియుండిరని చూచి, తన హృదయమందు అతడు దుఃఖించసాగెను; అవును, ఇరువది లక్షలమంది బలమైన పురుషులు, వారి భార్యాపిల్లలు కూడా సంహరింపబడియుండిరి.",
                "3": "తాను చేసిన కీడును గూర్చి అతడు పశ్చాత్తాపపడుట మొదలుపెట్టెను; ప్రవక్తలందరి నోటిద్వారా చెప్పబడిన మాటలను అతడు జ్ఞాపకము చేసుకొనసాగెను మరియు ఇప్పటివరకు వాటిలో ప్రతి అంశము నెరవేరినదని అతడు చూచెను; అతని ఆత్మ దుఃఖించి, ఆదరింపబడుటకు నిరాకరించెను.",
                "4": "అతడు జనులను విడిచిపెట్టవలెనని కోరుచూ, జనుల ప్రాణముల నిమిత్తము తాను తన రాజ్యమును ఇచ్చివేయుదునని చెప్పుచూ షిజ్‌కు ఒక లేఖ వ్రాసెను.",
                "5": "షిజ్ అతని లేఖను అందుకొనినప్పుడు, అతడిని తన స్వంత ఖడ్గముతో సంహరించగలుగునట్లు అతడు తననుతాను అప్పగించుకొనిన యెడల, జనుల ప్రాణములను విడిచిపెట్టెదనని కోరియాంటమర్‌కు లేఖ వ్రాసెను.",
                "6": "మరియు జనులు వారి దోషమును బట్టి పశ్చాత్తాపపడలేదు; కోరియాంటమర్‌ యొక్క జనులు షిజ్ యొక్క జనులకు వ్యతిరేకముగా కోపమునకు పురిగొల్పబడిరి; షిజ్ యొక్క జనులు కోరియాంటమర్‌ యొక్క జనులకు వ్యతిరేకముగా కోపమునకు పురిగొల్పబడిరి; అందువలన షిజ్ యొక్క జనులు కోరియాంటమర్‌ యొక్క జనులతో యుద్ధము చేసిరి.",
                "7": "మరియు అతడు ఓడిపోబోవుచున్నాడని కోరియాంటమర్‌ చూచినపుడు, అతడు షిజ్ యొక్క జనుల యెదుట నుండి మరలా పారిపోయెను.",
                "8": "అతడు రిప్లియాంకమ్ యొక్క జలముల యొద్దకు వచ్చెను, అర్థమును బట్టి అది పెద్దది లేదా అన్నిటినీ మించినది అయ్యున్నది; అందువలన వారు ఈ జలముల యొద్దకు వచ్చినప్పుడు, వారు తమ గుడారములను వేసుకొనిరి; షిజ్ కూడా అతని గుడారములను వారికి దగ్గరగా వేసుకొనెను; కావున, ఉదయమున వారు యుద్ధమునకు వచ్చిరి.",
                "9": "వారు మిక్కిలి తీవ్రముగా యుద్ధము చేసిరి, దానిలో కోరియాంటమర్‌ మరలా గాయపడి, రక్తము కోల్పోయి మూర్ఛపోయెను.",
                "10": "కోరియాంటమర్‌ యొక్క సైన్యములు షిజ్ యొక్క సైన్యములపై బలముగా దాడిచేసి వారిని ఓడించి, తమ యెదుట నుండి వారు పారిపోవునట్లు చేసెను; వారు దక్షిణము వైపు పారిపోయి, ఒగాత్‌ అని పిలువబడిన స్థలములో తమ గుడారములను వేసుకొనిరి.",
                "11": "కోరియాంటమర్‌ యొక్క సైన్యము వారి గుడారములను రామా కొండవద్ద వేసుకొనిరి; ఆ కొండయందే నా తండ్రి మోర్మన్‌ పవిత్రమైన వృత్తాంతములను ప్రభువు సంరక్షణలో దాచివేసెను.",
                "12": "వారు ఈథర్‌ని తప్ప, దేశమంతటిలో సంహరింపబడియుండని జనులందరిని సమకూర్చిరి.",
                "13": "మరియు జనుల యొక్క కార్యములన్నిటిని ఈథర్‌ చూచెను; కోరియాంటమర్‌ వైపునున్న జనులు కోరియాంటమర్‌ యొక్క సైన్యమునకు జతగా సమకూర్చబడిరని, షిజ్ వైపునున్న జనులు షిజ్ యొక్క సైన్యమునకు జతగా సమకూర్చబడిరని అతడు చూచెను.",
                "14": "కావున, వారు దేశమందున్న వారందరినీ సమీకరించి, వారు పొందగలిగినంత బలమును పొందునట్లు నాలుగు సంవత్సరముల పాటు జనులను సమకూర్చుచుండిరి.",
                "15": "వారందరు, ప్రతివాడు తన భార్యాపిల్లలతోపాటు అతడు కోరుకున్న సైన్యమునకు జతగా సమకూర్చబడినప్పుడు—పురుషులు, స్త్రీలు, పిల్లలందరు యుద్ధ ఆయుధములను ధరించినవారై, డాలులు, వక్షస్థల కవచములు, శిరస్త్రాణములు కలిగియుండి, యుద్ధపద్ధతి ప్రకారము ధరించినవారై జతగా సమకూర్చబడినప్పుడు—వారు ఒకనికి వ్యతిరేకముగా మరొకడు యుద్ధమునకు ముందుకు నడిచిరి; వారు దినమంతయు పోరాడిరి, కానీ జయించలేదు.",
                "16": "రాత్రి అయినప్పుడు వారు అలసిపోయి, వారి దండులకు తిరిగివెళ్ళిరి; వారు తమ దండులకు తిరిగి వెళ్ళిన తరువాత, వారి జనులలో సంహరింపబడిన వారి నష్టము నిమిత్తము వారు శోకముతో విలపించసాగిరి. వారి అరుపులు, రోదనలు, విలాపములు గాలిని ఛేదించునంత అధికముగా ఉండెను.",
                "17": "ఉదయమున వారు తిరిగి యుద్ధమునకు వెళ్ళిరి మరియు ఆ దినము మహా భయంకరమైనదైయుండెను; అయినప్పటికీ, వారు జయించలేదు; మరలా రాత్రి వచ్చినపుడు, వారి జనులలో సంహరింపబడిన వారి నష్టము నిమిత్తము వారి అరుపులు, రోదనలు, విలాపములతో వారు గాలిని ఛేదించిరి.",
                "18": "మరియు అతడు యుద్ధమునకు తిరిగి రాకుండునట్లు, అతడు రాజ్యమును తీసుకొని జనుల ప్రాణములను విడిచిపెట్టవలెనని కోరుచూ కోరియాంటమర్‌, షిజ్‌కు మరలా ఒక లేఖ వ్రాసెను.",
                "19": "కానీ, ప్రభువు యొక్క ఆత్మ వారితో పోరాడుట మానివేసియుండెను మరియు సాతాను జనుల యొక్క హృదయములపై పూర్తి అధికారము కలిగియుండెను; ఏలయనగా వారు నాశనము చేయబడునట్లు వారు తమ హృదయ కాఠిన్యమునకు, వారి మనస్సుల యొక్క గృడ్డితనమునకు అప్పగించబడిరి; అందువలన వారు తిరిగి యుద్ధమునకు వెళ్ళిరి.",
                "20": "వారు ఆ దినమంతయు పోరాడిరి మరియు రాత్రి వచ్చినప్పుడు వారు తమ ఖడ్గములపై నిద్రించిరి.",
                "21": "మరుసటి ఉదయమున మరలా వారు రాత్రి వచ్చువరకు పోరాడిరి.",
                "22": "రాత్రి వచ్చినప్పుడు, ద్రాక్షారసముతో మత్తులైన వారివలే కోపముతో మత్తులైయుండి, వారు తమ ఖడ్గములపై నిద్రించిరి.",
                "23": "ఉదయమున వారు తిరిగి పోరాడిరి; రాత్రి వచ్చినప్పుడు కోరియాంటమర్‌ యొక్క జనులలో ఏబది రెండు మంది, షిజ్ యొక్క జనులలో అరవై తొమ్మిదిమంది తప్ప, మిగిలిన వారందరు ఖడ్గముచేత కూలిరి.",
                "24": "ఆ రాత్రి వారు తమ ఖడ్గములపై నిద్రించి, ఉదయమున తిరిగి పోరాడిరి; ఆ దినమంతయు వారు తమ బలమందు తమ ఖడ్గములతో, డాలులతో పోరాడిరి.",
                "25": "రాత్రి వచ్చినప్పుడు, షిజ్ యొక్క జనులలో ముప్పది రెండుమంది, కోరియాంటమర్‌ యొక్క జనులలో ఇరువది ఏడుమంది ఉండిరి.",
                "26": "వారు తిని, నిద్రించి, ఉదయమున మరణము కొరకు సిద్ధపడిరి. మనుష్యుల యొక్క బలమును బట్టి వారు భారీకాయులు, శక్తిమంతులైయుండిరి.",
                "27": "వారు మూడుగంటలపాటు పోరాడి, రక్తము కోల్పోయి మూర్ఛపోయిరి.",
                "28": "కోరియాంటమర్‌ యొక్క మనుష్యులు నడువగలుగుటకు తగినంత శక్తిని పొందినప్పుడు, వారు తమ ప్రాణముల నిమిత్తము పారిపోవుటకు సిద్ధమైరి; కానీ, షిజ్ మరియు అతని మనుష్యులు కూడా లేచిరి; మరియు కోరియాంటమర్‌ను సంహరించెదనని లేదా ఖడ్గము చేత నాశనమగుదునని షిజ్ తన కోపమందు ప్రమాణము చేసెను.",
                "29": "అందువలన, అతడు వారిని తరుముచూ ఉదయమున వారిని అందుకొనెను; వారు తిరిగి ఖడ్గముతో పోరాడిరి; ఇప్పుడు కోరియాంటమర్‌ మరియు షిజ్ తప్ప, మిగిలిన వారందరు ఖడ్గము చేత కూలినప్పుడు, షిజ్ రక్తము కోల్పోయి మూర్ఛపోయెను.",
                "30": "కోరియాంటమర్‌ తన ఖడ్గముపై ఆనుకొని కొంత విశ్రాంతి తీసుకొనిన తరువాత, అతడు షిజ్ తలను నరికివేసెను.",
                "31": "అతడు షిజ్ తలను నరికివేసిన తరువాత, షిజ్ తన చేతులపై లేచి పడిపోయెను; మరియు అతడు ఊపిరి కొరకు పెనుగులాడి మరణించెను.",
                "32": "కోరియాంటమర్‌ నేలకు ఒరిగి, జీవములేనట్లు ఆయెను.",
                "33": "మరియు ప్రభువు ఈథర్‌తో మాట్లాడి, ముందుకు వెళ్ళమని అతనితో చెప్పెను. అతడు ముందుకు వెళ్ళి, ప్రభువు యొక్క మాటలన్నియు నెరవేరినవని చూచి తన వృత్తాంతమును ముగించెను; (అందులో నూరవ భాగమును కూడా నేను వ్రాయలేదు) మరియు లింహై యొక్క జనులు వాటిని కనుగొను విధముగా అతడు వాటిని దాచెను.",
                "34": "ఇప్పుడు ఈథర్‌ ద్వారా వ్రాయబడిన చివరి మాటలివి: దేవుని రాజ్యమందు నేను రక్షింపబడిన యెడల, ప్రభువు నేను రూపాంతరము చెందవలెనని కోరుచున్నాడో లేదా శరీరమందు ప్రభువు యొక్క చిత్తమును అనుభవించవలెనని కోరుచున్నాడో అనునది ముఖ్యము కాదు. ఆమేన్‌."
            }
        }
    },
    "moro": {
        "meta": {
            "slug": "moro",
            "name": "మొరోనై గ్రంథము",
            "chapterWord": "వ అధ్యాయము"
        },
        "chapters": {
            "1": {
                "1": "ఇప్పుడు మొరోనై అను నేను, జెరెడ్‌ యొక్క జనుల వృత్తాంతమును సంక్షేపము చేయుటను ముగించిన తరువాత, మరింత వ్రాయుదునని నేను తలంచలేదు, కానీ నేనింకను నశించియుండలేదు; వారు నన్ను నాశనము చేయుదురేమోయని భయపడి, నేను లేమనీయుల యెదుటకు రాలేదు.",
                "2": "ఏలయనగా, వారి మధ్య యుద్ధములు మిక్కిలి భయంకరముగా ఉండెను; మరియు వారి ద్వేషమును బట్టి, క్రీస్తును తిరస్కరించని ప్రతి నీఫైయుని వారు చంపిరి.",
                "3": "మొరోనై అను నేను, క్రీస్తును తిరస్కరించను; కావున, నా స్వంత క్షేమము నిమిత్తము నేను వెళ్ళగలిగిన చోటుకు నేను తిరుగుచుందును.",
                "4": "అందువలన నేను తలంచిన దానికి విరుద్ధముగా, నేను మరికొన్ని విషయములను వ్రాయుదును; ఏలయనగా, నేను ఇకమీదట వ్రాయనని నేను తలంచితిని; కానీ ప్రభువు యొక్క చిత్తమును బట్టి, భవిష్యత్తులో ఏదో ఒక దినమందు నా సహోదరులైన లేమనీయులకు బహుశా అవి విలువ కలిగియుండునేమోయని, నేను మరికొన్ని సంగతులను వ్రాయుచున్నాను."
            },
            "2": {
                "1": "ఆయన ఎన్నుకొనిన ఆయన యొక్క పండ్రెండుగురు శిష్యులపై తన చేతులను ఉంచి, వారితో క్రీస్తు పలికిన మాటలివి—",
                "2": "ఆయన వారిని పేరు పెట్టి పిలిచి, ఇట్లు చెప్పెను: మీరు నా నామమందు బలమైన ప్రార్థనలో తండ్రికి ప్రార్థన చేయవలెను; మీరు దీనిని చేసిన తరువాత మీ చేతులను ఎవరిపైన ఉంచెదరో, అతనికి మీరు పరిశుద్ధాత్మనిచ్చుటకు శక్తిని కలిగియుందురు మరియు నా నామమందు మీరు దానిని ఇవ్వవలెను, ఏలయనగా నా అపొస్తలులు ఆ విధముగా చేయుదురు.",
                "3": "ఇప్పుడు, క్రీస్తు వారికి మొదట ప్రత్యక్షమైన సమయమున ఈ మాటలు చెప్పెను; సమూహము వాటిని వినలేదు, కానీ శిష్యులు వాటిని వినిరి మరియు వారు తమ చేతులనుంచిన వారందరిపైకి పరిశుద్ధాత్మ వచ్చెను."
            },
            "3": {
                "1": "సంఘము యొక్క పెద్దలని పిలువబడిన శిష్యులు, యాజకులను మరియు బోధకులను నియమించిన విధానమిది—",
                "2": "వారు క్రీస్తు యొక్క నామమందు తండ్రికి ప్రార్థన చేసిన తరువాత, వారిపై తమ చేతులనుంచి ఇట్లు చెప్పిరి:",
                "3": "పశ్చాత్తాపమును మరియు అంతము వరకు ఆయన నామమందు విశ్వాసము కలిగియుండుటను బట్టి యేసు క్రీస్తు ద్వారా వచ్చు పాప క్షమాపణను ప్రకటించుటకు, యేసు క్రీస్తు యొక్క నామమందు నేను నిన్ను ఒక యాజకునిగా నియమించుచున్నాను (ఒకవేళ అతడు బోధకుడు అయిన యెడల, నేను నిన్ను ఒక బోధకునిగా నియమించుచున్నాను). ఆమేన్‌.",
                "4": "మనుష్యుల కొరకు దేవుని యొక్క బహుమానములను, పిలుపులను బట్టి వారు ఈ మాదిరిగా యాజకులను, బోధకులను నియమించిరి; మరియు వారిలోనున్న పరిశుద్ధాత్మ యొక్క శక్తిని బట్టి, వారు వారిని నియమించిరి."
            },
            "4": {
                "1": "వారి పెద్దలు, యాజకులు క్రీస్తు యొక్క శరీరమును మరియు రక్తమును సంఘము కొరకు నిర్వహించు విధానమిది; దానిని వారు క్రీస్తు యొక్క ఆజ్ఞ ప్రకారము నిర్వహించిరి; అందువలన ఆ విధానము సత్యమైనదని మేమెరుగుదుము; మరియు పెద్ద లేదా యాజకుడు దానిని నిర్వహించిరి—",
                "2": "వారు సంఘముతోపాటుగా మోకరించి, ఈ విధముగా చెప్పుచూ క్రీసు యొక్క నామమందు తండ్రికి ప్రార్థన చేసిరి:",
                "3": "ఓ దేవా, నిత్యుడవగు తండ్రీ, ఈ రొట్టెను దానిలో పాలుపొందుచున్న వారందరి ఆత్మల కొరకు ఆశీర్వదించి, పరిశుద్ధపరచమని మీ కుమారుడైన యేసు క్రీస్తు నామములో మిమ్ములను అడుగుచున్నాము; తద్వారా మీ కుమారుని శరీరము యొక్క జ్ఞాపకార్థము వారు దానిని తిని, ఓ దేవా, నిత్యుడవగు తండ్రీ, వారు మీ కుమారుని నామమును తమపై తీసుకొనుటకు, ఎల్లప్పుడు ఆయనను జ్ఞాపకము చేసుకొనుటకు, ఆయన వారికిచ్చిన ఆయన ఆజ్ఞలను పాటించుటకు సమ్మతించుచున్నామని మీకు సాక్ష్యమిచ్చెదరు గాక, తద్వారా వారు ఎల్లప్పుడు ఆయన ఆత్మను వారితో కలిగియుండెదరు గాక. ఆమేన్."
            },
            "5": {
                "1": "ద్రాక్షారసమును నిర్వహించు విధానమిది—వారు పాత్రను తీసుకొని, ఇట్లు చెప్పిరి:",
                "2": "ఓ దేవా, నిత్యుడవగు తండ్రీ, ఈ ద్రాక్షారసమును దానిని త్రాగుచున్న వారందరి ఆత్మల కొరకు ఆశీర్వదించి, పరిశుద్ధపరచమని మీ కుమారుడైన యేసు క్రీస్తు నామములో మిమ్ములను అడుగుచున్నాము; తద్వారా వారి కొరకు చిందించబడిన మీ కుమారుని రక్తము యొక్క జ్ఞాపకార్థము వారు దానిని చేసి, ఓ దేవా, నిత్యుడవగు తండ్రీ, వారు ఎల్లప్పుడు ఆయనను జ్ఞాపకము చేసుకొందురని మీకు సాక్ష్యమిచ్చెదరు గాక, తద్వారా వారు ఆయన ఆత్మను వారితో కలిగియుండెదరు గాక. ఆమేన్."
            },
            "6": {
                "1": "ఇప్పుడు నేను బాప్తిస్మమును గూర్చి మాట్లాడెదను. ఇదిగో పెద్దలు, యాజకులు, బోధకులు బాప్తిస్మము పొందిరి; మరియు వారు దానికి యోగ్యులైయున్నారనుటకు తగిన ఫలమును వారు ఫలించితే తప్ప, వారు బాప్తిస్మము పొందలేదు.",
                "2": "విరిగిన హృదయము మరియు నలిగిన ఆత్మతో ముందుకువచ్చి, తమ పాపములన్నిటి విషయమై వారు నిజముగా పశ్చాత్తాపపడిరని సంఘమునకు సాక్ష్యమిచ్చిన వారికి తప్ప, ఎవరికీ వారు బాప్తిస్మమివ్వలేదు.",
                "3": "క్రీస్తు నామమును తమపై తీసుకొని, అంతము వరకు ఆయనను సేవించుటకు నిశ్చయించుకున్నవారు తప్ప, ఎవరూ బాప్తిస్మము కొరకు అంగీకరించబడలేదు.",
                "4": "మరియు వారు బాప్తిస్మము కొరకు అంగీకరించబడి, పరిశుద్ధాత్మ శక్తి చేత ప్రేరేపించబడి శుద్ధి చేయబడిన తరువాత, వారు క్రీస్తు యొక్క సంఘజనుల మధ్య లెక్కింపబడిరి; మరియు వారిని సరియైన మార్గమందు ఉంచుటకు, వారిని నిరంతరము ప్రార్థన యందు మెలకువగా ఉంచుటకు, వారి విశ్వాసము యొక్క ఆదియు అంతమునైన క్రీస్తు యొక్క యోగ్యతలపై మాత్రమే ఆధారపడుచూ వారు జ్ఞాపకము చేసుకొనబడి, దేవుని సువార్త ద్వారా పోషింపబడునట్లు వారి పేర్లు తీసుకొనబడినవి.",
                "5": "మరియు ఉపవాసముండుటకు, ప్రార్థన చేయుటకు, వారి ఆత్మల సంక్షేమమును గూర్చి ఒకరితోనొకరు మాట్లాడుటకు సంఘము తరచుగా కూడుకొనెను.",
                "6": "ప్రభువైన యేసు యొక్క జ్ఞాపకార్థము, రొట్టె మరియు ద్రాక్షారసమందు పాలుపొందుటకు వారు తరచుగా సమకూడిరి.",
                "7": "వారి మధ్య ఏ దోషము జరుగకుండా చూచుటలో వారు ఖచ్చితముగా ఉండిరి; దోషము చేయుచూ కనుగొనబడి, పెద్దల యెదుట సంఘము యొక్క ముగ్గురు సాక్షులచేత ఖండించబడిన వారెవరైనా పశ్చాత్తాపపడకుండా తప్పు ఒప్పుకొనని యెడల, వారి పేర్లు తొలగించబడెను మరియు వారు క్రీస్తు యొక్క జనుల మధ్య లెక్కింపబడలేదు.",
                "8": "కానీ మనఃపూర్వకముగా ఎంత తరచుగా వారు పశ్చాత్తాపపడి క్షమాపణ కోరితిరో, అంత తరచుగా వారు క్షమించబడిరి.",
                "9": "మరియు పరిశుద్ధాత్మ శక్తి చేత ఆత్మ ప్రభావితము చేసినట్లుగా వారి సమావేశములు సంఘము చేత నిర్వహించబడెను; ఏలయనగా ప్రవచించుటకు, ఉద్బోధించుటకు, ప్రార్థన చేయుటకు, విజ్ఞాపన చేయుటకు లేదా పాడుటకు పరిశుద్ధాత్మ యొక్క శక్తి వారిని ఎట్లు నడిపించెనో అట్లు చేయబడెను."
            },
            "7": {
                "1": "ఇప్పుడు మొరోనై అను నేను, విశ్వాసము, నిరీక్షణ మరియు దాతృత్వమును గూర్చి నా తండ్రి మోర్మన్‌ పలికిన మాటలలో కొన్నిటిని వ్రాయుచున్నాను; ఏలయనగా, ఆరాధనా స్థలము కొరకు వారు కట్టిన సమాజ మందిరమందు అతడు వారికి బోధించుచుండగా ఈ మాదిరి చొప్పున అతడు జనులకు చెప్పెను.",
                "2": "ఇప్పుడు నా ప్రియమైన సహోదరులారా, మోర్మన్‌ అను నేను మీతో మాట్లాడుచున్నాను; తండ్రియైన దేవుడు, మన ప్రభువైన యేసు క్రీస్తు యొక్క కృప మరియు ఆయన పరిశుద్ధ చిత్తము ద్వారా నాకు ఆయన పిలుపు యొక్క బహుమానమును బట్టి ఈ సమయమున నేను మీతో మాట్లాడుటకు అనుమతించబడితిని.",
                "3": "అందువలన సంఘపు వారై, క్రీస్తు యొక్క సమాధానకరమైన శిష్యులై, తగినంత నిరీక్షణను పొందిన మీతో నేను చెప్పునదేమనగా—ఆ నిరీక్షణ ద్వారా, ఈ సమయము నుండి మొదలుకొని పరలోకమందు మీరు ఆయనతో విశ్రాంతి పొందు వరకు ప్రభువు యొక్క విశ్రాంతిలోనికి మీరు ప్రవేశించుదురు.",
                "4": "ఇప్పుడు నా సహోదరులారా, నరుల సంతానముతో మీ సమాధానపు నడతను బట్టి నేను మీకు ఈ సంగతులను తీర్పు తీర్చుదును.",
                "5": "ఏలయనగా, వారి క్రియలను బట్టి మీరు వారిని ఎరుగుదురని చెప్పిన దేవుని వాక్యమును నేను జ్ఞాపకము చేసుకొనుచున్నాను; వారి క్రియలు మంచివైన యెడల, వారు కూడా మంచి వారగుదురు.",
                "6": "ఇదిగో, ఒక మనుష్యుడు చెడ్డవాడైయుండి మంచి దానిని చేయలేడని దేవుడు చెప్పియున్నాడు; అతడు ఒక బహుమానమును ఇచ్చినా లేదా దేవునికి ప్రార్థన చేసినా అతడు మనఃపూర్వకముగా చేయని యెడల, అది అతనికి ఏ ప్రయోజనము చేకూర్చదు.",
                "7": "అది అతనికి నీతిగా యెంచబడదు.",
                "8": "ఏలయనగా, ఒక మనుష్యుడు చెడ్డవాడైయుండి ఒక బహుమానమును ఇచ్చిన యెడల, అతడు దానిని అయిష్టముగా ఇచ్చును; అందువలన, అతడి బహుమానమును అతడే ఉంచుకొనినట్లు అతనికి యెంచబడును; కావున అతడు, దేవుని యెదుట చెడుగా యెంచబడును.",
                "9": "అదే విధముగా మనఃపూర్వకముగా ప్రార్థన చేయని యెడల, అది ఒక మనుష్యునికి చెడుగా యెంచబడును; మరియు అది అతనికి ఏ ప్రయోజనము చేకూర్చదు, ఏలయనగా అట్టి వానిని దేవుడు అంగీకరించడు.",
                "10": "అందువలన, చెడ్డవాడు మంచి దానిని చేయలేడు లేదా మంచి బహుమానమును ఇవ్వలేడు.",
                "11": "ఏలయనగా, చేదైన ఊట మంచి నీటిని తీసుకురాలేదు లేదా మంచి ఊట చేదైన నీటిని తీసుకురాలేదు; అందువలన, ఒక మనుష్యుడు అపవాది యొక్క సేవకుడైయుండి క్రీస్తును వెంబడించలేడు; అతడు క్రీస్తును వెంబడించిన యెడల, అతడు అపవాది యొక్క సేవకుడు కాలేడు.",
                "12": "కావున, మంచి సంగతులన్నియు దేవుని నుండి వచ్చును, చెడ్డవి అపవాది నుండి వచ్చును; ఏలయనగా, అపవాది దేవునికి శత్రువైయుండి ఆయనకు విరుద్ధముగా నిరంతరము పోరాడుచున్నాడు; పాపము చేయుటకు మరియు నిరంతరము చెడు చేయుటకు ఆహ్వానించుచూ ప్రలోభపెట్టుచున్నాడు.",
                "13": "కానీ, దేవుని నుండి వచ్చునది నిరంతరము మంచిని చేయుటకు ఆహ్వానించుచూ ప్రేరేపించును; అందువలన మంచిని చేయుటకు, దేవుడిని ప్రేమించుటకు మరియు ఆయనను సేవించుటకు ఆహ్వానించి, ఆకర్షించు ప్రతి సంగతి దేవుని వలన ప్రేరేపించబడినది.",
                "14": "కావున నా ప్రియమైన సహోదరులారా, చెడ్డ దానిని దేవునికి సంబంధించినదని లేదా మంచిదైయుండి దేవుని నుండి వచ్చినదానిని అపవాదికి సంబంధించినదని మీరు తీర్పు తీర్చకుండా జాగ్రత్త పడుడి.",
                "15": "నా సహోదరులారా, మీరు చెడు నుండి మంచిని తెలుసుకొనునట్లు తీర్పు తీర్చు సామర్థ్యము మీకు ఇవ్వబడినది మరియు మీరు పరిపూర్ణ జ్ఞానముతో తెలుసుకొనునట్లు తీర్పు తీర్చు విధానము రాత్రి పగలు మధ్య తేడా తెలుసుకొనగలిగినంత సులువుగానున్నది.",
                "16": "ఏలయనగా, చెడు నుండి మంచిని ఎరుగునట్లు క్రీస్తు యొక్క ఆత్మ ప్రతి మనుష్యునికి ఇవ్వబడినది; అందువలన, తీర్పు తీర్చు విధానమును నేను మీకు చూపెదను; ఏలయనగా, మంచి చేయమని ఆహ్వానించుచూ, క్రీస్తునందు విశ్వసించమని ప్రోత్సహించు ప్రతి సంగతి క్రీస్తు యొక్క శక్తి మరియు బహుమానము ద్వారా పంపబడెను; అందువలన అది దేవునికి సంబంధించినదని పరిపూర్ణమైన జ్ఞానముతో మీరు తెలుసుకొనగలరు.",
                "17": "కానీ, చెడు చేయమని, క్రీస్తునందు విశ్వాసముంచకుండా ఆయనను తిరిస్కరించమని, దేవుడిని సేవించవద్దని ఏదైనా మనుష్యులను ప్రోత్సహించిన యెడల, అప్పుడు అది అపవాదికి సంబంధించినదని పరిపూర్ణమైన జ్ఞానముతో మీరు తెలుసుకొనగలరు; ఏలయనగా, ఈ విధముగా అపవాది పనిచేయును; అతడు, అతని దూతలు లేదా అతనికి తమను లోబరచుకొన్నవారు ఏ మనుష్యుని, కనీసము ఒక్కరిని కూడా మంచి చేయుటకు ప్రోత్సహించరు.",
                "18": "ఇప్పుడు నా సహోదరులారా, మీరు దేని ద్వారా తీర్పు తీర్చగలరో ఆ వెలుగును, అనగా క్రీస్తు యొక్క వెలుగును మీరు ఎరిగియున్నందున, మీరు పొరపాటుగా తీర్పు తీర్చరాదని చూచుకొనుడి; ఏలయనగా, మీరు తీర్చిన అదే తీర్పుతో మీరు కూడా తీర్పు తీర్చబడుదురు.",
                "19": "అందువలన సహోదరులారా, మీరు చెడు నుండి మంచిని తెలుసుకొనునట్లు క్రీస్తు యొక్క వెలుగు నందు శ్రద్ధగా వెదుకవలెనని నేను మిమ్ములను బ్రతిమాలుకొనుచున్నాను; మీరు ప్రతి మంచి సంగతిని హత్తుకొని, దానిని ఖండించని యెడల మీరు తప్పక క్రీస్తు యొక్క బిడ్డయగుదురు.",
                "20": "ఇప్పుడు నా సహోదరులారా, మీరు ప్రతి మంచి సంగతిని హత్తుకొనుట ఎట్లు సాధ్యము?",
                "21": "ఇప్పుడు, నేను మాట్లాడుదునని చెప్పిన ఆ విశ్వాసమును గూర్చి నేను చెప్పెదను; మరియు ప్రతి మంచి సంగతిని మీరు హత్తుకోగల మార్గమును నేను మీకు చెప్పెదను.",
                "22": "ఏలయనగా, సమస్త సంగతులను ఎరిగియుండి, యుగయుగముల వరకు ఉన్న దేవుడు క్రీస్తు యొక్క రాకను గూర్చి విశదము చేయుటకు, నరుల సంతానమునకు పరిచర్య చేయుటకు దేవదూతలను పంపెను; మరియు క్రీస్తునందు ప్రతి మంచి సంగతి వచ్చును.",
                "23": "క్రీస్తు వచ్చునని తన నోటిద్వారా దేవుడు ప్రవక్తలకు కూడా ప్రకటించెను.",
                "24": "ఇదిగో, అనేకమార్గములలో ఆయన నరుల సంతానమునకు మంచి సంగతులను విశదము చేసెను; మంచివైన అన్ని సంగతులు క్రీస్తు నుండి వచ్చును; లేని యెడల, మనుష్యులు పతనమగుదురు మరియు వారి యొద్దకు ఏ మంచి సంగతి రాజాలదు.",
                "25": "కావున, దేవదూతల పరిచర్య ద్వారా మరియు దేవుని నోటి నుండి వచ్చు ప్రతి మాట ద్వారా మనుష్యులు క్రీస్తునందు విశ్వాసము సాధన చేయసాగిరి; ఆ విధముగా, విశ్వాసము ద్వారా వారు ప్రతి మంచి సంగతిని హత్తుకొనిరి మరియు క్రీస్తు వచ్చు వరకు ఆ విధముగా ఉండెను.",
                "26": "ఆయన వచ్చిన తరువాత, మనుష్యులు ఆయన నామమందు విశ్వాసము ద్వారా కూడా రక్షింపబడిరి; విశ్వాసము ద్వారా వారు దేవుని కుమారులగుదురు. మరియు క్రీస్తు జీవముతోడు ఆయన మన పితరులతో ఈ విధముగా చెప్పుచూ పలికెను: మంచిదైన ఏ సంగతియైననూ మీరు పొందుదురని నమ్ముచూ నా నామమందు తండ్రిని మీరు విశ్వాసముతో అడిగిన యెడల, అది మీకు చేయబడును.",
                "27": "అందువలన నా ప్రియమైన సహోదరులారా, ఆయన నరుల సంతానముపై కలిగియున్న కనికరపు హక్కులను తండ్రి నుండి పొందుటకు క్రీస్తు పరలోకములోనికి ఆరోహణుడై దేవుని కుడిచేతి ప్రక్కన కూర్చున్నందున అద్భుతములు ఆగిపోయినవా?",
                "28": "ఆయన ధర్మశాస్త్రము యొక్క అవసరాలను చెల్లించెను మరియు ఆయన యందు విశ్వాసము కలిగిన వారందరినీ ఆయన హక్కుగా కోరును; ఆయనయందు విశ్వాసము కలిగిన వారు ప్రతి మంచి సంగతిని హత్తుకొందురు; అందువలన ఆయన నరుల సంతానము యొక్క హేతువును వాదించును; ఆయన నిత్యము పరలోకములందు నివసించును.",
                "29": "మరియు నా ప్రియమైన సహోదరులారా, ఆయన దీనిని చేసియున్నందున అద్భుతములు ఆగిపోయినవా? ఆగలేదు అని నేను మీతో చెప్పుచున్నాను; నరుల సంతానమునకు దేవదూతలు పరిచర్య చేయుట కూడా మానివేయలేదు.",
                "30": "ఏలయనగా, బలమైన విశ్వాసము కలిగియుండి, దైవభక్తి యొక్క ప్రతివిధమందు నిబ్బరమైన మనస్సు కలిగిన వారికి తమనుతాము కనబరచుకొనుచూ, ఆయన ఆజ్ఞ ప్రకారము పరిచర్య చేయుటకు వారు ఆయనకు లోబడియున్నారు.",
                "31": "వారి పరిచర్య బాధ్యత ఏమనగా, పశ్చాత్తాపపడమని మనుష్యులను పిలుచుట, నరుల సంతానమునకు తండ్రి చేసిన నిబంధనల కార్యము నెరవేర్చుట మరియు చేయుట, వారు ఆయనను గూర్చి సాక్ష్యమిచ్చునట్లు ప్రభువు యొక్క ఎన్నుకోబడిన పాత్రలకు క్రీస్తు యొక్క వాక్యమును ప్రకటించుట ద్వారా నరుల సంతానము మధ్య మార్గమును సిద్ధపరచుట.",
                "32": "ఆ విధముగా చేయుట ద్వారా తన శక్తిని బట్టి మనుష్యులలో మిగిలిన వారు క్రీస్తునందు విశ్వాసము కలిగియుండునట్లు, పరిశుద్ధాత్మ వారి హృదయములలో స్థానము కలిగియుండునట్లు, ప్రభువైన దేవుడు మార్గమును సిద్ధము చేయును; మరియు ఈ మాదిరిని తండ్రి, నరుల సంతానముతో చేసిన నిబంధనలను నెరవేర్చును.",
                "33": "మరియు క్రీస్తు ఇట్లు చెప్పియుండెను: మీరు నా యందు విశ్వాసము కలిగియున్న యెడల, నా దృష్టిలో సరియైనది ఏదైనను చేయుటకు మీరు శక్తి కలిగియుందురు.",
                "34": "మరియు ఆయన ఇట్లు చెప్పియుండెను: భూదిగంతములలో నున్న మీరందరు పశ్చాత్తాపపడి నా యొద్దకు రండి, నా నామమున బాప్తిస్మము పొందుడి మరియు మీరు రక్షింపబడునట్లు నా యందు విశ్వాసము కలిగియుండుడి.",
                "35": "ఇప్పుడు నా ప్రియమైన సహోదరులారా, నేను మీతో చెప్పిన ఈ సంగతులు సత్యమైన యెడల, అవి సత్యమని దేవుడు అంత్యదినమున శక్తి మరియు గొప్ప మహిమతో మీకు చూపిన యెడల మరియు అవి సత్యమైన యెడల, అద్భుతముల దినము ఆగిపోయినదా?",
                "36": "లేదా దేవదూతలు నరుల సంతానమునకు కనిపించుట మానివేసెనా? లేదా వారిని చేరకుండా పరిశుద్ధాత్మ యొక్క శక్తిని ఆయన నిలిపివేసెనా? లేదా కాలమున్నంతవరకు, భూమి నిలుచునంత మట్టుకు, లేదా దాని పైన రక్షింపబడుటకు ఒక మనుష్యుడు ఉండునంత వరకు ఆయన నిలిపివేయునా?",
                "37": "లేదు, అని నేను మీతో చెప్పుచున్నాను; ఏలయనగా, విశ్వాసము ద్వారానే అద్భుతములు జరిగించబడును; విశ్వాసము ద్వారానే దేవదూతలు మనుష్యులకు కనిపించి, పరిచర్య చేయుదురు; అందువలన ఈ సంగతులు ఆగిపోయిన యెడల, నరుల సంతానమునకు ఆపద; ఏలయనగా, అవిశ్వాసమును బట్టియే అట్లు జరుగును మరియు అంతయు వ్యర్థమగును.",
                "38": "ఏలయనగా క్రీస్తు యొక్క మాటల ప్రకారము, ఆయన నామమందు విశ్వాసము కలిగియుండని యెడల ఏ మనుష్యుడు రక్షింపబడలేడు; అందువలన ఈ సంగతులు ఆగిపోయిన యెడల, అప్పుడు విశ్వాసము కూడా ఆగిపోవును; మరియు మనుష్యుని యొక్క స్థితి భయంకరమగును, ఏలయనగా వారు ఎట్టి విమోచన చేయబడనట్లు ఉందురు.",
                "39": "కానీ నా ప్రియమైన సహోదరులారా, నేను మిమ్ములను గూర్చి శ్రేష్ఠమైన సంగతులను తీర్పు తీర్చెదను, ఏలయనగా మీ సాత్వికమును బట్టి, మీరు క్రీస్తునందు విశ్వాసము కలిగియున్నారని నేను తీర్పుతీర్చుచున్నాను; మీరు ఆయనయందు విశ్వాసము కలిగియుండని యెడల, మీరు ఆయన సంఘ జనుల మధ్య లెక్కింపబడుటకు యోగ్యులు కారు.",
                "40": "మరలా నా ప్రియమైన సహోదరులారా, నేను మీతో నిరీక్షణను గూర్చి మాట్లాడుదును. మీరు నిరీక్షణ కలిగియుండని యెడల, మీరు విశ్వాసమును ఎట్లు పొందగలరు?",
                "41": "మీ నిరీక్షణ దేని కొరకైయున్నది? ఇదిగో నేను మీతో చెప్పునదేమనగా—క్రీస్తు యొక్క ప్రాయశ్చిత్తము, ఆయన పునరుత్థాన శక్తి ద్వారా నిత్యజీవమునకు లేపబడుటకు మీరు నిరీక్షణ కలిగియుండవలెను; మరియు ఇది వాగ్దానము ప్రకారము ఆయనయందు మీ విశ్వాసమును బట్టియైయున్నది.",
                "42": "అందువలన ఒక మనుష్యుడు విశ్వాసము కలిగియున్న యెడల, అతడు తప్పక నిరీక్షణ కలిగియుండవలెను; ఏలయనగా, విశ్వాసము లేకుండా నిరీక్షణ ఉండజాలదు.",
                "43": "మరలా నేను మీతో చెప్పునదేమనగా—అతడు సాత్వీకుడైయుండి దీనమనస్సు కలిగియుండని యెడల అతడు విశ్వాసమును, నిరీక్షణను కలిగియుండలేడు.",
                "44": "అట్లయిన యెడల, అతని విశ్వాసము మరియు నిరీక్షణ వ్యర్థమైనవి, ఏలయనగా సాత్వీకులు మరియు దీనమనస్సు గలవారు తప్ప, ఎవరూ దేవుని యెదుట అంగీకరించబడరు; మరియు ఒక మనుష్యుడు సాత్వీకుడైయుండి దీనమనస్సు కలిగియుండి, యేసే క్రీస్తని పరిశుద్ధాత్మ యొక్క శక్తి ద్వారా ఒప్పుకొనిన యెడల, అతడు తప్పక దాతృత్వము కలిగియుండవలెను; ఏలయనగా అతడు దాతృత్వము కలిగియుండని యెడల, అతడు ఏమియు కాడు; అందువలన, అతడు తప్పక దాతృత్వము కలిగియుండవలెను.",
                "45": "దాతృత్వము దీర్ఘకాలము సహించును, దయ చూపించును, మత్సరపడదు, ఉప్పొంగదు, స్వప్రయోజనమును విచారించుకొనదు, త్వరగా కోపపడదు, అపకారమును మనస్సులో ఉంచుకొనదు, దుర్నీతివిషయమై సంతోషపడక సత్యమునందు సంతోషించును, అన్నిటికి తాళుకొనును, అన్నిటిని నమ్మును, అన్నిటిని నిరీక్షించును, అన్నిటిని ఓర్చును.",
                "46": "అందువలన నా ప్రియమైన సహోదరులారా, మీరు దాతృత్వము కలిగియుండని యెడల, మీరు ఏమియు కారు; ఏలయనగా, దాతృత్వము ఎన్నడూ విఫలము కాదు. కావున, అన్నిటిలో గొప్పదైన దాతృత్వమును హత్తుకొనియుండుడి, ఏలయనగా అన్నియు విఫలమగును—",
                "47": "కానీ, దాతృత్వము క్రీస్తు యొక్క శుద్ధమైన ప్రేమయైయున్నది, అది నిత్యము నిలుచును; మరియు అంత్య దినమున దానిని కలిగియుండువానికి మేలు కలుగును.",
                "48": "అందువలన నా ప్రియమైన సహోదరులారా, ఆయన కుమారుడైన యేసు క్రీస్తు యొక్క నిజమైన శిష్యులందరికి ఆయన అనుగ్రహించిన ఈ ప్రేమతో మీరు నింపబడవలెనని, మీరు దేవుని కుమారులు కావలెనని, ఆయన ప్రత్యక్షమైనప్పుడు ఆయన ఉన్నట్లుగానే ఆయనను చూతుము గనుక మనము ఆయనను పోలియుండవలెనని, మనము ఈ నిరీక్షణను కలిగియుండవలెనని, ఆయన శుద్ధముగా ఉన్నట్లే మనము శుద్ధము చేయబడవలెనని హృదయము యొక్క పూర్ణ శక్తితో తండ్రికి ప్రార్థన చేయుడి. ఆమేన్‌."
            },
            "8": {
                "1": "మొరోనై అను నాకు, నా తండ్రి మోర్మన్‌ వ్రాసిన ఒక లేఖ; నేను పరిచర్యకు పిలువబడిన వెంటనే అది నాకు వ్రాయబడెను. మరియు ఇట్లు చెప్పుచూ ఆయన నాకు ఈ విధముగా వ్రాసెను:",
                "2": "నా ప్రియ కుమారుడవైన మొరోనై, నీ ప్రభువైన యేసు క్రీస్తు నిన్ను మరచిపోలేదని, ఆయన పరిచర్యకు మరియు ఆయన పరిశుద్ధ కార్యమునకు నిన్ను పిలిచియున్నాడని నేను మిక్కిలి ఆనందించుచున్నాను.",
                "3": "అంతము వరకు ఆయన నామమందు విశ్వాసము కలిగియుండుటనుబట్టి తన అపరిమితమైన మంచితనము మరియు కృప ద్వారా ఆయన నిన్ను కాపాడవలెనని, ఆయన పరిశుద్ధ సంతానమైన యేసు నామమందు తండ్రియైన దేవునికి నిరంతరము ప్రార్థన చేయుచూ, నా ప్రార్థనలలో నేను ఎల్లప్పుడు నిన్ను గూర్చి తలంచుచున్నాను.",
                "4": "ఇప్పుడు, నా కుమారుడా, నన్ను మిక్కిలిగా బాధపెట్టుచున్న దానిని గూర్చి నేను నీతో మాట్లాడుచున్నాను; ఏలయనగా, మీ మధ్య వివాదములు తలెత్తుట నన్ను బాధపెట్టుచున్నది.",
                "5": "నేను ఎరిగినది నిజమైన యెడల, మీ చిన్న పిల్లల బాప్తిస్మమును గూర్చి మీ మధ్య వివాదములున్నవి.",
                "6": "నా కుమారుడా, ఈ గొప్ప తప్పిదము మీ మధ్య నుండి తీసివేయబడునట్లు నీవు శ్రద్ధగా పని చేయవలెనని నేను కోరుచున్నాను; ఏలయనగా, ఈ ఉద్దేశ్యము నిమిత్తమే నేను ఈ లేఖను వ్రాయుచున్నాను.",
                "7": "నీ నుండి ఈ సంగతులను తెలుసుకొనిన వెంటనే నేను ఈ విషయుమును గూర్చి ప్రభువునొద్ద విచారించితిని. మరియు పరిశుద్ధాత్మ శక్తి ద్వారా ఇట్లు చెప్పుచూ ప్రభువు వాక్కు నాకు వచ్చెను:",
                "8": "నీ విమోచకుడు, నీ ప్రభువు మరియు నీ దేవుడైన క్రీస్తు మాటలకు చెవియొగ్గుము. నేను పాపులనే పశ్చాత్తాపమునకు పిలువ వచ్చితిని గాని నీతిమంతులను పిలుచుటకు లోకములోనికి రాలేదు; రోగులకే గాని, ఆరోగ్యముగలవారికి వైద్యుడక్కర లేదు. చిన్న పిల్లలు స్వచ్ఛమైనవారు, వారు పాపము చేయ సమర్థులు కారు; అందువలన ఆదాము యొక్క శాపము వారి మీద ఎట్టి అధికారము లేకయుండునట్లు, నా మూలముగా అది వారి నుండి తీసివేయబడినది; సున్నతి చట్టము నా మూలముగా కొట్టివేయబడినది.",
                "9": "మరియు ఈ విధముగా పరిశుద్ధాత్మ దేవుని వాక్యమును నాకు తెలియజేసెను; అందువలన నా ప్రియ కుమారుడా, మీరు చిన్నపిల్లలకు బాప్తిస్మమిచ్చుట దేవుని యెదుట గంభీరమైన ధిక్కారమైయున్నదని నేనెరుగుదును.",
                "10": "నేను నీతో చెప్పునదేమనగా, మీరు ఈ విషయమును బోధించవలెను—ఉత్తరవాదులైన వారికి, పాపము చేయుటకు సమర్థులైన వారికి పశ్చాత్తాపమును బాప్తిస్మమును బోధించుడి; వారు పశ్చాత్తాపపడి బాప్తిస్మము పొందవలెనని, వారి చిన్నపిల్లల వలే తమనుతాము తగ్గించుకొనవలెనని తల్లిదండ్రులకు బోధించుడి; అప్పుడు వారందరు, వారి చిన్న పిల్లలతోపాటు రక్షింపబడుదురు.",
                "11": "వారి చిన్న పిల్లలకు ఎట్టి పశ్చాత్తాపము లేదా బాప్తిస్మము అవసరము లేదు. బాప్తిస్మము, పాప క్షమాపణ కొరకు ఆజ్ఞల నెరవేర్పునకు పశ్చాత్తాపము కొరకైయున్నది.",
                "12": "కానీ, లోకము పునాది వేయబడినప్పటినుండి కూడా చిన్నపిల్లలు క్రీస్తునందు జీవము కలిగియున్నారు; అట్లు కానియెడల, దేవుడు పక్షపాతి, మార్పు చెందు దేవుడు మరియు బేధము చూపు దేవుడు కూడా అయ్యున్నాడు; ఏలయనగా, ఎంతోమంది చిన్నపిల్లలు బాప్తిస్మము లేకుండా మరణించియున్నారు.",
                "13": "అందువలన, చిన్నపిల్లలు బాప్తిస్మము లేకుండా రక్షింపబడలేకపోయిన యెడల, వారొక అంతము లేని నరకమునకు వెళ్ళియుండవలెను.",
                "14": "నేను నీతో చెప్పునదేమనగా—చిన్నపిల్లలకు బాప్తిస్మము అవసరమని తలంచువాడు ఘోర దుష్టత్వమందు, దుర్నీతి బంధకములందు ఉన్నాడు; ఏలయనగా, అతడు విశ్వాసము, నిరీక్షణ మరియు దాతృత్వము లేకయున్నాడు; అందువలన ఆ ఆలోచనలో అతడు మరణించవలసియున్న యెడల, అతడు తప్పక నరకమునకు వెళ్ళవలెను.",
                "15": "ఏలయనగా, బాప్తిస్మమును బట్టి దేవుడు ఒక బిడ్డను రక్షించునని, మరొకడు బాప్తిస్మము పొందనందు వలన నశించవలెనని తలంచు దుష్టత్వము భయంకరమైనది.",
                "16": "ఈ విధముగా ప్రభువు యొక్క మార్గములను చెరుపు వారికి శ్రమ, ఏలయనగా వారు పశ్చాత్తాపపడని యెడల నశించిపోవుదురు. నేను దేవుని నుండి అధికారము కలిగియుండి, ధైర్యముతో మాట్లాడుచున్నాను; మనుష్యుడేమి చేయగలడోయని నేను భయపడను; ఏలయనగా, పరిపూర్ణమైన ప్రేమ సమస్త భయమును పారద్రోలును.",
                "17": "నేను దాతృత్వముతో నిండియున్నాను, అది నిత్య ప్రేమయైయున్నది; నా దృష్టిలో పిల్లలందరు సమానులు; అందువలన నేను చిన్నపిల్లలను పరిపూర్ణమైన ప్రేమతో ప్రేమించుచున్నాను; వారందరూ సమానులు మరియు రక్షణ యందు పాలిభాగస్థులై యున్నారు.",
                "18": "ఏలయనగా, దేవుడు పక్షపాతి కాడని లేదా మార్పు చెందు దేవుడు కాడని, ఆయన నిత్యత్వము నుండి నిత్యత్వము వరకు మార్పులేని వాడని నేనెరుగుదును.",
                "19": "చిన్నపిల్లలు పశ్చాత్తాపపడలేరు; అందువలన వారి కొరకు దేవుని యొక్క శుద్ధ కనికరములను తిరస్కరించడము అనునది ఘోర దుష్టత్వము, ఏలయనగా వారందరు ఆయన కనికరమును బట్టి ఆయనలో జీవము కలిగియున్నారు.",
                "20": "చిన్నపిల్లలకు బాప్తిస్మము అవసరమని చెప్పువాడు, క్రీస్తు యొక్క కనికరములను తిరస్కరించును మరియు ఆయన ప్రాయశ్చిత్తమును, ఆయన విమోచనాశక్తిని వ్యర్థము చేయును.",
                "21": "అట్టి వారికి ఆపద, వారు మరణము, నరకము మరియు అంతము లేని వేదన యొక్క అపాయమందున్నారు. నేను దానిని ధైర్యముగా చెప్పుచున్నాను; దేవుడు నన్ను ఆజ్ఞాపించియున్నాడు. వాటిని ఆలకించుడి మరియు లక్ష్యముంచుడి, లేనియెడల క్రీస్తు యొక్క న్యాయపీఠము యొద్ద అవి మీకు వ్యతిరేకముగా నిలుచును.",
                "22": "ఇదిగో, చిన్నపిల్లలందరు మరియు చట్టములేకయున్న వారందరు కూడా క్రీస్తు నందు సజీవులైయున్నారు. ఏలయనగా, చట్టము లేని వారందరిపై విమోచనాశక్తి వచ్చును; అందువలన, శిక్ష విధింపబడని వాడు లేదా శిక్షావిధికి లోనుకాని వాడు పశ్చాత్తాపపడలేడు; అట్టి వానికి బాప్తిస్మము ఎట్టి ప్రయోజనము చేకూర్చదు—",
                "23": "కానీ, అది దేవుని యెదుట ధిక్కారమైయున్నది, క్రీస్తు యొక్క కనికరములను, పరిశుద్ధాత్మ శక్తిని తిరస్కరించుచూ మృత కార్యములలో నమ్మకముంచుట అయ్యున్నది.",
                "24": "నా కుమారుడా, ఈ విధముగా జరుగరాదు; ఏలయనగా, పశ్చాత్తాపము అనునది శిక్షావిధికి లోనైన వారి కొరకు మరియు చట్టమును మీరిన శాపము క్రింద ఉన్న వారి కొరకైయున్నది.",
                "25": "పశ్చాత్తాపము యొక్క ప్రథమ ఫలమే బాప్తిస్మము; బాప్తిస్మము, ఆజ్ఞల నెరవేర్పునకై విశ్వాసము ద్వారా వచ్చును; మరియు ఆజ్ఞల నెరవేర్పు పాప క్షమాపణను తెచ్చును;",
                "26": "పాప క్షమాపణ, హృదయము యొక్క సాత్వికమును, దీనత్వమును తెచ్చును; హృదయము యొక్క సాత్వికము మరియు దీనత్వమును బట్టి, పరిశుద్ధాత్మ దర్శనము వచ్చును; ఆ ఆదరణకర్త నిరీక్షణతోను, పరిపూర్ణమైన ప్రేమతోను నింపును; ఆ ప్రేమ, పరిశుద్ధులందరు దేవునితో నివసించు అంతము వచ్చువరకు ప్రార్థన పట్ల శ్రద్ధ కలిగియుండుట ద్వారా నిలిచియుండును.",
                "27": "నా కుమారుడా, లేమనీయులకు వ్యతిరేకముగా నేను త్వరలో బయటకు వెళ్ళని యెడల, నేను తిరిగి నీకు వ్రాసెదను. ఇదిగో, వారు పశ్చాత్తాపపడని యెడల, వారి నాశనమునకు కారణము ఈ దేశపు గర్వము లేదా నీఫై యొక్క జనులని ఋజువగును.",
                "28": "నా కుమారుడా, వారికి పశ్చాత్తాపము రావలెనని వారి కొరకు ప్రార్థించుము. కానీ, ఆత్మ వారితో పోరాడుట మానివేసినదేమోయని నేను భయపడుచున్నాను; దేశము యొక్క ఈ భాగమందు, దేవుని నుండి వచ్చు సమస్త శక్తి మరియు అధికారమును అణచివేయుటకు కూడా వారు చూచుచున్నారు మరియు వారు పరిశుద్ధాత్మను తిరస్కరించుచున్నారు.",
                "29": "నా కుమారుడా, అంత గొప్పదైన జ్ఞానమును తిరస్కరించిన తరువాత, ప్రవక్తల ద్వారా పలుకబడిన ప్రవచనములు మరియు మన రక్షకుని మాటలు నెరవేరునట్లు వారు త్వరలో నశించవలెను.",
                "30": "నా కుమారుడా, నేను తిరిగి నీకు వ్రాయు వరకు లేదా తిరిగి నిన్ను కలుసుకొను వరకు వీడ్కోలు. ఆమేన్‌."
            },
            "9": {
                "intro": "తన కుమారుడైన మొరోనైకి మోర్మన్‌ వ్రాసిన రెండవ లేఖ.",
                "1": "నా ప్రియ కుమారుడా, నేనింకను జీవించియున్నానని నీవు తెలుసుకొనునట్లు నేను నీకు మరలా వ్రాయుచున్నాను; కానీ, బాధాకరమైన దానిని గూర్చి నేను కొంత వ్రాయుచున్నాను.",
                "2": "నేను లేమనీయులతో తీవ్రముగా యుద్ధము చేసితిని, దానిలో మేము జయించలేదు; అర్కియాంటస్ ఖడ్గము చేత కూలియుండెను; లురామ్, ఎమ్రోన్‌ కూడా; మరియు శ్రేష్ఠమైన మా మనుష్యులలో అనేకమందిని మేము పోగొట్టుకొనియుంటిమి.",
                "3": "ఇప్పుడు నా కుమారుడా, లేమనీయులు ఈ జనులను నాశనము చేయుదురేమోయని నేను భయపడుచున్నాను; ఏలయనగా వారు పశ్చాత్తాపపడరు మరియు ఒకరితోనొకరు నిరంతరము కోపముగా ఉండుటకు సాతాను వారిని పురికొల్పుచుండును.",
                "4": "నేను వారితో నిరంతరము పనిచేయుచున్నాను; నేను తీక్షణముగా దేవుని వాక్యము చెప్పినప్పుడు వారు వణికి, నాకు వ్యతిరేకముగా కోపముతో నుందురు; నేను ఎట్టి తీక్షణతను వాడనప్పుడు, వారి హృదయములను దానికి వ్యతిరేకముగా వారు కఠినపరచుకొందురు; అందువలన, ప్రభువు యొక్క ఆత్మ వారితో పోరాడుట మానివేసినదేమోయని నేను భయపడుచున్నాను.",
                "5": "వారు ఎంత అధికముగా కోపము తెచ్చుకొందురనగా, మరణమును గూర్చి వారు భయపడుట లేదని నాకనిపించును; వారు ఒకరిపట్ల ఒకరు తమ ప్రేమను పోగొట్టుకొనియున్నారు; వారు నిరంతరము పగ మరియు రక్తదాహముతో ఉన్నారు.",
                "6": "ఇప్పుడు నా ప్రియ కుమారుడా, వారు కఠినులైనప్పటికీ మనము శ్రద్ధగా పని చేయుదము; ఏలయనగా, మనము పని చేయుట మానిన యెడల, మనము శిక్షావిధి క్రిందికి తేబడుదుము; మనము సమస్త నీతి యొక్క శత్రువును జయించునట్లు, దేవుని రాజ్యమందు మన ఆత్మలకు విశ్రాంతి ఇచ్చునట్లు ఈ మట్టి గుడారమందున్నప్పుడు చేయుటకు మనము ఒక పనిని కలిగియున్నాము.",
                "7": "ఇప్పుడు, ఈ జనుల శ్రమలను గూర్చి నేను కొంత వ్రాయుచున్నాను. ఏలయనగా, అమోరోన్‌ నుండి నేను అందుకొనిన సమాచారమును బట్టి, షెర్రిజా గోపురము నుండి వారు పట్టుకొనిన అనేకమంది బందీలను లేమనీయులు కలిగియున్నారు; వారిలో పురుషులు, స్త్రీలు మరియు పిల్లలు ఉన్నారు.",
                "8": "ఆ స్త్రీల యొక్క భర్తలను మరియు పిల్లల యొక్క తండ్రులను వారు సంహరించియుండిరి; ఆ స్త్రీలకు వారి భర్తల మాంసముతో మరియు పిల్లలకు వారి తండ్రుల మాంసముతో వారు ఆహారము పెట్టిరి; మరియు అతి కొద్ది నీటిని మాత్రమే వారికి ఇచ్చిరి.",
                "9": "లేమనీయులు నీచమైన ఈ హేయకార్యమును జరిగించినప్పటికీ, అది మోరియాంటమ్‌లో నున్న మన జనుల దానిని మించలేదు. ఏలయనగా, లేమనీయుల కుమార్తెలలో అనేకమందిని వారు బందీలుగా తీసుకొనిపోయిరి; అన్నిటికంటే మిక్కిలి ప్రియమైన, విలువగలదైన పవిత్రతను మరియు శీలమును వారి నుండి దోచుకొనిన తరువాత—",
                "10": "వారు ఈ పని చేసిన తరువాత, మరణించు వరకు కూడా వారి శరీరములను హింసించుచూ మిక్కిలి కౄరమైన పద్ధతిలో వారిని హత్యచేసిరి; మరియు దీనిని చేసిన తరువాత, వారి హృదయ కాఠిన్యము బట్టి వారు అడవి మృగములవలే వారి మాంసమును పీక్కుతినిరి; వారు దీనిని సాహసమునకు చిహ్నముగా చేసిరి.",
                "11": "ఓ నా ప్రియ కుమారుడా, జనులు ఈ విధముగా నాగరికత లేని వారివలే ఎట్లు ఉండగలరు—",
                "12": "(వారు మర్యాదస్తులైన, ఆహ్లాదకరమైన జనులైయున్నప్పటి నుండి కేవలము కొద్ది సంవత్సరములు మాత్రమే గతించెను)",
                "13": "కానీ ఓ నా కుమారుడా, జనులు ఈ విధముగా అంత అధికమైన హేయకార్యమందు ఎట్లు ఆనందించగలరు—",
                "14": "మనకు వ్యతిరేకముగా తీర్పునందు దేవుడు తన చేతిని ఆపునని మనమెట్లు ఆశించగలము?",
                "15": "ఇదిగో, నా హృదయము మొరపెట్టుచున్నది: ఈ జనులకు ఆపద. ఓ దేవా, తీర్పునందు బయటకు రమ్ము; వారి పాపములు, దుష్టత్వము మరియు హేయకార్యములను నీ యెదుటనుండి దాచివేయుము!",
                "16": "ఇంకను నా కుమారుడా, షెర్రిజాలో అనేకమంది విధవరాండ్రు మరియు వారి కుమార్తెలుండిరి; లేమనీయులు తీసుకువెళ్ళని ఆహార సామగ్రి యొక్క ఆ భాగమును జెనీఫీ సైన్యము తీసుకొనిపోయి, ఆహారము కొరకు తిరుగులాడుటకు వారిని వదిలివేసెను; మరియు అనేకమంది వృద్ధ స్త్రీలు మార్గమందు మూర్ఛపోయి, మరణించిరి.",
                "17": "నాతో ఉన్న సైన్యము బలహీనమైనది; మరియు లేమనీయుల సైన్యములు షెర్రిజాకు, నాకు మధ్య ఉన్నవి; ఇప్పుడు అహరోను సైన్యము యొద్దకు పారిపోయిన వారందరు వారి భయంకరమైన కౄరత్వమునకు బలిపశువులైరి.",
                "18": "అయ్యో, నా జనుల దుష్టత్వము! వారు క్రమములేక, కనికరములేక యుండిరి. నేను కేవలము ఒక మనుష్యుడను మరియు నేను ఒక మనుష్యుని బలమును మాత్రమే కలిగియున్నాను, నేనిక ఏమాత్రము నా ఆజ్ఞలను అమలు చేయలేను.",
                "19": "వారి వక్రబుద్ధియందు వారు బలవంతులైరి; అదే విధముగా వారు కౄరముగా ఉండి వృద్ధులను, యౌవనస్థులను ఎవరినీ విడిచిపెట్టలేదు; మంచిదానిలో తప్ప, అన్నింటిలో వారు ఆనందించిరి; మరియు ఈ దేశమంతటా మా స్త్రీలు, మా పిల్లల యొక్క బాధ అన్నింటిని మించెను; నాలుక దానిని చెప్పలేదు లేదా అది వ్రాయబడలేదు.",
                "20": "ఇప్పుడు నా కుమారుడా, ఈ భయంకరమైన దృశ్యమును నేను ఇకపై వర్ణించను. ఈ జనుల దుష్టత్వమును నీవెరుగుదువు; వారు ఏ పద్ధతి లేకుండా ఇంద్రియజ్ఞానమును కోల్పోయియున్నారని నీవెరుగుదువు; వారి దుష్టత్వము లేమనీయుల దుష్టత్వమును మించిపోయినది.",
                "21": "ఇదిగో నా కుమారుడా, ఆయన నన్ను మెత్తునేమోయన్న భయమును బట్టి, నేను వారిని గూర్చి దేవునికి సిఫారసు చేయలేను.",
                "22": "కానీ నా కుమారుడా, నేను నిన్ను గూర్చి దేవునికి సిఫారసు చేయుచున్నాను మరియు నీవు రక్షింపబడుదువని క్రీస్తునందు నేను నమ్ముచున్నాను; ఆయన జనులు ఆయన యొద్దకు తిరిగి వచ్చుటను లేదా వారి పూర్తి నాశనమును చూచుటకు, ఆయన నీ ప్రాణమును విడిచిపెట్టవలెనని నేను దేవుడిని ప్రార్థించుచున్నాను; ఏలయనగా వారు పశ్చాత్తాపపడి, ఆయన యొద్దకు తిరిగిరాని యెడల వారు తప్పక నశించిపోవలెనని నేనెరుగుదును.",
                "23": "ఒకవేళ వారు నశించిన యెడల, అది రక్తము మరియు పగ నిమిత్తము వారి హృదయవాంఛను బట్టి నశించిన జెరెడీయుల వలె ఉండును.",
                "24": "మరియు వారు నశించిన యెడల, మన సహోదరులలో అనేకులు లేమనీయుల వైపునకు వెళ్ళిరనియు, మరి అధికులు వారిని కూడా విడిచిపెట్టి వెళ్ళుదురనియు మేమెరుగుదుము; అందువలన నీవు విడిచిపెట్టబడి, నేను నశించిపోయి నిన్ను చూడలేని యెడల, మరికొన్ని సంగతులను వ్రాయుము; కానీ, నేను నిన్ను త్వరలో చూడగలనని నేను నమ్ముచున్నాను; ఏలయనగా, నేను పవిత్ర వృత్తాంతములను కలిగియున్నాను, వాటిని నీకు ఇచ్చెదను.",
                "25": "నా కుమారుడా, క్రీస్తు నందు విశ్వాసముగా ఉండుము; నేను వ్రాసిన సంగతులు మరణము వరకు కృంగజేయునంతగా నిన్ను బాధింపనీయకుము; క్రీస్తు నిన్ను పైకి లేపును గాక; ఆయన శ్రమలు, మరణము, మన పితరులకు తన శరీరమును చూపుట, ఆయన కనికరము, దీర్ఘశాంతము, ఆయన మహిమ మరియు నిత్యజీవపు నిరీక్షణ నీ మనస్సునందు నిత్యము నిలిచియుండును గాక.",
                "26": "సమస్తము ఆయనకు లోబడునంత వరకు, ఎవరి సింహాసనము పరలోకములందు ఉన్నతముగా ఉన్నదో ఆ తండ్రియైన దేవుని యొక్కయు, ఆయన అధికారము యొక్క కుడి పార్శ్వమున కూర్చుండిన మన ప్రభువైన యేసు క్రీస్తు యొక్కయు కృప నీతో ఉండి, నిత్యము నిలుచును గాక. ఆమేన్‌."
            },
            "10": {
                "1": "ఇప్పుడు మొరోనై అను నేను, నాకు ముఖ్యము అనిపించిన దానిని వ్రాయుదును; నేను, నా సహోదరులైన లేమనీయులకు వ్రాయుచున్నాను; క్రీస్తు యొక్క రాకడను గూర్చి సూచన ఇవ్వబడినప్పటి నుండి నాలుగు వందల ఇరువది సంవత్సరముల కంటే అధికము గతించిపోయినవని వారు తెలుసుకొనవలెనని నేను కోరుచున్నాను.",
                "2": "మీకు ఉద్భోధించు విధములో నేను కొద్ది మాటలు పలికిన తరువాత, నేను ఈ వృత్తాంతములను ముద్రవేయుదును.",
                "3": "ఇదిగో, మీరు ఈ సంగతులను చదివినప్పుడు, మీరు వాటిని చదువుట దేవునియందు వివేకమైన యెడల, ఆదాము యొక్క సృష్టి నుండి మీరు ఈ సంగతులను అందుకొను సమయము వరకు నరుల సంతానముపట్ల ప్రభువు ఎంత కనికరముతోనుండెనో మీరు జ్ఞాపకము చేసుకొనవలెనని, దానిని మీ హృదయములలో ధ్యానించవలెనని నేను మీకు ఉద్భోధించుచున్నాను.",
                "4": "మీరు ఈ సంగతులను పొందినప్పుడు, ఇవి సత్యమా కాదా అని మీరు నిత్యుడగు తండ్రియైన దేవుడిని క్రీస్తు యొక్క నామమందు అడుగవలెనని నేను మీకు ఉద్బోధించుచున్నాను; మీరు యథార్థ హృదయముతో, క్రీస్తు నందు విశ్వాసము కలిగియుండి, మనఃపూర్వకముగా అడిగిన యెడల, ఆయన వాటి సత్యమును పరిశుద్ధాత్మ శక్తి ద్వారా మీకు ప్రత్యక్షపరచును.",
                "5": "పరిశుద్ధాత్మ శక్తి ద్వారా మీరు అన్నిసంగతుల యొక్క సత్యమును తెలుసుకొనగలరు.",
                "6": "మంచి సంగతి ఏదైనను న్యాయమైనది మరియు సత్యమైనదైయుండును; కావున మంచిదేదియు క్రీస్తును నిరాకరించదు, కానీ ఆయన ఉన్నాడని ఒప్పుకొనును.",
                "7": "మరియు పరిశుద్ధాత్మ శక్తి ద్వారా ఆయన ఉన్నాడని మీరు తెలుసుకొందురు; కావున దేవుని శక్తిని నిరాకరించవద్దని నేను మీకు ఉద్బోధించుచున్నాను; ఏలయనగా నేడు, రేపు మరియు నిరంతరము ఒక్కటేరీతిగా ఉన్న ఆయన, శక్తి ద్వారా నరుల సంతానము యొక్క విశ్వాసమును బట్టి పనిచేయును.",
                "8": "మరలా నా సహోదరులారా, మీరు దేవుని బహుమానములను నిరాకరించవద్దని నేను మీకు ఉద్బోధించుచున్నాను, ఏలయనగా అవి అనేకమైనవి మరియు అవి ఒకే దేవుని నుండి వచ్చును. ఈ బహుమానములు అనేక మార్గములలో ఇవ్వబడెను; కానీ అందరిలోను అన్నిటినీ జరిగించు దేవుడు ఒక్కడే మరియు వారి ప్రయోజనము కొరకు దేవుని ఆత్మ యొక్క ప్రత్యక్షతల ద్వారా అవి మనుష్యులకు ఇవ్వబడెను.",
                "9": "ఏలాగనగా, జ్ఞానవాక్యమును బోధించునట్లు దేవుని ఆత్మ ద్వారా ఒకనికి అనుగ్రహించబడినది;",
                "10": "మరియొకనికి ఆ ఆత్మననుసరించి బుద్ధివాక్యమును బోధించునట్లు;",
                "11": "మరియొకనికి ఆ ఆత్మవలననే మిక్కిలి గొప్ప విశ్వాసము, మరియొకనికి స్వస్థపరచు వరములు;",
                "12": "మరియొకనికి మహా అద్భుతములు చేయునట్లు;",
                "13": "మరియొకనికి సమస్త సంగతులను గూర్చి ప్రవచించునట్లు;",
                "14": "మరియొకనికి దేవదూతలను, పరిచర్య చేయు ఆత్మలను చూచునట్లు;",
                "15": "మరియొకనికి అన్నిరకములైన భాషలు;",
                "16": "మరియొకనికి నానావిధమైన భాషలును, భాషల అర్థము చెప్పు శక్తియు అనుగ్రహింపబడియున్నవి.",
                "17": "ఈ బహుమానములన్నియు క్రీస్తు యొక్క ఆత్మ ద్వారా వచ్చును మరియు అవి, ఆయన చిత్తమును బట్టి ప్రతి మనుష్యునికి వేర్వేరుగా వచ్చును.",
                "18": "నా ప్రియమైన సహోదరులారా, ప్రతి మంచి బహుమానము క్రీస్తు నుండి వచ్చునని మీరు జ్ఞాపకము చేసుకొనవలెనని నేను మీకు ఉద్భోధించుచున్నాను.",
                "19": "నా ప్రియమైన సహోదరులారా, ఆయన నిన్న, నేడు మరియు నిరంతరము ఒక్కటేరీతిగా ఉన్నాడని, నేను చెప్పిన ఆత్మ సంబంధమైన ఈ బహుమానములన్నీ నరుల సంతానము యొక్క అవిశ్వాసమును బట్టి తప్ప, లోకము నిలిచినంత వరకు ఎన్నడూ తీసివేయబడవని మీరు జ్ఞాపకము చేసుకొనవలెనని నేను మీకు ఉద్భోధించుచున్నాను.",
                "20": "అందువలన విశ్వాసము ఉండవలెను; విశ్వాసము ఉండవలసిన యెడల, నిరీక్షణ కూడా ఉండవలెను; మరియు నిరీక్షణ ఉండవలసిన యెడల, దాతృత్వము కూడా ఉండవలెను.",
                "21": "మీరు దాతృత్వము కలిగియుండని యెడల, మీరు దేవుని రాజ్యమందు ఏ విధముగానూ రక్షింపబడలేరు; విశ్వాసము లేని యెడల, మీరు దేవుని రాజ్యమందు రక్షింపబడలేరు; మీకు నిరీక్షణ లేని యెడల కూడా మీరు రక్షింపబడలేరు.",
                "22": "మీకు నిరీక్షణ లేని యెడల, మీరు తప్పక నిస్పృహలో ఉండవలెను మరియు నిస్పృహ దుర్నీతిని బట్టి వచ్చును.",
                "23": "క్రీస్తు వాస్తవముగా మన పితరులతో ఇట్లు చెప్పెను: మీరు విశ్వాసము కలిగియున్న యెడల, నా యందు యుక్తమైన సంగతులన్నిటినీ మీరు చేయగలరు.",
                "24": "ఇప్పుడు మీ మధ్యనుండి దేవుని శక్తి మరియు బహుమానములు తీసివేయబడు దినము వచ్చిన యెడల, అది అవిశ్వాసమును బట్టియేనని భూదిగంతములన్నిటికి నేను చెప్పుచున్నాను.",
                "25": "ఇట్లు జరిగిన యెడల, నరుల సంతానమునకు ఆపద; ఏలయనగా మీ మధ్య మంచి చేయువాడు ఎవడూ ఉండడు, ఒక్కడు కూడా ఉండడు. మంచి చేయువాడు మీ మధ్య ఒక్కడు ఉండినను, వాడు దేవుని శక్తి మరియు బహుమానములను బట్టి పని చేయును.",
                "26": "ఇప్పుడు ఈ సంగతులను అంతము చేసి మరణించు వారికి ఆపద, ఏలయనగా వారి పాపములలో వారు మరణించెదరు మరియు వారు దేవుని రాజ్యమందు రక్షింపబడలేరు; క్రీస్తు యొక్క మాటలను బట్టి నేను దీనిని చెప్పుచున్నాను; మరియు నేను అబద్ధమాడను.",
                "27": "ఈ సంగతులను జ్ఞాపకము చేసుకొనవలెనని నేను మీకు ఉద్బోధించుచున్నాను; నేను అబద్ధమాడుటలేదని మీరు తెలుసుకొను సమయము త్వరగా వచ్చును, ఏలయనగా మీరు నన్ను దేవుని న్యాయపీఠమునొద్ద చూచెదరు; మరియు ప్రభువైన దేవుడు మీతో ఇట్లనును: మృతులలోనుండి ఒకడు మొరపెట్టుచున్నట్లుగా, ధూళి నుండి ఒకడు మాట్లాడుచున్నట్లుగా ఈ మనుష్యుని ద్వారా వ్రాయబడిన నా మాటలను నేను మీకు ప్రకటించలేదా?",
                "28": "ప్రవచనములు నెరవేరునట్లు నేను ఈ సంగతులు ప్రకటించుచున్నాను. ఇదిగో, అవి నిత్యదేవుని నోటి నుండి బయలు వెళ్ళును; ఆయన మాట తరతరములకు తీక్షణముగా వెళ్ళును.",
                "29": "మరియు నేను వ్రాసినది సత్యమని దేవుడు మీకు చూపును.",
                "30": "మీరు క్రీస్తు నొద్దకు రావలెనని, ప్రతి మంచి బహుమానమును పట్టుకొనవలెనని, చెడు బహుమానమును లేదా అపవిత్రమైన దానిని ముట్టుకొనరాదని నేను మీకు మరలా ఉద్భోధించుచున్నాను.",
                "31": "ఓ యెరూషలేమా మేల్కొనుము, ధూళి నుండి పైకి లెమ్ము; ఓ సీయోను కుమారీ, నీ సుందర వస్త్రములను ధరించుకొనుము; నీవు ఇకపై కలవరపెట్టబడకుండునట్లు, ఓ ఇశ్రాయేలు వంశమా, నిత్యుడైన తండ్రి నీతో చేసిన నిబంధనలు నెరవేరునట్లు నీ స్టేకులను బలపరచుము మరియు నీ సరిహద్దులను నిరంతరము విస్తరించుము.",
                "32": "క్రీస్తు నొద్దకు రండి, ఆయనలో పరిపూర్ణులు కండి మరియు సమస్త భక్తిహీనతనుండి మిమ్ములను మీరు ఉపేక్షించుకొనుడి; మీకైమీరు సమస్త భక్తిహీనత నుండి ఉపేక్షించుకొని, మీ పూర్ణ శక్తి, మనస్సు మరియు బలముతో దేవుడిని ప్రేమించిన యెడల, అప్పుడు ఆయన కృప మీకు చాలును; ఆయన కృప ద్వారా మీరు క్రీస్తు నందు పరిపూర్ణులగుదురు; దేవుని కృప ద్వారా మీరు క్రీస్తు నందు పరిపూర్ణులైన యెడల, మీరేవిధముగానూ దేవుని శక్తిని నిరాకరించలేరు.",
                "33": "మరలా, మీరు దేవుని కృప ద్వారా క్రీస్తు నందు పరిపూర్ణులై ఆయన శక్తిని నిరాకరించని యెడల, దేవుని కృప ద్వారా క్రీస్తునందు మీరు పరిశుద్ధపరచబడుదురు; మీ పాపములు క్షమించబడునట్లు తండ్రి యొక్క నిబంధనలో భాగముగా ఉన్న క్రీస్తు యొక్క రక్తము చిందించబడుట ద్వారా మీరు పరిశుద్ధులుగా, మచ్చలేనివారిగా అగుదురు.",
                "34": "ఇప్పుడు, నేను అందరికి వీడ్కోలు చెప్పుచున్నాను. నా ఆత్మ మరియు శరీరము తిరిగి ఏకమై, సజీవులకును మృతులకును నిత్య న్యాయాధిపతియైన గొప్ప యెహోవా యొక్క ప్రీతికరమైన న్యాయపీఠము యెదుట మిమ్ములను కలుసుకొనుటకు ఆకాశమండలము గుండా జయించిన వానిగా నేను ముందుకు తేబడువరకు, దేవుని పరదైసులో విశ్రాంతి పొందుటకు నేను త్వరగా వెళ్ళుదును. ఆమేన్‌."
            }
        }
    }
}