{
    "1-ne": {
        "meta": {
            "slug": "1-ne",
            "name": "Nifae Nwoma a Edi Kan No",
            "chapterWord": "Ti"
        },
        "chapters": {
            "1": {
                "intro": "Twerɛsɛm a ɛfa Lihae ne ne yere Saraya ne ne mmammarima nan a wɔfrɛ wɔn (yɛhyɛ aseɛ firi panin no so) Laman, Lemuel, Sam na Nifae. Awurade bɔɔ Lihae kɔkɔ sɛ ɔmfiri Yerusalem asaase so, ɛfiri sɛ ɔhyɛɛ ɛhɔ nnipa no nkɔm a ɛfa wɔn amumuyɛ ho na wɔpɛɛ sɛ wɔbɛsɛe ne nkwa. Ɔne n’abusuafoɔ nyina ara tuu kwan nansa wɔ ɛserɛ so. Nifae faa ɔnuanom san kɔɔ Yerusalem asaase so kɔhwehwɛɛ Yudafoɔ ho abakɔsɛm. Wɔn amanehunu. Wɔware Ismael mmammaa.Wɔfaa wɔn abusuafoɔ ne wɔn kɔɔ ɛserɛ no so. Wɔn amanehunu ne wɔn haw wɔ ɛserɛ no so. Wɔn anamɔn so wɔ wɔn akwantuo mu. Wɔbaa asubɔntene kɛseɛ no ho. Nifae nuanom tee ne so atua. Ɔmaa wɔn ani so tanee wɔn na ɔpam ɛhyɛn. Wɔfrɛɛ bea no Dodoɔ. Wɔtwaa asubɔntene kɛseɛ no kɔɔ bɔhyɛ asaase no so, ne deɛ ɛkeka ho. Sei na Nifae kaae anaa sɛ ɛkwan foforɔ so no, ɛyɛ me ara Nifae, ɛna metwerɛɛ saa nsɛm yi.",
                "1": "Me, Nifae, ɛnam sɛ abaatanpa na wɔwoo me nti, deɛ m’agya nim nyina ara na ɔtetee me wɔ mu; mehunuu amanehunu bebree wɔ me nkwa nna mu, nanso menyaa adom kɛseɛ wɔ Awurade anim wɔ me nna nyina ara mu; aane, menyaa Onyankopɔn papayɛ ne n’asumasɛm ho nimdeɛ kɛseɛ ɛno nti meretwerɛ me nkwa nna yi mu twerɛtohɔsɛm ato hɔ.",
                "2": "Aane, meyɛ twerɛtohɔsɛm yi wɔ m’agya kasa mu, a ɛyɛ Yudafoɔ nimdeɛ ne Misraimfoɔ kasa no.",
                "3": "Na menim sɛ twerɛtohɔsɛm a meretwerɛ yi yɛ nokware, me ara me nsa na mede retwerɛ, na deɛ menim na meretwerɛ.",
                "4": "Na ɛbaa sɛ afe a ɛdi kan ahyɛaseɛ wɔ Yuda hene Sedekia aban so, (m’agya, Lihae tenaa Yerusalem ne nkwa nna nyina ara); na afe korɔ no mu ara na nkɔmhyɛfoɔ bebree sɔreeɛ, na wɔhyɛɛ nkɔm kyerɛɛ nnipa no sɛ ɛtwa sɛ wɔsakyera anyɛ saa a Yerusalem kuropɔn no bɛsɛe.",
                "5": "Ɛno nti ɛbaa sɛ m’agya Lihae kɔɔ sɛ ɔrekɔbɔ mpaeɛ akyerɛ Awurade, aane ɔde n’akoma nyina ara bɔɔ mpae kyerɛɛ Awurade maa ne nkurɔfoɔ.",
                "6": "Na ɛbaa sɛ ɔgu so rebɔ mpaeɛ akyerɛ Awurade no, egya fadum bi bɛsii botan kɛseɛ bi a ɛwɔ n’anim no so; na ɔhunuui na ɔtee nsɛm pii, na ɛnam nneɛma a ɔhunuuɛ, na ɔteeɛ no nti ne ho pooe na ɔbɔɔ hu yie papaapa.",
                "7": "Na ɛbaa sɛ ɔsan kɔɔ ɔno ara ne fie wɔ Yerusalem; na ɔdanee ne ho too ne mpa so wɔ mmerɛ a na Honhom ne nneɛma a ɔhunuuɛ no ahyɛ no so.",
                "8": "Na Honhom no hyɛɛ ne so no, ɔnyaa anisoadehunu sɛ ɔsoro abue, na ɔkae sɛ ɔhunuu sɛ Onyankopɔn te n’ahennwa so, na ɔsoro abɔfoɔ akuokuo bebree a obi ntumi nkan wɔn dodoɔ atwa ne ho ahyia na ayɛ sɛdeɛ wɔreto nwom na wɔretontom wɔn Nyankopɔn.",
                "9": "Na ɛbaa sɛ ɔhunuu wɔn mu Baako sɛ ɔresiane afiri ɔsoro na ɔhunuu sɛ ɔhyerɛn sene prɛmotoberɛ awia mpo.",
                "10": "Na afei ɔsan hunuu afoforɔ dumienu nso sɛ wɔdi n’akyiri, na wɔn nso hyerɛn sene ewiem nsoroma.",
                "11": "Na wɔbaa fam bɛtenaa asaase so, na deɛ ɔdi kan no bɛgyinaa m’agya anim de nwoma bi maa no sɛ ɔnkenkan.",
                "12": "Na ɛbaa sɛ ɔkenkaneɛ no, Awurade Honhom hyɛɛ no ma.",
                "13": "Na ɔkenkan kaa sɛ: Mmusuo, mmusuo, nka Yerusalem, ɛfiri sɛ mahunu wɔn akyiwasɛm! Aane ne nneɛma bebree na m’agya kenkanee a ɛfa Yerusalem ho—sɛ ɔbɛsɛe no, ne mu nnipa nyina ara, dodoɔ no ara bɛsɛe wɔ akofena ano, na dodoɔ no ara nso na wɔbɛfa wɔn nnɔmum akɔ Babilon.",
                "14": "Na ɛbaa sɛ mmerɛ a m’agya kenkan wieeɛ no ɔhunuu nneɛma akɛseɛ bebree a ɛyɛ nnwanwa, na ɔteaam kaa nsɛm bebree kyerɛɛ Awurade a na ebi ne sɛ: Wo nwuma yɛ akɛseɛ na ɛyɛ nnwanwa O Awurade Nyankopɔn Tumfoɔ! Wahennwa korɔn wɔ ɔsoro, na wo tumi ne wo papayɛ, ɛne wahummɔborɔ kata adasa nyina ara a wɔwɔ asaase so, na ɛnam sɛ wo yɛ mmɔborɔhunufoɔ nti woremma wɔn a wɔba wo nkyɛn no nnsɛe.",
                "15": "Na saa kwan yi na m’agya kasaae de yii ne Nyankopɔn ayɛ, ɛfiri sɛ ne kra dii dɛ na n’akoma nyina ara hyɛɛ ma ɛnam nneɛma a ɔhunuuɛ nti, aane nneɛma a Awurade ayi akyerɛ no nti.",
                "16": "Na afei me, Nifae merentwerɛ nneɛma a m’agya atwerɛ no nyina ara, ɛfiri sɛ watwerɛ nneɛma bebree a ɔhunuu wɔ anisoadehunu mu ne daeɛ soo mu no; na wasan atwerɛ nneɛma bebree a ɔhyɛɛ ho nkɔm kyerɛɛ ne mma a merenka ne nyina ara.",
                "17": "Na mmom merebɛtwerɛ m’abrabɔ mu nsɛm wɔ me mmerɛ mu. Hwɛ meretwitwa m’agya twerɛtohɔsɛm a watwerɛ wɔ mprɛte a me ara ankasa me de me nsa ayɛ no so ntiatia. Ɛno nti, sɛ mewie m’agya nsɛm no twerɛ a ɛna mɛtwerɛ me ara me nso m’abrabɔ mu nsɛm.",
                "18": "Ɛno nti, mepɛ sɛ mohunu sɛ Awurade yii anwanwadeɛ bebree kyerɛɛ m’agya Lihae akyire yi, aane, deɛ ɛfa Yerusalem sɛeɛ ho no, hwɛ, ɔkɔɔ nnipa no mu, na ɔhyɛɛ aseɛ hyɛɛ nkɔm a ɛfa nneɛma a ɔhunuuɛ ne deɛ ɔteeɛ ho.",
                "19": "Na ɛbaa sɛ Yudafoɔ no sii no atwetweɛ ɛnam nneɛma a ɔdii ho adanseɛ no; ɛfiri sɛ ɔdii adanseɛ nokware mu wɔ wɔn atirimuɔdensɛm ne wɔakyiwasɛm ho; na ɔdii adanseɛ sɛ nneɛma a ɔhunuuɛ na ɔteeɛ, ne nneɛma a ɔkenkann wɔ nwoma no mu no, di adanseɛ pefee wɔ Mesaia no mmaeɛ ho, ɛna ewiase dima nso ho.",
                "20": "Na Yudafoɔ no tee saa nsɛm yi no wɔn bo fuu no aane, sɛdeɛ wɔde yɛɛ nkɔmhyɛfoɔ adadafoɔ, too wɔn twenee, sii wɔn aboɔ na wɔkum wɔn no, saa ara na wɔpɛɛ sɛ wɔbɛnya ne nkwa ayi afiri hɔ. Na hwɛ, me, Nifae, mɛkyerɛ mo sɛ Awurade ahummɔborɔ wɔ hɔ ma wɔn a wayi wɔn no, ɛnam wɔn gyedie nti, na ɔbɛyɛ wɔn kɛseɛ akɔ ɔgyeɛ tumi mu."
            },
            "2": {
                "1": "Na hwɛ, ɛbaa sɛ Awurade kasa kyerɛɛ m’agya, aane, wɔ daeɛsoɔ mu, na ɔka kyerɛɛ no sɛ: Nhyira ne wo Lihae, ɛnam nneɛma a wayɛ nti; na ɛnam sɛ wadi nokware na wada nneɛma a meka kyerɛɛ wo no adi akyerɛ nkurɔfoɔ yi nti, hwɛ, wɔrehwehwɛ ayi wo nkwa afiri hɔ.",
                "2": "Na ɛbaa sɛ Awurade hyɛɛ m’agya, mpo, wɔ daeɛsoɔ mu sɛ ɔmfa n’abusuafoɔ nyina ara na wɔmfiri hɔ nkɔ ɛserɛ no so.",
                "3": "Na ɛbaa sɛ ɔyɛɛ setie maa Awurade asɛm, ɛno nti ɔyɛɛ sɛdeɛ Awurade ahyɛ no no.",
                "4": "Na ɛbaa sɛ ɔfirii hɔ kɔɔ ɛserɛ no so. Na ɔgyaa ne fie, ne n’agyanom agyapadeɛ asaase, ne sikakɔkɔɔ, ne dwetɛ, ne ne nneɛma a ɛsombo, na wamfa biribiara anka ne ho gye sɛ n’abusua nko ara, ne nnuane, ne ne ntomadan, na ɔde kɔɔ ɛserɛ no so.",
                "5": "Na ɔbaa ɛhyeɛ a ɛbɛn ɛpo kɔkɔɔ no ano hɔ; na ɔtuu kwan wɔ ɛserɛ no ahyeɛ so a ɛbɛn ɛpo kɔkɔɔ no, na ɔne n’abusuafoɔ tuu kwan wɔ ɛserɛ no so, wɔn ne me maame Saraya, ne me nuanom mpanimfoɔ Laman, Lemuel ne Sam.",
                "6": "Na ɛbaa sɛ mmerɛ a wɔtuu kwan nansa wɔ ɛserɛ no so no, ɔsii ne ntomadan wɔ bɔnhwa bi mu wɔ asubɔntene nsuo bi nkyɛn.",
                "7": "Na ɛbaa sɛ ɔde aboɔ sii afɔrebokyea, na ɔbɔɔ afɔdeɛ maa Awurade, na ɔde aseda maa Awurade yɛn Nyankopɔn.",
                "8": "Na ɛbaa sɛ ɔtoo asubɔntene no din Laman, na ɛkɔbɔ Po Kɔkɔɔ no mu; na bɔnhwa no wɔ ɛhyeɛ a ɛbɛn asubɔntene no atifi.",
                "9": "Na mmerɛ a m’agya hunuu sɛ asubɔntene no ano bɔ Ɛpo Kɔkɔɔ no mu no, ɔkasa kyerɛɛ Laman see no sɛ: O wo a anka mepɛ sɛ wo yɛ sɛ asubɔntene yi na aberɛ biara watene akɔbɔ nsuo a tenenee nyina ara firi mu.",
                "10": "Na ɔkasa kyerɛɛ Lemuel nso sɛ: O wo a anka mepɛ sɛ woyɛ sɛ bɔnhwa yi, na wo gyina pintinn a worenhinhim da na wokora Awurade mmaransɛm no a ɛgyina faako!",
                "11": "Na ɔkaa yei ɛnam Laman ne Lemuel akyinnyeɛ nti; na hwɛ wɔnwiinwii tiaa wɔn agya wɔ nneɛma bebree ho, ɛfiri sɛ na ɔyɛ anisoadehunufoɔ nti, na wayi wɔn afiri Yerusalem asaase so ama w’agya wɔn agyapadeɛ asaase, ne wɔn sika kɔkɔɔ, ne wɔn dwetɛ ne wɔn nneɛma a ɛsombo, sɛ wɔmmɛhye wɔ ɛserɛ no so. Na wɔkaa sɛ ɛnam nkwasea nsusuɛ a ɔsusuu wɔ n’akoma mu nti na ama no aba no saa.",
                "12": "Na ɛnam sɛ Laman ne Lemuel yɛ mpaninfoɔ nti wɔnwiinwii tiawa wɔn agya. Na wɔnwiinwii ɛfiri sɛ, na wɔnnim Onyankopɔn no a wabɔ wɔn no akwan.",
                "13": "Na wɔanye anni nso sɛ Yerusalem, saa kuropɔn no bɛtumi asɛe sɛdeɛ nkɔmhyɛfoɔ aka no. Na wɔte sɛ Yudafoɔ no a wɔwɔ Yerusalem no, a wɔpɛɛ sɛ wɔbɛyi m’agya nkwa afiri hɔ no.",
                "14": "Na ɛbaa sɛ m’agya kasa kyerɛɛ wɔn wɔ tumi mu wɔ Lemuel bɔnhwa no mu, mmerɛ a na Honhom ahyɛ no ma kosii sɛ wɔn nnipadua wosoo wɔ n’anim. Na ɔmaa wɔn ho yeraa wɔn, ɛmaa wɔantumi ankasa antia no; nti wɔdii deɛ wɔn agya hyɛɛ wɔn biara so.",
                "15": "Na m’agya tenaa ntomadan mu.",
                "16": "Na ɛbaa sɛ me Nifae, na me sua koraa, nanso na me ho soso yie, na afei menyaa ɔpɛ kɛseɛ bi sɛ mɛhunu Onyankopɔn asumasɛm, ɛno nti me sufrɛɛ Awurade, na hwɛ ɔbaa me nkyɛn, na ɔbɛbubuu m’akoma na megyee nsɛm a m’agya kaeɛ no nyina ara diiɛ; ɛno nti mante ne so atua sɛdeɛ me nuanom no yɛeɛ no.",
                "17": "Na meka kyerɛɛ Sam maa ɔhunuu nneɛma a Awurade nam ne Honhom Kronkron so ada no adi akyerɛ me no. Na ɛbaa sɛ ɔgyee me nsɛm no dii.",
                "18": "Nanso hwɛ, Laman ne Lemuel antie m’asɛm; na medii ho anibereɛ, ɛnam wɔn akoma den no nti mesu frɛɛ Awurade maa wɔn.",
                "19": "Na ɛbaa sɛ Awurade kasa kyerɛɛ me, kaa sɛ: Nhyira ne wo, Nifae, ɛnam wo gyedie nti, ɛfiri sɛ wabɔ mmɔden de akoma a ɛdwoɔ ahwehwɛ me.",
                "20": "Na mmerɛ dodoɔ a wobɛkɔso adi me mmaransɛm so no, wobɛyɛ frɔmfrɔm, na wɔbɛgye wo akɔ bɔhyɛ asaase no so; aane, mpo asaase a masiesie ama wo no so, aane, asaase a ɛyɛ kyɛn nsaase nyina ara no.",
                "21": "Na mmerɛ dodoɔ a wo nuanom no bɛkɔ so ate wo so atua no, wɔbɛtwa wɔn afiri Awurade anim.",
                "22": "Na mmerɛ dodoɔ a wo bɛkɔ so adi me mmaransɛm so no, wɔbɛyɛ wo ɔhwɛsofoɔ ne ɔkyerɛkyerɛni wɔ wo nuanom so.",
                "23": "Na hwɛ, ɛda a wɔbɛte me so atua no mɛdome wɔn de nnomee kɛseɛ aba wɔn so, na wɔrennya tumi wɔ w’asefoɔ so gye sɛ wɔn nso te me so atua.",
                "24": "Na sɛ ɛba sɛ wɔte me so atua a, ɛbɛyɛ asotweɛ ama w’asefoɔ, de akanyan wɔn ama wɔn akae m’akwan."
            },
            "3": {
                "1": "Na ɛbaa sɛ me, Nifae, me ne Awurade kasa wieeɛ no, me san baa m’agya ntomadan no mu.",
                "2": "Na ɛbaa sɛ ɔkasa kyerɛɛ me, kaa sɛ: Hwɛ, maso daeɛ bi, daeɛ no mu no Awurade hyɛɛ me sɛ wo ne wo nuanom no nsan moakyiri nkɔ Yerusalem.",
                "3": "Na hwɛ, Laban wɔ Yudafoɔ ho twerɛtohɔsɛm ne me nananom nso abusuasantene a wakrukyire no wɔ yaawa mprɛte so.",
                "4": "Ɛno nti Awurade ahyɛ me sɛ wo ne wo nuanom nkɔ Laban fie, nkɔhwehwɛ twerɛtohɔsɛm no, na momfa mmera ɛserɛ yi so ha.",
                "5": "Na hwɛ, wo nuanom nwiinwii ka sɛ mabisa adeɛ a ɛyɛ den afiri wɔn hɔ, na mmom hwɛ, memmisaa biribiara mmfirii wɔn hɔ, na mmom, mmaransɛm a ɛfiri Awurade hɔ.",
                "6": "Enti, kɔ me babarima na wobɛnya animuonyam wɔ Awurade anim, ɛfiri sɛ wannwiinwii.",
                "7": "Na ɛbaa sɛ, me Nifae, meka kyerɛɛ m’agya sɛ mɛkɔ akɔyɛ nneɛma a Awurade ahyɛ no, ɛfiri sɛ menim sɛ Awurade mfa mmaransɛm biara mma nnipa mma, gye sɛ wasiesie ɛkwan ama wɔn a wɔnam so bɛtumi ayɛ deɛ wahyɛ wɔn sɛ wɔnyɛ no.",
                "8": "Na ɛbaa sɛ m’agya tee saa nsɛm yi no n’anigyee mmorosoɔ, ɛfiri sɛ ɔnim sɛ Awurade ahyira me.",
                "9": "Na me, Nifae, ne me nuanom faa yɛn ntomadan na yɛhyɛɛ yɛn akwantuo no ase wɔ ɛserɛ no so sɛ yɛrekɔ Yerusalem asaase so.",
                "10": "Na ɛbaa sɛ mmerɛ a yɛbaa Yerusalem asaase so no, me ne me nuanom no bisa bisaa yɛn ho nsɛm mmaako mmaako.",
                "11": "Na yɛtwee tonto hwɛɛ yɛn mu deɛ ɔfata sɛ ɔkɔ Laban fie. Na ɛbaa sɛ, tonto no bɔɔ Laman, na Laman kɔɔ Laban fie hɔ, na ɔne no kasaa wɔ mmerɛ a na ɔte ne fie hɔ.",
                "12": "Na ɔbisaa Laban twerɛtohɔsɛm a wakrukyire no wɔ yaawa mprɛte so no a ɛfa m’agya abusuasantene ho no.",
                "13": "Na hwɛ, ɛbaa sɛ Laban bo fuii na ɔyii no firii n’anim, na wampɛ sɛ ɔde twerɛtohɔnsɛm no bɛma no. Enti, ɔka kyerɛɛ no sɛ: Hwɛ wo yɛ ɔkorɔmfoɔ nti mɛku wo.",
                "14": "Ɛno nti Laman dwane firii n’anim, na ɔbɛkaa nneɛma a Laban ayɛ no kyerɛɛ yɛn. Na yɛn werɛ hyɛɛ aseɛ hwoe yie; na me nuanom no pɛɛ sɛ wɔsan wɔn akyiri kɔ m’agya nkyɛn wɔ ɛserɛ no so.",
                "15": "Na hwɛ, meka kyerɛɛ wɔn sɛ: Sɛ Awurade te ase yi, na yɛn nso yɛte ase yi, yɛrensan nkɔ yɛn agya nkyɛn wɔ ɛserɛ no so gye sɛ yayɛ deɛ Awurade ahyɛ yɛn sɛ yɛnyɛ no ansa.",
                "16": "Eno nti moma yɛnya gyedie na yɛn ni Awurade mmaransɛm no so; nti moma yɛnkɔ yɛn agyanom agyapadeɛ asaase no so, na hwɛ ɔgyaa sika ne dwetɛ ne ahonyadeɛ ahodoɔ nyina ara. Na ɔyɛɛ yei nyina ara ɛnam Awurade mmaransɛm nti.",
                "17": "Na ɔnim sɛ wɔbɛsɛe Yerusalem ɛnam nnipa no atirimuɔdensɛm nti.",
                "18": "Na hwɛ wapo nkɔmhyɛfoɔ no nsɛm no. Enti sɛ m’agya tenaa asaase no so mmerɛ a wɔhyɛɛ no sɛ ɔnwane mfiri asaase no so no a, hwɛ, anka ɔno nso bɛhwere ne kraa. Ɛno nti na ɛho bɛhia sɛ ɔdwane firi asaase no so.",
                "19": "Na hwɛ, ɛyɛ wɔ Onyankopɔn nyansa mu sɛ yɛnya twerɛtohɔsɛm yi, ama yɛakora yɛn agyanom kasa so yie ama yɛn mma.",
                "20": "Na bio, sɛ yɛbɛkora nsɛm no a nkɔmhyɛfoɔ kronkron de wɔn ano kaae no, deɛ wɔnam Onyankopɔn ne Honhom ɛne ne tumi so de maa wɔn fiti mmerɛ a wiase hyɛɛ aseɛ mpo de besi saa mmerɛ yi so.",
                "21": "Na ɛbaa sɛ ɛkwan sei so na mefaeɛ kasa kyerɛɛ menuanom sɛ anka wɔn de gyedie bɛdi Onyankopɔn mmaransɛm so.",
                "22": "Na ɛbaa sɛ yɛkɔɔ asaase a ɛyɛ yɛn agyapadeɛ no so na yɛkɔboaboaa yɛn sika kɔkɔɔ, yɛn dwetɛ, ne yɛn nneɛma a ɛsombo nyina ara ano.",
                "23": "Na yɛboaboaa nneɛma yi ano wieeɛ no, yɛkɔɔ Laban fie hɔ bio.",
                "24": "Na ɛbaa sɛ yɛkɔɔ Laban nkyɛn kɔbisaa no sɛ ɔmfa ntwerɛtohɔsɛm a wakrukyire agu yaawa mprɛte so no mma yɛn, na yɛde yɛn sika kɔkɔɔ, ne yɛn dwetɛ, ne yɛn nneɛma nyina ara a ɛsombo no bɛma no.",
                "25": "Na ɛbaa sɛ Laban hunuu yɛn ahodeɛ dodoɔ no sɛ ɛdɔɔso no, n’ani beree ma ɛno nti ɔpamoo yɛn firii hɔ na ɔsomaa n’asomfoɔ sɛ wɔmɛkum yɛn, sɛdeɛ ɛbɛyɛ a ɔbenya yɛn ahodeɛ no afa.",
                "26": "Na ɛbaa sɛ yɛdwane firii Laban nkoa no anim maa yɛgyaa yɛn ahodeɛ no ma ɛkɔdii Laban nsam.",
                "27": "Na ɛbaa sɛ yɛdwane kɔɔ ɛserɛ no so, na Laban asomfoɔ no anto yɛn, na yɛkɔhintaa ɔbotan bi mu.",
                "28": "Na ɛbaa sɛ Laman bo fuu me, ne me papa nso, ɛna Lemuel nso, ɛfiri sɛ ɔtiee Laman nsɛm, ɛno nti Laman ne Lemuel kasaa dendennden de tia yɛn, wɔn nuanom nketewa, na wɔhwee yɛn mmaa mpo.",
                "29": "Na ɛbaa sɛ wɔrehwe yɛn mmaa no, hwɛ, Awurade bɔfoɔ baae bɛgyinaa wɔn anim, na ɔkasa kyerɛɛ wɔn sɛ: Adɛn nti na mo hwe mo nua ketewa yi mmaa? Monnim sɛ Awurade ayi no sɛ ɔmmɛyɛ ɔhwɛfoɔ wɔ mo so, na ɛte saa, ɛnam mo amumuyɛ nti? Hwɛ mobɛkɔ Yerusalem bio, na Awurade bɛyi Laban ahyɛ mo nsa.",
                "30": "Na bɔfoɔ no kasa wieeɛ no ɔkɔɔe.",
                "31": "Na ɔbɔfoɔ no kɔɔe akyire yi no, Laman ne Lemuel san hyɛɛ aseɛ nwiinwii kaa sɛ: ɛbɛyɛ dɛn na Awurade bɛyi Laban ahyɛ yɛn nsa? Hwɛ, ɔyɛ nipa a ne ho yɛ den, na ɔbɛtumi ahwɛ aduonum so, ampa ɔbɛtumi akum aduonum, na adɛn nti na ɔrentumi nnyɛ yɛn saa?"
            },
            "4": {
                "1": "Na ɛbaa sɛ meka kyerɛɛ me nuanom sɛ: Momma yɛnsan nkɔ Yerusalem bio, na momma yɛnya gyedie wɔ Awurade mmaransɛm no mu; na hwɛ ɔwɔ ahoɔden kyɛn asaase yi nyina ara, na adɛn nti na ne ho nnyɛ den nkyɛn Laban ne n’aduonum no anaa sɛ ne mpempem edudu no?",
                "2": "Ɛno nti momma yɛnkɔ; momma yɛnyɛ den sɛ Mose; na nokware, ɔkasa kyerɛɛ nsuo a ɛwɔ Po Kɔkɔɔ no mu maa ɛmu paee mmienu maa baako kɔ ɛfa na baako nso kɔɔ ɛfa na yɛn agyanom faa mu firii nnɔmum mu wɔ asaase wesee so na Faro adɔmfo no dii wɔn akyiri maa Po Kɔkɔɔ no mu nsuo yiri faa wɔn.",
                "3": "Afei hwɛ, monim sɛ yei yɛ nokware; na monim nso sɛ ɔbɔfoɔ akasa akyerɛ mo; adɛn nti na morebɛgye akyinnye? Momma yɛnkɔ; Awurade bɛtumi agye yɛn sɛdeɛ ɔgyee yɛn agyanom no, na ɔbɛsɛe Laban sɛdeɛ ɔyɛɛ Misraimfoɔ no.",
                "4": "Na mekaa saa nsɛm yi wieeɛ no wɔn bo fuii na wɔkɔɔ so nwiinwiiɛ, nanso yeinom nyina ara akyiri no, wɔdii m’akyiri kɔsii sɛ yɛbaa Yerusalem afasuo no akyiri.",
                "5": "Na adeɛ saae, na memaa wɔn kɔsiee afasuo no akyiri, na wɔde wɔn ho sie no, me Nifae, me wiawiaa meho kɔɔ kuropɔn no mu na mesii mu sɛ merekɔ Laban fie.",
                "6": "Na Honhom no ne mekɔɔ hɔ a na mennim deɛ merekɔyɛ.",
                "7": "Nanso, mekɔɔ m’anim na mmerɛ a mebɛn Laban fie no, mehunuu ɔbarima bi sɛ ɔda fam wɔ m’anim na waboro nsa.",
                "8": "Na mebɛnee no no mehunuu sɛ ɛyɛ Laban.",
                "9": "Na mehunuu n’akofena no, na metwe firii bɔha no mu, na na ne tiri no yɛ sika kɔkɔɔ a wɔmmfraa mu na sɛdeɛ na wanwene no afa no yɛfɛ mmorosoɔ, na mehunuu sɛ ne dadebena no yɛ dadeɛ a ɛsombo.",
                "10": "Na ɛbaa sɛ Honhom no hyɛɛ me sɛ menkum Laban; nanso me kaa wɔ m’akoma mu sɛ menkaa nnipa mogya nguu da. Na metwe sanee na mampɛ sɛ mɛkum no.",
                "11": "Na Sunsum no kasa kyerɛɛ me bio sɛ: Hwɛ Awurade ayi no ahyɛ wo nsa, aane na me nso menim sɛ ɔpɛɛ sɛ ɔyi me ara ankasa me nkwa firi hɔ aane, na ɔnntie Awurade mmaransɛm, na wagye yɛn ahodeɛ nso.",
                "12": "Na ɛbaa sɛ Honhom no kasa kyerɛɛ me bio sɛ: Ku no, na Awurade ayi no ahyɛ wo nsa.",
                "13": "Hwɛ Awurade kum atirimuɔdenfoɔ ma ne tenenee botaee ba mu. Ɛyɛ sɛ nipa baako bɛwu sen sɛ ɔman muu no nyina ara bɛtɔ sini na wɔawu wɔ gyedie mu.",
                "14": "Na afei mmerɛ a me, Nifae tee saa nsɛm yi no, mekaae nsɛm a Awurade ka kyerɛɛ me wɔ ɛserɛ no so no, sɛ mmerɛ dodoɔ biara a w’asefoɔ bɛdi me mmaransɛm so no, wɔbɛyɛ frɔmfrɔm wɔ bɔhyɛ asaase no so.",
                "15": "Aane, na me nso medwenee ho sɛ wɔrentumi nni Awurade mmaransɛm no so sɛdeɛ Mose mmara no te no, gye sɛ wɔnya mmara no ansa.",
                "16": "Na mesan nim nso sɛ wakrukyire mmara no wɔ yaawa mprɛte so.",
                "17": "Na bio, menim sɛ Awurade ayi Laban ahyɛ me nsa wɔ saa kwan yi so—sɛdeɛ ɛbɛyɛ ama me nsa aka twerɛtohɔsɛm no sɛdeɛ mmaransɛm no kyerɛ no.",
                "18": "Ɛno nti metiee Honhom no nne, na mesɔɔ Laban tirinwii mu, na me de ɔno ara n’akofena twaa ne tiri.",
                "19": "Na mede ɔno ara n’akofena twaa ne tiri wieeɛ no, mefaa Laban no ara ntadeɛ de hyɛɛe; aane, me ara me honam, na me de n’akodeɛ kyekyeree m’asene mu.",
                "20": "Na meyɛɛ saa wieeɛ no, mekɔɔ Laban sikakorabea hɔ no, hwɛ, mehunuu Laban somfoɔ a sikakorabea safoa wɔ ne hɔ no. Na me de Laban nne hyɛɛ no sɛ ɔne me nkɔ sikakorabea hɔ.",
                "21": "Na ɛyɛɛ no sɛ meyɛ ne wura Laban, ɛfiri sɛ ɔhunuu sɛ me hyɛ n’ataadeɛ ne n’akodeɛ na n’akofena kyekyere m’asene mu.",
                "22": "Na ɔkaa Yudafoɔ mpanimfoɔ ho asɛm kyerɛɛ me, ɔsusuu sɛ ne wura, Laban, akɔ wɔn nkyɛn anadwo no.",
                "23": "Na mekasa kyerɛɛ no sɛ Laban pɛpɛɛpɛ.",
                "24": "Na meka kyerɛɛ no nso sɛ ɛsɛ sɛ mede nkrukyireɛ a ɛgu yaawa mprɛte so no kɔma me nuanom mpanimfoɔ a wɔwɔ afasuo no akyiri no.",
                "25": "Na meka kyerɛɛ no nso sɛ ɔni m’akyiri.",
                "26": "Na na ɛyɛ no sɛ asɔre no mu anuanom ɛna na mereka wɔn ho asɛm, na me ne Laban a mekum no no ampa, ɛno nti ɔdii m’akyiri.",
                "27": "Na ɔkaa Yudafoɔ mpanimfoɔ no ho nsɛm kyerɛɛ me mpɛn bebree, mmerɛ a na merekɔ me nuanom nkyɛn wɔ afasuo no akyiri no.",
                "28": "Na ɛbaa sɛ Laman hunuu me no, ehuu kɛseɛ kaa no, Lemuel ne Sam nso saa ara. Na wɔdwane firii m’anim kɔɔe; ɛfiri sɛ na ɛyɛ wɔn sɛ ɛyɛ Laban na gyama wakum me na ɔrebɛpɛ wɔn nso nkwa ayi afiri hɔ.",
                "29": "Na ɛbaa saa no, mefrɛɛ wɔn na wɔtee me nne; ɛno nti wɔgyae sɛ wɔredwane afiri m’anim.",
                "30": "Na ɛbaa sɛ Laban akoa no hunuu me nuanom no, ne ho hyɛɛ aseɛ popooe, na ɔhyɛɛ aseɛ sɛ ɔredwane afiri m’anim asan n’akyi akɔ kuropɔn Yerusalem mu.",
                "31": "Na afei, me, Nifae, meyɛ nipa a me nso, na manya Awurade mu ahoɔden nso, ɛno nti, me sɔɔ Laban akoa no mu, yeree no gyinaa hɔ sɛdeɛ ɔntumi nnwane.",
                "32": "Na ɛbaa sɛ me ne no kasaae, sɛ, sɛ ɔbɛtie m’asɛm a sɛ Awurade te ase yi, na me nso mete ase yi, saa ara nso na sɛ ɔtie yɛn nsɛm a, yɛde ne nkwa bɛkyɛ no.",
                "33": "Na me kasa kyerɛɛ no, mpo wɔ nseɛ mu sɛ ɛmma ɔnsuro na sɛ ɔne yɛn bɛkɔ ɛserɛ no so a ɔbɛnya ahotɔ te sɛ yɛn.",
                "34": "Na mekasa kyerɛɛ no bio sɛ: Nokware, Awurade na ɔhyɛɛ yɛn sɛ yɛn nyɛ saa; anaa ɛnsɛ sɛ yɛyere yɛn ho di Awurade mmaransɛm so anaa? Ɛno nti sɛ wobɛkɔ m’agya hɔ wɔ ɛserɛ no so a ɛneɛ wobɛnya tenabea wɔ yɛn nkyɛn.",
                "35": "Na ɛbaa sɛ Soram nyaa akokoɔduro wɔ me nsɛm no mu. Na somfoɔ no na wɔfrɛ no Soram; na ɔhyɛɛ ɛbɔ sɛ ɔbɛkɔ ɛserɛ no so wɔ yɛn agya nkyɛn. Aane, na ɔdii nse nso kyerɛɛ yɛn sɛ ɛfiri saa mmerɛ no ɔrennkɔ, na ɔne yɛn bɛtena.",
                "36": "Na yɛpɛɛ sɛ ɔne yɛn tena sɛdeɛ ɛbɛyɛ a Yudafoɔ no ɛnhunu sɛ yɛadwane kɔ ɛserɛ no so, na wɔn ampɛ yɛn akyiri kwan ansɛe yɛn.",
                "37": "Na ɛbaa sɛ Soram dii nse kyerɛɛ yɛn wieeɛ no ɛsuro a na yɛwɔ wɔ ne mu no firii hɔ.",
                "38": "Na ɛbaa sɛ yɛfaa yaawa mprɛte no ne Laban akoa no, na yɛsii mu kɔɔ ɛserɛ no so, na yɛtuu kwan kɔɔ yɛn agya ntomadan no ho."
            },
            "5": {
                "1": "Na ɛbaa sɛ yɛduruu ɛserɛ no so wɔ yɛn agya nkyɛn no, hwɛ ɛyɛɛ no dɛ, ɛne me maame Saraya nso anigyeɛ mmorosoɔ, ɛfiri sɛ nokware na wasu wɔ yɛn ho.",
                "2": "Ɔsusuu sɛ yɛawuwu wɔ ɛserɛ no so hɔ; na afei ɔbɔɔ m’agya soboɔ sɛ ɔyɛ anisoadehunu nipa, ɔse; Hwɛ wayi yɛn afiri yɛn agyapadeɛ asaase so, na me mmammarima nni hɔ bio, ama yeahye wɔ ɛserɛ yi so.",
                "3": "Na saa kasa yi na me maame fa bɔɔ m’agya soboɔ.",
                "4": "Na na aba sɛ m’agya akasa akyerɛ no sɛ, menim sɛ meyɛ anisoadehunu nipa mapa, na sɛ Onyankopɔn anna ne nneɛma adi ankyerɛ me wɔ anisoadehunu mu a, anka manhunu Onyankopɔn papayɛ, na anka ɛbɛma m’atena Yerusalem, na me ne me nuanom ayera.",
                "5": "Na hwɛ manya bɔhyɛ asaase, yei mu na midii dɛ ampa, aane na menim sɛ Awurade bɛgye me mmammarima no afiri Laban nsa mu na ɔde wɔn abrɛ yɛn bio wɔ ɛserɛ no so.",
                "6": "Na saa kasa yi na m’agya Lihae, de kyekyeree me maame Saraya werɛ wɔ yɛn ho wɔ mmerɛ a yɛtuu kwan wɔ ɛserɛ no so kɔɔ Yerusalem asaase so sɛ yɛrekɔgye Yudafoɔ ho ntwerɛtohɔsɛm no.",
                "7": "Na yɛsan baa m’agya ntomadan mu bio no, hwɛ wɔn dɛ hyɛɛ mma na me maame werɛ kyekyereeɛ.",
                "8": "Na ɔkasa kaa sɛ: Afei na mahunu sɛ ɛyɛ nokware sɛ Awurade na ɔhyɛɛ mekunu sɛ ɔnwane mmra ɛserɛ yi so; ampa na mahunu nso sɛ Awurade na wagye me mmammarima yi afiri Laban nsa mu, na ɔmaa wɔn tumi sɛ wɔmfa nni dwuma a Awurade ahyɛ wɔn no. Na saa nsɛm yi na ɔkaaɛ.",
                "9": "Na ɛbaa sɛ wɔn ahurisie borooso, na ɔbɔɔ afɔreɛ ne ɔhyeɛ afɔreɛ maa Awurade; na wɔde naaseɛ maa Israel Nyankopɔn.",
                "10": "Na wɔde aseda maa Israel Nyankopɔn wieeɛ no, agya Lihae faa twerɛtohɔsɛm a wakrukyire agu yaawa mprɛte so no, ɔhwehwɛɛ mu firii ahyɛaseɛ.",
                "11": "Na ɔhunuu sɛ Mose nwoma num no a ɛkyerɛ sɛdeɛ wosi bɔɔ wiase, ne Adam ne Hawa, a wɔn yɛ yɛn awofoɔ a wɔdi kan no ho nsɛm wɔ so.",
                "12": "Afei twerɛtohɔsɛm a ɛfa Yudafoɔ ho, ɛfiri Sedekia, Yudahene no ahennie ahyɛaseɛ wɔ so.",
                "13": "Na afei nkɔmhyɛfoɔ kronkron no nso nkɔmhyɛ a ɛfiri ahyɛaseɛ dekɔsi Sedekia mmerɛ so ahyɛaseɛ, ɛna nkɔmhyɛ pii nso a ɛfiri Yeremia ano mu nso wɔ so.",
                "14": "Na ɛbaa sɛ m’agya Lihae hunuu n’agya abusuasantene no nso wɔ yaawa mprɛte no so; ɛno nti ɔhunuu sɛ ɔyɛ Yosef aseni; aane, mpo saa Yosef no a ɔyɛ Yakob babarima no a wɔtɔnn no kɔɔ Misraim no, ɔno a Awurade de ne nsa koraa no, sɛdeɛ ɛbɛyɛ a ɔno nso bɛkora n’agya Yakob ne ne fiefoɔ sɛdeɛ ɛbɛyɛ a ɛkɔm nhye wɔn ase.",
                "15": "Na ɔsan yii wɔn nso firii nnɔmum mu firii Misraim asaase so a ɛno nti Onyankopɔn korɔ no ara na ɔkoraa wɔn.",
                "16": "Na ɛno nti m’agya, Lihae, nam so de hunuu n’agyanom abusuasantene no. Na Laban nso yɛ Yosef aseni, ɛno nti na ɔno ne n’agyanom de twerɛtohɔsɛm no sieeɛ.",
                "17": "Na mmerɛ a m’agya hunuu saa nneɛma yi nyina ara no, Honhom no hyɛɛ no ma, na ɔhyɛɛ aseɛ hyɛɛ nkɔm a ɛfa n’asefoɔ ho.",
                "18": "Sɛdeɛ ɛbɛyɛ a, saa yaawa mprɛte no bɛkɔ aman, mmusuakuo, kasa hodoɔ ne nnipa nyina ara a wɔn firi n’ase no hɔ.",
                "19": "Ɛno nti, ɔkaa sɛ saa yaawa mprɛte yi, ɛnsɛ sɛ ɛsɛe; na ɛnsɛ sɛ wɔsɛe no dabiarada. Na ɔhyɛɛ nkɔm pii a ɛfa n’asefoɔ ho.",
                "20": "Na ɛbaa sɛ mmerɛ tentene yi nyina ara no, me ne m’agya, dii mmaransɛm a Awurade de hyɛɛ yɛn no so.",
                "21": "Na yɛnyaa twerɛtohɔsɛm no a Awurade ama yɛn ho mmaransɛm no, na yɛahwehwɛ mu ahunu sɛ ɛho hia; anna, ɛsombo kɛseɛ ma yɛn, ɛno nti yɛbɛkora Awurade mmaransɛm no ato hɔ ama yɛn mma.",
                "22": "Ɛno nti ɛyɛ adeɛ a ɛtene wɔ Awurade hɔ sɛ yɛde bɛtu yɛn kwan wɔ ɛserɛ no so akɔ asaase a ɔhyɛɛ yɛn bɔ no so."
            },
            "6": {
                "1": "Na afei me Nifae, mempɛ sɛ meka m’agyanom abusuasantene ho nsɛm wɔ deɛ meretwerɛ no dabiara nso wɔ mprɛte a meretwerɛ yi so, ɛfiri sɛ ɛwɔ ntwerɛtohɔsɛm a m’agya de asie no mu; saa nti na merentwerɛ no wɔ saa nsɛm yi mu no.",
                "2": "Deɛ mepɛ sɛ meka ara ne sɛ na yɛyɛ Yosef asefoɔ.",
                "3": "Na ɛho nhia me sɛ mɛtwerɛ deɛ ɛfa m’agya ho nyina ara, ɛfiri sɛ mentumi ntwerɛ no wɔ mprɛte yi so, na mmom mepɛ kwan wɔ so ama matumi atwerɛ nsɛm a ɛfa Nyankopɔn ho.",
                "4": "Na m’adwene nyina ara ne sɛ mɛtwetwe adasa aba Abraham Nyankopɔn, ne Isak Nyankopɔn ne Yakob Nyankopɔn nkyɛn na wabɛnya nkwa.",
                "5": "Ɛno nti mentwerɛ nneɛma a ɛsɔ wiase ani na mmom nneɛma a ɛsɔ Onyankopɔn ne wɔn a wɔnni wiase no na metwerɛ.",
                "6": "Ɛno nti merebɛhyɛ mmara ama m’asefoɔ sɛ mma wɔntwerɛ nneɛma a ɛho nhia mma nnipa mma."
            },
            "7": {
                "1": "Na afei mepɛ sɛ mohunu sɛ, m’agya Lihae wiee nkɔmhyɛ a ɛfa n’asefoɔ ho no, ɛbaa sɛ Awurade ne no kasaa bio sɛ ɛnnyɛ mma ɔno Lihae sɛ ɔfa n’abusuafoɔ nko ara kɔ ɛserɛ no so, na ne mmammarima no nhwehwɛ mmabaawa nware wɔn na wawo na wadɔre ama Awurade wɔ bɔhyɛ asaase no so.",
                "2": "Na ɛbaa sɛ Awurade hyɛɛ no sɛ me, Nifae, ne me nuanom, nsan nkɔ Yerusalem asaase so bio, nkɔfa Ismael ne n’abusuafoɔ mmera ɛserɛ no so.",
                "3": "Na ɛbaa sɛ me Nifae, ne me nuanom san kɔɔ ɛserɛ no so sɛ yɛrekɔ Yerusalem.",
                "4": "Na ɛbaa sɛ yɛkɔɔ Ismael fie, na yɛnyaa animuonyam wɔ Ismael anim, na yɛtumi kaa Awurade ho nsɛm kyerɛɛ no.",
                "5": "Na ɛbaa sɛ Awurade maa Ismael ɛne ne fiefoɔ akoma yɛɛ mmerɛ, ɛno nti wɔne yɛn tuu kwan kɔɔ ɛserɛ no so baa yɛn agya ntomadan no mu.",
                "6": "Na ɛbaa sɛ mmerɛ a yɛnam ɛserɛ no so no, hwɛ, Laman ne Lemuel ne Ismael mmamaayewa mmienu bi, ne Ismael mmammarima mmienu no ne wɔn abusuafoɔ tee atua wɔ yɛn so, ampa, wɔtee atua wɔ me Nifae ne Sam, ne wɔn agya Ismael, ɛne ne yere ɛne ne mmammaayewa mmiɛnsa so.",
                "7": "Na ɛbaa sɛ atua teɛ no mu no, wɔpɛɛ sɛ wɔsan wɔn akyiri kɔ Yerusalem asaase so.",
                "8": "Na afei me Nifae, ɛnam sɛ medii anibereɛ kɛseɛ maa wɔn wɔ wɔn akoma denden no nti, mekasa kyerɛɛ wɔn sɛ, anne, mpo kyerɛɛ Laman ne Lemuel kaa sɛ: Hwɛ mo ne me nuanom mpanimfoɔ, na ɛyɛɛ dɛn nti na mo ayɛ mo akoma den na mo adwene ɛnna hɔ yi, na mo pɛ sɛ me a meyɛ mo nua ketewa kasa kyerɛ mo, aane, na menyɛ nhwɛsoɔ mma mo?",
                "9": "Adɛn nti na mo antie Awurade asɛm yi?",
                "10": "Adɛn nti na mo werɛ afiri sɛ mo ahunu Awurade bɔfoɔ yi?",
                "11": "Aane, na ɛyɛɛ dɛn nti na mo werɛ afiri nneɛma akɛseɛ a Awurade ayɛ ama yɛ no, sɛ ɔgyee yɛn firii Laban nsa mu, na yɛn nsa nso kaa twerɛtohɔsɛm no?",
                "12": "Aane, na ɛyɛ dɛn nti na mowerɛ afiri sɛ Awurade wɔ tumi sɛ ɔyɛ nneɛma nyina ara wɔ ne pɛ mu de ma nnipa mma, sɛ ɛba sɛ wɔnya gyedie wɔ ne mu a? Ɛno nti moma yɛn ni nokware ma no.",
                "13": "Na ɛba sɛ yɛdi nokware ma no a, yɛbɛnya bɔhyɛ asaase no, na mmerɛ bi bɛba a mobɛhunu sɛ Awurade asɛm a ɛfa Yerusalem sɛee ho no bɛba mu: ɛfiri sɛ nsɛm a Awurade aka afa Yerusalem ho no bɛba mu.",
                "14": "Na hwɛ, ankyɛ na Awurade Honhom no ne wɔn antena bio, na hwɛ wɔapo nkɔmhyɛfoɔ no, na ɔde Yeremia ato efiase, na wɔpɛɛ sɛ wɔyi m’agya nkwa firi hɔ na ɛno nti wapamo no afiri asaase no so.",
                "15": "Na hwɛ mese mo sɛ, sɛ mosan kɔ Yerusalem a mo nso mo ne wɔn bɛwu; na seesei ara sɛ mopɛ a monkɔ asaase no so, na monkae nsɛm a maka akyerɛ mo yi, na sɛ mokɔ a mo nso mo bɛwu; na saa na Awurade Honhom hyɛ me sɛ menka.",
                "16": "Na ɛbaa sɛ mmerɛ a me Nifae, me kaa saa nsɛm yi kyerɛɛ me nuanom no, wɔn bo fuu me. Na ɛbaa sɛ wɔsɔɔ me mu, na hwɛ, wɔn bo fuu kɛse yie, na wɔde ntampehoma kyekyeree me, na wɔpɛɛ sɛ wɔyi me nkwa firi hɔ na wɔgya me wɔ serɛ no so, ma wiram mmoa abɛwe me nam.",
                "17": "Na mmom ɛbaa sɛ mebɔɔ mpaeɛ kyerɛɛ Awurade kaa sɛ: O Awurade sɛ wobɛgye me afiri me nuanom nsam sɛdeɛ me gyedie te wɔ wo mu no a, anka wagye me afiri me nuanom nsa mu; aane, anka wama me ahoɔden ama matumi atete ntampehoma a wɔde akyekyere me yi mu.",
                "18": "Na ɛbaa sɛ mekaa saa asɛm yi wieeɛ no, hwɛ, ntampehoma no sanee firi me nsa ne me nnan, na me sɔre gyinaa me nuanom anim na me kasa kyerɛɛ wɔn bio.",
                "19": "Na ɛbaa sɛ wɔn bofuu me bio, na wɔpɛɛ sɛ wɔde wɔn nsa ka me na hwɛ Ismael mmamaayewa no mu baako, aane, ne ne maame nso, ne Ismael mmammarima no mu baako, paa me nuanom kyɛw ara maa wɔn bo dwooe na wɔgyaee sɛ wɔrepɛ me nkwa ayi afiri hɔ no.",
                "20": "Na ɛbaa sɛ wɔdii awerɛhoɔ kɛseɛ ɛnam wɔn atirimuɔden no nti na ɛmaa wɔbɔɔ wɔn mu ase wɔ m’anim na wɔpaa me kyɛw sɛ, memfa wɔn bɔne nkyɛ wɔn wɔ deɛ wɔyɛ tiaa me no ho.",
                "21": "Na ɛbaa sɛ meyii m’akoma mu de deɛ wɔde ayɛ me no nyina ara kyɛɛ wɔn na mekyerɛɛ wɔn sɛ wɔmmɔ mpae nkyerɛ Awurade wɔn Nyankopɔn ama ɔde wɔn bɔne akyɛ wɔn. Na ɛbaa sɛ wɔyɛɛ saa. Na wɔbɔɔ mpae maa Awurade wieɛ no, yɛtoaa yɛn akwantuo no so bio sɛ yɛrekɔ yɛn agya ntomadan no ho.",
                "22": "Na ɛbaa sɛ yɛduruu yɛn agya ntomadan no mu. Na mmerɛ a me ne me nuanom ne Ismael fiefoɔ nyina ara baa m’agya ntomadan no mu no, wɔde naaseɛ maa Awurade wɔn Nyankopɔn, na wɔbɔɔ afɔreɛ ne ɔhyeɛ afɔreɛ maa no."
            },
            "8": {
                "1": "Na ɛbaa sɛ yɛboaboaa aba hodoɔ nyina ara ano ne nnuaba ahodoɔ nyina ara nso ano.",
                "2": "Na ɛbaa sɛ mmerɛ a na m’agya regye n’ahome wɔ ɛserɛ no so no, ɔkasa kyerɛɛ yɛn sɛ: Hwɛ maso daeɛ anaa sɛ mahunu yikyerɛ bi.",
                "3": "Na hwɛ, ɛnam deɛ mahunu nti, ɛsɛ sɛ medi dɛ wɔ Awurade mu, ɛnam Nifae ne Sam nso nti; na menim deɛ nti a mesusu sɛ wɔn ne wɔn asefoɔ bebree nso bɛnya nkwagyeɛ.",
                "4": "Mmom hwɛ, Laman ne Lemuel, me wɔ suro kɛseɛ bi ɛnam mo nti, na hwɛ medwene sɛ mehunu sɛ ɛserɛ a ɛyɛ sum na awoɔ wɔ me daeɛ mu.",
                "5": "Na ɛbaa sɛ mehunuu ɔbarima bi na ɔhyɛ ataadeɛ fitaa bi, na ɔbɛgyinaa m’anim.",
                "6": "Na ɛbaa sɛ ɔkasa kyerɛɛ me na ɔsee me sɛ meni n’akyi.",
                "7": "Na ɛbaa sɛ mmerɛ a na medi n’akyi no mehunuu sɛ mewɔ baabi a ɛhɔ ayɛ sum na ɔhɔ nso awoɔ na ɛhɔ da mpan.",
                "8": "Na me nantee dɔnhwere bebree ntɛm wɔ esum mu no, mehyɛɛ aseɛ bɔɔ mpaeɛ kyerɛɛ Awurade sɛ ɛnam ne mmɔborɔhunu a ɛdɔɔso mmorosoɔ nti, ɔnhu me mmɔbɔ.",
                "9": "Na ɛbaa sɛ mebɔɔ mpaeɛ kyerɛɛ Awurade wieeɛ no mehunuu asaase petee kɛseɛ bi.",
                "10": "Na ɛbaa sɛ mehunuu dua bi a n’aba no yɛ akɔnnɔ na ɛbɛtumi ama onipa anigyeɛ.",
                "11": "Na ɛbaa sɛ mekɔɔ dua no ase kɔdii aduaba no bi na mehunuu sɛ ɛyɛ dɛ papaapa kyɛn aduaba a maka ahwɛ biara. Aane, na mehunuu sɛ aduaba no yɛ fitaa kyɛn ade fitaa biara a mahunu da.",
                "12": "Na medii aduaba no, mehunuu sɛ ɛdɛ kɛseɛ abɛhyɛ me kra ma, ɛno nti, mehyɛɛ aseɛ pɛɛ sɛ m’abusuafoɔ nso di bi, na mehunuu sɛ ɛyɛ akɔnɔ kyɛn aduaba biara.",
                "13": "Na mmerɛ a mekaekae m’ani sɛ anya biara mɛhunu m’abusuafoɔ nso no, mehunu asubɔntene, na ɛtene bɛn dua no a na meredi n’aba no ho.",
                "14": "Na mehwɛɛ sɛ mɛhunu baabi a ɛfiri reba a, na mehunu n’afiti wɔ akyiri kakra, na n’atifii hɔ no, mehunuu mo maame Saraya, ne Sam ne Nifae, na wɔgyinagyina hɔ sɛdeɛ wɔnnim baabi a wɔnkɔ.",
                "15": "Na ɛbaa sɛ me nyamm me nsa frɛɛ wɔn; na mede nne kɛseɛ ka kyerɛɛ wɔn sɛ wɔn mmra me nkyɛn, mmɛdi aduaba no a ɛyɛ ahomka kyɛn aduaba biara no bi.",
                "16": "Na ɛbaa sɛ wɔbaa me nkyɛn na wɔn nso bɛdii aduaba no bi.",
                "17": "Na ɛbaa sɛ mepɛɛ sɛ Laman ne Lemuel nso bɛba abɛdi aduaba no bi, ɛno nti meto m’ani hwɛɛ asubɔntene no tiri, sɛ ɛbia na mahunu wɔn.",
                "18": "Na ɛbaa sɛ mehunuu wɔn, na wɔampɛ sɛ wɔba me nkyɛn bɛdi aduaba no bi.",
                "19": "Na mehunuu dadepoma, na ɛtwam kɔfa nsukakye hɔ, de kɔsi dua no a na megyina aseɛ no.",
                "20": "Na me san hunuu ɛkwan a ɛyɛ teatea na ɛyɛ hiahia bi sɛ ɛda dadepoma no ho, de abɛsi dua a megyina aseɛ no ho, de kɔpem baabi a nsuo no wɔ no tiri de kɔto asaase petee kɛseɛ bi te sɛdeɛ ɛyɛ wiase bi mu.",
                "21": "Na mehunuu nnipa dɔm a obi ntumi nkan wɔn dodoɔ, dodoɔ no ara repem ba kan sɛ wɔbɛtumi anya kwan a ɛbɛsi dua no a na megyina aseɛ no.",
                "22": "Na ɛbaa sɛ wɔpere baae na wɔbɛsii kwan no a wɔde ba dua no ho no mu.",
                "23": "Na ɛbaa sɛ ɛsum kabii bi baae, anne, mpo ɛsum kabii a ɛboro so bi, maa ɛno nti wɔn a wɔhyɛɛ aseɛ sii kwan no mu fom kwan no, na wɔkyinkyinii ara kɔpem mmerɛ a wɔyeraae.",
                "24": "Na ɛbaa sɛ mehunuu ebinom nso a wɔrepem ba kan, na wɔbɛsɔɔ dadepoma no ano, na wɔnam esum no mu pem kɔɔ kan, kutaa dadepoma no mu, kɔpem sɛ wɔbɛdii dua no aba no bi.",
                "25": "Na wɔdii aduaba no bi wieeɛ no, wɔkaekae wɔn ani te sɛdeɛ wɔn aniawuo no.",
                "26": "Na me nso mekaekae m’ani na mehunuu wɔ asubɔntene no fa baako no sɛ ɛdan kɛseɛ a ɛmu so sɛ ɛsensɛn ɛwiem na ɛnka asaase.",
                "27": "Na nnipa ahyɛ mu ma, mpaninfoɔ ne nkwadaa, marima ne mmaa, na wɔn ntadeɛ yɛ fɛ dodo; na wɔyɛɛ te sɛdeɛ wɔrisi atwetweɛ na wɔde wɔn nsatea retene wɔn a wɔaba aduaba no ase na wɔredi bi no.",
                "28": "Na wɔkaa aduaba no bi hwɛ wieeɛ no, wɔfɛree, ɛnam wɔn a wɔresisi wɔn atwetweɛ no nti, na wɔsan wɔn akyiri kɔfaa akwan a wɔabra wɔn ho no so na wɔyeraae.",
                "29": "Na afei me, Nifae, merenka m’agya nsɛm no nyina ara.",
                "30": "Mmom meretwa no tiawa, na hwɛ ɔhunu nkurɔfoɔ akuokuo foforɔ bi nso a wɔrepre aba kan; na wɔbɛsɔɔ dadepoma no ano, kɔɔso ara sɔɔ dadepoma no mu dendennden, kɔsii sɛ wɔbaa kan, na wɔbɛtwa hwee fam na wɔdii dua no aba no bi.",
                "31": "Na ɔsan hunu nkurɔfoɔ akuokuo bi nso a na wɔrepere hwehwɛ kwan akɔ saa ɛdan kɛseɛ a ɛso no ho.",
                "32": "Na ɛbaa sɛ nsuo no faa wɔn mu dodoɔ no ara wɔ ebunu mu; na dodoɔ no ara nso na wɔyerae wɔ n’ani so, nenamnenam wɔ akwan foforɔ so.",
                "33": "Na nkurɔfokuo a wɔkɔɔ saa ɛdan soronko no mu no dɔɔso yie. Na wɔkɔɔ saa dan no mu wieeɛ no wɔtenetenee wɔn nsatea wɔ atweetwee mu de kyerɛɛ me ne wɔn a wɔredi aduaba no nso so, nanso yɛanka wɔn hwee.",
                "34": "M’agya nsɛm a ɔkaeɛ ni; Na dodoɔ a wɔkasaa wɔn ho no wɔhwee ase.",
                "35": "Na m’agya kaa sɛ Laman ne Lemuel anni aduaba no bi.",
                "36": "Na ɛbaa sɛ mmerɛ a m’agya kaa ne daeɛ no anaa sɛ ne yikyerɛ no mu nsɛm nyina ara wieeɛ no, ɔka kyerɛɛ yɛn sɛ ɛnam nneɛma yi a ohunuu wɔ ne yikyerɛ mu no, ehu kɛseɛ kaa no fa Laman ne Lemuel ho. Aane ɔsurooe sɛ anyɛ a na wɔayi wɔn totwene wɔ Awurade anim.",
                "37": "Na ɔde abadayɛ biara a ɔbaatan wɔ no de tuu wɔn fo, ɔka kyerɛɛ wɔn sɛ wɔn mɛtie n’asɛm, sɛ ɛbia na Awurade ahunu wɔn mmɔbɔ, na wantwa wɔn antwenee, aane m’agya kaa nsɛmpa no kyerɛɛ wɔn.",
                "38": "Na ɔkaa nsɛmpa kyerɛɛ wɔn wieeɛ no, ɔsan hyɛɛ wɔn nkɔm wɔ nneɛma bebree ho no, ɔsee wɔn sɛ wɔnni Awurade mmaransɛm no so; na ɔgyaee sɛ ɔrekasa akyerɛ wɔn."
            },
            "9": {
                "1": "Na saa nneɛma yi nyina ara na m’agya hunuui na ɔteeɛ, na ɔkae mmerɛ a na ɔte ntomadan no mu no wɔ Lemuel bɔnhwa no mu, ne nneɛma akɛseakɛseɛ bebree a merentumi ntwerɛ ho nsɛm wɔ mprɛte no so.",
                "2": "Na afei sɛdeɛ maka wɔ mprɛte yi ho no, hwɛ ɛnnyɛ mprɛte no a matwerɛ me nkurɔfoɔ ho abakɔsɛm wɔ so no, na saa mprɛte a matwerɛ me nkurɔfoɔ ho nsɛm wɔ so no na mato no din sɛ Nifae, ɛno nti wɔfrɛ no Nifae mprɛte, mede me ara me din ato so, na saa mprɛte yi nso, wɔfrɛ no Nifae mprɛte.",
                "3": "Na yeinom nyina ara akyiri no, manya Awurade hɔ mmaransɛm sɛ menyɛ saa mprɛte yi ama makrukyire nsɛm soronko a ɛfa me nkurɔfoɔ dwumadie ho wɔ so.",
                "4": "Wɔ mprɛte nkaaɛ no so nso, wɔbɛkrukyire nsɛm a ɛfa ahemfo ahennie ho, ɛne me nkurɔfoɔ akokoako koo ne wɔn apereapereɛ, ɛno nti, saa mprɛte yi so nsɛm no dodoɔ no ara fa nyame dwuma nkyerɛkyerɛ ho, na mprɛte nkaeɛ no nso mu nsɛm dodoɔ no ara fa ahemfo no ahennie ne akokoakoko ne apereapereɛ a ɛsii me nkurɔfoɔ mu no ho.",
                "5": "Ɛno nti na Awurade ahyɛ me sɛ menyɛ saa mprɛte yi wɔ ɔno ara ne botaɛ pa so a saa botaee no mennim.",
                "6": "Nanso Awurade deɛ ɔnim adeɛ nyina ara fiti ahyɛaseɛ, ɛno nti ɔsiesie kwan a ɔde yɛ ne mmaɛ mu nwuma nyina ara wɔ nnipa mma mu, na hwɛ, ɔwɔ tumi nyina ara sɛ ɔma ne nsɛm nyina ara hyɛ mma. Na sei na ɛteɛ. Amen."
            },
            "10": {
                "1": "Na afei me Nifae, mehyɛ aseɛ twerɛ nsɛm gu saa mprɛte yi so nneɛma a ɛsii wɔ m’abrabɔ mu ne m’ahennie ne me nyamedwuma nkyerɛkyerɛ mu; ɛno nti ansa na merebɛhyɛ aseɛ atwerɛ me nsɛm no, ɛsɛ sɛ meka biribi a ɛfa m’agya ne me nuanom nso ho.",
                "2": "Na hwɛ, ɛbaa sɛ mmerɛ a m’agya wiee ne kasa a ɛfa ne daeɛsoɔ ho, ɛne n’afutu pa a ɔde maa wɔn no, ɔkaa Yudafoɔ ho nsɛm kyerɛɛ wɔn.",
                "3": "Na wɔsɛe wɔn wieeɛ a, mpo saa Yerusalem kuropɔn no, ne mu nnipa dodoɔ ara no bɛkɔ nnɔmum mu wɔ Babilon, wɔ Awurade no ara ne mmerɛ a ɛsɛ mu, wɔbɛsan aba bio, aane, wɔbɛyi wɔn mpo afiri nnɔmum mu aba; na sɛ wɔnya de wɔn firi nnɔmum mu ba a wɔn nsa bɛka wɔn agyapadeɛ asaase no bio.",
                "4": "Aane ɛfiri mfie ahansia akyiri a m’agya firii Yerusalem no mpo, Awurade Nyankopɔn bɛyi nkɔmhyɛni afiri Yudafoɔ mu, mpo Mesaia anaa sɛ wiase nnipa Agyenkwa.",
                "5": "Na ɔkasaa nso faa nkɔmhyɛfoɔ no ho, sɛdeɛ nkɔmhyɛfoɔ no mu dodoɔ no ara adi adanseɛ wɔ saa nneɛma yi ho, ɛfa saa Mesaia yi ho, ɔno a waka ne ho nsɛm anaa sɛ saa wiase Dimafoɔ yi.",
                "6": "Ɛno nti adasamma nyina ara ayera, na wahwehwease, na sɛ wɔbenya nkwagyeɛ a gyesɛ wɔtwere saa Dimafoɔ yi.",
                "7": "Na ɔsan kasa faa nkɔmhyɛni bi a ɔbɛdi Mesaia no anim abɛsiesie Awurade akwan mu—",
                "8": "Aane, mpo ɔbɛkɔ ɛserɛ no so akɔteatea mu sɛ: mo nsiesie Awurade akwan, na wɔma n’atempɔn ntene, ɛfiri sɛ obi gyina mo mfimfini ha a monnim no; na ɔyɛ kɛseɛ kyɛn me, na ne mpaboa ho ahoma mpo, mensɛ sɛ mesane. Na dodoɔ no ara na m’agya kaeɛ a ɛfa saa nneɛma yi ho.",
                "9": "Na m’agya kaa sɛ ɔbɛbɔ asu wɔ Betania, wɔ Yordan agya, na ɔkaa bio sɛ ɔde nsuo bɛbɔ asu, mpo ɔno na ɔde nsuo na ɛbɛbɔ Mesaia no asu.",
                "10": "Na ɔde nsuo abɔ Mesaia no asu wieeɛ no akyire yi no, hwɛ ɔbɛgye ato mu na wadi adanseɛ, sɛ wabɔ Onyankopɔn Adwammaa no asu, deɛ ɔbɛyi wiase bɔne akɔ no.",
                "11": "Na ɛbaa sɛ m’agya kaa saa nsɛm yi awie, ɔkasa kyerɛɛ me nuanom, wɔ deɛ ɛfa asɛmpa no a wɔbɛkɔ akɔka akyerɛ Yudafoɔ no, ne deɛ ɛfa Yudafoɔ gyedie a ɛretɔ sini no akyire yi no. Na sɛ wɔkum Mesaia no a ɔbɛba no, na ne wuo akyiri no, ɔbɛsɔre afiri awufoɔ mu, na ɔnam Honhom Kronkron no so bɛda neho adi akyerɛ Amanamanmufoɔ no.",
                "12": "Aane mpo m’agya kaa nsɛm pii a ɛfa Amanamanmufoɔ ho, ne deɛ ɛfa Israel fiefoɔ nso ho, wɔde wɔn bɛtoto, ngodua a ne mman bɛpan na ɛbɛbɔ apete, asaase ani so nyina ara ho.",
                "13": "Ɛno nti, ɔkaa sɛ ɛbɛhia sɛ yɛbɛma koroyɛ adi yɛn anim kan de yɛn akɔ bɔhyɛ asaase no so, na ama Awurade asɛm no aba mu sɛ yɛbɛbɔ apetee wɔ asaase yi so nyina ara.",
                "14": "Na Israel fiefoɔ no bɔ apetee akyire yi no, Awurade bɛsan aboaboa wɔn ano bio; anaa sɛ, sɛ Amanamanmufoɔ nsa aka Asɛmpa no a mahyɛ no, ngodua no mman no a ɛfirii dua no ara mu no anaa sɛ lsreal fiefoɔ a wɔn ase ahye no mu nkaeɛ no, wɔ bɛgye wɔn ahyɛ mu, anaa sɛ wɔbɛhunu Mesaia nokwarefoɔ no, wɔn Awurade ne wɔn Dimafoɔ.",
                "15": "Na saa kwan yi so na m’agya de hyɛɛ nkɔm na ɔkasa kyerɛɛ me nuanom no, na nsɛm bebree nso a mantwerɛ wɔ nwoma yi mu, na matwerɛ mu dodoɔ no ara a mehwɛ a ɛyɛ ma me wɔ me nwoma baako no mu.",
                "16": "Na deɛ maka ho nsɛm yi nyina ara no, esii mmerɛ a m’agya te ne ntomadan mu wɔ Lemuel bɔnhwa no mu no.",
                "17": "Na ɛbaa sɛ me, Nifae, metee nsɛm a m’agya kaeɛ a ɛfa nneɛma a ɔhunu wɔ yikyerɛ mu ne nsɛm nso a ɔnam Honhom Kronkron no tumi so kaeɛ no; tumi a ɛnam gyedie a ɔnyae wɔ Onyankopɔn Ba no mu—ne Onyankopɔn Ba no ne Mesaia no a ɔbɛba no—Me, Nifae, me nso mepɛɛ sɛ mehunu na mete na menam Honhom Kronkron no tumi no so ahunu nneɛma yi a ɛyɛ Onyankopɔn akyɛdeɛ de ma wɔn a wɔhwehwɛ no aniberɛso, wɔ tetemmerɛ mu no, ne mmerɛ nso a ɔbɛyi ne ho adi akyerɛ nnipa mma no.",
                "18": "Na ɔte saa ɛnora, ɛnɛ, ɛne afebɔɔ na wasiesie kwan no ato hɔ ama nnipa nyina ara fiti wiase fapem, sɛ ɛbɛyɛ a wɔbɛsakyera na wɔaba ne nkyɛn.",
                "19": "Na wɔn a wɔhwehwɛ no aniberɛso no wɔbɛhunu, na Honhom Kronkron tumi no bɛda Onyankopɔn asumasɛm adi akyerɛ wɔn wɔ mmerɛ yi mu sɛdeɛ na ɛte wɔ tete mmerɛ mu no; na sɛdeɛ ɛte wɔ tete mmerɛ mu no, saa ara nso na ɔbɛyɛ wɔ mmerɛ a ɛreba no mu; ɛno nti, Awurade akwan yɛ baako na ɛkɔ aporɔ na ɛnni awieɛ.",
                "20": "Ɛno nti kae, O nipa, ɛfiri sɛ wo nwuma nyina ara mu no, wɔde wo bɛba abɛbu wo atɛn.",
                "21": "Ɛno nti, sɛ wo pɛ sɛ wo yɛ atirimuɔdensɛm wɔ wo nsɔhwɛ nna yi mu a, ɛneɛ wo ho nnte wɔ Onyankopɔn atɛmmuo-adwa no anim; ɛno nti wɔbɛtwa wo atwene afebɔɔ.",
                "22": "Na Honhom Kronkron no ma me akwanya sɛ menka saa nsɛm yi na mma memfa nnkame."
            },
            "11": {
                "1": "Na ɛbaa sɛ akyire yi menyaa ɔpɛ sɛ mɛhunu nneɛma a m’agya hunuuɛ no na menyaa gyedie sɛ Awurade bɛtumi ada no adi akyerɛ me, na mmerɛ a mete hɔ redwendwen ho wɔ m’akoma mu no Awurade Honhom hwim me kɔɔe, aane, ɔde me kɔɔ bepɔ tentene soronko bi a menhunu bi da, na me nan nso nsii bi so da so.",
                "2": "Na Honhom no see me sɛ: Hwɛ, ɛdeɛn na worehwehwɛ?",
                "3": "Na mekaa sɛ: Mepɛ sɛ mehunu nneɛma a m’agya hunuuɛ no.",
                "4": "Na Honhom no kakyerɛɛ me sɛ: Na wogyedi sɛ w’agya hunuu dua no a waka ho asɛm no?",
                "5": "Na mekaa sɛ: Aane, wonim sɛ megye magya nsɛm nyina ara di.",
                "6": "Na mmerɛ a mekaa saa nsɛm yi wiee no, Honhom no de ɛne kɛseɛ teaa mu sɛ: Hosanna nka Awurade ɔsorosoro Nyankopɔn; ɛfiri sɛ ɔno ne Nyankopɔn a ɔboro wiase nyina ara so, aane, mpo biribiara so. Na nhyira ne wo, Nifae, ɛfiri sɛ wogye ɔsorosoro Nyankopɔn no Ba no di; ɛno nti, wobɛhunu nneɛma a na worehwehwɛ no.",
                "7": "Na hwɛ wɔde saa nsɛnkyerɛne yi bɛma wo, sɛ wohunu dua no a ɛso aduaba no a w’agya diiɛ no a, wobɛhunu ɔbarima bi nso a ɔfiri soro resane, na ɔno na wobɛdi ne ho adanseɛ; na wodi ne ho adanseɛ wie a, watwerɛ ato hɔ sɛ ɔno ne Onyankopɔn Ba no.",
                "8": "Na ɛbaa sɛ Honhom no kakyerɛɛ me sɛ: Hwɛ! Na mehwɛɛe na mehunuu dua no; na ɛtesɛ dua no a m’agya hunuuɛ no; na ne fɛ deɛ worentumi nkyerɛ, aane, ɛkyɛn adeɛ fɛɛfɛɛ biara; na ɛyɛ fitaa kyɛn asukɔkyea a ɛrebɔ apetee.",
                "9": "Na ɛbaa sɛ mmerɛ a mehunuu dua no akyire yi no, meka kyerɛɛ Honhom no sɛ: Mahunu sɛ wo de dua a ɛsom bo kyɛn adeɛ nyina ara no akyerɛ me.",
                "10": "Na ɔkaa kyerɛɛ me sɛ: ɛdeɛn na worehwehwɛ?",
                "11": "Ɛna me ka kyerɛɛ no sɛ: Anka mepɛ sɛ mehunu saa dua yi asekyerɛ ɛfiri sɛ mekasa kyerɛɛ no sɛ nipa; ɛfiri sɛ mehunu sɛ ɔwɔ nipadua su; nanso na menim sɛ ɔyɛ Awurade Honhom; na ɔkasa kyerɛɛ me sɛdeɛ nipa kasa kyerɛ ne yɔnko.",
                "12": "Na ɛbaa sɛ ɔka kyerɛɛ me sɛ: Hwɛ! na meyɛɛ sɛ merehwɛ n’anim na manhunu no; na wafiri m’ani so kɔ.",
                "13": "Na ɛbaa sɛ mehwɛɛe na mehunuu Yerusalem kuropɔn no ne nkuropɔn bi nso. Na mehunuu Nasaret kuropɔn no; na Nasaret kuropɔn no mu no, mehunuu ɔbabunu bi a ne ho yɛ fɛ na ɔhoa.",
                "14": "Na ɛbaa sɛ mehunuu sɛ ɔsoro abue; na soro abɔfoɔ sanee fam bɛgyinaa m’anim; na ɔsee me sɛ: Nifae, ɛdeɛn na wohunu yi?",
                "15": "Na meka kyerɛɛ no sɛ: ɔbabunu a, ne ho yɛ fɛ kyɛn mmabunu nyina ara.",
                "16": "Na ɔkakyerɛɛ me sɛ: Na wonim Nyankopɔn ahobraseɛ nneyɛɛ?",
                "17": "Na meka kyerɛɛ no sɛ: menim sɛ ɔdɔ ne mma; na mmom me nnim nneɛma nyina ara asekyerɛ.",
                "18": "Na ɔka kyerɛɛ me sɛ: Hwɛ, ɔbabunu no a wohunu no no yɛ Onyankopɔn Ba no maame wɔ honam afa mu.",
                "19": "Na ɛbaa sɛ mehunuu sɛ Honhom no de no kɔ; na mmerɛ a Honhom no de no kɔɔ akyire yi no ne mmerɛ kakra bi akyire yi no, ɔsoro bɔfoɔ no kasa kyerɛɛ me; kaa sɛ: Hwɛ!",
                "20": "Na me hwɛɛe, na mehunuu ɔbabunu no bio, na ɔkuta ɛba.",
                "21": "Na ɔsoro bɔfoɔ no ka kyerɛɛ me sɛ: Hwɛ Onyankopɔn Adwammaa no, aane, mpo Ɔnniawieɛ Agya no Ba no! Na wonim dua no a w’agya hunuuɛ no ase kyerɛ?",
                "22": "Na mebuaa no sɛ: Aane, ɛyɛ Onyankopɔn dɔ a ɛtrɛ wɔ nnipa mma akoma mu no; ɛno nti ɛyɛ ade pa kyɛn adeɛ nyina ara.",
                "23": "Na ɔkasakyerɛɛ me, see me sɛ: Aane, ne deɛ ɛma ɔkra anigyeɛ mmorosoɔ.",
                "24": "Na ɔkaa saa nsɛm yi wieeɛ akyire yi no, ɔka kyerɛɛ me sɛ: Hwɛ! na mehwɛɛe, na mehunuu Onyankopɔn Ba no sɛ ɔnam nnipa mma mu; na mehunuu sɛ dodoɔ no ara akoto fam ne nan ase na wɔsɔree no.",
                "25": "Na ɛbaa sɛ mehunuu sɛ dadepoma no a m’agya hunuuɛ no yɛ Onyankopɔn asɛm a ɛkɔbɔ nkwa nsuo no ti mu, anaa sɛ n’ano pem nkwadua no; saa nsuo no gyina hɔ ma Onyankopɔn dɔ no na me san hunuuɛ sɛ nkwadua no nso gyina hɔ ma Onyankopɔn dɔ no.",
                "26": "Na ɔsoro bɔfoɔ no ka kyerɛɛ me bio sɛ: hwɛ na hunu Onyankopɔn ahobraseɛ nneyɛɛ:",
                "27": "Na mehwɛɛe na mehunuu wiase Dimafoɔ no, deɛ m’agya aka ne ho asɛm no; na afei nso mehunuu nkɔmhyɛni no a ɔrebɛba abɛsiesie n’akwan no. Na Onyankopɔn Adwammaa no kɔ maa ɔbɔɔ no asu, na ɔbɔɔ no asu wieeɛ no, me hunuu sɛ ɔsoro abue, na Honhom Kronkron no firi soro ba besii ne so te sɛ aburuburo no.",
                "28": "Na mehunuu sɛ ɔnam nnipa no mu rekyerɛkyerɛ wɔn wɔ tumi ne animuonyam kɛseɛ mu; na nkurɔfoɔ akuokuo bebree atwa ne ho ahyia retie no; na mehunuu sɛ wayi no adi afiri wɔn mu.",
                "29": "Na me san nso hunuu foforɔ dumienu bi nso sɛ wɔn di n’akyiri. Na ɛbaa sɛ wɔbɛfaa wɔn firii m’aniso wɔ Honhom mu kɔɔe a manhunu wɔn.",
                "30": "Na ɛbaa sɛ ɔsoro bɔfoɔ no kasa kyerɛɛ me bio, see me sɛ: Hwɛ! na mehwɛɛe, na me hunuu sɛ ɔsoro abue bio, na mehunuu ɔsoro abɔfoɔ sɛ wɔresane ba nnipa mma so; na wɔsomm wɔn.",
                "31": "Na ɔkasa kyerɛɛ me bio sɛ: Hwɛ! Na mehwɛɛe na mehunuu Onyankopɔn Adwammaa no sɛ ɔdi kan wɔ nnipa mma mu. Na mehunuu nkurɔfoɔ akuokuo bebree a wɔn yare, ɛna wɔn a yareɛ ahodoɔ reha wɔn ne mmonsam ne honhom fii reha wɔn; na ɔsoro bɔfoɔ no kasaae na ɔdaa yeinom nyina ara adi kyerɛɛ me. Na Onyankopɔn Adwammaa no tumi no saa wɔn yareɛ; na ɔtuu mmonsam ne honhom fii biara firii wɔn mu.",
                "32": "Na ɛbaa sɛ ɔsoro bɔfoɔ no kasa kyerɛɛ me bio sɛ: Hwɛ! Na mehwɛɛe na mehunuu Onyankopɔn Adwammaa no sɛ ɛdɔm no akyere no; aane, Nyankopɔn Ba no a ɔtehɔ daa no, wiase buu no atɛn; na mehunuui na medii ho adanseɛ.",
                "33": "Na me, Nifae, mehunuu sɛ wɔama no so asɛn asennua no so na wɔakum no ama wiase bɔne.",
                "34": "Na wɔkumm no wieeɛ no, mehunuu ewiase nkurɔfoɔ akuokuo sɛ waboaboa wɔn ano sɛ wɔreko atia Adwammaa no asuafoɔ no; na saa na Awurade soro bɔfoɔ no de frɛɛ edumienu no.",
                "35": "Na asaase no so nkurɔfokuo no boaboaa wɔn ano; na me hunuu sɛ wɔwɔ ɛdan a emu so, tesɛ ɛdan a m’agya hunuuɛ no. Na Awurade soro bɔfoɔ no kasa kyerɛɛ me bio sɛ: Hwɛ wiase ne mu nyansa; aane, hwɛ Israel fiefoɔ aboaboa wɔn ano sɛ wɔrebɛko atia Adwammaa no asuafoɔ dumienu no.",
                "36": "Na ɛbaa sɛ mehunuui na medii ho adanseɛ sɛ ɛdan kɛseɛ a ɛmu so no yɛ wiase ahantan; na ɛhwee ase, na n’asehweɛ no yɛ kɛseɛ soronko. Na Awurade soro bɔfoɔ kasa kyerɛɛ me bio sɛ: saa na wɔbɛsɛe aman, mmusuakuo, kasa hodoɔ, ne nnipa nyina ara a wɔbɛko atia Adwammaa no asuafoɔ dumienu no."
            },
            "12": {
                "1": "Na ɛbaa sɛ ɔbɔfoɔ no see me sɛ: Hwɛ, na hunu w’asefoɔ, ne wo nuanom nso asefoɔ. Na mehwɛɛe, na mehunu bɔhyɛ asaase no, ɛna mehunu nkurɔfoɔ akuokuo, aane, na wɔn dodoɔ dɔɔso kyɛ ne mpoano anwea mpo.",
                "2": "Na ɛbaa sɛ mehunu nkurɔfoɔ akuokuo sɛ waboa wɔn ano rekɔko atia wɔn ho; na mehunu ako, na metee akokoakoko nka, ne awudie pii a wɔde afena dii wɔ me nkurɔfoɔ no mu.",
                "3": "Na ɛbaa sɛ me hunu awoɔntoatoasoɔ bebrebee a atwa mu kɔ, ɛnam akokoakoko ne apereapereɛ a ɛwɔ asaase no so nti; na mehunu nkuropɔn bebree, aane, a mantumi ankan mpo.",
                "4": "Na ɛbaa sɛ mehunu esum wisiwisi wɔ bɔhyɛ asaase no ani so; na mehunu anyinam ɛna metee apranaa ne asaase wosoɔ ne dede denden ahodoɔ nyina ara bi nka; na mehunu asaase ne mmotan sɛ apaepaee; na mehunuu mmepɔ sɛ ɛredwiridwiri gu; na mehunu asaase sɛ apaepaee; na mehunu nkuropɔn bebree a amemem; na mehunuu bebree a egya ahye wɔn; na mehunuu bebree nso a asaase wosoɔ nti adwiridwiri agu asaase so.",
                "5": "Na ɛbaa sɛ mehunu saa nneɛma no akyire yi no, me hunu tutuo kumɔɔ, sɛ ɛfiri asaase aniso rekɔ; na hwɛ, mehunuu nkurɔfoɔ akuokuo a wɔnhwehwee asɛe, ɛnam Awurade ntɛmmuo kɛseɛ huhuu no nti.",
                "6": "Na mehunu sɛ ɛsoro abue, na Onyankopɔn Adwammaa no firi soro resane; na ɔbaa fam bɛyii ne ho adi kyerɛɛ wɔn.",
                "7": "Na mehunui nso na medii adanseɛ sɛ Honhom Kronkron no baa dumienu afoforɔ nso so; na Onyankopɔn hyɛɛ wɔn asɔfoɔ na ɔpaa wɔn.",
                "8": "Na ɔsoro bɔfoɔ no see me sɛ: Hwɛ Adwammaa no akyidifoɔ dumienu no a wayi wɔn sɛ wɔmmɛsom wasefoɔ no.",
                "9": "Na ɔsee me sɛ: Na wokae Adwammaa no asuafoɔ dumienu no? Hwɛ ɛyɛ wɔn na wɔbɛbu Israel abusua dumienu no atɛn; ɛno nti wɔbɛbu w’asefoɔ asɔfoɔ edumienu no atɛn; ɛfiri sɛ moyɛ Israel fiefoɔ.",
                "10": "Na saa asomafoɔ dumienu a wohunu wɔn yi na wɔbɛbu wasefoɔ atɛn. Na hwɛ wɔyɛ tenenee afebɔɔ; na ɛnam wɔn gyedie wɔ Onyankopɔn Adwammaa no mu no nti, wasi wɔn ntoma ama ayɛ fitaa wɔ ne mogya no mu.",
                "11": "Na ɔsoro bɔfoɔ no see me sɛ: Hwɛ! Na mehwɛɛe, na mehunuu awoɔntoatoasoɔ mmiɛnsa a atwa mu kɔ wɔ teneneeyɛ mu no: na wɔn ntoma yɛ fitaa mpo te sɛ Onyankopɔn Adwammaa deɛ no. Na ɔsoro bɔfoɔ no see me sɛ: Wayɛ yeinom fitaa wɔ Onyankopɔn Adwammaa no mogya no mu ɛnam wɔn gyedie a ɛwɔ ne mu no nti.",
                "12": "Na me, Nifae, me nso me hunu awoɔntoatoasoɔ a ɛtɔ so nan no mu bebree a wɔn atwa mu kɔ wɔ tenenee mu.",
                "13": "Na ɛbaa sɛ mehunu asaase no so nkurɔfoɔ akuokuo a wɔaboa wɔn ano.",
                "14": "Na ɔsoro bɔfoɔ no see me sɛ: Hwɛ w’asefoɔ, ne wo nuanom nso asefoɔ.",
                "15": "Na ɛbaa sɛ mehwɛɛe na mehunu me nuanom asefoɔ sɛ wɔaboaboa wɔn ano nkurɔfoɔ akuokuo sɛ wɔrebɛko.",
                "16": "Na ɔsoro ɔbɔfoɔ no see me sɛ: Hwɛ, nsuo potɔɔ asubura no a w’agya hunu no nie; aane, asubɔntene no a ɔkaa ho asɛm no; na ne bunu no ne asamando bunu no.",
                "17": "Na ɛbɔ kumɔɔ no yɛ ɔbonsam nsɔhwɛ a efira ani, na ɛma nnipa mma akoma yɛ den, na ɛde wɔn fa ɛkwan a ɛtrɛ mu ma wɔwu na wɔsɛe.",
                "18": "Na ɛdan kɛseɛ a emu baeɛ no a w’agya hunuuɛ no yɛ nsusuhunu ne nnipa mma ahomasoɔ. Ekuu kɛseɛ a ɛyɛ hu bi da wɔn ntam; aane, Ɔnniawieɛ Nyankopɔn tenenee no ne Mesaia no a ɔyɛ Onyankopɔn Adwammaa no a Honhom Kronkron di ne ho adanseɛ firi wiase ahyɛaseɛ de besi ɛnɛ, na ɛfiri saa mmerɛ yi derekɔsi afebɔɔ.",
                "19": "Na mmerɛ a ɔsoro bɔfoɔ no kaa nsɛm yi no, mehwɛɛe na mehunu sɛ me nuanom asefoɔ no ne m’asefoɔ no redi apereapereɛ sɛdeɛ ɔsoro bɔfoɔ no asɛm no teɛ no; na ɛnam m’asefoɔ ahomasoɔ, ne ɔbonsam no nsɔhwɛ nti, mehunu sɛ me nuanom asefoɔ no ahyɛ m’asefoɔ no so.",
                "20": "Na ɛbaa sɛ mehwɛɛe na mehunu sɛ me nuanom asefoɔ no adi m’asefoɔ no so nkunim; na nkurɔfoɔ akuokuo no kɔhyɛɛ asaase ani ma.",
                "21": "Na mehunu sɛ wɔn aboaboa wɔn ano nkurɔfoɔ akuokuo; na mehunu ako na metee akokoakoko nka wɔ wɔn mu; na ako mu ne akokoakoko nka na mehunuu awoɔntoatoasoɔ bebree a atwa mu kɔ.",
                "22": "Na ɔsoro bɔfoɔ no see me sɛ: Hwɛ yeinom nyina ara bɛtɔ sini wɔ gyedie mu.",
                "23": "Na ɛbaa sɛ wɔtɔɔ sini wɔ gyedie mu akyire yi no, me hunu sɛ wɔn bɛyɛɛ tumm, yɛɛ anihafoɔ ne nnipa a wɔyɛ fii, na akwadworɔ ne akyiwasɛm ahodoɔ nyina ara ahyɛ wɔn mma."
            },
            "13": {
                "1": "Na ɛbaa sɛ ɔsoro bɔfoɔ no see me sɛ: Hwɛ! Na mehwɛɛe na mehunu aman ne aheman bebree.",
                "2": "Na ɔsoro bɔfoɔ no bisaa me sɛ: ɛdeɛn na wohunu yi? Na me see sɛ: mehunu aman ne aheman bebree.",
                "3": "Na ɔsee me sɛ: Yei ne aman ne Amanamanmufoɔ aheman.",
                "4": "Na ɛbaa sɛ mehunuu wɔ Amanamanmufoɔ no aman no mu sɛ wakyekyere asɔre kɛseɛ bi.",
                "5": "Na ɔsoro bɔfoɔ no see me sɛ: Hwɛ asɔre a ɛyɛ akyiwadeɛ kyɛn nsɔre nyina ara, a ɛkumm Onyankopɔn ahoteɛfoɔ, aane, na ɔyɛe wɔn ayakayakadeɛ, na ɔkyekyeree wɔn, na ɔde dadeɛ kɔnnua toto wɔn twee wɔn kɔɔ nnɔmum mu.",
                "6": "Na ɛbaa sɛ mehunu saa asɔre kɛseɛ a ɛyɛ akyiwadeɛ no, na mehunu sɛ ɔbonsam na ɔteeɛ.",
                "7": "Na mehunu sika kɔkɔɔ nso, ne dwetɛ, ne nserekye, ne ntoma kɔkɔɔ ne ntomapa fitaa ne ntomatam a ɛsombo nso; na me hunu adwamammɔfoɔ bebree.",
                "8": "Na ɔsoro bɔfoɔ no see me sɛ: Hwɛ sika kɔkɔɔ, ne dwetɛ, ne nserekye, ne ntoma kɔkɔɔ, ne ntomapa fitaa ne ntomatam a ɛsombo, ne adwamammɔfoɔ yi yɛ saa asɔre kɛseɛ a ɛyɛ akyiwadeɛ yi akɔnnɔdeɛ.",
                "9": "Na bio, ewiase ayɛyie a wɔrehwehwɛ nti, wɔsɛe Onyankopɔn ahoteɛfoɔ, na wɔde wɔn ba nnɔmum mu.",
                "10": "Na ɛbaa sɛ mehwɛɛe na mehunu nsuwa bebree, na na wakyɛ Amanamanmufoɔ no afiri me nuanom asefoɔ no ho.",
                "11": "Na ɛbaa sɛ ɔsoro bɔfoɔ no see me sɛ: Hwɛ Onyankopɔn abufuhyeɛ wɔ wo nuanom asefoɔ so.",
                "12": "Na mehwɛɛe na mehunu ɔbarima bi wɔ Amanamanmufoɔ no mu, na nsuwa bebree no ate no afiri me nuanom asefoɔ ho, na mehunu Onyankopɔn Honhom sɛ asiane fam abɛhyɛ ɔbarima no mu; na ɔfaa nsuwa no so kɔɔ me nuanom asefoɔ no a wɔn wɔ bɔhyɛ asaase no so.",
                "13": "Na ɛbaa sɛ mehunu Onyankopɔn Honhom sɛ abɛhyɛ Amanamanmufoɔ nkaaɛ no mu; na wɔfaa nsuwa bebree no so firii nnɔmum mu.",
                "14": "Na ɛbaa sɛ mehunu nkurɔfoɔ akuokuo a wɔn yɛ Amanamanmufoɔ wɔ bɔhyɛ asaase no so; na mehunu Onyankopɔn abufuhyeɛ sɛ aba me nuanom asefoɔ no so; na wɔabɔ wɔn apete wɔ Amanamanmufoɔ no anim akumkum wɔn.",
                "15": "Na mehunu Awurade Honhom sɛ aba Amanamanmufoɔ no so, na wɔn ase adɔre ayɛ frɔmfrm na wɔn nsa aka asaase no de ayɛ wɔn agyapadeɛ; na mehunu sɛ wɔn yɛ fitaa, na wɔn ho nso ayeyɛ fɛ yie sɛdeɛ na me nkurɔfoɔ no teɛ ansa na wɔrebɛkumkum wɔn no.",
                "16": "Na ɛbaa sɛ me, Nifae, mehunuu sɛ Amanamanmufoɔ no a wɔn firii nnɔmum mu baeɛ no brɛɛ wɔn ho ase wɔ Awurade anim; na na Awurade tumi wɔ wɔn so.",
                "17": "Na mehunu sɛ na Amanamanmufoɔ maame no aboaboa wɔn ano wɔ asuosuo no so ne asaase no nso so, sɛ wɔ ne wɔn rebɛko.",
                "18": "Na mehunu sɛ Onyankopɔn tumi no ka wɔn ho, na Onyankopɔn abufuhyeɛ nso wɔ wɔn a waboaboa wɔn ano sɛ wɔ ne wɔn rebɛko no so.",
                "19": "Na me, Nifae, mehunu sɛ Onyankopɔn tumi no agye Amanamanmufoɔ no a wɔfirii nnɔmum mu no afiri aman ahodoɔ a aka no nsa mu.",
                "20": "Na ɛbaa sɛ me, Nifae, mehunuu sɛ wɔayɛ frɔmfrɔm wɔ asaase no so; na mehunu nwoma bi sɛ ɛso wɔn wɔ wɔn mu.",
                "21": "Na ɔsoro bɔfoɔ no kakyerɛɛ me sɛ: wonim nwoma yi asekyerɛ?",
                "22": "Na me see no sɛ: Mennim.",
                "23": "Na ɔkaa sɛ: Hwɛ ɛfiri Yudani no anom na ɛbaaɛ. Na me, Nifae, mehwɛɛe; na ɔsee me sɛ: Nwoma a wohunu yi yɛ Yudafoɔ ho twerɛtohɔsɛm, a ɛkuta Awurade apam a ɔyɛ maa Israel fiefoɔ no ho; na nkɔmhyɛfoɔ kronkron no nkɔmhyɛ no nso bebree wɔ mu, na ɛte sɛ twerɛtohɔsɛm no a wakrukyire wɔ yaawa mprɛte so no, nsakraɛ a ɛwɔ mu ara ne sɛ emu nsɛm no nnɔɔso; nanso, Awurade apam no a ɔyɛ maa Israel fiefoɔ no na ɛwɔ mu; ɛno nti ɛsombo kɛseɛ ma Amanamanmufoɔ no.",
                "24": "Na Awurade bɔfoɔ no see me sɛ: Woahunu sɛ nwoma no firi Yudani anom na ɛbaaɛ; na mmerɛ a ɛfirii Yudani anom baaeɛ no na Awurade asɛmpa no a ahyɛ ma no na ɛwɔ mu, ɛno na asuafoɔ dummienu no di ho adanseɛ; na wɔnam nokware a ɛwɔ Onyankopɔn Adwammaa no mu no di adanseɛ.",
                "25": "Saa nti nneɛma yi firi Yudafoɔ hɔ wɔ ahoteɛ mu na wɔde maa Amanamanmufoɔ, sɛdeɛ nokware no teɛ wɔ Onyankopɔn mu.",
                "26": "Na akyire yi no sɛ nsɛm yi firi kɔ Adwammaa no asuafoɔ dumienu no nsa mu ba Amanamanmufoɔ no hɔ a, wobɛhunu saa asɔre kɛseɛ a ɛyɛ akyiwadeɛ a wateɛ a n’akyiwadeɛ kɛseɛ boro nsɔre nyina ara so no; na hwɛ, wayi Adwammaa no asɛmpa no mu nsɛm bebree a ɛda nneɛma adi pefee ne deɛ ɛsombo kɛseɛ no nyina ara afiri mu; ɛne Awurade apam no mu bebree nso na wɔayi afiri mu.",
                "27": "Na wɔyɛɛ yeinom nyina ara sɛ wɔdebɛdane Awurade nokware akwan no, ama wɔde afira wɔn ani na ayɛ nnipa mma akoma den.",
                "28": "Eno nti, sɛ nwoma no fa asɔre kɛseɛ a ɛyɛ akyiwadeɛ no nsa mu wie akyire yi no a, na wobɛhunu sɛ wayiyi nneɛma bebree a ɛyɛ pefee na ɛsombo a ɛyɛ Onyankopɔn Adwammaa no nwoma no mu no afiri mu.",
                "29": "Na wɔyiyii saa nneɛma a ɛyɛ pefee na ɛsombo firii mu no akyire yi no, ɛkɔɔ Amanamanmufoɔ aman mu nyina ara, na wɔde kɔɔ Amanamanmufoɔ aman nyina ara hɔ akyire yi no, aane, mpo wɔde twaa nsuwa bebree a wohunu no wɔ Amanamanmufoɔ no a wɔfirii nnɔmum mu baaeɛ no, na wohunu—ɛnam nneɛma bebree a ɛyɛ pefee na ɛsombo no a afiri nwoma no mu no, a na ɛyɛ pefee ma nnipa mma nteaseɛ, sɛdeɛ ne pefeeyɛ tɛ wɔ Onyankopɔn Adwammaa mu no—ɛnam saa nneɛma a wayiyi afiri Adwammaa no asɛmpa no mu no nti, dodoɔ no kɛseɛ no ara sunti, aane, ɛnam saa nti ɔbonsam anya tumi kɛseɛ wɔ wɔn so.",
                "30": "Nanso wahunu sɛ Amanamanmufoɔ no a wɔfirii nnɔmum mu baaeɛ no a Onyankopɔn tumi ama wɔn so aboro aman nkaaɛ no nyina ara mu no, a ɛyɛ asaase a ɛyɛ kyɛn nsaase nyina ara a Awurade Nyankopɔn ne w’agya kɔɔ ho apam sɛ n’asefoɔ bɛfa de ayɛ wɔn agyapadeɛ asaase no nti, wohunu sɛ Awurade Nyankopɔn mma kwan mma Amanamanmufoɔ nsɛe wɔn a wɔafrafra wasefoɔ a wɔwɔ wo nuanom no mu no koraa.",
                "31": "Afei nso ɔremma kwan mma Amanamanmufoɔ no nsɛe wo nuanom asefoɔ.",
                "32": "Afei nso Awurade Nyankopɔn renhwɛ mma Amanamanmufoɔ no renka anifira huhuu tebea a wohunu sɛ wɔwɔ mu yi mu afebɔɔ, ɛfiri sɛ Adwammaa no asɛmpa no mu deɛ ɛyɛ pefee na ɛsombo kɛseɛ no a akyiwadeɛ asɔre no de siee a ne nkyekyerɛɛe ahyɛaseɛ no na wahunu no.",
                "33": "Saa nti Onyankopɔn Adwammaa no se: Mehunu Amanamanmufoɔ no mmɔbɔ, na mede atɛmmuo kɛseɛ aba Israel fiefoɔ nkaaɛ no so.",
                "34": "Na ɛbaa sɛ Awurade bɔfoɔ no kasa kyerɛɛ me sɛ: Hwɛ, Onyankopɔn Adwammaa no se, mesera Israel fiefoɔ nkaeɛ akyire yi—na saa nkaeɛfoɔ no a mereka wɔn ho asɛm no yɛ w’agya asefoɔ—ɛno nti mede atɛmmuo ba wɔn so wie a, na mema Amanamanmufoɔ no de wɔn nsa boro wɔn a, na Amanamanmufoɔ no sunti mmorosoɔ a, ɛnam nneɛma a ɛyɛ pefee paa ara na ɛsombo nso a Adwammaa no asɛmpa no bi a akyiwadeɛ asɔre no de asuma no nti a ɛyɛ adwamammɔfoɔ maame no, saa ara Adwammaa no seɛ—Mehunu Amanamanmufoɔ no mmɔbɔ wɔ saa da no, menam me ara me tumi so de m’asɛmpa no mu pii a ɛbɛyɛ pefee na ɛbɛsombo no bɛma wɔn, saa na Adwammaa no seɛ.",
                "35": "Na, hwɛ, saa ara na Adwammaa no seɛ: Mɛda me ho adi akyerɛ w’asefoɔ, ama wɔn atwerɛ nneɛma pii a mederebɛsom wɔn no a ɛbɛyɛ pefee na ɛbɛsombo nso; na w’asefoɔ sɛe no wie na wɔtɔ sini wɔ gyedie mu a, ne wo nuanom asefoɔ nso, hwɛ, wɔde saa nneɛma yi nyina ara bɛsie, na ɛnam Adwammaa no tumi ne n’akyɛdeɛ so ada no adi ama Amanamanmufoɔ no.",
                "36": "Na ɛno mu na wɔbɛtwerɛ m’asɛmpa no, Adwammaa no na ɔseɛ, ɛne me botan ne me nkwagyeɛ.",
                "37": "Na nhyira nka wɔn a wɔbɛpɛ sɛ wɔde me Sion bɛba saa da no mu, ɛfiri sɛ wɔbɛnya ne Honhom Kronkron n’akyɛdeɛ tumi no, na sɛ wɔ si apinee kɔduru awieɛ a, wɔbɛma wɔn so wɔ ɛda a ɛdi akyire no mu, na wɔbɛgye wɔn nkwa wɔ Adwammaa no aheman no a ɛtehɔ daa no mu; ne deɛ wɔbɛbɔ asomdwoeɛ ho dawuro no, aane, asɛmpa a ɛyɛ ɛdɛ kɛseɛ no, sɛdeɛ wɔbɛyɛ fɛ wɔ mmepɔ no so no.",
                "38": "Na ɛbaa sɛ mehunu me nuanom asefoɔ nkaeɛ ne Onyankopɔn Adwammaa no nwoma no nso a ɛfiri Yudani no ano mu sɛ afiri Amanamanmufoɔ no hɔ na aba me nuanom asefoɔ nkaeɛ no hɔ.",
                "39": "Na ɛbaa wɔn hɔ akyire yi no, mehunu nwoma afoforɔ nso a ɛnam Adwammaa no tumi so firi Amanamanmufoɔ no hɔ baa wɔn nkyɛn de rebɛhyɛ Amanamanmufoɔ ne me nuanom asefoɔ nkaɛfoɔ no nkuran ne Yudafoɔ no nso a wɔapete wɔ asaase ani nyina ara no, sɛ nkɔmhyɛfoɔ no ne Adwammaa no asuafoɔ dumienu no twerɛtohɔnsɛm no yɛ nokware.",
                "40": "Na ɔsoro bɔfoɔ no see me sɛ: saa twerɛtohɔnsɛm a edi awieɛ yi a wohunu wɔ Amanamanmufoɔ mu yi bɛda nokware a ɛwɔ deɛ edikan no mu no adi, deɛ ɛyɛ Adwammaa no asuafoɔ dumienu no deɛ no, na ɛbɛda nneɛma no a ɛyɛ pefee na ɛsombo a wayiyi afiri mu no adi; na wɔbɛda no adi akyerɛ mmusuakuo nyina ara, kasa hodoɔ, ne nnipa nyina ara sɛ Onyankopɔn Adwammaa no ne Ɔnniawieɛ Agya no Ba no, ɔno ne wiase Agyenkwa no; na etwa sɛ nnipa nyina ara ba ne hɔ, anyɛ saa a wɔrennya nkwagyeɛ.",
                "41": "Na ɛsɛ sɛ wɔ ba sɛdeɛ nsɛm a ɛbɛfiri Adwammaa no anom bɛkyerɛ no; na wɔbɛda Adwammaa no nsɛm no adi wɔ w’asefoɔ twerɛtohɔsɛm mu, ne Adwammaa no asuafoɔ dumienu no twerɛtohɔsɛm no mu; ɛno nti, wɔde ne nyina ara bɛbɔ mu ama no abɛyɛ baako, ɛnam sɛ Onyankopɔn baako ne Odwanhwɛfoɔ baako na ɛwɔ asaase yi nyina ara so.",
                "42": "Na mmerɛ no reba sɛ ɔbɛda ne ho adi akyerɛ aman nyina ara, Yudafoɔ ne Amanamanmufoɔ nso; na sɛ ɔda ne ho adi kyerɛ Yudafoɔ ne Amanamanmufoɔ no nso wie a, afei ɔbɛda ne ho adi akyerɛ Amanamanmufoɔ ne Yudafoɔ no nso, na wɔn a wɔdi akyire no bedi kan ama adikanfoɔ no abɛdi akyire."
            },
            "14": {
                "1": "Na ɛbɛba sɛ, sɛ Amanamanmufoɔ no bɛtie Onyankopɔn Adwammaa no wɔ ɛda no a ɔbɛda ne ho adi akyerɛ wɔn no wɔ nkasaɛ mu, ne tumi nso mu ne nneyɛɛ nso mu, derebɛyi wɔn suntidua no afiri hɔ—",
                "2": "Na wɔanyɛ wɔn akoma denden antia Onyankopɔn Adwammaa no a, wɔbɛkan wɔn afera w’agya asefoɔ; aane, wɔbɛkan wɔn afera Israel fiefoɔ; na wɔbɛyɛ nnipa a wahyira wɔn wɔ bɔhyɛ asaase no so afebɔɔ; wɔrenkɔ nnɔmum mu bio; na Israel fie no nnyɛ basabasa bio.",
                "3": "Na saa amena kɛseɛ no a asɔre kɛseɛ a ɛyɛ akyiwadeɛ no a, ɔbonsam ne ne mma teeɛ no, atu sɛ wɔde bɛtwe nnipa akra akɔ asamando no—aane, saa amena kɛseɛ no a wɔatu sɛ wɔde rebɛsɛe nnipa no, wɔn a wɔtuuɛ no ara na wɔbɛhyɛ no ma, wɔ wɔn ɔsɛeekɛseɛ mu, Onyankopɔn Adwammaa no na ɔseɛ; ɛnyɛ ɔkra no sɛe, gye sɛ wato no atwene asamando a ɔnni awieɛ no mu.",
                "4": "Na hwɛ, saa ara na ɔbonsam no nnɔmumfa teɛ, ɛna ɛsono sɛdeɛ Onyankopɔn nso nokware teɛ wɔ wɔn a wɔbɛyɛ atirimuɔdensɛm ne akyiwasɛm wɔ n’anim no.",
                "5": "Na ɛbaa sɛ ɔsoro bɔfoɔ no kasa kyerɛɛ me Nifae, sɛ: Wahunu sɛ Amanamanmufoɔ no sakyera wɔn adwene a ɛbɛsi wɔn yie, na wonim deɛ ɛfa apam a Awurade ne Israel fiefoɔ afa no nso ho; na wate nso sɛ obiara a wansakyeraɛ no ɔbɛsɛe.",
                "6": "Ɛno nti, mmusuo nka Amanamanmufoɔ no sɛ ɛkɔba no sɛ wɔyɛ wɔn akoma denden tia Onyankopɔn Adwammaa no.",
                "7": "Na mmerɛ no reba, Onyankopɔn Adwammaa no na ɔseɛ, sɛ mɛyɛ nwuma a ɛso na ɛyɛ nnwanwa wɔ nnipa mma mu; nwuma a ɛbɛtena hɔ daa, wɔ ɛfa bi anaa ɛfa baako no—sɛdeɛ ɛbɛyɛ nkuranhyɛ a ɛde asomdwoeɛ ne nkwa a ɛnniawieɛ bɛbrɛ wɔn, anaa sɛ, sɛdeɛ ɛbɛgye wɔn afiri wɔn akomaden ne wɔn adwene a ɛso akata no a ɛde wɔn kɔ nnɔmum mu no, ɛna ɔsɛe nso mu, honam ne sunsum afam nyina ara, sɛdeɛ ɔbonsam nnɔmumfa no a maka ho asɛm teɛ no.",
                "8": "Na ɛbaa sɛ mmerɛ a ɔsoro bɔfoɔ no kaa saa nsɛm yi akyire yi no ɔsee me sɛ: Wokae apam no a Agya no ne Israel fiefoɔ diiɛ no? Meka kyerɛɛ no sɛ, Aane.",
                "9": "Na ɛbaa sɛ ɔsee me sɛ: Hwɛ, na hunu asɔre kɛseɛ a ɛyɛ akyiwadeɛ no a ɛyɛ akyiwasɛm nyina ara maame no, a ne fapem ne ɔbonsam no.",
                "10": "Na ɔsee me sɛ: Hwɛ aka asɔre mmienu pɛ; baako ne Onyankopɔn Adwammaa no asɔre no, ɛna baako no nso ne ɔbonsam asɔre no, ɛno nti obiara a ɔnnɔm Onyankopɔn Adwammaa no asɔre no, na ɛneɛ na ɔdɔm asɔre kɛseɛ a ɛyɛ akyiwasɛm nyina ara maame no; na ɔyɛ ɔdwamammɔni wɔ asaase so nyina ara no.",
                "11": "Na ɛbaa sɛ mehwɛɛe na mehunu asaase nyina ara so ɔdwamammɔni no, na ɔte nsuwa bebree so; na ɔwɔ tumi wɔ asaase nyina ara so, wɔ aman, mmusuakuo, kasa hodoɔ ne nnipa nyina ara mu.",
                "12": "Na ɛbaa sɛ mehunu Onyankopɔn Adwammaa no asɔre no, na emu nnipa no sua, ɛnam ɔdwamammɔni no a ɔtenaa nsuwa bebree so no atirimuɔdensɛm ne n’akyiwasɛm, nanso, mehunu sɛ Adwammaa no asɔre no a ɛmu nnipa yɛ Nyankopɔn ahoteɛfoɔ no nso wɔ asaase no nyina ara ani so, na wɔn tumi a wɔwɔ wɔ asaase ani so no sua, ɛnam ɔdwamammɔni kɛseɛ no awudie no a mehunu no.",
                "13": "Na ɛbaa sɛ mehunu sɛ akyiwasɛm nyina ara maame no aboaboa nkurɔfoɔ akuokuo a ɛwɔ asaase nyina ara ani no ano wɔ Amanamanmufoɔ no aman aman no nyina ara mu, sɛ wɔrebɛko atia Onyankopɔn Adwammaa no.",
                "14": "Na ɛbaa sɛ me, Nifae, mehunuu Onyankopɔn Adwammaa no tumi, sɛ asane aba Adwammaa no asɔremma a wɔyɛ ahoteɛfoɔ no so ne Awurade apam nkurɔfoɔ no a wapete wɔ asaase nyina ara ani so no; na na wɔde tenenee akodeɛ ne Onyankopɔn tumi wɔ animuonyam kɛseɛ mu.",
                "15": "Na ɛbaa sɛ mehunu Onyankopɔn abufuo sɛ ahwie agu asɔre kɛseɛ a ɛyɛ akyiwadeɛ no so ama akokoakoko ne ako nka ahyɛ amanaman nyina ara ne mmusuakuo a ɛwɔ asaase nyina ara so ma.",
                "16": "Na mmerɛ a akokoakokoɔ ne ako nka hyɛɛ aseɛ wɔ aman nyina ara a ɛyɛ akyiwasɛm maame no deɛ no, ɔsoro bɔfoɔ no see me sɛ: Hwɛ, Onyankopɔn abufuhyeɛ aba adwamammɔfoɔ maame no so; na hwɛ, wahunu saa nneɛma yi nyina ara—",
                "17": "Na ɛda no bɛba a Onyankopɔn bɛhwie n’abufuhyeɛ agu adwamammɔfoɔ maame no so, ɔno a ɔyɛ asɔre kɛseɛ a ɛyɛ akyiwadeɛ no a ɛwɔ asaase nyina ara so no, deɛ ɔbonsam yɛ ne fapem no, ɛda no na Agya no bɛhyɛ n’adwuma ase, de asiesie kwan ama n’apam no aba mu, deɛ ɔne ne nkurɔfoɔ a wɔyɛ Israel fiefoɔ yɛɛe no.",
                "18": "Na ɛbaa sɛ ɔsoro bɔfoɔ no see me sɛ: Hwɛ!",
                "19": "Na mehwɛɛe na mehunu ɔbarima bi, a na ɔhyɛ ataadeɛ fitaa.",
                "20": "Na ɔsoro bɔfoɔ no see me sɛ: Hwɛ Adwammaa n’asuafoɔ dumienu no mu baako.",
                "21": "Hwɛ, ɔbɛhunu na watwerɛ nneɛma yi mu deɛ aka akyire no; aane, ɛne nneɛma bebree nso a asi nyina ara.",
                "22": "Na ɔbɛtwerɛ deɛ ɛfa wiase awieɛ nso ho.",
                "23": "Ɛno nti, deɛ ɔbɛtwerɛ no yɛ pɛ na ɛyɛ nokware; na hwɛ wɔatwerɛ no wɔ nwoma no a wohunu sɛ ɛfiri Yudani no ano mu no mu; na mmerɛ no a ɛfirii Yudani no ano mu no anaa sɛ mmerɛ a nwoma no firii Yudani no anom no, nneɛma no a na wɔatwerɛ no yɛ pefee na efii biara nni ho na ɛsombo mapa na ɛmu yɛ mmerɛ sɛ nnipa nyina ara bɛte aseɛ.",
                "24": "Na hwɛ, nneɛma a Adwammaa no suafoɔ yi bɛtwerɛ no yɛ nneɛma bebree a wo ara wahunu; na hwɛ deɛ aka no nyina ara nso wo bɛhunu.",
                "25": "Mmom nneɛma a wo bɛhunu no akyire yi no ntwerɛ; na Awurade Nyankopɔn ahyehyɛ ato hɔ ama Onyankopɔn Adwammaa suafoɔ no sɛ ɔno na ɔntwerɛ.",
                "26": "Na ebinom nso wɔ hɔ a wɔayi nneɛma nyina ara akyerɛ wɔn ama wɔatwerɛ; na wasɔ ano ara de akɔsi sɛ wɔbɛyi apue wɔ ahoteɛ mu sɛdeɛ nokware no teɛ wɔ Adwammaa no mu, na Awurade no ara ne mmerɛ a ɛsɛ mu na ɔde bɛma Israel fiefoɔ.",
                "27": "Na me, Nifae, metee na medi ho adanseɛ sɛ Adwammaa no suafoɔ no din de Yohane, sɛdeɛ ɔsoro bɔfoɔ no asɛm no teɛ.",
                "28": "Na hwɛ, me, Nifae wabra me sɛ mma mentwerɛ nneɛma a aka no a me hunu na meteeɛ no; saa nti deɛ matwerɛ yi so me; na matwerɛ nneɛma a mehunu no fa kakraa bi.",
                "29": "Na medi adanseɛ sɛ mehunuu nneɛma a m’agya hunu no, na Awurade bɔfoɔ no na ɛmaa me hunu.",
                "30": "Na afei mede me kasa no aba awieɛ wɔ deɛ ɛfa nneɛma a mehunu wɔ mmerɛ no a honhom no de mekɔeɛ no; na sɛ nneɛma a me hunu nyina ara no, wɔantwerɛ a, deɛ matwerɛ yi yɛ nokware. Na sei na ɛteɛ. Amen."
            },
            "15": {
                "1": "Na ɛbaa sɛ me, Nifae, Honhom no de me kɔɔeɛ no akyire yi no, a mehunu saa nneɛma yi nyina ara no, mesan baa m’agya ntomadan no mu.",
                "2": "Na ɛbaa sɛ mehunu me nuanom no, na wɔregye akyinnyeɛ wɔ nneɛma a magya kaa ho asɛm kyerɛɛ wɔn no ho.",
                "3": "Na nokware mu, ɔkaa nneɛma akɛseɛ bebree ho nsɛm kyerɛɛ wɔn, a na ɛyɛ den ma wɔn sɛ wɔbɛte aseɛ, gye sɛ obi bisa firi Awurade hɔ; na ɛnam wɔn akomaden nti, wɔn antumi ammisa Awurade deɛ ɛwɔ sɛ anka wɔyɛ.",
                "4": "Na afei me, Nifae, medii anibereɛ ɛnam wɔn akomaden nti, na afei nso, ɛnam nneɛma a mahunu nti, na menim sɛdeɛ ɛbɛyɛ biara no, ɛbɛba mu, ɛnam nnipa mma atirimuɔdensɛm kɛseɛ nti.",
                "5": "Na ɛbaa sɛ meyɛɛ mmrɛ ɛnam mamanehunu nti, na medwenee sɛ mamanehunu no boro ne nyina ara so, ɛnam me nkurɔfoɔ sɛee nti, ɛfiri sɛ mehunuu wɔn ahweaseɛ.",
                "6": "Na ɛbaa sɛ menyaa ahoɔden akyire yi no, mekasa kyerɛɛ me nuanom, na mepɛɛ sɛ mehunu deɛ nti a wɔregye akyinnye firi wɔn hɔ.",
                "7": "Na wɔsee me sɛ: Hwɛ yɛntumi nnte nsɛm no a yɛn agya kaeɛ a ɛfa ngodua no mman papa ne deɛ ɛfa Amanamanmufoɔ no nso ho no.",
                "8": "Na me see wɔn sɛ: Na moabisa afiri Awurade hɔ?",
                "9": "Na wɔsee me sɛ: Yɛmmisaa no; na Awurade rennyɛ biribi saa nkyerɛ yɛn.",
                "10": "Hwɛ, me see wɔn sɛ: Adɛn nti na monni Awurade mmaransɛm so? Ɛyɛɛ dɛn nti na ɛnam mo akomaden nti morebɛsɛe yi?",
                "11": "Anaa monnkae nsɛm a Awurade aka no?—Sɛ morennyɛ mo akoma den a, na mo bɛbisa me wɔ gyedie mu, na mogyedi sɛ mo nsa bɛka, na modi me mmaransɛm so sɛdeɛ ɛsɛ a, ampa ara Awurade bɛda saa nneɛma yi adi akyerɛ mo.",
                "12": "Hwɛ, mese mo sɛ, wɔde Israel fiefoɔ toto ngodua no ho, ɛnam Awurade Honhom a na ɛwɔ yɛn agya mu no; na hwɛ wɔmpanee yɛn mfirii Israel fiefoɔ ho, anaa yɛnnyɛ Israel fiefoɔ mman?",
                "13": "Na afei, adeɛ a na yɛn agya pɛ sɛ ɔkyerɛ ɛfa nnua mman no ankasa mfahyɛm wɔ Amanamanmufoɔ mmahyɛ no, ne sɛ, nna a ɛdi akyire yi no a yɛasefoɔ bɛtɔ sini wɔ gyedie mu no, aane, wɔ mfie bebree mu, ne awoɔntoatoasoɔ bebree akyire yi a Mesaia no bɛyi ne ho adi akyerɛ nnipa mma no, ɛna Mesaia no asɛmpa no a mahyɛ no ma no bɛba Amanamanmufoɔ no hɔ, na afiri Amanamanmufoɔ no hɔ aba yɛn asefoɔ nkaɛfoɔ no hɔ—",
                "14": "Na saa da no mu na yɛn asefoɔ nkaɛfoɔ no bɛhunu sɛ wɔyɛ Israel fiefoɔ, na wɔyɛ Awurade apam nkurɔfoɔ, na saa mmerɛ no na wɔbɛhunu na wɔn anya wɔn nananom ho nsɛm ne wɔn Dimafoɔ no nso asɛmpa no ho nsɛm sɛdeɛ ɔde kyerɛɛ wɔn agyanom no; ɛno nti, wɔbɛnya wɔn Dimafoɔ no ho nsɛm ne ne nkyerɛkyerɛ ankasa ama wɔahunu sɛdeɛ wɔbɛsi aba ne nkyɛn ama wagye wɔn nkwa.",
                "15": "Na ɛbɛyɛ dɛn na saa da no wɔn ani nnye na wɔremfa ayɛyie mma wɔn Nyankopɔn a ɔtehɔ daa no a ɔyɛ wɔn botan ne wɔn nkwagyeɛ no? Aane, nti wɔrenkɔnya ahoɔden ne ɔmeeɛ mmfiri nokware bobe no mu da no? Aane, nti wɔrenkɔka Onyankopɔn fɛkuo no ho anaa?",
                "16": "Hwɛ, mese mo sɛ, Aane, wɔbɛkae wɔn bio wɔ Israel fiefoɔ mu; wɔde wɔn bɛfra ahyehyɛ ngodua no ara ankasa mu, ɛfiri sɛ wɔyɛ ngodua no mman nti.",
                "17": "Na saa na yɛn agya kyerɛ; na ɔkyerɛ sɛ yei remma mu gyesɛ Amanamanmufoɔ no abɔ wɔn apete ansa; na ɔkyerɛ sɛ yei bɛdua Amanamanmufoɔ no so aba mu ama Awurade atumi ada ne tumi adi akyerɛ Amanamanmufoɔ no, ɛfiri sɛ Yudafoɔ, anaa sɛ Israel fiefoɔ no bɛpo no.",
                "18": "Ɛno nti yɛn agya anka yɛn nko ara yɛn ho asɛm, na mmom Israel fiefoɔ nso nyina ara; ɔsii apam no so dua a ɛbɛba mu wɔ nna a edi akyire no mu; apam a Awurade ne yɛn agya Abraham yɛɛe sɛ: W’asefoɔ mu na wɔbɛhyira asaase mmusuakuo nyina ara.",
                "19": "Na ɛbaa sɛ me, Nifae, mekasaae pii kyerɛɛ wɔn wɔ deɛ ɛfa saa nneɛma yi ho; aane, mekasa faa Yudafoɔ gyeɛ a wɔbɛsan agye wɔn bio wɔ nna a edi akyire no mu.",
                "20": "Na mesan mebobɔɔ nsɛm a Yesaia kaeɛ a ɛfa Yudafoɔ anaa sɛ Israel fiefoɔ gyeɛ bio a wɔbɛgye wɔn bio ato mu no ho kyerɛɛ wɔn; na wɔsan gye wɔn to mu bio wie a, wɔrenha wɔn ɛna wɔremma wɔn nnyɛ basabasa bio. Na ɛbaa sɛ mekaa nsɛm bebree kyerɛɛ me nuanom maa wɔn nyaa asomdweɛ na wɔbrɛɛ wɔn ho ase wɔ Awurade anim.",
                "21": "Na ɛbaa sɛ wɔne me kasae bio see me sɛ: Deɛ yɛn agya hunu wɔ daeɛso mu no, aseɛ ne sen? Dua no a ohunu no aseɛ ne sɛn?",
                "22": "Na me see wɔn sɛ: Egyina hɔ ma nkwadua.",
                "23": "Na wɔn see me sɛ: Dadepoma no a yɛn agya hunu sɛ ɛsa hɔ derekɔ dua no ho no aseɛ ne sɛn?",
                "24": "Na me see wɔn sɛ: Na ɛyɛ Onyankopɔn asɛm; na wo a wobɛtie Onyankopɔn asɛm no, na wobɛsɔ mu den no, wɔrensɛe da; ɛna nsɔhwɛ ne ɔtan agyan hetewa no gyamframa no ntumi nnhyɛ wɔn so mma wɔn ani mmfira mmfa wɔn nnkɔ ɔsɛee mu.",
                "25": "Ɛno nti me, Nifae, metuu wɔn fo sɛ wɔntie Awurade asɛm; aane, mede me kraa ahoɔden nyina ara, ne tumi a mewɔ nyina ara hyɛɛ wɔn sɛ wɔbɛtie Onyankopɔn asɛm na wɔakae sɛ wɔbɛdi ne mmaransɛm no so mmerɛ nyina ara wɔ adeɛ nyina ara mu.",
                "26": "Na wɔbisaa me sɛ: Asubɔntene no a yɛn agya hunu no kyerɛ sɛn?",
                "27": "Na mesee wɔn sɛ nsuo no a m’agya hunu no gyina hɔ ma ɛfii; na ɛnam sɛ na nneɛma pii ahyɛ n’adwene ma nti no, wanhunu nsuo no fii a ɛyɛ.",
                "28": "Na mesee wɔn sɛ ɛyɛ ekuu huhuu bi a ɛtete atirimuɔdenfoɔ firi nkwadua no ho, ɛne Onyankopɔn ahoteɛfoɔ nso ho.",
                "29": "Na mesee wɔn sɛ ɛgyina hɔ ma asamando huhuu no a ɔsoro bɔfoɔ no ka kyerɛɛ me sɛ wasiesie ama atirimuɔdenfoɔ no.",
                "30": "Na mesee wɔn sɛ yɛn agya nso hunu sɛ Onyankopɔn atɛntenenee no nso atete atirimuɔdenfoɔ no afiri ateneneefoɔ no ho; na ne han no hyerɛn te sɛ ogyatanaa han; ɛno na ɛforo kɔ Onyankopɔn nkyɛn afebɔɔ kɔsi afebɔɔ, na enni awieɛ.",
                "31": "Na wɔsee me sɛ: Saa adeɛ yi kyerɛ honamdua yi ateetee wɔ yɛn nsɔhwɛ nna yi mu, anaa sɛ ɛkyerɛ sɛ, sɛ nnipadua no wu a tebea a etwatoɔ a ɔkra no bɛkɔ mu, anaa sɛ ɛka nneɛma a ɛbɛsi wɔ mmerɛ tiawa yi mu anaa?",
                "32": "Na ɛbaa sɛ mesee wɔn sɛ saa nneɛma yi gyina hɔ ma honam ne honhom mu nneɛma nyina ara; ɛfiri sɛ mmerɛ bi bɛba a wɔbɛbu wɔn atɛn wɔ wɔn nwuma ho, aane, nwuma a wɔde wɔn honam yɔɔe wɔ wɔn nsɔhwɛ nna mu.",
                "33": "Ɛno nti, sɛ wɔwu wɔ wɔn atirimuɔden mu a, wɔbɛtwa wɔn atwene nso, sɛdeɛ honhom mu nneɛma a ɛfa tenenee ho teɛ no; ɛno nti ɛsɛ sɛ wɔde wɔn begyina Onyankopɔn anim na wɔbu wɔn atɛn wɔ wɔn nwuma ho; na sɛ wɔn nwuma no yɛ nneɛmafiisɛm a, ɛsɛ sɛ wɔbɛyɛ nneɛmafii, na sɛ wɔbɛyɛ nneɛmafii a, na ɛbɛhia sɛ wɔntumi ntena Onyankopɔn aheman no mu, anyɛ saa deɛ a, na Onyankopɔn aheman nso yɛ nneɛmafii.",
                "34": "Na hwɛ, mese mo sɛ, Onyankopɔn aheman no nnyɛ nneɛmafii, na adeɛ biara a ɛho nteɛ no ntumi nwura Onyankopɔn aheman no mu; ɛno nti ɛbɛhia sɛ wɔnya baabi a ɛhɔ yɛ efii a wɔasiesie ama adeɛ a ɛyɛ efii.",
                "35": "Na baabi wɔ hɔ a wɔasiesie, aane, ɛno ne asamando huhuu no a maka ho asɛm dada no, na ɔbonsam na wasiesie no; ɛno nti nnipa akra tebea a etwa toɔ no ne sɛ wɔbɛtena Nyankopɔn aheman no mu, anaa sɛ wɔbɛyi wɔn mu, ɛnam saa teneneesɛm a maka ho asɛm no nti.",
                "36": "Ɛno nti Onyankopɔn apo atirimuɔdenfoɔ no afiri ateneneefoɔ no mu, ne nkwadua no nso ho, deɛ n’aduaba sombo, na ɛyɛ akɔnnɔ dodo sen nnuaba nyina ara, aane, ɛno ne Onyankopɔn akyɛdeɛ nyina ara mu kɛseɛ. Na sei na mekasa kyerɛɛ me nuanom no. Amen."
            },
            "16": {
                "1": "Na afei ɛbaa sɛ me, Nifae, mekasa kyerɛɛ me nuanom wieeɛ no, hwɛ, wɔsee me sɛ: nneɛma a ɛyɛ den na woada no adi akyerɛ yɛn yi, nneɛma a ɛyɛ den ma yɛn sɛ yɛbɛtumi asoa.",
                "2": "Na ɛbaa sɛ mesee wɔn sɛ menim sɛ maka nsɛm a ɛyɛ den atia atirimuɔdenfoɔ, sɛdeɛ nokware no teɛ; na ateneneefoɔ no nso mabu wɔn bem; na madi adanseɛ sɛ, ɛsɛ sɛ wɔma wɔn so, wɔ ɛda a ɛdi akyire no mu; ɛno nti wɔn a wɔdi fɔ no fa nokware sɛ ɛyɛ den, ɛfiri sɛ ɛtwa kɔsi wɔn mu pɛɛ.",
                "3": "Na afei me nuanom, sɛ anka mo yɛ ateneneefoɔ na monya ɔpɛ sɛ mobɛtie nokware no na modwen ho yie, sɛ mobɛnante tenenee mu wɔ Nyankopɔn anim a, anka mo renwiinwii ɛnam nokware no nti, na moaka sɛ: Waka nsɛm a ɛyɛ den atia yɛn.",
                "4": "Na ɛbaa sɛ me, Nifae, metuu me nuanom no fo anibereɛ so sɛ wɔnni Awurade mmaransɛm so.",
                "5": "Na ɛbaa sɛ wɔbrɛɛ wɔn ho ase wɔ Awurade anim; kɔsii sɛ me nyaa ɛdɛ ne anidasoɔ kɛseɛ wɔ wɔn mu sɛ wɔbɛnante tenenee akwan mu.",
                "6": "Afei, saa nneɛma yi nyina ara sii wɔ mmerɛ a m’agya te ntomadan mu wɔ bɔnhwa no a ɔfrɛɛ no Lemuel no mu.",
                "7": "Na ɛbaa sɛ me, Nifae, mefaa Ismael mmammaa no mu baako waree no; ɛna me nuanom no nso faa Ismael mmammaa no warewaree wɔn; na Soram nso faa Ismael ba baa panin no waree no.",
                "8": "Na sei na m’agya dii Awurade mmaransɛm a ɔde maa no no nyina ara so. Na me Nifae nso Awurade hyiraa me mmorosoɔ.",
                "9": "Na ɛbaa sɛ Awurade nne kasa kyerɛɛ m’agya anadwo, ɛna ɔhyɛɛ no sɛ, sɛ adeɛkye a, ɔntoa n’akwantuo no so nkɔ ɛserɛ no so.",
                "10": "Na ɛbaa sɛ mmerɛ a m’agya sɔree anɔpa no, ɔkɔ gyinaa ntomadan no pono no ano, na ahodwiriso, ohunu adeɛ kurukuruwa bi sɛ ɛda fam hɔ a n’adwinnie no yɛ nnwanwa, na ɛyɛ yaawa a ɛfii biara nni mu na wɔde ayɛ. Na adeɛ kurukuruwa no mu no, na ɔtadua mmienu wɔ, na baako kyerɛɛ yɛn kwan, deɛ yɛmfa nkɔ ɛserɛ no so.",
                "11": "Na ɛbaa sɛ yɛboaboaa nneɛma a ɛsɛ sɛ yɛde kɔ ɛserɛ no so ɛne nnuane nkaeɛ a Adwurade de ama yɛn nyina ara ano: ɛna yɛfaa aduaba ahodoɔ nyina ara a ɛsɛ sɛ yɛde kɔ ɛserɛ no so.",
                "12": "Na ɛbaa sɛ yɛfaa yɛn ntoma dan, ɛna yɛtwaa asubɔntene Laman kɔɔ ɛserɛ no so.",
                "13": "Na ɛbaa sɛ yɛn akwantuo no toaa so bɛyɛ nna nan na anka yɛn ani reyɛ akyerɛ anaafoɔ apueɛ afa mu, na yɛsii yɛn ntomadan bio; na yɛfrɛɛ baabi korɔ no Sasa.",
                "14": "Na ɛbaa sɛ yɛ faa yɛn agyan ne yɛn tadua, ɛna yɛkɔɔ ɛserɛ no so sɛ yɛrekɔhwehwɛ aduane abrɛ yɛn abusuafoɔ, na mmerɛ a yɛnyaa aduane no, yɛsan yɛn akyi bio kɔɔ yɛn abusuafoɔ nkyɛn wɔ ɛserɛ no so, sɛ yɛrekɔ Sasa. Na yɛtuu yɛn kwan no bio wɔ ɛserɛ no so, yɛfaa ɔkwan korɔ no ara so kɔɔ ɛserɛ no so, baabi a na aduane ho nnyɛ den na ɛbɛn ɛpo kɔkɔɔ no hyeɛ so.",
                "15": "Na ɛbaa sɛ yɛtuu kwan nna bebree, yɛnam no nyina ara no, na yɛde yɛn agyan ne tadua, aboɔ ne ntommoɔ rekumkum mmoa wɔ kwan so.",
                "16": "Yɛfaa ɛkwan a adeɛ kurukuruwa no kyerɛɛ yɛn no so, na ɛde yɛn faa ɛserɛ no so baabi a asaase no yɛ papa.",
                "17": "Na yɛtuu kwan nna bebree akyire yi no, yɛsisii yɛn ntomadan na yɛdii mmerɛ kakra wɔ hɔ sɛ yɛbɛgye yɛn ahome bio na yɛahwehwɛ aduane ama yɛn mmusua.",
                "18": "Na ɛbaa sɛ me, Nifae, mekɔɔ sɛ merekɔ kum mmoa na, hwɛ, mebuu me tadua a wɔde dadeɛ papa na ayɛ no mu; na mebuu me tadua no mu akyire yi no hwɛ, me nuanom bo fuu me ɛnam me tadua a mesɛe no no nti, na amma yɛn anya aduane biara.",
                "19": "Na ɛbaa sɛ yɛsan yɛn akyiri baa yɛn Abusuafoɔ nkyɛn a na aduane biara nka yɛn ho, ɛnam sɛ na akwantuo no ama yɛaberɛ nti, wɔn ho kyeree wɔn dodo ɛnam sɛ na wɔnnya aduane a anka wɔpɛ na ɔkɔm nso de wɔn nti.",
                "20": "Na ɛbaa sɛ Laman ne Lemuel ne Ismael mmammarima no hyɛɛ aseɛ nwiinwii mmorosoɔ, ɛnam wɔn ahokyerɛɛe ne wɔn amanehunu wɔ ɛserɛ no so nti,na magya nso hyɛɛ aseɛ sɛ ɔrenwiinwii atia Awurade a ɔye ne Nyankopɔn; aane; na wɔn nyina ara dii awerɛhoɔ mmorosoɔ, maa wɔnwiinwii tiaa Awurade.",
                "21": "Afei ɛbaa sɛ Me, Nifae me ne me nuanom hunu amane ɛnam me tadua no a ɛfirii me nsa no nti, na na wɔn nso wɔn tadua no mu ahoma agogo nti ɛmaa ɛyɛɛ den yie, nokware, aane, ɛyɛɛ den ara maa na yɛnnya aduane biara.",
                "22": "Na ɛbaa sɛ Me, Nifae, me kaa nsɛm pii kyerɛɛ me nuanom, ɛfiri sɛ na wapirim wɔn akoma bio, maa wɔn kasa tiaa Awurade wɔn Nyankopɔn.",
                "23": "Na ɛbaa sɛ Me, Nifae, mede dua yɛɛ tadua na mede abaa a ɛtene yɛɛ agyan, na me tadua ne agyan yɛɛ makodeɛ, ɛne ntommoɔ ne aboɔ. Na mesee m’agya sɛ ɛhenefa na menkɔ hwehwɛ aduane?",
                "24": "Na ɛbaa sɛ obisa firii Awurade hɔ, ɛfiri sɛ na waberɛ wɔn ho ase ɛnam me nsɛm no nti; ɛfiri sɛ menam me kraa ahoɔden so kaa nsɛm bebree kyerɛɛ wɔn.",
                "25": "Na ɛbaa sɛ Awurade nne baa m’agya hɔ; na nokware mu, ɔtwii n’anim ɛnam sɛ ɔnwiinwii tiawa Awurade nti; ɛmaa ɛno nti awerɛhoɔ kɛseɛ baa ne so.",
                "26": "Na ɛbaa sɛ Awurade nne see no sɛ. Hwɛ adeɛ kurukuruwa no, na hwɛ adeɛ a wɔatwerɛ no wɔ ho.",
                "27": "Na ɛbaa sɛ mmerɛ a m’agya hunu adeɛ a wɔatwerɛ wɔ adeɛ kurukuruwa no ho no, ehuu kaa no, na ne ho popooe na me nuanom ne Ismael mmammarima ne wɔn yerenom nso saa ara.",
                "28": "Na ɛbaa sɛ Me, Nifae, me hunu adeɛ nteantea no a ɛwɔ adeɛ kurukuruwa no mu a, ɛkyerɛ kwan no sɛ, ɛnam yɛn gyedie ne mmɔdenmɔ ne setie a yɛde maa wɔn no so na ɛyɛ adwuma.",
                "29": "Na na wɔatwerɛ adeɛ foforɔ nso wɔ so, na n’akenkan no nnyɛ den, nti ɛmaa yɛtee Awurade akwan ase; na Awurade twerɛe na wɔsesaa no mmerɛ ano mmerɛ ano sɛdeɛ yɛn gyedie ne yɛn mmɔdenmɔ a yɛbɔ de hwɛɛ no yie no teɛ. Na ɛma yɛhunu sɛ Awurade nam ɔkwan ketewa bi so bɛtumi ayɛ nneɛma akɛseɛ.",
                "30": "Na ɛbaa sɛ Me, Nifae, mekɔɔ bepɔ no soro sɛdeɛ adeɛ kurukuruwa no akwankyerɛ no teɛ no.",
                "31": "Na ɛbaa sɛ mekumm wira mu mmoa bebree ɛmaa menyaa aduane maa yɛn abusuafoɔ.",
                "32": "Na ɛbaa sɛ mede mmoa a mekumm wɔn no san baa yɛn ntomadan no mu; na mmerɛ a wɔhunu sɛ mede aduane aba no, hwɛ ɛdɛ kɛseɛ a wɔnyaeɛ! Na ɛbaa sɛ wɔbrɛɛ wɔn ho ase wɔ Awurade anim, na wɔde nnaaseɛ maa no.",
                "33": "Na ɛbaa sɛ yɛtoaa yɛn akwantuo no so bio, yɛfaa kwan no a mfitiaseɛ no yɛfaa soɔ no ara so, na yɛnantee nna bebree akyire yi no, yɛsisii yɛn ntomadan no bio, sɛ yɛbɛtena hɔ ahome mmerɛ kakra bi.",
                "34": "Na ɛbaa sɛ Ismael wuui, na yɛsiee no wɔ baabi a wɔfrɛ hɔ Nahɔm.",
                "35": "Na ɛbaa sɛ Ismael mmammaa no suui yie, ɛnam wɔn agya wuo no nti, na ɛnam wɔn amanehunu wɔ ɛserɛ no so; na wɔnwiinwii tiaa m’agya ɛfiri sɛ, ɔno na ɔde wɔn afiri Yerusalem asaase so; na wɔsee sɛ: Yɛn agya awu; aane, na yɛakyinkyini dodo wɔ ɛserɛ no so, na yɛahunu amane dodo, ɔkɔm, nsukɔm, ɛne ɔbrɛ; na amanehunu yi nyina ara akyire yi no, ɔkɔm rebɛma yɛasɛe wɔ ɛserɛ yi so.",
                "36": "Na sei na wɔnwiinwii tiaa m’agya, ɛne me nso, na wɔpɛɛ sɛ wɔbɛsan wɔn akyiri bio akɔ Yerusalem.",
                "37": "Na Laman ka kyerɛɛ Lemuel ne Ismael mmammarima no nso: Hwɛ, momma yɛnkum yagya ɛne yɛn nua Nifae nso, ɔno na wafa ato ne ho so sɛ ɔbɛyɛ yɛn hwɛsofoɔ ne yɛn kyerɛkyerɛfoɔ wɔ yɛn a yɛyɛ ne nuanom mpanimfoɔ so.",
                "38": "Afei, ɔse Awurade ne no akasa, na ɔse ɔsoroabɔfoɔ nso ayi wɔn ho adi akyerɛ no. Mmom monhwɛ, yɛnim sɛ atorɔ na ɔredi kyerɛ yɛn, na ɔkaa saa nneɛma yi kyerɛɛ yɛn, nam ne nyansa kwan so yɛ nneɛma bebree sɛ ɔde bɛfira yɛn ani, ɔdwene sɛ ɛbia ɔbɛtumi de yɛn akɔ ɛserɛ foforɔ bi so; na ɔde yɛn aduru hɔ awie no, wanya adwene bi sɛ ɔbɛyɛ ne ho ɔhene ne hwɛsofoɔ wɔ yɛn so, na ɔde yɛn ayɛ deɛ ɔpɛ biara. Na sei na me nua Laman faa so kasae de kenyann wɔn akoma maa wɔn bo fuuɛ.",
                "39": "Na ɛbaa sɛ na Awurade ka yɛn ho, aane, mpo Awurade nne ba bɛkaa nsɛm bebree kyerɛɛ yɛn, na ɔkaa wɔn anim yie, na Awurade nne kaa wɔn anim wieeɛ no, wɔn abufuo ano brɛɛ ase, na wɔsakyeraae firii wɔn bɔne ho maa saa nti, Awurade hyiraa yɛn bio maa yɛnyaa aduane maa ɛno nti yɛansɛe."
            },
            "17": {
                "1": "Na ɛbaa sɛ yɛtoaa yɛn akwantuo no so bio wɔ ɛserɛ no so; na ɛfiri saa mmerɛ no derekɔ no yɛde yɛn ani kyerɛɛ apueɛ fa mu. Na yɛnantee na yɛfaa amanehunu pii mu wɔ ɛserɛ no so; na yɛn mmaa no wowoo mma wɔ ɛserɛ no so.",
                "2": "Na Awurade nhyira a ɛbaa yɛn so no yɛɛ kɛseɛ, na na yɛgu so redi ɛnammono wɔ ɛsrɛ no so saa mmerɛ no nti no yɛn mmaa no nyaa nufusuo pii maa wɔn mma, na wɔn ho yɛɛ den, aane tesɛ marima mpo; na wɔhyɛɛ aseɛ tuu wɔn kwan a wɔn anwiinwii.",
                "3": "Na saa nti yɛhunu sɛ ɛsɛ sɛ Onyankopɔn mmaransɛm hyɛ ma. Na sɛ ɛba sɛ nnipa mma di Onyankopɔn mmaransɛm so a, ɔma wɔn yɛ frɔmfrɔm na ɔhyɛ wɔn den, na ɔkyerɛ wɔn kwan a wɔbɛtumi afa so de adi dwuma a wahyɛ wɔn no; ɛno nti, ɔno ara na ɔkyerɛɛ yɛn kwan maa yɛfaa so tuu yɛn kwan wɔ mmerɛ a na yɛwɔ ɛserɛ no so no.",
                "4": "Na yɛtenaa ɛserɛ no so mfie kakra, aane mpo mfinhyia nnwɔtwe.",
                "5": "Na yɛbaa asaase bi a ɛnam sɛ nnuaba pii ne ɛwoɔ nso wɔ hɔ no nti yɛtoo no din Dodoɔ na Awurade siesiee saa nneɛma yi nyina ara maa yɛn na amma yɛn ansɛe. Na yɛhunu ɛpo, na yɛtoo ne din Irreantum, a n’asekyerɛ ne sɛ nsuwa bebree.",
                "6": "Na ɛbaa sɛ yɛsisii yɛn ntomadan wɔ mpoano hɔ; na ɛwɔ mu sɛ yɛhyiaa ɔhaw ne ahokyerɛ bebree deɛ, aane mpo na ɛdɔɔso paa ara a, yɛntumi ntwerɛ ne nyina ara, nanso yɛn ahurisie borooso wɔ mmerɛ a yɛduruu mpoano hɔ no; na yɛfrɛɛ baabi korɔ no sɛ Dodoɔ, ɛnam nnuaba pii a ɛwɔ hɔ no nti.",
                "7": "Na ɛbaa sɛ me, Nifae, metenaa Dodoɔ asaase no so nna bebree akyire yi no, Awurade nne kasa kyerɛɛ me sɛ: Sɔre na kɔ bepɔ no so. Na ɛbaa sɛ mesɔree na mekɔɔ bepɔ no so, na me sufrɛɛ Awurade.",
                "8": "Na ɛbaa sɛ Awurade kasa kyerɛɛ me, sɛ: Wobɛfa kwan a merebɛkyerɛ wo yi so apam ɛhyɛn ama mede wo nkurɔfoɔ atwa nsuo yi.",
                "9": "Na mekaa sɛ: Awurade ɛhe na mɛkɔ akɔnya dadefuturo na mede ayɛ adwendideɛ de apam saa ɛhyɛn yi a wakyerɛ me sɛ me mpam yi?",
                "10": "Na ɛbaa sɛ Awurade kyerɛɛ me baabi a menkɔ nkɔhwehwɛ dadefuturo na memfa nyɛ adwendideɛ.",
                "11": "Na ɛbaa sɛ me, Nifae, mede mmoa nwoma yɛɛ afa a, mede behu egya no mu; na meyɛɛ afa a mede behu egya no wieeɛ no, mede aboɔ mmienu twerɛɛe ho ama mede asɔ egya.",
                "12": "Ɛnam sɛ na Awurade mmaa yɛn kwan sɛ yɛnsɔ egya dodoɔ wɔ mmerɛ a na yɛnam ɛserɛ no so no; na waka sɛ: mɛma mo aduane ayɛ dɛ, ama moannoa.",
                "13": "Na mɛsan ayɛ mo kanea wɔ ɛserɛ no so; na mɛsiesie ɛkwan wɔ mo anim ama mo, sɛ ɛba sɛ modi me mmaransɛm so a; mmerɛ dodoɔ biara a mobɛdi me mmeransɛm so no wɔbɛdi moanim akɔ bɔhyɛ asaase no so; na mobɛhunu sɛ ɛyɛ me na medii mo anim demo kɔɔɛ.",
                "14": "Aane, na Awurade kaa bio sɛ: sɛ moduru bɔhyɛ asaase no so a, ɛna mo bɛhunu sɛ me, Awurade, meyɛ Onyankopɔn; na me, Awurade na megyee mo firii ɔsɛee mu; aane sɛ me na meyii mo firii Yerusalem asaase so.",
                "15": "Saa nti, me, Nifae, mepɛɛ sɛ mɛdi Awurade mmaransɛm so na metuu me nuanom fo wɔ gyedie mu ne mmɔdenmɔ mu.",
                "16": "Na ɛbaa sɛ meyɛɛ adwendideɛ firii dadefuturo no a me nane firii ɛboɔ no mu no.",
                "17": "Na me nuanom hunu sɛ mere bɛpam ɛhyɛn no, wɔhyɛɛ aseɛ nwiinwii tiaa me, kaa sɛ: Yɛn nua yi yɛ kwasea, na ɔdwene sɛ ɔbɛtumi apam hyɛn; aane, na ɔdwene nso sɛ ɔbɛtumi atwa saa nsuo kɛseɛ yi.",
                "18": "Na saa na menuanom kasa tiaa me, na wɔampɛ sɛ wɔbɛyɛ adwuma, ɛnam sɛ wɔn anye anni sɛ mɛtumi apam ɛhyɛn; na wɔanye anni nso sɛ Awurade na ɔmaa me akwankyerɛ no.",
                "19": "Na afei ɛbaa sɛ me Nifae, me werɛhooe dodo ɛnam wɔn akoma a na apirim nti; na mmerɛ a wɔhunuu sɛ meredi awerɛhoɔ no, anigyeɛ hyɛɛ wɔn akoma ma na wɔhyɛɛ aseɛ dii ahurisie kɛseɛ, na wɔkaa sɛ: Yɛnim sɛ worentumi mpam hyɛn no ɛnam sɛ yɛnim sɛ, wotɔsin wɔ atɛmmuo mu; ɛno nti, worentumi nnyɛ adwuma kɛseɛ a ɛte sei.",
                "20": "Na wo te sɛ yɛn agya a wadi n’akoma nsusuɛ hunu akyiri no; aane, wadi yɛn anim de yɛn afiri Yerusalem asaase so: na yɛanenam ɛserɛ yi so mfie dodoɔ yi mu; na mmaa berɛɛe wɔ mmerɛ a wɔnyenyem na wawowo mma wɔ ɛserɛ yi so, na wɔahunu amane wɔ nneɛma nyina ara mu, gye owuo nkoa ara; na sɛ wɔwuwuui mpo ansa na wɔrefiri Yerusalem a anka ɛyɛ sen sɛ wɔkɔɔ saa ahohiahia yi mu.",
                "21": "Hwɛ, saa mfie bebree yi a yɛahunu amane wɔ ɛserɛ yi so yi yɛ mmerɛ no a, anka yɛbɛtumi asɛpɛ yɛn ho wɔ yɛn ahodeɛ ne yɛn agyapadeɛ asaase so; aane, anka yɛn anibɛgye.",
                "22": "Na yɛnim sɛ nkurɔfoɔ a wɔn wɔ Yerusalem asaase no yɛ ateneneefoɔ; ɛfiri sɛ wɔdi Awurade nhyehyɛeɛ ne ntɛmmuo so, ɛne ne mmaransɛm nyina ara so, sɛdeɛ Mose mmara no teɛ; saa nti yɛnim sɛ wɔyɛ nkurɔfoɔ a wɔtene; na yɛn agya abu wɔn atɛn, na ɔde yɛn afiri hɔ aba ɛnam sɛ yɛtie n’asɛm nti; aane, na yɛn nua no tesɛ ɔno ara. Na saa kasa yi na me nuanom kaae de nwiinwii debɔɔ yɛn soboɔ.",
                "23": "Na ɛbaa sɛ me, Nifae, mekasa kyerɛɛ wɔn sɛ: Mogyedi sɛ yɛn agyanom a wɔyɛ Israelmma no sɛ anka wɔantie Awurade asɛm a anka wɔbɛgye wɔn afiri Misraimfoɔ no nsa mu?",
                "24": "Aane, modwene sɛ, sɛ Awurade anhyɛ Mose sɛ ɔnyi wɔn mfiri nkoasom mu a, anka ɔbɛyi wɔn afiri nkoasom mu?",
                "25": "Afei monim sɛ na Israelmma wɔ nkoasom mu; na monim sɛ nwuma a wɔde maa wɔn no yɛ den, na ne yɔ yɛ anibereɛ; ɛno nti na ɛbɛhia sɛ wɔyi wɔn firi nkoasom mu.",
                "26": "Afei monim sɛ Awurade na ɔhyɛɛ Mose sɛ ɔnyɛ saa adwuma kɛseɛ yi; na monim sɛ ɛnam n’asɛm so na Ɛpo Kɔkɔɔ mu paee mmienu na ɛfa wɔ ha, na ɛfa nso wɔ ha maa wɔtumi nantee asaase pɛsɛɛ so.",
                "27": "Nanso monim sɛ Misraimfoɔ no a wɔyɛ Farao asraafoɔ no, ɛpo kɔkɔɔ no faa wɔn.",
                "28": "Na monim nso sɛ wɔde mana maa wɔn dii wɔ ɛserɛ no so.",
                "29": "Aane, na monim nso sɛ ɛnam n’asɛm ne Onyankopɔn tumi a ɛwɔ Mose mu no nti, ɔde poma kaa botan no maa nsuo firii mu baae ma Israelmma nomoe mmerɛ a nsukɔm dee wɔn no.",
                "30": "Ɔdii wɔn anim nyina ara akyire yi no, Awurade wɔn Nyankopɔn, wɔn Dimafoɔ no dii wɔn anim kan kyerɛɛ wɔn kwan adekyeɛ na ɔmaa wɔn han anadwo, na adeɛ biara a nnipa hia sɛ ɔbɛnya no ɔyɛ maa wɔn, nanso wɔyɛɛ wɔn akoma den danee wɔn adwene, na wɔtee atua wɔ Mose ne Onyankopɔn nokwarefoɔ ne teasefoɔ no so.",
                "31": "Na ɛbaa sɛ ɔnam n’asɛm so sɛee wɔn; na ɔnam n’asɛm so dii wɔn anim; na ɔnam n’asɛm so yɛɛ nneɛma nyina ara maa wɔn; na biribi ara nni hɔ a wɔkwatii n’asɛm yɛɛe.",
                "32": "Na wɔtwaa asubɔntene Yordan wieeɛ no, ɔmaa wɔn nyaa ahoɔden de pamoo asaase no so nnipa, aane, wɔbɔɔ wɔn pete kɔɔ ɔsɛeɛ mu.",
                "33": "Na afei mosusu sɛ asaase yi so nnipa a na wɔwɔ bɔhyɛ asaase no so no, wɔn a yɛn agyanom pamoo wɔn no, mo susu sɛ wɔyɛ ateneneefoɔ? Hwɛ, mese mo sɛ, Daabi.",
                "34": "Na mosusu sɛ, sɛ wɔyɛ ateneneefoɔ a anka yɛn agyanom bɛyɛ akyɛn wɔn? Mese mo sɛ, Daabi.",
                "35": "Hwɛ, Awurade bu honam nyina ara pɛ; deɛ ɔtene no ɔsɔ Nyankopɔn ani. Mmom hwɛ, saa nkurɔfoɔ yi poo Onyankopɔn asɛm biara, na wɔnyinii wɔ amumuyɛ mu; na Onyankopɔn abufuhyeɛ nyina ara baa wɔn so, na Awurade domee wɔn asaase no tiaa wɔn, na ɔhyiraa so maa yɛn agyanom; aane ɔdomee no tiaa wɔn ara kɔsii sɛ wɔkɔɔ ɔsɛeɛ mu na ɔhyiraa so maa yɛn agyanom maa wɔn nyaa tumi wɔ so.",
                "36": "Hwɛ, Awurade abɔ asaase yi sɛ yɛntena so; ɛna wabɔ ne mma sɛ wɔmfa.",
                "37": "Na ɔma ɔman a ɛtene so, ɛna ɔsɛe atirimuɔdenfoɔ aman.",
                "38": "Na ɔgye ateneneefoɔ kɔ nsaase pa so, na ɔsɛe atirimuɔdenfoɔ no, na wɔn nti ɔdome asaase no.",
                "39": "Ɔdi hene wɔ ɔsorosoro, ɛfiri sɛ ɛyɛ n’ahennwa, na asaase yɛ ne nan ntiasoɔ.",
                "40": "Na ɔdɔ wɔn a wɔde no bɛyɛ wɔn Nyankopɔn. Hwɛ, ɔdɔɔ yɛn agyanom, na ɔne wɔn kɔɔ apam, aane, mpo Abraham, Isak ne Yakob; na ɔkae apam a ɔne wɔn kɔɔɛ no; ɛno so na ɔde yii wɔn firii Misraim asaase so baae no.",
                "41": "Na ɔde n’abaa twee wɔn aso wɔ ɛserɛ no so, ɛfiri sɛ wɔyɛɛ wɔn akoma den sɛdeɛ moreyɛ yi ara; na Awurade twee wɔn aso ɛnam wɔn amumuyɛ nti. Ɔmaa egya mmoatea a wotu baa wɔn mfimfini; na wɔkekaa wɔn wieeɛ no, ɔsiesiee kwan a wɔmmfa so nsa wɔn ho yareɛ; na dwuma a ɛwɔ sɛ wɔdie ne sɛ wɔnhwɛ; na ɛnam sɛ adwuma no nnyɛ den na ɛyɛ merɛ nti, dodoɔ no ara na wɔyeraaɛ.",
                "42": "Na wɔyɛɛ wɔn akoma den mmerɛ ano mmerɛ ano, na wɔkasa tiaa Mose ne Onyankopɔn; nanso monim sɛ ɔde ne tumi a ɛtwa tumi biara mu no faa wɔn kɔɔ asaase a wɔde hyɛɛ wɔn bɔ no so.",
                "43": "Na afei yei nyina ara akyiri no, mmerɛ aso ama wɔadane atirimuɔden, aane, aka kakra ama wɔn twaberɛ aduru; na mennim deɛ, nanso me wɔ gyedie sɛ ɛnɛ da yi wɔn sɛeɛ aduru; na menim sɛ sɛdeɛ ɛteɛ biara no ɛda a wɔn sɛeɛ bɛba no bɛduru hɔ, aane, gye sɛ kakraa bi a wɔbɛka a wɔde wɔn bɛkɔ nnɔmum mu no.",
                "44": "Ɛno nti, na Awurade hyɛɛ m’agya sɛ ɔmfiri hɔ nkɔ ɛserɛ no so no; na Yudafoɔ no nso pɛɛ sɛ wɔyi ne nkwa firi hɔ; aane, ɛna mo nso mo pɛɛ sɛ moyi ne nkwa firi hɔ; ɛno nti moyɛ awudifoɔ wɔ mo akoma mu na mote sɛ wɔn pɛpɛɛpɛ.",
                "45": "Moyɛ ntɛm yɛ amumuyɛ, na moyɛ nyaa wɔ Awurade mo Nyankopɔn nkaeɛ ho. Moahunu ɔsoro ɔbɔfoɔ, na ɔkasa kyerɛɛ mo; aane, moate ne nne mmerɛ ano mmerɛ ano; na ɔde nne ketewa brɛɛ kasa kyerɛɛ mo, na mmom ɛnam sɛ mo ani nwu adeɛ bio nti no, mo werɛ afiri ne nsɛm; ɛno nti wakasa akyerɛ mo ɔde nne a ɛbobɔ mu, na ɛmaa asaase wosoɛ te sɛdeɛ ɛrebɛpaepae ama emu apae mmienu no.",
                "46": "Na monim nso sɛ ɔnam n’asɛm no tumi ahoɔden so bɛtumi ama asaase atwa mu akɔ; aane, na monim nso sɛ ɔnam n’asɛm so bɛtumi ama baabi a ɛyɛ kurukyirekurukyire ayɛ tromtrom na baabi a ɛyɛ tromtrom nso no apaepae. O, na adɛn nti na mo tumi ma mo akoma yɛ den saa?",
                "47": "Hwɛ, ɛnam mo nti, ahometeɛ ahyɛ me kra ma na m’akoma redi yea; mesuro sɛ wɔbɛyi mo totwene akɔsi afebɔɔ. Hwɛ, Onyankopɔn Honhom ahyɛ me ma ara ama ahoɔden mpo nni me nkasɛɛ mu.",
                "48": "Na afei ɛbaa sɛ me kaa saa nsɛm yi akyire yi no, wɔn bo fuu me, na wɔpɛɛ sɛ anka wɔto me twene ɛpo no bunu mu; na mmerɛ a ɛbaa sɛ wɔde wɔn nsa rebɛsɔ me mu no, mekasa kyerɛɛ wɔn sɛ: Otumfoɔ Nyankopɔn din mu nti, mehyɛ mo sɛ mma monnsɔ me mu, na Onyankopɔn tumi ahyɛ me ma ara ama me honamdua mpo rebɛyɛ ahye; na obiara a ɔde ne nsa bɛka me no bɛwoso agu fam sɛ demire a awo akyenkyene; na ɔrensɛe hwee wɔ Onyankopɔn tumi anim, na Onyankopɔn bɛtwa no atwene.",
                "49": "Na ɛbaa sɛ me Nifae, meka kyerɛɛ wɔn sɛ mma wɔn nwiinwii wɔn agya bio; na mma wɔnnyɛ wɔn adwene bi sɛ wɔn remmoa me, ɛfiri sɛ Onyankopɔn na wahyɛ me sɛ me mpam hyɛn no.",
                "50": "Na mesee wɔn sɛ: sɛ Onyankopɔn na ahyɛ me sɛ me nyɛ biribi deɛ a, mɛtumi ayɛ. Sɛ ɔse me sɛ menkasa nkyerɛ nsuo yi ma ɛnane asaase a, ɛbɛdane asaase; na sɛ meka a ɛbɛyɛ hɔ.",
                "51": "Na afei, sɛ Awurade wɔ saa tumi kɛseɛ yi, na wayɛ nkɔnyaa bebree wɔ nnipa mma mu a, ɛdeɛn nti na ɔrentumi nkyerɛ me kwan a memfa so mpam ɛhyɛn no?",
                "52": "Na ɛbaa sɛ me, Nifae, mekaa nsɛm bebree kyerɛɛ me nuanom no, ɛmaa wɔn aniwuwuuɛ nti wɔantumi ankasa antia me; ɛna wɔantumi ansi wɔn bo amfa wɔn nsa anka me anaasɛ wɔamfa wɔn nsatea mpo anka me wɔ nna bebree mu. Afei wɔantumi anyɛ yei amma wɔankyenkyene wɔ m’anim, na Onyankopɔn Honhom no tumi no so yie, na saa dwuma yi na edii wɔ wɔn so.",
                "53": "Na ɛbaa sɛ Awurade see me sɛ: Tene wo nsa bio kyerɛ wo nuanom so, na wɔrennwoso ngu fam wɔ w’anim, mmom merebɛma wɔn ho adwiri wɔn, Awurade na ɔseɛ, na saa ara na merebɛyɛ, ama wɔahunu sɛ me ne Awurade wɔn Nyankopɔn.",
                "54": "Na ɛbaa sɛ me tenee me nsa wɔ me nuanom so no, na wɔn anwoso angu fam wɔ m’anim, mmom Awurade wosoo wɔn sɛdeɛ ɔkaaɛ no ara.",
                "55": "Na afei wɔkaa sɛ: Yɛnim sɛ Awurade ka woho ampa, ɛfiri sɛ yɛnim sɛ Awurade tumi na awoso yɛn yi. Na wɔtwahwee m’anim, sɛ wɔrebɛsom me, na mmom mamma wɔn kwan, na mekaa sɛ: Meyɛ mo nua, aane, mo nua ketewa; ɛno nti monsom Awurade mo Nyankopɔn, na monni mo agya ne mo na ni, ama mo nna aware wɔ asaase a Awurade mo Nyankopɔn de bɛma mo no so."
            },
            "18": {
                "1": "Na ɛbaa sɛ wɔsomm Awurade na wɔne me kɔɔe; na yɛde nnua senee nneɛma a ɛyɛ nnwanwa. Na Awurade kyerɛɛ me sɛdeɛ mensi mfa enua no mpam hyɛn no mmerɛ ano mmerɛ ano.",
                "2": "Afei me, Nifae mamfa nua no anyɛ adwuma sɛdeɛ nnipa suaa ne nimdeɛ yɛ no, ɛna mamfa ɔkwan nso a nnipa fa so pam ne hyɛn nso; na mmom mefaa ɔkwan a Awurade kyerɛɛ me no so pamooe; ɛno nti ɛnyɛ nnipa kwan so a.",
                "3": "Na me, Nifae, mekɔɔ bepɔ no so mpɛn bebree, kɔbɔɔ mpaeɛ mpɛn bebree kyerɛɛ Awurade; ɛno nti Awurade daa nneɛma akɛseɛ adi kyerɛɛ me.",
                "4": "Na ɛbaa sɛ me wiee ɛhyɛn no pam akyire yi no, sɛdeɛ Awurade asɛm kyerɛ no, me nuanom hwɛɛe na wɔhunu sɛ ɛyɛ, na wɔhunu sɛ ne nsa ano adwuma no yɛ ahomeka dodo; ɛno nti wɔbrɛɛ wɔn ho ase wɔ Awurade anim.",
                "5": "Na ɛbaa sɛ Awurade nne baa m’agya hɔ, sɛ yɛnsɔre na yɛnkɔ ɛhyɛn no mu.",
                "6": "Na ɛbaa sɛ adeɛ kyeeɛ no a yɛsiesiee yɛn nneɛma wieeɛ no, nnuaba bebree ne ɛnam wɔ ɛserɛ no so, ɛna ɛwoɔ a abuso, ɛne nnuane ahodoɔ a Awurade ahyɛ yɛn sɛ yɛmfa no nyina ara de kɔɔ ɛhyɛn no mu, yɛde yɛn adesoadeɛ, ne yɛn aba, ɛne biribi ara a yɛde baae, obi ara adesoadeɛ sɛdeɛ ne mfie teɛ; na yɛ ne yɛn yerenom ne yɛn mma nyina ara kɔɔ ɛhyɛn no mu.",
                "7": "Na afei m’agya awo mmammarima mmienu wɔ ɛserɛ no so; panin no wɔfrɛ no Yakob ɛna ketewa no nso wɔfrɛ no Yosef.",
                "8": "Na ɛbaa sɛ yɛn nyina ara de yɛn nnuane ne nneɛma a wɔahyɛ yɛn sɛ yɛmfa no kɔ guu ɛhyɛn no mu akyire yi no, yɛn nyina ara kɔɔ mu na yɛ pia too ɛpo no ani na mframa bɔɔ yɛn kɔɔ asaase a wɔde ahyɛ yɛn bɔ no so.",
                "9": "Na mframa no bɔɔ yɛn kɔɔ anim bɛyɛ nna bebree akyire yi no, hwɛ, me nuanom ne Ismael mmammarima ɛne wɔn yerenom nso ani gyee ara maa wɔhyɛɛ aseɛ sɛ wɔreto nwom na wɔasa, na wɔakasa ahantan mu, aane, wɔn werɛ frii tumi a ɛde yɛn aba saa asaase no so no; aane, ahantanyɔ maa wɔmemaa wɔn ho so mmorosoɔ.",
                "10": "Na me, Nifae, mehyɛɛ aseɛ suroe yie ɛfiri sɛ anyɛ a, na Awurade abufuo aba yɛn so na watwa yɛn antwenee ɛnam yɛn amumuyɛ nti, ama ɛpo no bunu no amene yɛn, ɛno nti, me, Nifae, mekasa kyerɛɛ wɔn anidahɔ mu; mmom hwɛ wɔn bo fuu me, na wɔkaa sɛ: Yeremma kwan mma yɛn nua ketewa nni yɛn so.",
                "11": "Na ɛbaa sɛ Laman ne Lemuel faa me de ntampehoma kyekyeree me na wɔyɛɛ me ayakayakadeɛ kɛseɛ; na yeinom nyina ara mu no, Awurade maa kwan maa yei nyina ara kɔɔ so sɛdeɛ ɛbɛyɛ a, ne tumi bɛda adi, ama deɛ waka a ɛfa atirimuɔdenfoɔ ho no aba mu.",
                "12": "Na ɛbaa sɛ wɔkyekyeree me akyire yi no a na mentumi nka me ho no, afidie kwankyerɛ no a Awurade yɛɛe no anyɛ adwuma bio.",
                "13": "Ɛno nti, na wɔnnhunu baabi a wɔmmfa ɛhyɛn no ani nkyerɛ, ɛno enti ɛmaa ahum kɛseɛ bi tuui, aane, ahum kɛseɛ bi a ano yɛ den, na ɛbɔɔ yɛn sanee akyire wɔ ɛpo no so bɛyɛ nansa; na wɔhyɛɛ aseɛ bɔɔ hu papaapa, ɛfiri sɛ na wɔsuro sɛ anyɛ a, na ɛpo no amene wɔn, nanso wɔn ansane me.",
                "14": "Na ɛda a ɛtɔ so nan no a na abɔ yɛn asane akyire no, ahum no hyɛɛ aseɛ yɛɛ dendennden.",
                "15": "Na ɛbaa sɛ anka ɛpo no rebɛme ne yɛn akɔ ebunu mu. Na ɛbɔɔ yɛn sanee akyire wɔ ɛpo no so bɛyɛ nna nan akyiri no, me nuanom hunu sɛ Onyankopɔn ntɛmmuo aba wɔn so, na sɛ wɔansakyera amfiri wɔn amumuyɛ ho a wɔnbɛsɛe; ɛno nti wɔbaa me nkyɛn bɛsanee ntampehoma no firi m’abakɔn, na hwɛ na ahonhono ara yie, na me nan ntini nso ahonhono kɛseɛ, na na ɛyɛ ya yie.",
                "16": "Yei nyina ara akyire yi no, me maa m’ani so hwɛɛ me Nyankopɔn, na meyii no ayɛ ɛdamu no nyina ara; na manwiinwii Awurade wɔ m’amanehunu a me hunu no ho.",
                "17": "Afei na m’agya, Lihae, aka nsɛm bebree akyerɛ wɔn ne Ismael mmammarima no nso; mmom, hwɛ, wɔbɔɔ obiara a, ɔbɛkasa akyerɛ wɔn ɛnam me nti no ahupo na ɛnam sɛ mawofoɔ mfie akɔ nkan no nti, ɛne wɔn mma ho anibereɛ kɛseɛ a wadi nti, wɔtɔɔ fam, aane, mpo wɔ wɔn yareɛ mpa so.",
                "18": "Ɛnam wɔn yea ne anibereɛ dodoɔ a wɔdiiɛ, ɛne me nuanom amumuyɛ nti, ɛmaa saa mmerɛ yi wɔbɛnee owuo, mpo anka wɔrekɔhyia wɔn Nyankopɔn; aane, ɛwɔ wɔn tirinwii a ayɛ ɛdwene no deakɔda owummena mu; aane, anka yerebɛto wɔn funu atwene ɛpo no mu wɔ awerehoɔ mu.",
                "19": "Na Yakob ne Yosef nso a na wɔyɛ mmɔfra nketewa a na wɔhia aduane pa pii no, anibereɛ ɛnam wɔn maame amanehunu nti; na me yere ne me mma nso anisuo ne mpaebɔ antumi adwodwo me nuanom akoma sɛ wɔbɛsane me.",
                "20": "Na biribi ara nnihɔ gye sɛ Onyankopɔn tumi nko ara a ɔnam ɔsɛeɛ kwan so hunahunaa wɔn na ɛtumi dwodwo wɔn akoma; na mmerɛ a wɔhunu sɛ ɛpo no reyɛ ame ne wɔn akɔ ebunu mu no, wɔsakyeraae firii adeɛ a wayɛ no ho, na wɔsanee me.",
                "21": "Na ɛbaa sɛ wɔsanee me no akyire yi no, hwɛ me faa kyerɛkwan afidie no na ɛhyɛɛ aseɛ yɛɛ adwuma sɛdeɛ merehwehwɛ no pɛpɛɛpɛ. Na ɛbaa sɛ mebɔɔ mpeaɛ kyerɛɛ Awurade; na mebɔɔ mpeaɛ wieeɛ no, mframa no gyaee bɔ na ahum no nso gyaee ma ɛpo no daa dinn.",
                "22": "Na ɛbaa sɛ, me, Nifae, medanedanee ɛhyɛn no maa yɛtoaa yɛn akwantuo no so bio sɛ yɛrekɔ bɔhyɛ asaase no so.",
                "23": "Na ɛbaa sɛ yɛnantee ɛpo no so nna bebree ara akyire yi no, yɛduruu bɔhyɛ asaase no so; na yɛkɔɔ asaase no so, na yɛsisii yɛn ntomadan; na yɛfrɛɛ ɛhɔ sɛ bɔhyɛ asaase.",
                "24": "Na ɛbaa sɛ yɛhyɛɛ aseɛ sɛ yɛreyɛ asaase no so adwuma, na yɛhyɛɛ aseɛ duaduaa nnuaba, aane, yɛduaa yɛn nnuaba a yɛde firii Yerusalem baaɛ no nyina ara wɔ asaase no so. Na ɛbaa sɛ ne nyina ara yɛɛ yie maa ɛboroo so; nti Awurade hyiraa yɛn mmorosoɔ.",
                "25": "Na ɛbaa sɛ mmerɛ a yɛnam ɛserɛ no so no yɛhunu wɔ bɔhyɛ asaase no so sɛ kwaeɛ mu mmoa ahodoɔ nyina ara bi wɔ so; nantwinini ne nantwibedeɛ, afunum, pɔnkɔ, apɔnkye, ɛne nkakaragya, ɛne kwaɛe mu mmoa akɛseɛ ahodoɔ nyina ara a wɔn ho hia ma nnipa. Na yɛhunu aboɔ ahodoɔ deɛ ɛyɛ sika kɔkɔɔ, ne dwetɛ ne kɔɔbere."
            },
            "19": {
                "1": "Na ɛbaa sɛ Awurade hyɛɛ me mmara, ɛno nti meyɛɛ dadefuturo mprɛte ama makrukyire me nkurɔfoɔ ho nsɛm a watwerɛ ato hɔ no wɔ so. Na mprɛte a me yɛɛe no so na mekrukyiree m’agya twerɛtohɔsɛm ne yɛn akwantuo wɔ ɛserɛ no so nso, ne m’agya nkɔmhyɛ ne me ara nso me nkɔmhyɛ na mekrukyire guu so.",
                "2": "Na mmerɛ a meyɛɛe no, na mennim sɛ Awurade bɛhyɛ me mmara sɛ menyɛ saa mprɛte yi; ɛno nti, nsɛm a ɛfa m’agya ho ne deɛ ɛfa n’agya abusuasantene ho, ɛne deɛ esisii wɔ ɛserɛ no so no mu dodoɔ no ara na yɛakrukyire wɔ mprɛte no a ɛdi kan no a maka ho asɛm dada no so; ɛno nti nsɛm a esisiiɛ ansa na merebɛyɛ saa mprɛte yi no, nokware, ɛno titire na mekaa ho nsɛm wɔ mprɛte a edi kan no so.",
                "3": "Na mmerɛ a menam mmaransɛm kwan so yɛɛ saa mprɛte yi wieeɛ no, me, Nifae, menyaa mmaransɛm bi sɛ ɔsom adwuma no, ne nkɔmhyɛ, ne nsɛm no mu deɛ ɛda hɔ pefee na ɛsombo no nyina ara no, ɛwɔ sɛ wɔtwerɛ wɔ mprɛte yi so; na nneɛma a wɔatwerɛ no, ɛsɛ sɛ wɔde sie na wɔde kyerɛkyerɛ me nkurɔfoɔ no a wɔn nsa bɛka asaase no, ne nyansa botaee nso, botaee a Awurade na ɔnim no.",
                "4": "Ɛno nti, me, Nifae, metwerɛ firii mprɛte nkaeɛ no so a na ɛka nsɛm, anaa nsɛm akɛseɛ a na ɛfa me nkurɔfoɔ no akokoakoko ne apereapereɛ ɛne ɔsɛeɛ ho. Na mayɛ yei derehyɛ me nkurɔfoɔ wɔ mewuo akyiri no, deɛ wɔnnyɛ; na saa mprɛte yi wɔmfa mma awoɔntoatoasoɔ baako so nkɔnsi foforɔ so anaa sɛ ɛmfiri nkɔmhyɛni koro hɔ nkɔ foforɔ hɔ, nkosi sɛ Awurade bɛma wɔn mmaransɛm foforɔ.",
                "5": "Na nsɛm a ɛfa sɛdeɛ mesi yɛɛ mprɛte yi no, mobɛte no akyire yi; na hwɛ, mekɔɔ so yɛɛ sɛdeɛ maka no; na mereyɛ yei sɛ ɛbɛyɛ na nneɛma dodoɔ no a, ɛyɛ kronkron no aka hɔ ama me nkurɔfoɔ anya ɛho nimdeɛ.",
                "6": "Yeinom nyina ara akyiri no, mantwerɛ biribiara wɔ mprɛte no so, gye sɛdeɛ menim sɛ ɛyɛ kronkron no. Na afei sɛ mefom a, saa ara na mpo tetefoɔ no nso fomeeɛ; ɛnnyɛ sɛ merebu me ho bem ɛnam ebinom nti, mmom, ɛnam mmerɛyɛ a ɛwɔ me mu no nti, sɛdeɛ honam mmerɛyɛ teɛ nti, mema me ho dibem.",
                "7": "Na nneɛma a ɛsombo kɛseɛ ma ebinom wɔ honam ne ɔkra afam no, ebinom nso bu no adehunu na wɔde wɔn nnan tiatia so: Aane, Israel Nyankopɔn no ara mpo, nnipa de wɔn nan tiatia no so, mese, wɔtiatia ne so wɔ wɔn nan ase; deɛ merehwehwɛ aka ara ne sɛ—wommu no hwee, na wɔntie n’afotusɛm.",
                "8": "Na hwɛ, ɔreba sɛdeɛ ɔbɔfoɔ no seɛ no, wɔ mfie ahansia mu fiti mmerɛ a m’agya firii Yerusalem no.",
                "9": "Na ɛnam wiase amumuyɛ nti, wɔbɛbu no atɛn sɛ ɔyɛ adehunu; na wɔhwe no maa, na ɔhunu amane; na wɔbɔ no asotorɔ, nso ɔma kwan, aane wɔto ntasuo ne so, nso ɔma kwan ɛnam n’adɔyɛ ne n’abodwokyerɛ a ɔwɔ ma nnipa mma nti.",
                "10": "Na yɛn agyanom Nyankopɔn no a oyii wɔn firii Misraim, firii nkoasom mu no, na ɔbɔɔ wɔn ho ban nso wɔ ɛserɛ no so no, aane, Abraham ne Isak Nyankopɔn, ne Yakob Nyankopɔn no gyae neho hyɛ atirimuɔdenfoɔ nsa sɛ nipa, sɛdeɛ ɔbɔfoɔ no nsɛm teɛ no, ama wɔama no so, sɛdeɛ Sɛnɔk nsɛm teɛ no, na wɔabɔ no asennua mu, sɛdeɛ Neum nsɛm teɛ no, na wɔasie no wɔ nna mu, sɛdeɛ Senos nsɛm teɛ no, ɔno na ɔkaa esum kabii a ɛbɛba nansa no ho asɛm a ɔse, ɛbɛyɛ ne wuo ho nsɛnkyerɛnee ama wɔn a, wɔbɛtena supɔ no ho no, nkanka de ama wɔn a wɔyɛ Israel fiefoɔ no.",
                "11": "Na sei na nkɔmhyɛni no seɛ: ampa ara, ɛda no, Awurade Nyankopɔn bɛba abɛsera Israel fiefoɔ nyina ara, ebinom bɛte ne nne ɛnam wɔn teneeyɛ nti, wɔbɛnya ɛdɛ kɛseɛ ne nkwagyeɛ, na ebinom nso, ɔde ne tumi mu agradaa ne ayerɛmoo, ne ahum ne egya, ne nwisie, ne esum mu tutuo, ne asaase mpaepaemuu, ne mmepɔ a Awurade Nyankopɔn bɛkukuru asi hɔ.",
                "12": "Na ɛsɛ sɛ saa nneɛma yi nyina ara ba mu ampa, nkɔmhyɛni Senos na ɔseɛ: Na ɛsɛ sɛ asaase so abotan paepae; na ɛnam asaase so apenesie nti Onyankopɔn Honhom no bɛma nhemfo bebree a wɔwɔ supɔ no mu, bɛtea mu sɛ: Onyankopɔn no a ɔbɔɔ wiase no hunu amane.",
                "13": "Na ɛfa wɔn a wɔwɔ Yerusalem no, nkɔmhyɛni no na ɔseɛ, nnipa nyina ara bɛhwe wɔn akyiri mmaa, ɛfiri sɛ wɔbɔ Israel Nyankopɔn no asɛnnua mu na wɔdane wɔn akoma firi ne nkyɛn, po nsɛnkyerɛnee ne anwanwadeɛ ne Israel Nyankopɔn no tumi ne n’animuonyam.",
                "14": "Na ɛnam sɛ wɔdane wɔn akoma to nkyɛn nti no, nkɔmhyɛni no na ɔseɛ, na wɔpo Israel Kronkroni no nti, wɔbɛnantenante wɔ honam mu na wɔasɛe, na wɔde wɔn ayɛ nkasadwaa na wɔabɔ kyɛkyɛ na wɔabɛtan wɔn wɔ aman nyina ara mu.",
                "15": "Nanso sɛ saa da no duru a, nkɔmhyɛni no na ɔseɛ, na wɔannane wɔn akoma bio amfiri Israel Kronkroni no ho a, nna ɔbɛkae apam no a ɔne wɔn agyanom faaɛ no.",
                "16": "Aane, na ɔbɛkae supɔ no, aane, ne Israel fiefoɔ mu nnipa nyina ara na, mɛboaboa wɔn ano akɔ mu, Awurade na ɔseɛ, sɛdeɛ nkɔmhyɛni Senos asɛm te firi wiase afanan mu nyina ara.",
                "17": "Aane na asaase nyina ara bɛhunu Awurade nkwagyeɛ no, nkɔmhyɛni no na ɔseɛ; wɔbɛhyira ɔman biara abusuakuo biara, kasa hodoɔ biara ne nnipa biara.",
                "18": "Na me, Nifae, matwerɛ saa nneɛma yi ama me nkurɔfoɔ sɛdeɛ ɛbɛyɛ a mɛtumi de adane wɔn adwene ama wɔakae Awurade wɔn Dimafoɔ no.",
                "19": "Ɛno nti, mekasa kyerɛ Israel fiefoɔ nyina ara, sɛ ɛbɛyɛ a wɔn nsa bɛka saa nneɛma yi.",
                "20": "Na hwɛ me wɔ honhom mu nwuma a ɛma me berɛ, mpo, mapɔso nyina ara ayɛ mmerɛ, na wɔn a wɔwɔ Yerusalem no; sɛ Awurade anyɛ ahummɔborɔ, anyi deɛ ɛfa wɔn ho adi ankyerɛ me, sɛdeɛ ɔyɛ maa tete nkɔmhyɛfoɔ no a, anka me nso mayera.",
                "21": "Na ɛyɛ nokware sɛ oyii nneɛma biara a ɛfa tete nkɔmhyɛfoɔ no ho no adi kyerɛɛ wɔn; na oyii deɛ ɛfa wɔn ho no nso adi kyerɛɛ nkɔmhyɛfoɔ bebree, ɛno nti ɛwɔ sɛ yɛn nso yɛhunu deɛ ɛfa wɔn ho, ɛfiri sɛ wɔatwerɛ no wɔ ayewa mprɛte no so.",
                "22": "Afei ɛbaa sɛ me, Nifae, mekyerɛkyerɛɛ me nuanom saa nneɛma yi; na ɛbaa sɛ mekenkanee nsɛm bebree a wɔakrukyire no wɔ yaawa mprɛte no so kyerɛɛ wɔn, ama wahunu deɛ ɛfa Awurade dwumadie wɔ nsaase afoforɔ so wɔ tete mmerɛ mu no.",
                "23": "Na mekenkann nsɛm bebree a wɔatwerɛ wɔ Mose nwoma no mu no kyerɛɛ wɔn; sɛdeɛ ɛbɛyɛ a mɛtumi atwetwe wɔn adwene ama wɔn agye Awurade wɔn Dimafoɔ no adi nti, mekenkann deɛ nkɔmhyɛni Yesia twerɛɛe no kyerɛɛ wɔn; na mede twerɛsɛm no nyina ara totoo yɛn ara yɛn ho ama ayɛ mfasoɔ ne adesuadeɛ ama yɛn.",
                "24": "Ɛno nti, mekasa kyerɛɛ wɔn sɛ: Montie nkɔmhyɛni no nsɛm no, mo a mo yɛ Israel fiefoɔ nkaeɛ, ne mman a wɔapan mo; montie nkɔmhyɛni no nsɛm no a, wɔtwerɛɛe maa Israel fiefoɔ nyina ara no, na momfa nyɛ mfatoho mma mo ho, ama moanya anidasoɔ sɛdeɛ mo nuanom a wɔapan mo afiri wɔn ho no nso; na saa kwan yi so na nkɔmhyɛni no afa so atwerɛ."
            },
            "20": {
                "1": "Monya aso na montie yei, O Yakob fiefoɔ a wɔato mo din Israel na mofiri Yuda asubɔntene mu apue, anaa sɛ mofiri asubɔ asubɔntene mu apue, mo a mode Awurade din ka ntam na mobɔ Israel Nyankopɔn din, nanso ɛnnyɛ nokware mu anaa tenenee mu.",
                "2": "Na wɔfrɛ wɔn ho sɛ wɔfiri kuro kronkron no mu no, na wɔde wɔn ho twere Israel Nyankopɔn; a ɔyɛ Ɛdɔm Awurade, aane, Ɛdɔm Awurade ne ne din.",
                "3": "Hwɛ, mada nneɛma dada no adi fiti ahyɛaseɛ, na ɛfiri m’anom na epueɛ, na mede kyerɛɛe, na meyɛɛ no mpofire mu.",
                "4": "Na meyɛɛe ɛfiri sɛ, na menim sɛ woyɛ asoɔden, na wo kɔn yɛ daban, na wo moma yɛ yaawa.",
                "5": "Na mpo, me fiti ahyɛaseɛ no na mada no adi akyerɛ wo; me de kyerɛɛ wo ansa na ɛreba mu; na ama woanka sɛ—Me honin na ayɛ saa nneɛma yi, na me honin a wasene, ɛne me honin a wanane na ɔhyɛɛ saa nneɛma yi ma ɛbaa mu.",
                "6": "Woahunu, ɛna wate yei nom nyina ara; na worenna no adi anaa? Na makyerɛ wo nneɛma foforɔ firi saa mmerɛ yi, mpo nneɛma a ahinta, na wonnim.",
                "7": "Afei na wɔabɔ wɔn, na ɛmfiri ahyɛaseɛ, mpo, ansa na ɛda a worenteeɛ no reba, ama wɔada no adi akyerɛ wo, anyɛ ama wanka sɛ—Hwɛ menim saa nneɛma yi.",
                "8": "Aane, na wonteeɛ, aane, wonnim, aane, ɛfiri mmerɛ a na w’aso mmuaɛ no; na, na menim sɛ wo neyɛɛ bɛyɛ hwammɔ, na wɔfrɛɛ wo mmaratoni firi yafunu mu.",
                "9": "Yei nom nyina ara akyiri no, me din nti na mɛtwentwen mabufuo aseɛ, na m’ayɛyie nti na mɛtwe me ho afiri wo ho, na mantwa wo antwenee.",
                "10": "Na hwɛ, manane wo, masa mu ayi wo wɔ ahohiahia foonoo no mu.",
                "11": "Me ara me nti, aane, me ara me nti na mɛyɛ yei, na meremma kwan mma wɔnsɛe me din, na meremfa m’animuonyam mma obi.",
                "12": "O Yakob tie me ɛ, na Israel a mafrɛ woɔ, me ne ɔno; me na medi kan, me ara nso na metwa toɔ.",
                "13": "Me nsa na ɛto asaase fapem, na me nsa nifa na ɛtrɛɛ ɛsoro mu. Na me frɛ a, ne nyina ara bɛgyinagyina hɔ abɔ mu.",
                "14": "Mo nyina ara mommoa mo ano, na montie; wɔn mu hwan na ɔkaa yienom kyerɛɛ wɔn? Awurade adɔ no; aane, na ɔbɛma n’asɛm a ɔdaa no adi kyerɛɛ wɔn no aba mu; na ɔbɛyɛ deɛ n’anisɔ wɔ Babilɔn so, na ne basa bɛba Chaldeafoɔ so.",
                "15": "Afei nso, Awurade na ɔseɛ; me Awurade, aane, makasa; aane, mafrɛ no sɛ ɔmɛka sɛ, mede no aba, na ɔbɛyɛ ne kwan frɔmfrɔm.",
                "16": "Montwe mɛn me; ɛnnyɛ kokoa mu na mekasaae firi ahyɛaseɛ, ɛfiri mmerɛ a ɔdaa no adi na makasa; na Awurade Nyankopɔn ne ne Honhom na asoma me.",
                "17": "Na sɛdeɛ Awurade seɛ nie, wo Dimafoɔ, Israel Kronkroni no, m’asoma no, Awurade wo Nyankopɔn a ɔkyerɛkyerɛɛ wo deɛ ɛbɛma wo mfasoɔ, deɛ ɔde wo faa ɔkwan a ɛwɔ sɛ wo fa so no, na Awurade wo Nyankopɔn ayɛ.",
                "18": "O na sɛ wonya aso ma me mmaransɛm a, anka w’asomdwoeɛ bɛyɛ sɛ asubɔntene, na wotenenee ayɛ sɛ ɛpo asorɔkye.",
                "19": "Na w’asefoɔ nso adɔre sɛ anwea; na wo yafunu mu aba nso ayɛ sɛ n’abosea; Wɔrentwa ne din ntwenee, ɛna wɔrensɛe no mfiri m’anim.",
                "20": "Momfiri Babilon mfiri, monwane mfiri Chaldefoɔ no hɔ; mo mfa nwomtoɔ nne nka nkyerɛ, mo nka yei, momɔ din nkɔduru asaase awieɛ mpo; monka sɛ Awurade adi ama n’akoa Yakob.",
                "21": "Na nsukɔm aane wɔn wɔ mmerɛ a ɔde wɔn faa ɛserɛ no so no; ɔmaa nsuo no firii ɔbotan no mu maa wɔn; ɔpae ɔbotan mu nso maa nsuo puee firii mu ahoɔden so.",
                "22": "Ɛwɔ mu sɛ ɔyɛe yeinom nyina ara, ne nneɛma akɛseɛ deɛ, nso asomdwoeɛ nni hɔ ma atirimuɔdenfoɔ. Awurade na ɔseɛ."
            },
            "21": {
                "1": "Na bio: Montie, O Israel fiefoɔ, mo a moate mo ho na wɔapamo mo ɛnam me nkurɔfoɔ ahwɛfoɔ atirimuɔden nti; aane, mo a mo ate mo ho na wɔabɔ mo apete amanɔne, mo a, mo mu bi yɛ me nkurɔfoɔ, O Israel fiefoɔ. Montie, O nsuoano montie me, ne nnipa a mo firi akyiri mo nya aso, Awurade afrɛ me firi yafunu mu; ɛfiri me na yam mu na ɔbɔɔ me din.",
                "2": "Na wayɛ m’ano sɛ akofena a ano yɛ nam; ne nsa ano sunsum mu na ɔde me ahinta, na ɔde me ayɛ agyan a wakokwa ho, na n’agyan kotoku mu na ɔde me ahinta.",
                "3": "Na ɔsee me sɛ: Wo ne m’akoa, O Israel, wo mu na mɛhyɛ me ho animuonyam.",
                "4": "Na mekaa sɛ: Mabrɛ magu, masɛe mahoɔden ama adehunu ne ahuhudeɛ, nanso matɛmmuo wɔ Awurade nkyɛn, na m’adwuma wɔ me Nyankopɔn nsa mu.",
                "5": "Na afei, Awurade na ɔseɛ—ɔno a ɔnwenee me firii yafunu mu sɛ me nyɛ ne asomfoɔ na memfa Yakob nsan mmerɛ no—ɛwɔ mu sɛ wɔnnya moaboa Israel ano deɛ, nanso mɛnya animuonyam wɔ Awurade anim, na me Nyankopɔn bɛyɛ m’ahoɔden.",
                "6": "Na ɔse: Ɛyɛ adeɛ a ɛyɛ hare sɛ wo na wobɛyɛ me somfoɔ a wo bɛma Yakob mmusua so, na wode Israel mu, wɔn a wɔakora wɔn no asan aba. Me nso mede wo bɛyɛ Amanamanmufoɔ kanea, na woabɛyɛ me nkwagyeɛ akɔsi wiase no ano.",
                "7": "Sei na Awurade, Israel Dimafoɔ no, ne Kronkroni no, ka kyerɛ deɛ nnipa bu no animtia, deɛ aman kyiri no no, deɛ ɔyɛ nhyɛsofoɔ akoa no, ahemfo bɛhunu na wɔasɔresɔre, ahenmaa nso bɛsom ɛnam Awurade a ɔyɛ nokwarefoɔ nti.",
                "8": "Sei na Awurade seɛ: Mmerɛ a ɛsɛ mu na magye wo so, O, supɔ yi, na nkwagyeɛ da mu na maboa wo; na mɛkora wo, na mede m’akoa ayɛ apam ama me nkurɔfoɔ, ama wɔama asaase no so asi hɔ, na ama nnipa no anya agyapadeɛ no a amanfo no adi.",
                "9": "Na wobɛse wɔn a wɔyɛ nnɛduafoɔ no sɛ: Momfiri nkɔ wɔn a wɔte esum mu: Monyi mo ho adi nkyerɛ wɔn. Wɔbɛdidi kwan so, na bea a ɛkorɔn nyina ara na ɛbɛyɛ wɔn adidibea.",
                "10": "Ɛkɔm anaa nsukɔm renne wɔn, na ɛhyew anaa awia remmɔ wɔn; na deɛ ɔhunu wɔn mmɔbɔ no, ɔbɛgya wɔn kwan, mpo asuwa nketewa ho na ɔbɛgya wɔn afa.",
                "11": "Na mɛyɛ me mepɔ nyina ara akwan, na matenpɔn akorɔn.",
                "12": "Na afei, O Israel fiefoɔ, hwɛ, yeinom firi akyirikyiri na ɛbɛba; na hwɛ, yeinom firi atifii, ne atɔɛ; na yeinom firi Sinim asaase so.",
                "13": "O ɔsoro monto nwom; na moni ahurisie; O asaase; ɛnam sɛ wɔbɛgye wɔn a wɔwɔ apueɛ no anan asi hɔ; na wɔn ato nwom, O mepɔ; na wɔrenhwe wɔn bio; ɛfiri sɛ Awurade akyekyere ne nkurɔfoɔ werɛ; na ɔbɛhunu wɔn a akɔ ahohiahia mu no mmɔbɔ.",
                "14": "Nanso hwɛ, Sion aka sɛ: Awurade apo me, na Awurade werɛ afiri me—nanso ɔbɛkyerɛ sɛ ne werɛ mfirii.",
                "15": "Nti ɔbaa bɛtumi ama ne werɛ afiri ne nufoɔanoba ara a, ne yamu nhyehye no wɔ ɛba a ofiri ne yamu no ho anaa? Aane, wɔn werɛ bɛtumi afiri, nso me deɛ me werɛ remfiri wo da, O Israel fiefoɔ.",
                "16": "Hwɛ, makrukyire wo wɔ me nsa yamu; w’afasuo wɔ m’anim mmerɛ nyina ara.",
                "17": "Wo mma ho bɛyɛ hare asene wɔn a wɔsɛe wo no; na wɔn a ɔmaa wo yɛɛ hunu no bɛfiri wo mu afiri.",
                "18": "Ma w’ani so kɔ aporɔ na hwɛ; yeinom nyina ara reboa wɔn ho ano abɔ mu, na wɔaba wo nkyɛn. Na sɛ mete ase yi, Awurade na ɔseɛ, sɛdeɛ ɛteɛ biara no wode wɔn nyina ara bɛhyɛ sɛ ne mpenpenadeɛ, na wode wɔn abɔ abɔsoɔ sɛ ayeforɔ.",
                "19": "Na wo nsaase a asɛee no, na nnipa nte so no, ne n asaase a, wɔsɛe wo no, bɛyɛ ketewa ama wɔn a wɔpɛ sɛ wɔtena asaase no so no, na wɔn a wɔmee nee woɔ no bɛkɔ akyirikyiri.",
                "20": "Mma a wobɛwo wɔn akyire yi no, mmerɛ a nkanee deɛ no firi wo nsa no aka wɔ waso mu bio sɛ: Saa bea yi yɛ hiahiaa ma me, ma me bea mentena.",
                "21": "Na wobɛka no wɔ w’akoma mu sɛ: Hwan na ɔwoo yeinom maa me, mmerɛ a mahwere me mma, na mayɛ obonini, nnɔmumni na meredi akɔneaba? Na hwan na ɔyɛnee yeinom yi? Hwɛ, ɛkaa me nko ara, yeinom, ɛhenefa na na wɔn wɔ?",
                "22": "Sei na Awurade Nyankopɔn seɛ: Hwɛ mɛma me nsa so makyerɛ Amanamanmufoɔ, na masi me frankaa akyerɛ nkurɔfoɔ; na wɔde wo mmammarima bɛto wɔn nsa so aba, na wasi wo mmammaa akɔnkɔn.",
                "23": "Na ahemfo bɛyɛ agyanom abagyegyefoɔ ama wo, na wɔn ahemmaa ayɛ ɛnanom nufumafoɔ ama wo; wɔbɛsi wɔn tiri ase de wɔn tiri akyerɛ fam, na wɔatafere wo nan ho mfuturo, na wobɛhunu sɛ me ne Awurade no; na wɔn a wɔtwɛn me no anim nngu ase.",
                "24": "Wɔgye dɔmarima nsam adeɛ a wafa, anaa sɛdeɛ ɔyɛ den no nnɔmum bɛfiri mu afiri?",
                "25": "Mmom sei na Awurade seɛ, mpo dɔmarima no nnɔmum no wɔbɛgye akɔ, na deɛ ne ho yɛ hu nso adeɛ a wafa bɛfiri mu afiri, na mene deɛ ɔne wo ham no bɛham, na mɛgye wo mma nkwa.",
                "26": "Na mɛma wɔn a ɛhyɛ wo so no adi wɔn ara wɔn nam; na wɔn ankasa wɔn mogya aboro wɔn sɛ nsamono, na honam nyina ara ahunu sɛ me, Awurade, mene w’agyenkwa ne wo Dimafoɔ, Yakob Tumfoɔ no."
            },
            "22": {
                "1": "Na afei ɛbaa sɛ mmerɛ a me Nifae, mekenkann nsɛm a wakrukyire wɔ yaawa mprɛte no so akyire yi no, me nuanom baa me nkyɛn bɛsee me sɛ: Deɛ wakenkan yi aseɛ ne sɛn? Hwɛ, ɛsɛ sɛ yɛteaseɛ sɛ ɛyɛ honhom mu nneɛma a ɛnam honhom mu na ɛbɛba mu, na ɛnyɛ honam mu anaa?",
                "2": "Na me, Nifae, mesee wɔn sɛ: Hwɛ ɔnam honhom no nne so na ɔyii no adi kyerɛɛ nkɔmhyɛni no; na ɛnam Honhom no so na ɔyii nneɛma nyina ara a ɛbɛba nnipa mma so wɔ honam afa mu no adi kyerɛɛ nkɔmhyɛfoɔ no.",
                "3": "Saa nti, nneɛma a makenkan no fa honam ne honhom nyina ara ho; na ayɛ sɛ ɛrenkyɛ biara na wɔabɔ Israel fiefoɔ apete wɔ asaase so nyina ara, ne aman nyina ara nso mu.",
                "4": "Na hwɛ, wɔn mu dodoɔ no na wɔn werɛ afiri wɔn a wɔwɔ Yerusalem hɔ no dada. Aane, abusuakuo no nyina ara mu dodoɔ no na Awurade de wɔn kɔ; na wɔabɔ wɔn apete firi ha aba ha wɔ supɔ no so; na baabi a wɔwɔ no deɛ yɛn mu biara nnim, deɛ yɛnim ara ne sɛ wɔde wɔn kɔ.",
                "5": "Na saa nneɛma yi ho nkɔmhyɛ a ɛfa wɔn ho no akɔ so firi mmerɛ a wɔde wɔn kɔɔɛ no, ɛne wɔn nso a akyire yi wɔbɛbɔ wɔn apete ama wɔn ayɛ basabasa, ɛnam Israel Kronkroni no nti, ɛfiri sɛ ɔno na wɔyɛɛ wɔn akoma den wɔ ne so; ɛno nti wɔbɛbɔ wɔn apete aman nyina ara so na nnipa nyina ara bɛkyiri wɔn.",
                "6": "Mmom, amanamanmufoɔ no ama wɔn nufusuo awieɛ no, na Awurade ama ne nsa so wɔ Amanamanmufoɔ no so no, na wɔayi wɔn asi hɔ sɛ nsusudeɛ, na wɔaturu wɔn mma wɔ wɔn nsa mu no, na wɔaturu wɔn mmammaa nso wɔ wɔn abatiri soɔ no hwɛ, saa nneɛma a wɔaka ho asɛm yi nyina ara yɛ honam mu nneɛma, na ɛno ne apam a Awurade ne yɛn agyanom diiɛ no, na ɛkyerɛ yɛn deɛ ɛbɛsi wɔ nna a ɛreba no mu; ɛna yɛn nuanom nso mu; ɛne yɛn nuanom nso a wɔyɛ Israel fiefoɔ no.",
                "7": "Na ɛkyerɛ sɛ, mmerɛ bi bɛba a, wayɛ Israel fie basabasa akyire yi no, na wɔn anim agu aseɛ no, ɛna Awurade Nyankopɔn bɛma ɔman kɛseɛ bi so wɔ Amanamanmufoɔ no mu, aane, mpo, asaase yi so na wɔbɛbɔ yɛn asefoɔ apete.",
                "8": "Na wɔbɔ yɛn asefoɔ pete wie a, Awurade Nyankopɔn bɛkɔ so ayɛ anwanwa dwuma wɔ Amanamanmufoɔ mu a ɛbɛyɛ adeɛ a ɛsombo kɛseɛ ama yɛn asefoɔ; ɛno nti na wɔde ato Amanamanmufoɔ no abateteɛ ho, na wɔaturu wɔn wɔ wɔn nsa mu ne wɔn abatiri soɔ no.",
                "9": "Na ɛbɛyɛ adeɛ a ɛsombo kɛseɛ ama Amanamanmufoɔ no nso; na ɛnnyɛ Amanamanmufoɔ nko, mpo Israel fiefoɔ nso, na ama apam no a ɔsoro Agya no ne Abraham apam a ɛka sɛ: W’asefoɔ mu na wɔbɛhyira asaase mmusuakuo nyina ara no ada adi.",
                "10": "Na mepɛ sɛ, me nuanom, mohunu sɛ asaase yi mu abusuakuo nyina ara renya nhyira gye sɛ ɔyi n’abasa adi wɔ aman no ani so.",
                "11": "Saa nti, Awurade Nyankopɔn bɛhyɛ aseɛ ayi n’abasa adi wɔ aman nyina ara ani so sɛ ɔde n’apam ne n’asɛmpa rema Israel fiefoɔ.",
                "12": "Ɛno nti ɔbɛgye wɔn bio afiri nnɔmum mu, na wɔbɛboaboa wɔn ano akɔ asaase a ɛyɛ wɔn ankasa wɔn deɛ no so; na ɔbɛyi wɔn afiri baabi kusuu ne esum mu aba; na wɔbɛhunu sɛ Awurade ne wɔn Agyenkwa ne wɔn Dimafoɔ, Israel Tumfoɔ no.",
                "13": "Na asɔre kɛseɛ a ɛyɛ akyiwadeɛ no a ɛyɛ ɔdwamammɔni wɔ asaase nyina ara so no mogya bɛdane agu wɔn ankasa tiri so; na wɔbɛko atia wɔn ho, na wɔn ankasa nsa mu afena bɛtɔ wɔn ankasa tiri so, na wɔn ankasa mogya bɛboro wɔn.",
                "14": "Na ɔman biara a ɔbɛko atia wo no, O Israel fiefoɔ, bɛko atia wɔn ho, na wɔbɛtɔ amena a wɔtuuɛ sɛ wɔresum ayi Awurade nkurɔfoɔ no mu. Na wɔn a wɔkotia Sion no nyina ara ɛne saa ɔdwamammɔni kɛseɛ no a, wɔadane Awurade kwan pa no, aane, saa asɔre kɛseɛ a ɛyɛ akyiwadeɛ no bɛhwinti mfutro mu na n’ahweaseɛ no bɛyɛ kɛseɛ.",
                "15": "Na hwɛ, saa na nkɔmhyɛni no seɛ: mmerɛ no reba ntɛmtɛm a Satan rennya tumi bio wɔ nnipa mma akoma so; na ɛrenkyɛ na ɛda no aba ama wɔn a wɔyɛ ahantan ne wɔn a wɔyɛ atirimuɔdensɛm no bɛyɛ sɛ aburo nnua a awoɔ, na ɛda no reba a wɔbɛhye wɔn.",
                "16": "Na ɛrenkyɛ biara na Onyankopɔn abufuhyeɛ no nyina ara bɛhwie agu nnipa mma nyina ara so, na ɔremma kwan ɛmma atirimuɔdenfoɔ nsɛe ateneneefoɔ.",
                "17": "Ɛno nti ɔde ne tumi bɛkora ateneneefoɔ mpo sɛ n’abufuhyeɛ no nyina ara ba a, ɔbɛkora ateneneefoɔ kɔpem sɛ ɔde egya bɛsɛe wɔn atamfoɔ. Ɛno nti ɛnsɛ sɛ ateneneefoɔ suro; na sei na nkɔmhyɛni no seɛ, wɔbɛgye wɔn nkwa, sɛ ɛba sɛ ɔde egya mpo a.",
                "18": "Hwɛ, me nuanom, me se mo sɛ, saa nneɛma yi renkyɛ na aba mu, aane, mpo mogya, ɛne egya, ɛne ntutuo bɛba; na etwa sɛ ɛba asaase yi so; na ɛbɛba nnipa so sɛdeɛ honam teɛ, sɛ ɛba sɛ wɔyɛɛ wɔn akoma den wɔ Israel Kronkroni no so a.",
                "19": "Na hwɛ ateneneefoɔ no rensɛe; na mmerɛ no bɛba ampa sɛ wɔn a wɔko tia Sion no wɔbɛtwa wɔn atwene.",
                "20": "Na sɛdeɛ ɛteɛ biara no Awurade bɛsiesie ɔkwan ama ne nkurɔfoɔ, de ahyɛ Mose nsɛm no ma, deɛ ɔkaaɛ sɛ: Awurade mo Nyankopɔn bɛyi nkɔmhyɛni ama mo, a ɔte sɛ me; ɔno na deɛ ɔbɛka akyerɛ mo biara no, montie. Na ɛbɛba sɛ wɔn a wɔntie saa nkɔmhyɛni no, wɔbɛtwa wɔn afiri mo nkurɔfoɔ no mu atwene.",
                "21": "Na afei me, Nifae, mema mote aseɛ sɛ, saa nkɔmhyɛni no a Mose kaa ne ho asɛm no ne Israel Kronkroni no; ɔno na ɔbɛbua atɛn wɔ tenenee mu.",
                "22": "Na ɛnsɛ sɛ ateneneefoɔ no suro, ɛfiri sɛ wɔn na wɔn anim renngu ase. Mmom ɔbonsam aheman no, deɛ wɔ ɔbɛsi nnipa mma mu, saa aheman no na ɔbɛkyekyere ama wɔn a wɔwɔ honam mu—",
                "23": "Na mmerɛ no rebɛba ntɛm a asɔreasɔre a wɔasisi nyina ara de repɛ ahonya, ɛne deɛ wɔasi de repɛ tumi wɔ honam mu, ne deɛ wɔasi de repɛ edinbɔ wɔ nnipa ani so, ne wɔn a wɔhwehwɛ honam akɔnnɔ ne wiase nneɛma; na wɔyɛ amumuyɛ ahodoɔ nyina ara; aane, yɛbɔ no tɔfa a, wɔn a wɔdɔm ɔbonsam aheman no ne wɔn a etwa sɛ wɔsuro, na wɔn ho hinhim na wɔwoso; wɔn ne nkurɔfoɔ a ɛwɔ sɛ wɔbrɛ wɔn ase hyɛ nnɛteɛ mu; wɔn ne nkurɔfoɔ a ɛwɔ sɛ wɔhye wɔn sɛ aburo nnua a awoɔ, na saa na nkɔmhyɛni no nsɛm no teɛ.",
                "24": "Na mmerɛ no reba ntɛm a wɔbɛdi ateneneefoɔ no anim sɛ anantwie mma wɔ ebuo mu, na Israel Kronkroni no bɛdi hene kokoroko mu, katakyie so, tumi, ne animuonyam kɛseɛ mu.",
                "25": "Na ɔboaboa ne mma ano firii wiase afanan nyina ara mu; na ɔkan ne nnwan, na wɔnim no; na wɔbɛyɛ nnwankuo baako; ne odwanhwɛfoɔ baako; na ɔbɛyɛn ne nnwan, na ne mu na wɔbɛnya adidibea.",
                "26": "Na ɛnam ne nkurɔfoɔ no teneneeyɛ nti, Ɔbonsam no nni tumi; ɛno nti, ɔrensane no mfie bebree mu; ɛfiri sɛ onni tumi wɔ nkurɔfoɔ no akoma so; ɛfiri sɛ wɔtease wɔ teneneeyɛ mu, na Israel Kronkroni no na ɔdi hene.",
                "27": "Na afei hwɛ, me, Nifae, mese mo sɛ ɛtwa sɛ saa nneɛma yi nyina ara ba mu sɛdeɛ honam afa mu teɛ no.",
                "28": "Mmonhwɛ, sɛ aman, mmusuakuo, kasa ahodoɔ ne nnipa nyina ara sakyera a wɔbɛtena asomdwoeɛ mu wɔ Israel Kronkroni no mu.",
                "29": "Na afei, me, Nifae, mede me kasa aba awieɛ; ɛfiri sɛ me nni ho kwan sɛ meka saa nneɛma yi ho nsɛm pii bio saa mmerɛ yi.",
                "30": "Ɛno nti, me nuanom, mepɛ sɛ mohunu sɛ nneɛma a wɔatwerɛ wɔ yaawa mprɛte no so no yɛ nokware; na edi adanseɛ sɛ etwa sɛ nipa yɛ setie ma Onyankopɔn mmaransɛm no.",
                "31": "Ɛno nti, mma monnwene sɛ me ne m’agya nko ara na yɛadi adanseɛ na yɛakyerɛkyerɛ nneɛma a ɛwɔ mprɛte no so nso. Ɛno nti, sɛ mo yɛ setie ma mmaransɛm no, na mo si apinee kɔsi awieɛ a, ɛda a ɛdi akyire yi mu no wɔbɛgye mo nkwa. Na sei na ɛteɛ. Amen."
            }
        }
    },
    "2-ne": {
        "meta": {
            "slug": "2-ne",
            "name": "Nifae Nwoma a ɛtɔ so Mmienu No",
            "chapterWord": "Ti"
        },
        "chapters": {
            "1": {
                "intro": "Lihae wuo ho nsɛm. Nifae nuanom te ne so atua. Awurade bɔ Nifae kɔkɔ sɛ ɔmfiri hɔ nkɔ ɛserɛ no so. N’akwantuo wɔ ɛserɛ no so ne deɛ ɛkeka ho.",
                "1": "Na afei ɛbaa sɛ me, Nifae, me wiee me nuanom nkyerɛkyerɛ no, yɛn agya Lihae, nso kaa nsɛm pii kyerɛɛ wɔn, na ɔkaekae wɔn nsɛm bi a ɛfa nneɛma akɛseɛ a Awurade ayɛ ama wɔn, sɛ ɔde wɔn afiri Yerusalem asaase so aba.",
                "2": "Na ɔkaa wɔn atua teɛ wɔ ɛpo no so ho nsɛm kyerɛɛ wɔn, ne Onyankopɔn ahummɔborɔ a ɔkyerɛeɛ na ɔde wɔn nkwa firii wɔn no na ɛpo no ammene wɔn.",
                "3": "Na ɔkaa bɔhyɛ asaase no a wɔn nsa aka no nso ho nsɛm kyerɛɛ wɔn—sɛdeɛ Awurade ayɛ ahummɔborɔ na ɔnam kɔkɔbɔ so maa yɛdwane firii Yerusalem asaase so no.",
                "4": "Na, hwɛ, ɔkaa sɛ wahunu yikyerɛ bi, na ɛmu na mehunu sɛ wɔasɛe Yerusalem; na sɛ yɛtenaa Yerusalem a anka yɛn nso yɛayera.",
                "5": "Nanso ɔse yɛn amanehunu nyina ara akyiri no, yɛanya bɔhyɛ asaase no, asaase a ɛyɛ kyɛn nsaase nyina ara mu no; asaase a Awurade Nyankopɔn ne me akɔ apam wɔ ho sɛ ɛbɛyɛ m’asefoɔ agyapadeɛ asaase. Aane, Awurade nam apam so de asaase yi ama me ne me mma afebɔɔ, ɛna wɔn nyina ara nso a, Awurade de ne nsa bɛyi wɔn afiri aman foforɔ mu no.",
                "6": "Ɛno nti, me, Lihae, menam Honhom a edi dwuma wɔ me mu no so hyɛ nkɔm sɛ, obiara remma asaase yi so gye sɛ wɔn a Awurade de ne nsa bɛyi wɔn aba no.",
                "7": "Ɛno nti, Awurade ayi saa asaase yi asi hɔ ama wɔn a ɔde wɔn bɛba so no. Na sɛ ɛba no sɛ wɔbɛsom no sɛdeɛ mmaransɛm a ɔde ama wɔn no teɛ no a, ɛbɛyɛ fawohodie asaase ama wɔn; ɛno nti wɔremma nnɔmum mu da; sɛ ɛba saa a, na ɛnam amumuyɛ nti, ɛfiri sɛ, sɛ amumuyɛ dɔɔso a, ɛbɛyɛ nomee ama asaase no, ama wɔn, na ateneneefoɔ deɛ ɛbɛyɛ nhyira asaase ama wɔn afebɔɔ.",
                "8": "Na hwɛ, Awurade nam nyansa so de asaase yi bɛsie aman nkaaɛ no saa mmerɛ yi; na hwɛ, aman bebree, bɛtwi afa asaase no so ama aba no sɛ, wɔrennya baabi nnyɛ wɔn agyapadeɛ.",
                "9": "Eno nti, me, Lihae manya bɔhyɛ sɛ, mmerɛ dodoɔ a Awurade Nyankopɔn bɛyi wɔn afiri Yerusalem asaase no so aba no, na wɔbɛdi ne mmaransɛm no so no wɔbɛyɛ frɔmfrɔm wɔ asaase yi ani so, aman nkaaɛ no nnhunu sɛ wɔwɔ hɔ, ama wɔafa asaase yi ama wɔn ankasa wɔn ho. Na sɛ ɛba sɛ wɔbɛdi ne mmaransɛm no so a, ɔbɛhyira wɔn wɔ asaase yi ani so, na obiara ntumi mpoopoo wɔn, ɛna obiara nso ntumi nnye asaase a ɛyɛ wɔn agyapadeɛ no; na wɔbɛtena ase asomdwoeɛ mu afebɔɔ.",
                "10": "Mmom hwɛ, sɛ mmerɛ no ba sɛ wɔtɔsin wɔ gyedie mu mmerɛ a wɔanya Awurade nsa mu nhyira kɛseɛ akyire yi no—na wɔanya nimdeɛ wɔ sɛdeɛ wɔsi bɔɔ asaase yi, ne nnipa nyina ara, na wɔbɛhunu Awurade akɛse nnwuma a ɛyɛ nnwanwa fiti wiase mmɔeɛ ahyɛaseɛ; na wɔ anya tumi a wɔde ama wɔn sɛ wɔmfa nyɛ nneɛma nyina ara wɔ gyedie mu; wɔbɛdi mmaransɛm no nyina ara fiti ahyɛaseɛ no, na ɔnam nayɛmu papayɛ a ɛnsa da no so de wɔn aba bɔhyɛ asaase a ɛsombo yie no so—hwɛ, mese, sɛ ɛda bi ba sɛ wɔapo Israel Kronkroni no, Mesaia nokwarefoɔ no, wɔn Dimafoɔ ne wɔn Nyankopɔn no a, hwɛ deɛ ɔtene no ntɛmmuo bɛba wɔn so.",
                "11": "Aane, ɔde aman nkaeɛ no bɛba wɔn so, na ɔbɛma wɔn tumi, na wɔagye asaase no a ɛyɛ wɔn dea no afiri wɔn nsa mu, na ɔbɛma wɔabɔ wɔn apete na wɔakumkum wɔn.",
                "12": "Aane, mogya hwieguo bɛkɔ so fiti awoɔntoatoasoɔ baako so akɔsi awoɔntoatoasoɔ baako so, na asotwee kɛseɛ bɛba wɔn mu; ɛno nti, me mmammarima, mepɛ sɛ mobɛkae; aane, mepɛ sɛ motie me nsɛm.",
                "13": "O anka moanyane; anyane afiri nnahɔɔ mu, aane afiri asamando nna mu mpo, na moatete nkɔnsɔnkɔnsɔn huhu a wɔde atoto mo no mu, nkɔnsɔnkɔnsɔn a wɔde akyekyere nnipa mma, na ɔbonsam asoa wɔn akɔ nnɔmum mu akɔgu mmɔborɔyɛ a ɛnniawieɛ mu ne ɔhaw kɛseɛ ekuu no mu.",
                "14": "Monyane! na monsɔre mfiri mfuturo mu, na montie nsɛm a ɛfiri agya a ne ho repopo na ɛrenkyɛre biara na mode n’akwaa akɔgu nna a ɛmu yɛ komm na ɛyɛ nwunu nso mu, baabi a ɔkwantuni biara kɔ a ɔrentumi nsan n’akyiri; aka nna kakraabi na makɔ asaase so nyina ara kwan no.",
                "15": "Mmom hwɛ, Awurade adi ama me kra afiri asamando; mahunu n’animuonyam no, na ne dɔ abasa no atwa meho ahyia nna a ɛnniawieɛ.",
                "16": "Na mepɛ sɛ mobɛkae sɛ mobɛdi Awurade ahyɛdeɛ ne ntɛmmuo so; hwɛ, efiti ahyɛaseɛ nyina ara na yei na ayɛ me kra ahwehwɛdeɛ.",
                "17": "Awerɛhoɔ hyɛ m’akoma so ma mmerɛ ano mmerɛ ano, na masuro, anyɛ saa a mo akoma den nti Awurade mo Nyankopɔn abufuhyeɛ nyina ara bɛba mo so, atwa mo atwene na wɔasɛe mo afebɔɔ;",
                "18": "Anaa sɛ, nnomee bɛba mo ne mo awoɔntoatoasoɔ so; na wɔde akofena ne ɔkɔm bɛba mo so, na wɔbɛtan mo, na wɔbɛsan atwe mo akɔ ɔbonsam nnɔmum mu sɛdeɛ ne pɛ teɛ.",
                "19": "O me mmammarima, anka saa nneɛma yi mpare mo na mmom moayɛ Awurade dɔ mma a wɔahwɛ mu ayi. Nanso hwɛ, ne pɛ nyɛ hɔ; ɛfiri sɛ n’akwan yɛ tenenee afebɔɔ.",
                "20": "Na wɔaka sɛ: Mmerɛ tentene biara a mobɛda so adi me mmaransɛm so no, mobɛyɛ frɔmfrɔm wɔ asaase no so; mmom mmerɛ tentene biara a monni me mmaransɛm so no, wɔbɛtwa mo afiri m’anim atwene.",
                "21": "Na afei, sɛ me kra bɛnya anigyeɛ wɔ mo mu, sɛ m’akoma bɛfiri saa wiase yi mu ɛdɛ mu ɛnam mo nti, na sɛ memfa yea ne awerɛhoɔ nkɔ nna mu a, monsɔre mfiri mfutro mu, me mmammarima, na monyɛ marima na monwentaa so wɔ adwene korɔ ne akoma korɔ mu, nkabɔm wɔ adeɛ nyina ara mu, na moannkɔ nnɔmum mu.",
                "22": "Na wɔamfa nnomee yaa-yaa annome mo; na afei nso Onyankopɔn a ɔwie pɛ yɛ no abufuo amma mo so, ama mo annkɔ ɔsɛe mu, aane, wɔ ɔkra ne honamdua mu sɛeɛ a ɛnniawieɛ no.",
                "23": "Monyane, me mmammarima; momfa tenenee akotaadeɛ no nhyɛ. Montete nkɔnsɔnkɔnsɔn a wɔde ato mo mpokyerɛ mu no ngu, na momfiri baabi a ayɛ kusuu hɔ, na mo nsɔre mfiri mfutro mu.",
                "24": "Mma monte atua wɔ mo nua a n’adwene ayɛ animuonyam no so bio, ɔno a wɔdi mmaransɛm no so fiti mmerɛ a yɛfirii Yerusalem; ɔno a Onyankopɔn de no ayɛ adwendideɛ de yɛn aba bɔhyɛ asaase yi so no; na sɛ ɛnnyɛ ɔno a, anka ɔkɔm maa yɛyeraa wɔ ɛserɛ no so; nanso mohwehwɛɛ sɛ mobɛyi ne nkwa afiri hɔ; aane, na wadi awerɛhoɔ pii ɛnam mo nti.",
                "25": "Na ɛsuro kɛseɛ ne ahopopoɔ aka me ɛnam mo nti, sɛ ɔbɛhunu amane bio; na hwɛ, moakasa atia no sɛ ɔrehwehwɛ tumi ne akwanya adi mo so; mmom menim sɛ ɛnnyɛ tumi anaa akwanya na ɔrehwehwɛ adi wɔ mo so, mmom Onyankopɔn animuonyam ne mo ara mo ɛnniawieɛ yiedie ɛna na ɔrehwehwɛ.",
                "26": "Na moanwiinwii, ɛnam sɛ wɔada nneɛma adi pefee akyerɛ mo nti. Moka sɛ ɔne mo adi no dendennden, moka sɛ ne bo afu mo; mmom hwɛ, ne dendenyɛ no yɛ Onyankopɔn asɛm no mu tumi a ɛwɔ ne mu no dendenyɛ, na deɛ mo frɛ no abufuo no yɛ nokware no, sɛdeɛ ɛteɛ wɔ Onyankopɔn mu a ɔrentumi nsi ano na ɔde akokoɔduro daa mo amumuyɛ adi.",
                "27": "Na ɛho bɛhia sɛ Onyankopɔn tumi no bɛka ne ho, mpo mmerɛ a ɔhyɛɛ mo sɛ mobɛyɛ setie no. Mmom hwɛ nnyɛ ɔnoa, mmom Awurade Honhom a ɛwɔ ne mu no na ɛbuee n’ano maa ɔkasaaɛ, ɛfiri sɛ na ɔrentumi nkata n’ano.",
                "28": "Na seisei me ba barima, Laman ne Lemuel nso, ɛna Sam, ne me mmaMmarima nso a moyɛ Ismael mmammarima, hwɛ, sɛ mobɛtie Nifae nne a anka morensɛe. Na sɛ mobɛtie no a megya mo nhyira, aane, mpo me nhyira a edikan.",
                "29": "Mmom sɛ morentie no a mɛfa me nhyira no a edikan no afiri hɔ, aane, me nhyira no mpo, na ɛne no bɛtena.",
                "30": "Na afei, Soram, mekasa kyerɛ wo: Hwɛ, wo yɛ Laban somfoɔ; nanso wɔde wo firii Yerusalem asaase so na ɛbaeɛ, na menim sɛ woyɛ me ba barima Nifae adamfo ampa afebɔɔ.",
                "31": "Ɛno nti, ɛnam sɛ wadi nokware nti, wɔde w’asefoɔ bɛka n’asefoɔ ho ahyira wɔn ama wɔatena frɔmfrɔm mu wɔ asaase yi so akyɛre, na hwee renyɛ wɔn anaa ɛrenha wɔn frɔmfrɔm yɛ wɔ asaase yi so afebɔɔ gye sɛ amumuyɛ ba mo mu.",
                "32": "Ɛno nti, sɛ mo bɛdi Awurade mmaransɛm no so a, Awurade ayi asaase yi asi hɔ ama w’asefoɔ ne me ba barima asefoɔ wɔ wɔn banbɔ ho."
            },
            "2": {
                "1": "Na afei, Yakob, mekasa kyerɛ wo: wo ne m’abakan wɔ m’amanehunu ne mawerɛhoɔ kɛseɛ nna mu wɔ ɛserɛ no so. Na hwɛ, wahunu amane wɔ wo mmɔfrabrɛ mu na wadi awerɛhoɔ pii, ɛnam ebuo a wo nuanom ɛnnie nti.",
                "2": "Nanso, Yakob, m’abakan wɔ ɛserɛ yi so, wonim Onyankopɔn kɛseyɔ; na ɔde w’amanehunu nhyira no bɛyɛ wo mfasoɔ.",
                "3": "Ɛno nti, wɔbɛhyira wo kra na wo ne wo nua Nifae bɛtena asomdweɛ mu; na wode wo nkwa nna nyina ara bɛsom wo Nyankopɔn. Ɛno nti, menim sɛ wadi ama wo, ɛnam wo Dimafoɔ teneneeyɛ nti; na wahunu sɛ mmerɛ no wie duru a ɔde nkwagyeɛ bɛbrɛ nnipa.",
                "4": "Na mpo mmerantebrɛ mu na wahunu n’animuonyam; ɛno nti wɔahyira wo mpo te sɛ wɔn nso a ɔbɛkɔ akɔsra wɔn no wɔ honam mu no; na Honhom no te saa ara, ɛnora, ɛnnɛ, ne afebɔɔ. Na wɔasiesie ɔkwan no fiti mmerɛ a nnipa hwee ase no, na nkwagyeɛ yɛ kwa.",
                "5": "Na nnipa anya nkyerɛkyerɛ yie ama wɔahunu papa ne bɔne. Na wɔde mmara no ama nnipa. Na ɛnam mmara no nti honam biara renni bem; anaa sɛ, ɛnam mmara no nti, wɔatwa nnipa atwene. Aane, ɛnam honam mu mmara nti, wɔtwaa wɔn twenee; na ebio, wɔnam honhom mmara so sɛe firii deɛ ɛyɛ ho, na wɔbɛyɛ mmɔbɔ afebɔɔ.",
                "6": "Ɛno nti, dima bɛfiri Mesaia Kronkron no mu aba; ɛfiri sɛ adom ne nokware ahyɛ no ma.",
                "7": "Hwɛ, ɔde ne ho bɔ afɔreɛ ma bɔne de ma mmara no ba mu, ama wɔn a wɔn akoma abubu ne honhom abotoɔ; na obi ara nni hɔ a ɔbɛtumi ama mmara no aba mu.",
                "8": "Ɛno nti ɛho hia kɛse sɛ wɔda saa nneɛma yi adi kyerɛ wɔn a wɔte asaase yi so no ama wɔahunu sɛ honamdua biara rentumi nntena Onyankopɔn anim, gye sɛ ɛnam Mesaia Kronkron no nneyɛɛpa, ne n’ahummɔborɔ ne n’adom so, ɔno a ɔnam honam mu de ne nkwa to hɔ, na ɔnam Honhom tumi so san fa bio, sɛ ɔbɛma awufoɔ wusɔreɛ, na ɔno ara nso na ɔbɛsɔre afiri awufoɔ mu kanee.",
                "9": "Ɛno nti; ɔne Onyankopɔn abakan, mmerɛ dodoɔ a ɔbɛdi ama nnipa mma nyina ara no; na wɔn a wɔgye no di no wɔbɛgye wɔn nkwa.",
                "10": "Na ɛnam sɛ ɔdi ma obi ara nti no, nnipa nyina ara ba Onyankopɔn hɔ; ɛno nti, wɔgyina n’anim sɛ ɔmmu wɔn atɛn sɛdeɛ nokware ne kronkronyɛ a ɛwɔ ne mu no teɛ. Ɛno nti, mmara no awieɛ no a ɛyɛ deɛ Kronkroni no de ama no, sɛ wɔde bɛma asotweɛ a ɛbata ho no, na saa asotweɛ a ɛbata ho no ko tia anigyeɛ a ɛbata ho no de ama mpata no awieɛ—",
                "11": "Na ehia sɛ biribi ara nya deɛ ɛko etia no, sɛ anyɛ saa a, m’abakan wɔ ɛserɛ so, anka teneneeyɛ remma mu, ɛna atirimuɔdensɛm, nso, ɛna kronkronyɛ, anaa mɔborɔyɛ ɛna papa anaa deɛ ɛnyɛ. Anka adeɛ nyina ara bɛbɔ mu ayɛ baako. Na, sɛ ɛsɛ sɛ ɛyɛ nnipadua baako a, ɛsɛ sɛ ɛyɛ sɛdeɛ owuo a enni nkwa anaa owuo, anaa porɔɛ, anaa deɛ ɛnporɔ, anigyeɛ anaa mɔborɔyɛ, nyansa anaa gyimii.",
                "12": "Ɛno nti adebɔ bɛyɛ adeɛ a ɛnyɛ hwee; ɛno nti anka botaee biara remma adebɔ yi awieɛ no ho. Ɛno nti na ehia sɛ saa adeɛ yi sɛe Nyankopɔn nyansa ɛne ne ɛnniawieɛ botaee, ɛne ne tumi nso, ɛne n’ahummɔborɔ, ne Nyankopɔn atɛntenenee no nso.",
                "13": "Na sɛ mobɛka sɛ mmara nni hɔ a, mobɛka nso sɛ bɔne nni hɔ. Sɛ mobɛka sɛ bɔne nni hɔ a, mo bɛka nso sɛ teneneeyɛ nni hɔ. Na sɛ teneneeyɛ nni hɔ a, anigyeɛ nso nni hɔ. Na sɛ teneneeyɛ anaa anigyeɛ nni hɔ a, na asotweɛ ne mɔborɔyɛ nso nni hɔ. Na sɛ saa nneɛma yi nyina ara nni hɔ a, Onyankopɔn nni hɔ, na sɛ Onyankopɔn nni hɔ a na yɛn nso yɛnni hɔ, na asaase nso saa ara; ɛneɛ na adebɔ biara bi remma, anaa biribi renyɛ anaa biribi rennyɛ biribi; ɛno nti, na nneɛma nyina ara ayera.",
                "14": "Na afei, me mmammarima me ka saa nneɛma yi kyerɛ mo ama mo asua na mo anya ho mfasoɔ; ɛfiri sɛ Onyankopɔn wɔ hɔ, na ɔno na wabɔ adeɛ nyina ara, ɛne nneɛma a ɛwɔ ɛsoro ne asaase mu nyina ara, nneɛma a ɛyɛ biribi ne nneɛma a wɔgyina so yɛ biribi.",
                "15": "Na sɛ ɔde ne botaee a ɛnniawieɛ no bɛba wɔ nnipa awieɛ mu no, mmerɛ a ɔbɔɔ yɛn awofoɔ a wɔdi kan no, ne ewuram mmoa, ne ewiemu nnomaa, yɛtwa ne tiawa a, wawie nneɛma nyina ara bɔ no, ɛbɛhia sɛ biribi bɛko ma atia, dua a wabra sɛ ɛmma wonni no, mpo sɛ ɛbɛko atia nkwadua no; baako yɛ dɛ na baako no yɛ nwono.",
                "16": "Ɛno nti, Awurade Nyankopɔn maa nnipa kwan sɛ ɔno ara nyɛ deɛ ɔpɛ. Nanso, nnipa anntumi annyɛ deɛ ɔpɛ, agye sɛ adeɛ baako bi daadaa no, anaa sɛ foforɔ bi.",
                "17": "Na me, Lihae, ɛnam deɛ makenkan no, a ɛho hia no, deɛ wɔatwerɛ no mu no kyerɛ sɛ, Onyankopɔn bɔfoɔ firi soro bɛhwee ase; ɛno nti wabɛyɛ ɔbonsam, ɛnam sɛ ɔpɛɛ sɛ ɔyɛ deɛ ɛyɛ bɔne wɔ Onyankopɔn anim.",
                "18": "Na ɛnam sɛ ɔfiri ɛsoro abɛhwe ase, na wayɛ mmɔbɔ afebɔɔ no nti, ɔrehwehwɛ adasamma nyina ara nso mmɔborɔyɛ. Ɛno nti, ɔka kyerɛɛ Hawa, aane, mpo ɔwɔ dada no, deɛ ɔyɛ ɔbonsam no, a ɔyɛ atorɔ nyina ara agya no, na ɔkaa sɛ: Di aduaba a wɔabra wo sɛ nni no, na worennwu, mmom wobɛyɛ sɛ Onyankopɔn, na wobɛhunu papa ne bɔne.",
                "19": "Na Adam ne Hawa dii aduaba a wɔabra wɔn sɛ mma wɔn nni no, Onyankopɔn pamoo wɔn firi Eden turo no mu sɛ wɔn kɔdɔ asaase no so.",
                "20": "Na wɔn awo mma, aane mpo abusuakuo a ɛwɔ asaase yi so nyina ara.",
                "21": "Na nnipa mma nna waree, sɛdeɛ Onyankopɔn pɛ teɛ, ama wɔatumi asakyera afiri bɔne ho mmerɛ a wɔte ase wɔ honam mu yi; ɛno nti, wɔn tebea bɛyɛɛ nsɔhwɛ mmerɛ tebea, na wɔn nkwa nna yɛɛ tentene, sɛdeɛ Awurade Nyankopɔn mmaransɛm a ɔde maa nnipa mma no teɛ; ɛnam sɛ ɔmaa wɔn mmaransɛm sɛ nnipa nyina ara nsakyera; ɛnam sɛ ɔdaa no adi kyerɛɛ nnipa nyina ara sɛ wɔayera, ɛnam wɔn awofoɔ mmaratoɔ nti.",
                "22": "Na afei, hwɛ, sɛ Adam anto mmara a anka ɔrenhwe ase, na anka ɔdaso te Eden turo no mu. Na anka nneɛma a wɔbɔɔɛ nyina ara daso te sɛdeɛ ɛteɛ wɔ mmerɛ a wɔbɔɔɛ no; na anka wɔbɛtena hɔ afebɔɔ, na wɔnnya awieɛ.",
                "23": "Na anka wɔrennya mma, ɛno nti anka wɔbɛtena ase wɔ tebea bi mu a anka wɔnnim hwee, wɔnni ɛdɛ, ɛfiri sɛ wɔnnim mmɔborɔyɛ; wɔnnyɛ papa, ɛfiri sɛ wɔnnim bɔne.",
                "24": "Mmom hwɛ, wayɛ adeɛ nyina ara wɔ deɛ onim adeɛ nyina ara no nyansa mu.",
                "25": "Adam hwee ase sɛdeɛ ɛbɛyɛ a nnipa bɛtena ase; na nnipa te ase, sɛ ɔbɛnya ɛdɛ.",
                "26": "Na mmerɛ no wie duru a, Mesaia no bɛba abɛdi ama nnipa mma afiri asehweɛ no mu. Na ɛnam sɛ wadi ama wɔn afiri asehweɛ mu nti no, wɔn anya fawohodie afebɔɔ a wɔtumi hunu papa ne bɔne; wɔdwene ma wɔn ankasa wɔn ho na nnyɛ sɛ obi dwene ma wɔn, gye sɛ ɛnam mmara asotweɛ so wɔ ɛda kɛseɛ a ɛdi awieɛ no mu, sɛdeɛ mmaransɛm a Onyankopɔn de ama no teɛ.",
                "27": "Ɛno nti, nnipa anya fawohodie wɔ honam afa mu; na biribiara a ehia ma nnipa no Onyankopɔn de ama wɔn. Na wɔn wɔ ho kwan sɛ wɔfa fawohodie ne nkwa a ɛnniawieɛ a ɛnam nnipa nyina ara Ntamgyinafoɔ kɛseɛ no so, anaa wɔfa nnɔmum ne owuo sɛdeɛ ɔbonsam nnɔmumfa tumi no teɛ; ɛfiri sɛ ɔhwehwɛ sɛ nnipa nyina ara bɛyɛ mmɔbɔ sɛdeɛ ɔno ara teɛ no.",
                "28": "Na afei, me mmammarima, mepɛ sɛ mohwɛ saa Ntamgyinafoɔ kɛseɛ no, na motie ne mmaransɛm kɛseɛ no, na ama mo adi nokware wɔ ne nsɛm ho, na moafa nkwa a ɛnniawieɛ, sɛdeɛ Honhom Kronkron no pɛ teɛ.",
                "29": "Na mepɛ sɛ mommfa owuo a ɛnniawieɛ, sɛdeɛ honam pɛ ne bɔne a ɛte ne mu no teɛ; deɛ ɛma ɔbonsam honhom no tumi ma ɔfa wɔn nnɔmum de wɔn kɔ asamando no, na ama wɔadi wɔn so hene wɔ ɔno ara naheman mu.",
                "30": "Maka saa nsɛm kakra yi akyerɛ mo nyina ara me mmammarima, wɔ nna a edi akyire wɔ me nsɔhwɛ nna yi mu; na mafa deɛ ɛyɛ, sɛdeɛ nkɔmhyɛni no nsɛm teɛ. Na menni botae biara gye sɛ mo akra yiedie a ɛtehɔ daa nko ara. Amen."
            },
            "3": {
                "1": "Na afei, mekasa kyerɛ wo, Yosef me kaakyire. Wɔwoo wo wɔ ɛserɛ a mehunu amanehunu wɔ so no; aane, mawerɛhoɔ kɛseɛ nna mu na wo maame wo woɔ.",
                "2": "Na ma Awurade nso mfa asaase yi nsi hɔ ma wo, asaase a ɛsombo kɛseɛ yi ɛnyɛ w’agyapadeɛ, na ɛnyɛ agyapadeɛ ma w’asefoɔ ne wo nuanom, na ɛntim hɔ ma wɔn afebɔɔ, sɛ mobɛdi Israel Kronkroni no mmaransɛm so a.",
                "3": "Na afei, Yosef, me kaakyire, wo a me yii wo firii ɛserɛ a mehunu amanehunu wɔ so no, Awurade nhyira wo afebɔɔ, na wase rennhye koraa ara da.",
                "4": "Na hwɛ, wo a woyɛ m’asene mu aduaba, na me yɛ Yosef aseni a wɔsoaa no kɔɔ nnɔmum mu wɔ Misraim no. Na apam kɛseɛ na Awurade ne Yosef faaɛ.",
                "5": "Ɛno nti, Yosef hunu yɛn nna ampa. Na ɔnyaa bɔhyɛ firii Awurade hɔ sɛ aduaba a ɛfiri n’asene mu, na Awurade Nyankopɔn bɛma Israel fiefoɔ tenenee mman; nnyɛ Mesaia no, mmom mman a ɛsɛ sɛ Awurade bu, nanso, wɔbɛkae no wɔ Awurade apam mu sɛ ɛwɔ sɛ wɔyi Mesaia no kyerɛ wɔn wɔ nna a aka akyire no mu, ɛwɔ honhom no tumi mu, kɔsi sɛ ɔde wɔn bɛfiri esum mu bɛba ɛhan mu—aane, firi esum a ahinta ne nnɔmum mu aba fawohodie mu.",
                "6": "Na Yosef dii adanseɛ ampa ara, kaa sɛ: Adehununi bi na Awurade me Nyankopɔn bɛyi no, ɔno na ɔbɛyɛ adehunufoɔ a wɔayi no ama m’asene mu aduaba.",
                "7": "Aane Yosef kaae ampa: sei na Awurade ka kyerɛɛ me: Adehununi soronko na meyi no afiri w’asene aduaba mu, na ɔbɛkrɔn kɛseɛ wɔ aduaba biara a ɛfiri w’asene mu no. Na ɔno na mede mmaransɛm bɛma no sɛ ɔnyɛ adwuma ma w’asene mu aduaba, a ɛyɛ ne nuanom, ɔbɛsombo kɛseɛ ama wɔn, mpo ɔbɛma wɔahunu apam a mene wɔn agyanom afa no.",
                "8": "Na mɛma no mmaransɛm sɛ ɔnnyɛ adwuma foforɔ biara gye sɛ adwuma a mɛhyɛ no sɛ ɔnyɛ no. Na mɛyɛ no kɛseɛ wɔ m’ani so; ɛfiri sɛ ɔbɛyɛ m’adwuma.",
                "9": "Na ɔbɛyɛ kɛseɛ sɛ Mose, deɛ maka sɛ mɛma no so ama mo no, sɛ ɔmmɛgye me nkurɔfoɔ, O Israel fiefoɔ.",
                "10": "Na Mose na mɛma no so sɛ ɔmmɛgye wo nkurɔfoɔ mfiri Misraim asaase so.",
                "11": "Nanso mɛma adehununi bi afiri aduaba a ɛfiri wasene mu no; na ɔno na mɛma no tumi ama ɔde m’asɛm ama wasene mu aduaba—na ɛnnyɛ masɛm nkoa ara na ɔde bɛma, Awurade na ɔseɛ, mmom ɔbɛma wɔn agye masɛm no adikan akɔ wɔn nkyɛn no.",
                "12": "Ɛno nti, w’asene mu aduaba no bɛtwerɛ; ɛna Yuda asene mu aduaba bɛtwerɛ; ɛna deɛ aduaba a ɛfiri w’asene mu bɛtwerɛ, ne aduaba a ɛfiri Yuda asene mu bɛtwerɛ no, bɛbɔ mu anyini de ama atorɔ nkyerɛkyerɛ no ayɛ dinn, ada hɔ na wɔabrɛ apereapereɛ ase, na ɛde asomdwoeɛ aba aduaba a ɛfiri w’asene mu no, ɛna ɔde wɔn agyanom nimdeɛ abrɛ wɔn wɔ nna a edi akyire no mu, na wada m’apam no nso adi akyerɛ wɔn, Awurade na ɔseɛ.",
                "13": "Na mmrɛyɛ mu na wɔbɛhyɛ no den, saa da no mu na m’adwuma bɛhyɛ aseɛ wɔ mo nkurɔfoɔ nyina ara mu, de akanyan mo, O Israel fiefoɔ, Awurade na ɔseɛ.",
                "14": "Na saa na Yosef hyɛɛ nkɔm sɛ: Hwɛ, Awurade bɛhyira saa adehununi yi, na wɔn a wɔrehwehwɛ n’ahweaseɛ no anim bɛgu ase; na saa bɔhyɛ yi a manya afiri Awurade hɔ a ɛyɛ m’asene mu aduaba no bɛba mu. Hwɛ, mewɔ awerɛhyɛm sɛ saa bɔhyɛ yi bɛba mu.",
                "15": "Na wɔde ne din bɛto me; na ɛbɛyɛ n’agya din. Na ɔbɛyɛ sɛ me ara; ɛfiri sɛ adeɛ a Awurade nam ne nsa mu bɛba wɔ Awurade tumi mu no, de me nkurɔfoɔ bɛba nkwagyeɛ mu.",
                "16": "Aane, saa na Yosef hyɛɛ nkɔm: Mewɔ saa adeɛ yi ho awerɛhyɛm, mpo sɛdeɛ mewɔ Mose bɔhyɛ no ho awerɛhyɛm no; ɛnam sɛ Awurade aka akyerɛ me sɛ; mɛkora w’asefoɔ so afebɔɔ.",
                "17": "Na Awurade aka sɛ: Merebɛma Mose bi so; na mɛma no tumi wɔ poma mu; na mede atɛmmuo bɛma no wɔ ntwerɛeɛ mu. Na nso merensan ne tɛkyerɛma mu ama wakasa pii, na merennyɛ no ɔberempɔn wɔ nkasaɛ mu. Mmom mede me ara me nsatea bɛtwerɛ me mmara ama no; na mɛma no ɔkasamafoɔ.",
                "18": "Na Awurade ka kyerɛɛ me nso sɛ: Mɛma w’asene mu aduaba so; na mabɔ ɔkasamafoɔ ama no. Na me, hwɛ, mɛma watwerɛ ntwerɛ a aduaba a ɛfiri w’asene mu atwerɛ no w’asene mu aduaba na ɔkasamafoɔ a ɔfiri wasene mu no na ɔbɛda no adi.",
                "19": "Na nsɛm a ɔbɛtwerɛ no bɛyɛ me nyansasɛm a ɛhia sɛ ɔde kɔma w’asene mu aduaba no. Na ɛbɛyɛ te sɛdeɛ w’asene mu aduaba asu afrɛ wɔn firi mfuturo mu no; ɛfiri sɛ menim wɔn gyedie.",
                "20": "Na wɔbɛsu afiri mfuturo mu; aane, nsakyeraɛ a wɔde kɔ wɔn nuanom ho mpo, awoɔntoatoasoɔ bebree a ɛbɛtwa mu akyire yi mpo wɔ wɔn nkyɛn. Na ɛbɛba no sɛ wɔn suu bɛkɔ sɛdeɛ wɔn nsɛm no mmerɛ si teɛ.",
                "21": "Ɛnam wɔn gyedie nti wɔn nsɛm bɛfiri m’ano mu akɔ wɔn nuanom no a wɔyɛ wasene mu aduaba no hɔ; na wɔn nsɛm mmerɛ yɛ mu no, mɛma wɔn ahoɔden wɔn gyedie mu de akae apam a mene wɔn agyanom faaɛ no.",
                "22": "Na afei, hwɛ, me babarima Yosef, sei na m’agya a na ɔte ase tete no hyɛɛ nkɔm.",
                "23": "Ɛno nti, ɛnam saa apam yi nti wɔahyira wo; na wɔrensɛe w’asefoɔ, ɛfiri sɛ wɔbɛtie nwoma no mu nsɛm.",
                "24": "Na obi a ɔyɛ ɔbrempɔn bɛsɔre wɔ wɔn mu, ɔno na ɔbɛyɛ papa pii, wɔ kasa ne nneyɛɛ mu, na ɔbɛyɛ adwendideɛ wɔ Onyankopɔn nsa mu de ne gyedie mmorosoɔ no ayɛ anwanwadeɛ kɛseɛ, na wayɛ adeɛ a ɛso wɔ Onyankopɔn anim, ɔnam so de nkenyan pii abrɛ Israel fiefoɔ, ɛna wo nuanom asefoɔ nso.",
                "25": "Na afei, nhyira ne wo, Yosef. Hwɛ, wo yɛ ketewa, ɛno nti tie wo nua barima Nifae nsɛm, na ɛbɛyɛ hɔ ama wo sɛdeɛ nsɛm a maka akyerɛ wo nyina ara teɛ. Kae w’agya a ɔrewuo no nsɛm. Amen."
            },
            "4": {
                "1": "Na afei, me, Nifae, meka deɛ ɛfa nkɔmhyɛ a m’agya aka ho nsɛm a ɛfa Yosef a wɔde no kɔɔ Misraim no ho.",
                "2": "Na hwɛ, ɔhyɛɛ nkɔm a ɛfa n’asefoɔ nyina ara ho ampa. Na nkɔmhyɛ a ɔtwerɛe no, nnyɛ akɛseɛ. Na ɔhyɛɛ yɛn ho nkɔm, ɛna yɛn daakye awoɔntoatoasoɔ nso ho; na wɔatwerɛ no wɔ yaawa mprɛte no so.",
                "3": "Ɛno nti, mmerɛ a m’agya de ne kasa a ɛfa Yosef nkɔmhyɛ ho baa awieɛ akyire yi no, ɔfrɛɛ Laman mmammarima ne ne mmammaa, na ɔka kyerɛɛ wɔn sɛ: Hwɛ, me mmammarima ne me mmammaa, mo a mo yɛ m’abakan no mmammarima ne mma maa, mepɛ sɛ mobɛnya aso ama me nsɛm.",
                "4": "Ɛfiri sɛ Awurade Nyankopɔn aka sɛ: Mmerɛ dodoɔ biara a mobɛdi me mmaransɛm so no mobɛyɛ frɔmfrɔm wɔ asaase yi so; na mmerɛ dodoɔ biara a moanni me mmaransɛm so no, wɔbɛtwa mo afiri m’ani so atwene.",
                "5": "Mmom monhwɛ, me mmammarima ne me mmammaa, merentumi nkɔ me nna mu, gye sɛ megya me nhyira gu mo so; na hwɛ, menim sɛ sɛ wɔtete mo wɔ ɛkwan a ɛsɛ sɛ mo fa so no so a, morenkwati mfiri ho.",
                "6": "Ɛno nti, sɛ wɔdome mo a, hwɛ, megya me nhyira gu mo so, ama wayi nnomee no afiri mo so na wɔde agu mo awofoɔ tiri so.",
                "7": "Ɛno nti, ɛnam me nhyira nti, Awurade Nyankopɔn remma kwan mma mo nnsɛe; ɛno nti, ɔbɛhu mo ne mo asefoɔ mmɔbɔ afebɔɔ.",
                "8": "Na ɛbaa sɛ mmerɛ a m’agya kasa kyerɛɛ Laman mmammarima ɛne ne mmammaa wieeɛ no, ɔmaa wɔde Lemuel mmammarima ɛne ne mmammaa baa n’anim.",
                "9": "Na ɔkasa kyerɛɛ wɔn sɛ: Hwɛ, me mmammarima ne me mmammaa, mo a moyɛ me ba barima a ɔtɔ so mmienu mmammarima ɛne ne mmammaa; hwɛ, megya mo nhyira a megyaa Laman mmammarima ɛne ne mmammaa no bi; ɛno nti, wɔrensɛe mo korakora; mmom awieɛ no bɛnya nhyira w’asefoɔ.",
                "10": "Na ɛbaa sɛ m’agya kasa kyerɛɛ wɔn wieeɛ no, hwɛ, ɔkasa kyerɛɛ Ismael mmammarima, aane, mpo ɛne ne fidua no nyina ara.",
                "11": "Na ɔkasa kyerɛɛ wɔn wieeɛ no, ɔkasa kyerɛɛ Sam sɛ: Nhyira ne wo ne w’asefoɔ; na wobɛnya asaase no adi sɛdeɛ wo nua Nifae nyaeɛ no. Na wɔbɛkan w’asefoɔ aka n’asefoɔ ho; na wɔbɛhyira wo wɔ wo nna nyina ara mu.",
                "12": "Na ɛbaa sɛ mmerɛ a m’agya, Lihae, kasa kyerɛɛ ne fiefoɔ nyina ara wieeɛ no, sɛdeɛ ɛte wɔ n’akoma mu ne Awurade Honhom a ɛwɔ ne mu teɛ no nti ɔbɛbɔɔ akɔkora. Na ɛbae sɛ ɔwuii na wɔsiee no.",
                "13": "Na ɛbaa sɛ ne wuo akyiri no, ankyɛre biara na ɛnam kɔkɔbɔ a Awurade de faa me so nti Laman ne Lemuel ɛna Ismael mmammarima no bo fuu me.",
                "14": "Na me, Nifae wɔhyɛɛ me sɛ menkasa nkyerɛ wɔn sɛdeɛ n’asɛm teɛ; ɛnam sɛ maka nsɛm bebree akyerɛ wɔn dada na m’agya nso saa ara, ansa na ɔrewuo; saa abakɔsɛm no mu bebree na wɔatwerɛ wɔ me mprɛte nkae no so.",
                "15": "Na yeinom so na metwerɛ nsɛm a me kra pɛ, ɛne twerɛsɛm no mu dodoɔ a wɔkrukyire agu yaawa mprɛte so no. Na me kra anigye twerɛsɛm ho, na m’akoma dwendwene ho, na metwerɛ ma me mma sɛ wɔbɛsua na wɔanya ho mfasoɔ.",
                "16": "Hwɛ, me kra anigye wɔ Awurade nneɛma ho; na m’akoma kɔ so dwendwene nneɛma a mahunu na mateɛ ho mmerɛ nyina ara.",
                "17": "Nanso, yeinom nyina ara akyiri no, Awurade papayɛ kɛseɛ no ama mahunu ne nwuma akɛseɛ a ɛyɛ nnwanwa no, m’akoma tea mu sɛ: O mmɔborɔwa a ɔte sɛ me! Aane, m’akoma di anibereɛ ɛnam me honam nti; me kra di yea ɛnam m’amumuyɛ nti.",
                "18": "Ɛfiri sɛ nsɔhwɛ ne bɔne a atwa me ho ahyia no yɛ ɔhaw ma me.",
                "19": "Na sɛ mepɛ sɛ megye m’ani a, m’akoma si apenee ɛnam me bɔne nti; nanso, me nim deɛ mede me werɛ ahyɛ ne mu.",
                "20": "Me Nyankopɔn na wayɛ me sɔmuboafoɔ; wɔagye me wɔ m’ahohiahia mu wɔ ɛserɛ no so; na wɔakora me wɔ nsuo no bunu kɛseɛ no mu.",
                "21": "Ɔde ne dɔ ahyɛ me ma ama akɔduru sɛ mehonam mpo bɛhyeɛ.",
                "22": "Wama animguaseɛ aka m’atamfo ara ama wɔn ho awoso wɔ m’anim.",
                "23": "Hwɛ, wate me suu wɔ adekyeɛ mu, na ɔnam yikyerɛ so ma me nimdeɛ adesaɛberɛ mu.",
                "24": "Na adekyeɛ duruɛ no, na menya akokoɔduro bɔ mpaebɔ denden mu wɔ n’anim, aane, me maa me nne so kɔɔ ɔsoro; na abɔfoɔ baa ɛfam bɛsomm me.",
                "25": "Na ɔnam ne Honhom ataban no so de me nipadua no kɔɔ bepɔ tentene soronko bi so. Na m’ani ahunu nneɛma akɛseɛ, aane, deɛ ɛso ma nipa mpo; ɛno nti wɔabra me sɛ mma me ntwerɛ.",
                "26": "O ɛneɛ, sɛ mahunu nneɛma akɛseɛ sei, na Awurade aberɛ ne ho ase ama nnipa mma wɔ ahummɔborɔ pii mu asera nnipa a, adɛn nti na ɛsɛ sɛ m’akoma ɛsu, na me kra kyinkyini wɔ awerɛhoɔ bɔnhwa mu, na mefɔn, na m’ahoɔden so te, ɛnam m’amanehunu nti?",
                "27": "Na adɛn nti na ɛwɔ sɛ me gyae me ho ma bɔne, ɛnam me honam nti anaa? Aane, adɛn nti na ɛwɔ sɛ me ma nsɔhwɛ kwan, ma ɔbɔnefoɔ no nya kwan wɔ m’akoma mu sɛe m’asomdwoeɛ na ɔteetee me kra? Adɛn nti na ɛwɔ sɛ me bofu ɛnam me tamfo nti?",
                "28": "Sɔre, me kra! Nngo wo ho wɔ bɔne mu bio. Di dɛ, O m’akoma, mma me kra atamfoɔ kwan bio.",
                "29": "Mma wo bo mfu bio, ɛnam m’atamfoɔ nti. Mma m’ahoɔden so nte ɛnam m’amanehunu nti.",
                "30": "Di dɛ, O m’akoma, na sufrɛ Awurade, na ka sɛ: O Awurade, mɛyi wo ayɛ afebɔɔ; aane, me kra bɛdi dɛ wɔ wo mu, me Nyankopɔn, ne me nkwagyeɛ botan.",
                "31": "O Awurade wo bɛdi ama me kra anaa? Wo bɛgye me afiri m’atamfoɔ nsa mu anaa? Aane, sɛ bɔne pue a, wobɛma me ho awoso anaa?",
                "32": "Ma asamando pono mu nto wɔ m’anim abrɛ nyina ara, ɛfiri sɛ m’akoma abubu, na me honhom aboto! O Awurade, na worento wo tenenee pono kɛseɛ no mu wɔ m’anim, sɛdeɛ ɛbɛyɛ a mɛnante wɔ bɔnhwa kwan no so, na manante wɔ ɔkwan pefee no mu.",
                "33": "O Awurade, wo de wo tenenee ataadeɛ no bɛtwa me ho ahyia! O Awurade, wobɛtwa ɔkwan ama mede adwane afiri m’atamfo nsa mu! Wobɛma me kwan no ayɛ tee wɔ m’anim! Woremfa biribi ntware me kwan mu—na mmom wo bɛma me kwan mu ada hɔ wɔ m’anim, na worensi me kwan, na mmom me tamfo akwan.",
                "34": "O Awurade, Mede me werɛ ahyɛ wo mu, na mede me werɛ bɛhyɛ wo mu afebɔɔ. Meremfa me werɛ nhyɛ honam abasa mu; ɛfiri sɛ menim sɛ Awurade adome deɛ ɔde ne werɛ hyɛ honam abasa mu. Aane, nomee ne deɛ ɔde ne werɛ hyɛ nipa mu anaa ɔde honam yɛ ne basa.",
                "35": "Aane, menim sɛdeɛ obiara bɛbisa afiri Onyankopɔn hɔ no, ɔde bɛma no kwa. Aane, sɛ mammisa deɛ ɛnsɛ a, me Nyankopɔn de bɛma me; ɛno nti mɛma me nne so ama wo; aane, mɛsu afrɛ wo, me Nyankopɔn, me tenenee botan. Hwɛ, me nne bɛforo soro aba wo hɔ afebɔɔ, me botan ne me Nyankopɔn a ɛtehɔ daa. Amen."
            },
            "5": {
                "1": "Hwɛ, ɛbaa sɛ Me, Nifae mesuui pii frɛɛ Awurade me Nyankopɔn, ɛnam me nuanom abufuo nti.",
                "2": "Mmom hwɛ, wɔn abufuo no yɛɛ kɛseɛ wɔ me so ara maa wɔpɛɛ sɛ wɔyi me nkwa firi hɔ.",
                "3": "Aane, wɔnwiinwii tiaa me reka sɛ: Yɛn nua ketewa yi pɛ sɛ ɔdi yɛn so hene; na ɛnam ɔno nti yɛnyaa nsɔhwɛ pii; ɛno nti, afei, momma yɛn nku no, sɛdeɛ ɛbɛyɛ a ne nsɛm nti yɛn nhunu amane. Na hwɛ yɛremma no kwan mma ɔnni yɛn so hene; na yɛn mpanimfoɔ yi mmom na ɛwɔ sɛ yɛdi nkurɔfoɔ yi so hene.",
                "4": "Afei deɛ merentwerɛ nsɛm a wɔnwiinwii tiaa me wɔ ho no nyina ara wɔ mprɛte yi so. Mmom ɛyɛ ma me sɛ meka sɛ wɔpɛɛ sɛ wɔyi me nkwa firi hɔ.",
                "5": "Na ɛbaa sɛ Awurade bɔɔ me kɔkɔ sɛ me Nifae, memfiri wɔn nkyɛn na menwane nkɔ ɛserɛ no so, ɛne wɔn a wɔpɛ sɛ wɔne me kɔ nyina ara no.",
                "6": "Ɛno nti, ɛbaa sɛ me, Nifae, mefaa m’abusuafoɔ, ne Soram nso abusuafoɔ, ne Sam, me nua panin ne n’abusuafoɔ, ne Yakob ne Yosef, me nuanom nketewa, ɛne me nua mmaanom nso, ɛne obi ara a ɔpɛɛ sɛ ɔne me kɔ. Na wɔn a wɔpɛɛ sɛ wɔne me kɔ nyina ara no yɛ wɔn a wɔgyee Onyankopɔn kɔkɔbɔ ɛne ne yikyerɛ diiɛ no; ɛno nti; wɔtiee me nsɛm.",
                "7": "Na yɛ faa yɛn ntomadan ne nneɛma a yɛbɛtumi afa nyina ara, na yɛtuu kwan wɔ nna bebree mu wɔ ɛserɛ no so. Na yɛakwantuo no akyiri nna bebree nta mu no, yɛ sisii yɛn ntomadan.",
                "8": "Na me nkurɔfoɔ no pɛɛ sɛ yɛfrɛ saa asaase no Nifae, ɛno nti, yɛfrɛɛ no Nifae.",
                "9": "Na wɔn a wɔkaa me ho no nyina ara gye too wɔn so sɛ wɔbɛfrɛ wɔn ho sɛ Nifae nkurɔfoɔ.",
                "10": "Na yɛhwɛɛ sɛ yɛbɛdi Awurade ntɛmmuo, ɛne ne nhyehyɛeɛ, ɛne ne mmaransɛm so wɔ adeɛ nyina ara mu sɛdeɛ Mose mmara no teɛ.",
                "11": "Na na Awurade ka yɛn ho; na yɛbɛyɛɛ frɔmfrɔm mmorosoɔ; ɛfiri sɛ yɛduaa aba, na yɛtwaa nnɔbaɛ mmorosoɔ. Na yɛhyɛɛ aseɛ yɛnee nnwan ne anantwie ne mmoa ahodoɔ nyina ara bi.",
                "12": "Na me, Nifae, mefaa twerɛtohɔsɛm no a wɔakrukyire wɔ yaawa mprɛte so no nso baae; ɛna adeɛ krukruwa anaa kyerɛkyerɛkwan no a Awurade de ne nsa yɛ maa m’agya no, sɛdeɛ wɔatwerɛ no.",
                "13": "Na ɛbaa sɛ yɛhyɛɛ aseɛ yɛɛ frɔmfrɔm mmorosoɔ, na yɛdɔree wɔ asaase no so.",
                "14": "Na me, Nifae, mefaa Laban akofena no, na me hwɛɛ so yɛɛ akofena no pii, ebia na nkurɔfoɔ no a seisei yɛfrɛ wɔn Lamanfoɔ no asɔre yɛn so sɛ wɔrebɛsɛe yɛn; ɛfiri sɛ menim ɛtan a wɔn wɔ de ma me, ne me mma ne wɔn a wɔfrɛ wɔn sɛ me nkurɔfoɔ no.",
                "15": "Na mekyerɛɛ me nkurɔfoɔ sɛdeɛ wɔsi si adan, ne sɛdeɛ yɛde nnua, ne dadeɛ, ne kɔɔbere, ne yaawa, ne sika kɔkɔɔ, ne dwetɛ, ne aboɔ a ɛsombo a ɛwɔ hɔ mmorosoɔ no de yɛ adwuma.",
                "16": "Na me, Nifae, mesii tɛmpol; na mesii no sɛdeɛ Solomon tɛmpol kɛseɛ no teɛ pɛpɛɛpɛ gye sɛ, nsonsonoɛ a na ɛda ntamu ne sɛ yei deɛ wɔamfa nneɛma a ɛsombo pii ansi ɛfiri sɛ na saa nneɛma no bi nni asaase no so, ɛno nti, mantumi ansi no sɛ Solomon deɛ no bi; na mmom ɔkwan a wɔfaaso siiɛ no tesɛ Solomon tɛmpol no na nsanoadwuma no nso yɛɛ fɛ soronko.",
                "17": "Na ɛbaa sɛ me, Nifae, mekyerɛɛ me nkurɔfoɔ adwumaden yɛ, ne sɛdeɛ wosi yɛ nsaano adwuma.",
                "18": "Na ɛbaa sɛ wɔpɛɛ sɛ me yɛ wɔn hene. Mmom me, Nifae, mampɛ sɛ wɔbɛnya ɔhene; nanso me yɛɛ deɛ m’ahoɔden bɛtumi maa wɔn.",
                "19": "Na hwɛ, Awurade asɛm aba mu ama me nuanom, deɛ ɔkaaɛ faa wɔn ho, sɛ mɛyɛ wɔn hene ne wɔn kyerɛkyerɛni no. Ɛno nti meyɛɛ wɔn hene ne wɔn kyerɛkyerɛni sɛdeɛ Awurade mmaransɛm no teɛ no; kɔpem mmerɛ a wɔhwehwɛɛ sɛ wɔyi me nkwa firi hɔ no.",
                "20": "Ɛno nti Awurade asɛm a ɔka kyerɛɛ me no baae mu, deɛ ɔkaa sɛ: Mmerɛ tentene a wɔn antie wo nsɛm no, wɔbɛtwa wɔn afiri Awurade anim atwene. Na hwɛ, wɔtwaa wɔn firii n’anim twenee.",
                "21": "Na ɔmaa nnomee baae wɔn so, aane, nnomee a ɛmu yɛ den, ɛnam wɔn amumuyɛ nti. Na hwɛ, wɔyɛɛ wɔn akoma den tiaa Awurade, maa wɔbɛyɛɛ sɛ ɛboɔ a ɛyɛ den; ɛno nti, ɛnam sɛ na wɔn yɛ fitaa, na wɔn ho yɛ fɛ yie na wɔn ho yɛ anika, sɛdeɛ ɛbɛyɛ na wɔn ho anyɛ anibereɛ amma me nkurɔfoɔ no nti, Awurade Nyankopɔn maa wɔn honam bɛ pirimuee.",
                "22": "Na sei na Awurade Nyankopɔn seɛ: Merebɛma wɔn ho ayɛ wo nkurɔfoɔ no aniwudeɛ gye sɛ wɔsakyeraae firi wɔn amumuyɛ ho.",
                "23": "Na nomee bɛka deɛ n’asefoɔ de wɔn ho bɛfra wɔn asefoɔ mu no; na nnomee a wɔde adome wɔn no, wɔde bɛdome wɔn nso. Na Awurade na ɔkae, na ɛyɛɛ hɔ.",
                "24": "Na ɛnam sɛ nnomee baa wɔn so nti no wɔbɛyɛɛ akwadwofoɔ a nsɛmɔnee ne naadaa ahyɛ wɔn ma, na wɔhwehwɛɛ ɛserɛ no so pɛɛ mmoa a wɔkyere mmoa foforɔ we.",
                "25": "Na Awurade Nyankopɔn ka kyerɛɛ me sɛ: Wɔbɛyɛ mmaahweɛ ama w’asefoɔ de akanyan wɔn ama wɔn akae me; na mmerɛ dodoɔ biara a wɔn ankae me, na wɔntie me nsɛm no, wɔbɛhwe wɔn mmaa ara kɔpem sɛ wɔbɛsɛe wɔn mpo.",
                "26": "Na ɛbaa sɛ me, Nifae, meyii Yakob ne Yosef sii hɔ, maa wɔn bɛyɛɛ asɔfoɔ ne akyerɛkyerɛfoɔ wɔ nnipa a wɔwɔ asaase no so.",
                "27": "Na ɛbaa sɛ yɛtenaa ase wɔ anigyeɛ mu.",
                "28": "Na mfie aduasa abɛtwa mu kɔ, ɛfiri mmerɛ a yɛfirii Yerusalem no.",
                "29": "Na me, Nifae, mede twerɛtohɔsɛm no agu me mprɛte a mayɛ a ɛfa me nkurɔfoɔ ho no so bɛpem saa mmerɛ tentene yi.",
                "30": "Na ɛbaa sɛ Awurade Nyankopɔn ka kyerɛɛ me sɛ: Yɛ mprɛte foforɔ; na wobɛkrukyire nneɛma a ɛyɛ wɔ m’ani so wɔ so, na ayɛ mfasoɔ ama wo nkurɔfoɔ.",
                "31": "Ɛno nti me, Nifae, sɛ mɛyɛ setie ama Awurade mmaransɛm no nti, mekɔyɛɛ saa mprɛte no, na ɛso na me krukyiree saa nneɛma yi.",
                "32": "Na me krukyiree deɛ ɛsɔ Onyankopɔn ani. Na sɛ me nkurɔfoɔ ani gye Onyankopɔn nneɛma ho a, wɔn ani bɛgye deɛ makrukyire agu saa mprɛte no so no.",
                "33": "Na sɛ me nkurɔfoɔ no pɛ sɛ wɔhunu wɔn abakɔsɛm mu deɛ ɛhia paa ara a ɛfa me nkurɔfoɔ ho a, ɛnneɛ wɔn nhwehwɛ wɔ me mprɛte nkaeɛ no so.",
                "34": "Na mɛtumi aka sɛ mfie aduanan atwam, ama ako ne apereapereɛ asi dada wɔ me ne me nuanom ntam."
            },
            "6": {
                "1": "Yakob, Nifae nua barima nsɛm a ɔkakyerɛɛ Nifae nkurɔfoɔ no.",
                "2": "Monhwɛ, me nuanom adɔfoɔ, me, Yakob, a Onyankopɔn afrɛ me na wɔahyɛ me ɔsɔfoɔ sɛdeɛ ne nhyehyɛeɛ kronkron teɛ no, na me nua barima Nifae ahyira me, deɛ mo ani da ne so sɛ mo hene anaa sɛ mo banbɔfoɔ, ɔno a mo dan no wɔ mo ahobanbɔ ho, monhwɛ, ɛwɔ mu sɛ makasa bebree akyerɛ mo wɔ nneɛma bebree ho.",
                "3": "Nanso, mekasa kyerɛ mo bio; ɛfiri sɛ mepɛ mo akra yiedie. Aane m’adwendwene a ɛwɔ mo ho dɔɔso; na mo ara ankasa monim sɛ ɛte saa dada. Na me de mmɔdenmɔ atu mo fo; na mede m’agya nsɛm akyerɛkyerɛ mo, na maka deɛ ɛfa nsɛm a wɔatwerɛ firi wiase mfitiaseɛ akyerɛ mo no.",
                "4": "Na afei, monhwɛ, merebɛka nneɛma a ɛwɔ hɔ, ne deɛ ɛreba ho nsɛm akyerɛ mo, ɛno nti, merebɛkenkan Yesaia nsɛm akyerɛ mo. Na ɛno ne nsɛm a me nua barima pɛ sɛ meka kyerɛ mo. Na meka kyerɛ mo wɔ mo ara ankasa mo yiedie nti, sɛ mo bɛsua na moahyɛ mo Nyankopɔn din no animuonyam.",
                "5": "Na afei nsɛm a mɛkenkan yi yɛ nsɛm a Yesaia kaae a ɛfa Israel fiefoɔ nyina ara ho; ɛno nti, wɔde bɛtoto mo ho, ɛfiri sɛ mo yɛ Israel fiefoɔ. Na nneɛma bebree wɔ hɔ a Yesaia aka a wɔde bɛtoto mo ho, ɛfiri sɛ mo yɛ Israel fiefoɔ.",
                "6": "Na afei nsɛm no nie: Sei na Awurade Nyankopɔn seɛ: Hwɛ mɛma me nsa so ama Amanamanmufoɔ, na mede m’asusudɛe asi hɔ ama nkurɔfoɔ no, na wɔde mo mmammarima bɛba wɔ wɔn abasa mu, na wɔbɛsoa mo mmammaa wɔ wɔn abatiri so.",
                "7": "Na ahemfo bɛyɛ mo agyanom a wɔbɛtete mo, na wɔn ahemmaa ayɛ mo nanom a wɔtete mo; na wɔbɛbɔ wɔn mu ase wɔ w’anim de wɔn anim akyerɛ fam, na wɔatafere mo nan ase mfuturo; na mobɛhunu sɛ me ne Awurade; na wɔn a wɔtwɛn me no anim rengu ase.",
                "8": "Na afei me, Yakob, mɛpɛ sɛ mɛkasa fa saa nsɛm yi ho. Na monhwɛ, Awurade ayi akyerɛ me sɛ wɔn a wɔwɔ Yerusalem, baabi a yɛfiri baaɛ no, wɔaku wɔn na wɔde wɔn kɔ nnɔmum mu.",
                "9": "Nanso, Awurade ayi akyerɛ me sɛ wɔbɛsan wɔn akyiri aba bio. Na wɔayi akyerɛ me bio nso sɛ, Awurade Nyankopɔn, Israel Kronkroni no, bɛda ne ho adi akyerɛ wɔn wɔ honam mu, na wada neho adi akyerɛ akyire yi no, wɔbɛhwe no na wɔabɔ no mmremudua mu, sɛdeɛ nsɛm a ɔbɔfoɔ no ka kyerɛɛ me no teɛ.",
                "10": "Na sɛ wɔpirim wɔn akoma den na wɔyɛ wɔn kɔn nwinsenn tia Israel Kronkroni no a, hwɛ, Israel Kronkroni no ntɛmmuo bɛba wɔn so. Na ɛda no reba a wɔbɛhwe wɔn na wɔahunu amane.",
                "11": "Ɛno nti, wɔadi wɔn akɔneaba wieeɛ no, na sei na ɔbɔfoɔ no seɛ, wɔn mu dodoɔ no ara bɛhunu amane wɔ honam mu, na wɔremma kwan mma wɔrennsɛe, ɛnam agyedifoɔ mpaebɔ nti, wɔbɛbɔ wɔn apete na wɔaha wɔn na wɔatan wɔn; nanso, Awurade bɛhunu wɔn mmɔbɔ, sɛ wɔnya wɔn Dimafoɔ no ho nimdeɛ a, wɔbɛboaboa wɔn ano bio de wɔn akɔ wɔn agyapadeɛ nsaase no so.",
                "12": "Na nhyira ne Amanamanmufoɔ, wɔn a nkɔmhyɛni no atwerɛ wɔn ho nsɛm; na hwɛ, sɛ ɛba sɛ wɔbɛsakyera na wɔrɛnko ntia Sion, na wɔremfa wɔn ho mmɔ asɔre kɛseɛ a ɛyɛ akyiwadeɛ no ho a, wɔbɛgye wɔn nkwa; ɛfiri sɛ Awurade Nyankopɔn bɛma apam a ɔne ne mma faaɛ no ahyɛ ma, na ɛnam yei nti na nkɔmhyɛni no atwerɛ saa nsɛm yi.",
                "13": "Ɛno nti wɔn a ɔko tiaa Sion ne Awurade apam nkurɔfoɔ no, wɔbɛtafere wɔn nan ase mfuturo; na Awurade nkurɔfoɔ no deɛ wɔn anim renngu ase da. Ɛfiri sɛ Awurade nkurɔfoɔ ne wɔn a wɔtwɛn no; ɛfiri sɛ wɔda ho twɛn Mesaia no mmaɛ no.",
                "14": "Na hwɛ, sɛdeɛ nkɔmhyɛni no nsɛm no teɛ, Mesaia no bɛyi ne ho asi hɔ bio ne mprɛnu so de agye wɔn; ɛno nti ɔbɛda ne ho adi wɔ tumi ne animuonyam kɛseɛ mu, de aseɛ wɔn atamfo mmerɛ a saa da no bɛba a wɔbɛgye no adi; na wɔn a wɔbɛgye no adie no, ɔrensɛe wɔn mu baako mpo.",
                "15": "Na wɔn a wɔnnye no nni no wɔbɛsɛe wɔn, wɔde ogya, ne ahum, ne asaase wosoɔ, ɛne mogya hwieguo, ne nsaeyareɛ, ne ɔkɔm. Na wɔbɛhunu sɛ Awurade ne Onyankopɔn, Israel Kronkroni no.",
                "16": "Na wɔbɛgye deɛ ɛkuta akwabranee no nsa mu no, anaa sɛ wɔbɛgyae deɛ mmsra afa no nnɔmum no anaa?",
                "17": "Mmom sei na Awurade seɛ: Nnɔmumfoɔ no mpo wɔbɛgye wɔn afiri akwabranee no hɔ, na wɔbɛgye deɛ ɛkuta deɛ ne ho yɛ hu no nsa mu; ɛfiri sɛ Onyankopɔn Tumfoɔ no bɛgye n’apam nkurɔfoɔ no. Na saa na Awurade seɛ: mene wɔn a wɔne wo ham no bɛham—",
                "18": "Na mɛma wɔn a wɔteetee wo no adi wɔn ara wɔn nam, na wɔn mogya aboro wɔn sɛ nsamono, na honam nyina ara ahunu sɛ me Awurade me ne w’agyenkwa ne wo Dimafoɔ, Yakob Tumfoɔ no."
            },
            "7": {
                "1": "Aane, na sei na Awurade seɛ: Mayi woadi afiri hɔ, anaa sɛ mato wo atwene afebɔɔ? Na sei na Awurade seɛ: Ɛhene na mo na awareguo nwoma no wɔ? Hwan hɔ na mayi mo adi afiri akɔ, anaa sɛ makafoɔ mu hwan na matɔn mo ama no? Aane, matɔn mo ama hwan? Hwɛ mo ara, ankasa mo amumuyɛ na atɔn mo, na mo mmaratoɔ nti na wɔagyaee mo na.",
                "2": "Ɛno nti, mmerɛ a mebaa hɔ no na obiara nni hɔ; mmerɛ a mefrɛe no, aane, obiara anye so. O Israel fiefoɔ, me nsa yɛ tia sɛ merentumi nni mma mo, anaa sɛ menni tumi sɛ megye mo? Hwɛ me nkaanim mu no, mema ɛpo we, mema wɔn nsubɔnten dane ɛserɛ na emu nam porɔporɔ ɛfiri sɛ nsubɔnten no awe, na nsukɔm kumkum wɔn.",
                "3": "Mede esum fira ɛsoro na meyɛ wɔn nkataho ayitoma.",
                "4": "Awurade Nyankopɔn ama me nwomanimfoɔ tɛkyerɛma, sɛdeɛ ɛbɛyɛ a mehunu sɛdeɛ mɛtumi akasa wɔ mmerɛ a ɛsɛ mu akyerɛ mo, O Israel fiefoɔ. Mmerɛ a mo aberɛ no ɔnyane mo anɔpa biara. Ɔnyane maso ma mete sɛ nwomanimfoɔ.",
                "5": "Awurade Nyankopɔn abue maso, na me nso m ante atua ansane m’akyiri.",
                "6": "Mede m’akyiri maa maakani na m’afono nso maa enwii tutufoɔ. Mammfa m’anim ansie fɛreɛ ne ntasuteɛ ho.",
                "7": "Ɛnam sɛ Awurade Nyankopɔn bɛboa me, ɛno nti na m’ani annwu. Ɛno nti na mayɛ m’anim sɛ twerɛboɔ na m’ani renwu.",
                "8": "Na Awurade abɛn, na ɔbu me bem. Hwan na ɔne me bɛdi asie? Moma yɛn nyina ara nhyia mu. Hwan ne me tamfo? Ma ɔmpinkyɛn me, na mede m’ano ahoɔden bɛboro no.",
                "9": "Na Awurade Nyankopɔn bɛboa me. Na wɔn a wɔbɛbu me fɔ no, hwɛ, wɔn nyina ara bɛgo sɛ ataadeɛ, na nweweboa bɛwe wɔn.",
                "10": "Hwan na ɔwɔ mo mu a ɔsuro Awurade, na ɔtie ne somfoɔ nne na ɔnante ɛsum mu na ɔnni kanea?",
                "11": "Hwɛ, mo a mo sɔ egya nyina ara, na mode egya ntrutruɛ twa mo ho hyia na mo nante wɔ mo gya hann mu ɛne mo gya ntrutruɛ a moasɔ no mu. Yei na mo bɛnya wɔ me nsa mu—mo bɛda fam wɔ awerɛhoɔ mu."
            },
            "8": {
                "1": "Montie me, mo a modi tenenee akyiri no. Mo nhwɛ ɔbotan no a wɔpae mo firii ho no, ɛne abura tokuro no a wɔtuu mo firii mu no.",
                "2": "Monhwɛ mo agya Abraham, ne Sarah, ɔno a ɔwoo mo, ɛfiri sɛ mefrɛɛ ɔno nko ara, ɛna me hyiraa no.",
                "3": "Na Awurade bɛkyekyere Sion werɛ, ɔbɛkyekyere n’amanfoɔ no nyina ara werɛ, na wayɛ ne serɛ so sɛ Eden, na ne serɛ sɛ Awurade turo. Wɔbɛhunu mu ɛdɛ ne anigyeɛ, nnaaseɛ ne dwomtoɔ nne.",
                "4": "Me nkurɔfoɔ, montie me, na monyɛ aso mma me, O me man; na mmara bɛfiri me nkyɛn akɔ, na mɛma matɛmmuo atim hɔ ayɛ aman no hann.",
                "5": "Me tenenee abɛn, me nkwagyeɛ afiri adi ama nnipa, na m’abasa bɛbu ɛdɔm no atɛn. Me so na nsuano aman ani da, na m’abasa na wɔtwɛn, na mabasa so na wɔde wɔn ho bɛtoɔ.",
                "6": "Momma mo ani so nkɔ soro, na monhwɛ asaase fam, na ɔsoro bɛyera sɛ wisie, na asaase ago sɛ ataadeɛ; na wɔn a wɔte mu no bɛwu saa ara. Mmom me nkwagyeɛ bɛtena hɔ afebɔɔ, na me teneneeyɛ remfiri hɔ da.",
                "7": "Montie me, mo a monim tenenee, nnipa a matwerɛ me mmara wɔ wɔn akoma mu, mma monsuro nnipa animka, na mma monsuro wɔn ahunahuna.",
                "8": "Na nweweboa bɛwe wɔn sɛ ataadeɛ, na abubummabaa awe wɔn sɛ kuntu. Mmom me tenenee bɛwɔ hɔ afebɔɔ, na me nkwagyeɛ afiri awoɔntoatoasoɔ so de akɔsi awoɔntoatoasoɔ so.",
                "9": "Nyane, nyane! Ma woho nyɛ den O Awurade abasa; nyane sɛ tete nna no mu. Ɛnyɛ wo na wotwitwaa Rahab, na wopiraa ɔtweaseɛ no?",
                "10": "Ɛnyɛ wo ne deɛ ɔmaa ɛpo weeɛ no, ebunu kɛseɛ mu nsuo no; deɛ ɔmaa ɔkwan daa ɛpo no bunu mu maa wɔn a wagye wɔn no sɛ wɔntwa no?",
                "11": "Ɛno nti wɔn a Awurade adi ama wɔn no bɛsane wɔn akyi de nwomtoɔ aba Sion; na ɛdɛ a ɛtehɔ daa ɛne kronkronyɛ bɛtena wɔn atifii; na wɔbɛnya ahosɛpɛ ne ɛdɛ; na awerɛhoɔ ne apinisie adwane akɔ.",
                "12": "Me ne ɔno; aane, me ne deɛ ɔkyekyere wo werɛ. Hwɛ, wo ne hwan, a ɛwɔ sɛ wo suro onipa a owuo, ne onipa ba a wɔbɛyɛ no sɛ ɛserɛ?",
                "13": "Na wo werɛ afiri Awurade wo yɛfoɔ no, deɛ ɔtrɛɛ ɔsoro mu na ɔtoo asaase fapem, na wo suroo no daadaa nyina ara, ɛnam ɔhodwanfoɔ abufuo nti, sɛdeɛ ɔresiesie ne ho abɛsɛe biribi? Na ɛhene na ɔhodwanfoɔ no abufuo no wɔ?",
                "14": "Nnɔmumni no repɛ ntɛm ama wɔasane no, na wanwu wɔ amena no mu, na n’aduane ammɔ no.",
                "15": "Nanso me ne Awurade wo Nyankopɔn, a n’asrɔkye hanyan, Asafo ɛdɔm Awurade ne me din.",
                "16": "Na mede me nsɛm ahyɛ w’ano mu, na mede me nsa asɛ nwunu akata wo so, na mɛtrɛ ɛsoro na mato asaase fapem, na maka akyerɛ Sion sɛ: Hwɛ, mo yɛ me man.",
                "17": "Nyane, nyane, sɔre gyina, O Yerusalem, wo a wanom Awurade nsa mu abufuo kuruwa ano; a wanom ahopopoɔ kuruwa no ahwe mu—",
                "18": "Na wanya ne mmammarima a ɔwoo wɔn no nyina ara mu biara ankɔgya no, na wanya ne mmammarima a ɔtetee wɔn nyina ara no mu biara amma no ansɔ ne nsa.",
                "19": "Saa mmammarima mmienu yi aba wo so, hwan na ɔbɛgyam woɔ—w’amanfoɔ ne ɔsɛee ne ɔkɔm ne akofena—na ne mu hwan na me ma no nkyekyere wo werɛ?",
                "20": "Wo mmammarima atɔ piti, gye sɛ mmienu yi; wɔdeda mmorɔno nyina ara ntweaso; sɛ nantwinini bi a ɔhyɛ atena mu, Awurade abufuhyeɛ ahyɛ wɔn ma, wo Nyankopɔn animka nti.",
                "21": "Ɛno nti afei tie yei, wo a wahunu amane, na waboro, na ɛnnyɛ nsaboro.",
                "22": "Sei na Awurade seɛ, Awurade wo Nyankopɔn srɛ ma ne man; hwɛ, magye wo nsa mu ahopopoɔ kuruwa no, m’abufuhyeɛ kuruwa ase no; wo rennom bio.",
                "23": "Na mmom mede bɛhyɛ wɔn a wɔha wo no nsa; wɔn a wɔaka akyerɛ wo kra sɛ: Bɔ wo mu ase ma yɛmfa wo so—na wo de wo nipadua too hɔ sɛ ɛfam anaa sɛ brɔno maa wɔn a wɔfaasoɔ no.",
                "24": "Nyane, nyane, ma wo ho nyɛ den, O Sion; fa wo ntaadeɛ fɛɛfɛɛ hyɛ, O Yerusalem, kuro Kronkron; na mɔmorɔntoni ne deɛ ne ho nteɛ biara remma wo nkyɛn bio.",
                "25": "Poroporo wo ho firi mfuturo mu, sɔre, tena ase, O Yerusalem; sane wo kɔn mu nkyehoma, O Sion babaa nnɔmumni."
            },
            "9": {
                "1": "Na afei, me nuanom adɔfoɔ, Makenkan saa nneɛma yi sɛdeɛ ɛbɛyɛ a mo bɛhunu Awurade apam a ɔne Israel fiefoɔ nyina ara akɔ no—",
                "2": "Sɛ ɔnam nsɛm no a ne nkɔmhyɛfoɔ kronkron no de wɔn ano ka kyerɛɛ Yudafoɔ no, ɛfiri ahyɛaseɛ reba, firi nnɛ awoɔntoatoasoɔ so dekɔsi awoɔntoatoasoɔ so, kɔpem sɛ mmerɛ bi bɛba a wɔde wɔn bɛsan aba Nyankopɔn nokware asɔre ne nnwanbuo no mu; na wɔbɛboaboa wɔn ano de wɔn akɔ fie wɔ wɔn agyapadeɛ asaase so, na Awurade akyekyere wɔn wɔ bɔhyɛ asaase nyina ara so.",
                "3": "Hwɛ, me nuanom adɔfoɔ, meka saa nsɛm yi kyerɛ mo na moadi dɛ, na moama mo tiri so afebɔɔ, ɛnam nhyira a Awurade Nyankopɔn de behyira mo mma no.",
                "4": "Na menim sɛ mo mu dodoɔ no ara ayɛ nhwehwɛmu pii sɛ wɔbɛhunu nneɛma a ɛreba; Na menim sɛ monim sɛ ɛsɛ sɛ honam yi yɛ dada na ɛwuo, nanso ɛyɛ nipadua yi mu na yɛbɛhunu Onyankopɔn.",
                "5": "Aane, menim sɛ monim sɛ nnipadua yi mu na ɔbɛda ne ho adi akyerɛ wɔn a wɔwɔ Yɛrusalem no, baabi a yɛfiri baeɛ no, na ɛho bɛhia sɛ yei bɛsi wɔn mu; na ɛyɛ ma Ɔbɔadeɛ kokoroko no sɛ ɔma kwan sɛ ɔbɛhyɛ nnipa ase wɔ honam mu, na ɔwu ma nnipa nyina ara, na nnipa nyina ara abɛhyɛ n’ase.",
                "6": "Na sɛdeɛ owuo aba nnipa nyina ara soɔ no, de ahyɛ Ɔbɔadeɛ kokoroko no ahummɔborɔ nhyehyɛeɛ no ma no, ɛhia ma owusɔreɛ tumi, na ɛsɛ sɛ owusɔreɛ no nam ahweaseɛ no so na ɛba nnipa soɔ; na ahweaseɛ no baae, ɛnam mmaratoɔ no nti; na ɛnam sɛ nnipa hwee ase nti wɔtwaa wɔn firii Awurade anim.",
                "7": "Ɛno nti, ehia ma mpata a ɛnsa da—na sɛ anyɛ mpata a ɛnsa da a, deɛ aporɔ yi rentumi nyɛ deɛ ɛmporɔ. Sɛ ɛnyɛ saa a anka atɛmmuo a edi kan a ɛbaa nnipa so no bɛkɔso atena hɔ akɔsi mmerɛ a ɛnni awieɛ. Na sɛ ɛba saa nso a, na ɛwɔ sɛ honam yi kɔ so sɛe na edwiri gu ne nnɛteɛ mu a ɛfiri baeɛ mu na ɛnsɔre bio.",
                "8": "O Nyankopɔn nyansa, n’ahummɔborɔ ne n’adom! Na hwɛ, sɛ anka honam ansɔre bio a anka yɛn ahonhom bɛhyɛ ɔsoro bɔfoɔ no a ɔhwee ase firii Ɔnniawieɛ Nyankopɔn no anim, na ɔbɛyɛɛ ɔbonsam, a ɔrensɔre bio no ase.",
                "9": "Na yɛn ahonhom no bɛyɛ te sɛ ɔno ara ne su, na yɛabɛyɛ mmɔnsam, ɔbonsam abɔfoɔ, na wɔatwa yɛn atwene afiri yɛn Nyankopɔn anim, na yɛaka nkontompo agya no nkyɛn, wɔ mɔborɔyɛ mu sɛ ɔno ara; aane, abɔdeɛ no a ɔdaadaa yɛn awofoɔ a wɔdii kan no, deɛ ɔdanee ne ho sɛ hann bɔfoɔ, na ɔnunuu nnipa mma maa wɔyɛɛ kokoa mu kuo de dii awu, ne kokoa mu nwuma ahodoɔ nyina ara ɛwɔ ɛsum mu.",
                "10": "O, sɛdeɛ yɛn Nyankopɔn papayɛ kɛseɛ teɛ, ɔno a ɔsiesie ɛkwan maa yɛn ma yɛdwane firi aboa huhuu yi nsa mu; aane, saa aboa huhuu no, owuo ne asamando, deɛ mefrɛ no nnipadua, ne honhom mu wuo nso no.",
                "11": "Na ɛnam sɛ yɛn Nyankopɔn, Israel Kronkroni no gyee yɛn nkwa no nti, saa owuo yi a maka ho asɛm yi, deɛ ɛyɛ honam mu wuo no, bɛyi n’awufoɔ ama, deɛ ɛyɛ owumena mu wuo no.",
                "12": "Na saa wuo yi a maka ho asɛm yi, a ɛyɛ honhom mu wuo no, bɛyi n’awufoɔ ama, honhom mu wuo a ɛyɛ asamando no; ɛno nti, etwa sɛ owuo ne asamando yi wɔn awufoɔ ma, na ɛsɛ sɛ asamando yi ne honhom nnɔmumfoɔ ma, na wumena mu nso yi ne honamdua nnɔmum ma, na wɔnam Israel Kronkroni no wusɔreɛ tumi so bɛka honamdua koro biara ne no honhom abɔ mu ama wɔabɛyɛ koro.",
                "13": "O sɛdeɛ yɛn Nyankopɔn nhyehyɛeɛ yɛ kɛseɛ fa! Na ɛkwan bi so no etwa sɛ Nyankopɔn paradise no yi ateneneefoɔ honhom ma, na wumena yi ateneneefoɔ honamdua ma; na wɔbɛka honhom ne honamdua abɔ mu bio, na nnipa nyina ara abɛyɛ akra teasefoɔ, na wɔremporɔ bio na wɔyɛ akra ateasefoɔ a wɔwɔ nimdeɛ a ɛdi mu sɛ yɛn a yɛte honam mu yi, gye sɛ yɛn nimdeɛ awie pɛ yɛ.",
                "14": "Ɛno nti; yɛbɛnya nimdeɛ a ewie pɛ yɛ wɔ yɛn mfomsoɔ nyina ara ho, ne yɛn ho a ɛnteɛ ho, ne yɛn adagya ho, na ateneneefoɔ bɛnya nimdeɛ a edi mu wɔ wɔn anigyeɛ ho, na ahoteɛ bɛfira wɔn teneneeyɛ ntama, aane tenenee batakari mpo na wɔde bɛfira wɔn.",
                "15": "Na ɛbɛba sɛ mmerɛ a nnipa nyina ara afiri owuo a edi kan yi mu aba nkwa mu ɛnam sɛ wɔrennwu bio no, ɛtwa sɛ wɔba Israel Kronkroni no atɛmmuo-adwa no anim; na afei atɛmmuo no aba; na wɔabɛbu wɔn atɛn sɛdeɛ Onyankopɔn atɛmmuo kronkron no teɛ.",
                "16": "Na anohoba mu, sɛ Awurade te ase yi, ɛfiri sɛ Awurade Nyankopɔn na akasa, na ɛyɛ n’asɛm a ɛnniawieɛ a ɛrentumi ntwa mu nkɔ no, sɛ wɔn a wɔyɛ ateneneefoɔ no bɛkɔ so ayɛ ateneneefoɔ, na wɔn a wɔn ho nteɛ no ho bɛkɔ so ayɛ fii; ɛno nti wɔn a wɔn ho nteɛ no yɛ ɔbonsam ne n’abɔfoɔ; na wɔbɛkɔ egya a ɛtehɔ daa no a wɔasiesie ama wɔn no mu; na wɔn ateetee te sɛ egya ne sɔfe tadeɛ a ɛkɔ soro afebɔɔ na enni awieɛ.",
                "17": "O yɛn Nyankopɔn kɛseyɔ ne ne tenenee! Na ɔyɛ deɛ ɔka nyina ara, na ɛfiri nano mu apue, na ɛwɔ sɛ ne mmara ba mu.",
                "18": "Nanso hwɛ, ateneneefoɔ, Israel Kronkroni no ahoteɛfoɔ, wɔn a wɔagye Israel Kronkroni no adi, wɔn a wɔagyina wiase yi mu abɛberɛsɛ ano na wɔbuu wɔn animtia animguaseɛ mu no, wɔn na wɔbɛnya Nyankopɔn aheman no a efiti wiase fapem a wɔasiesie ama wɔn no adi, na wɔbɛdi dɛ afebɔɔ.",
                "19": "O yɛn Nyankopɔn Israel Kronkroni no ahummɔborɔ so! Ɛfiri sɛ ɔgye n’ahoteɛfoɔ firi saa aboa huhuu no a ɔyɛ ɔbonsam no, ne owuo, ne asamando ne egya ne sɔfe tadeɛ no a, ɛyɛ ateetee a ɛnni awieɛ no nsam.",
                "20": "O sɛdeɛ yɛn Nyankopɔn kronkronyɛ kɛseɛ teɛ! Na ɔnim adeɛ nyina ara, na biribiara nni hɔ a ɛhunta no.",
                "21": "Na ɔreba wiase sɛ ɔbɛtumi agye nnipa nyina ara nkwa sɛ wɔbɛtie ne nne a; na hwɛ, ɔhunu nnipa nyina ara amanehunu aane, ɔteasefoɔ biara aane, marima, mmaa, ne mmɔfra nyina ara a wɔka Adam abusua ho no.",
                "22": "Na ɔhunu saa amaneɛ yi sɛdeɛ ɛbɛyɛ a owusɔreɛ no bɛba nnipa nyina ara so na wɔn nyina ara agyina n’anim wɔ atɛmmuo da kɛseɛ no mu.",
                "23": "Na ɔhyɛ nnipa nyina ara sɛ ɛwɔ sɛ wɔsakyeraae, na wɔbɔ asu wɔ ne din mu, na wɔnya gyedie mapa wɔ Israel Kronkroni no mu, anyɛ saa a wɔrenya nkwagyeɛ wɔ Onyankopɔn aheman mu.",
                "24": "Na sɛ wɔn ansakyeraɛ, na wɔanye ne din anni, na wɔammɔ wɔn asu wɔ ne din mu na wɔansi apinee annkɔsi awieɛ a, ɛtwa sɛ wɔbu wɔn fɔ; ɛfiri sɛ Awurade Nyankopɔn, Israel Kronkroni no na waka.",
                "25": "Ɛno nti, wama mmara, na baabi a mmara nni no, asotweɛ nni hɔ; na baabi a asotweɛ nni no, ɛfɔbuo nni hɔ; na baabi a ɛfɔbuo nni no Israel Kronkroni no ahummɔborɔ no gye wɔn; ɛnam Awurade mpata no nti; ɛfiri sɛ ne tumi no gye wɔn.",
                "26": "Na Awurade mpata no hyɛ deɛ atentenee renhwehwɛ no ma, wɔ wɔn a wɔamma wɔn mmara no nyina ara so, ama wɔagye wɔn afiri aboa huu huu no nsa mu, owuo ne asamando, ne ɔbonsam, ne egya ne sɔfe tadeɛ no a ɛyɛ ɛnni awieɛ ateetee bea no; na wɔde wɔn asane ama saa Onyankopɔn no a, ɔmaa wɔn ahomee no, deɛ ɔyɛ Israel Kronkroni no.",
                "27": "Mmom mmusuo nka deɛ ɔde mmara no ama no no, aane, deɛ ɔwɔ Onyankopɔn mmaransɛm no nyina ara, te sɛ yɛn, na ɔto mmara no na ɔsɛe ne mmerɛ wɔ saa nsɔhwɛ nna yi mu, na ne tebea bɛyɛ bɔne!",
                "28": "O saa ɔbonsam nyansa nhyehyɛeɛ no! O ahuhudeɛ no ne honhom ne honam mmerɛyɛ, ɛne nnipa nkwaseasɛm! Sɛ wɔnya suahunu a na ɔdwene sɛ wɔyɛ anyansafoɔ, na wɔntie Onyankopɔn afutuo, na wɔde to nkyɛn, wɔsusu sɛ wɔn ara nim, ɛno nti wɔn nyansa yɛ nkwaseasɛm na ɛmma wɔn mfasoɔ biara. Na wɔbɛsɛe.",
                "29": "Mmom nwomanim yɛ, sɛ wɔtie Onyankopɔn afutuo a.",
                "30": "Mmom mmusuo nka adefoɔ, wɔn a wɔn ahonyadeɛ no yɛ wiase nneɛma nko ara. Ɛnam sɛ wɔyɛ adefoɔ nti wɔmmu ahiafoɔ, na wɔtaataa wɔn a wɔdwoɔ, na wɔn akoma di wɔn ahonya akyi; ɛno nti; wɔn ahonyadeɛ ne wɔn nyame. Na hwɛ, wɔn ahonyadeɛ nso ne wɔn bɛsɛe.",
                "31": "Na mmusuo nka asosifoɔ a wɔnte asɛm, na wɔbɛsɛe.",
                "32": "Mmusuo nka anifirafoɔ a wɔrenhunu adeɛ; na wɔbɛsɛe.",
                "33": "Mmusuo nka akoma mu mɔmrɔntofoɔ, ɛfiri sɛ nimdeɛ wɔ wɔn amumuyɛ mu no bɛtwa wɔn atwene wɔ ɛda a ɛdi akyire no mu.",
                "34": "Mmusuo nka ɔtorofoɔ, na wɔbɛtwa wɔn ahwe fam akɔ asamando.",
                "35": "Mmusuo nka owudini a ɔhyɛ da di awuo, na ɔbɛwu.",
                "36": "Mmusuo nka wɔn a wɔbɔ adwaman, na wɔbɛtwa wɔn ahwe fam akɔ asamando.",
                "37": "Aane, mmusuo nka wɔn a wɔsom abosom, na ɔbonsam mu abonsam nyina ara anigye wɔ wɔn mu.",
                "38": "Na ne korakoraa, mmusuo nka wɔn a wɔwu wɔ wɔn bɔne mu; ɛfiri sɛ wɔbɛsan akɔ Onyankopɔn nkyɛn, na wɔahunu n’anim, na wɔaka wɔn bɔne mu.",
                "39": "O me nuanom adɔfoɔ, monkae sɛdeɛ ɛyɛ hu ma wɔn a wɔto mmara a ɛtia saa Nyankopɔn Kronkron no, ɛne ehuu nso a ɛyɛ ma wɔn a wɔgyae wɔn ho ma onitefoɔ naadaa no. Monkae sɛ honam adwene yɛ owuo na honhom adwene yɛ nkwa a ɛnniawieɛ.",
                "40": "O me nuanom adɔfoɔ, mo nya aso mma me nsɛm. Monkae Israel Kronkroni no kɛse yɔ. Ɛmma mo nka sɛ maka nsɛm a ɛyɛ den atia mo; na sɛ moka a, mo bɛko atia nokware no; ɛfiri sɛ mo Yɛfoɔ no nsɛm na maka no. Menim sɛ nsɛm a ɛyɛ nokware no yɛ den ma deɛ ɛho nteɛ; na ateneneefoɔ nsuro yeinom, ɛfiri sɛ wɔdɔ nokware no, na wɔnnhinhim.",
                "41": "O afei, me nuanom adɔfoɔ, mommra Awurade, Kronkroni no nkyɛn. Mo nkae sɛ n’akwan yɛ tenenee. Monhwɛ, nipa akwan yɛ hiahiaa, nanso ɛda hɔ tee wɔ n’anim, na ɛpono no wɛmfoɔ no ne Israel Kronkroni no; na ɔmmɔ ɔsomfoɔ biara paa wɔhɔ; na ɛkwan biara nni baabiara gye sɛ ɛpono no nko ara; na ɔnaadaa no, ɛfiri sɛ Awurade Nyankopɔn ne ne din.",
                "42": "Na deɛ ɔbɔ mu no, ɔno na ɔbue no; ne anyansafoɔ, ne nwomanimfoɔ, ɛne wɔn a wɔyɛ adefoɔ a wɔn ama wɔn ho so, ɛnam wɔn nimdeɛ, ɛne wɔn nyansa ɛne wɔn ahonyadeɛ nti—aane, wɔn ne wɔn a ɔbɛbu wɔn animtia; gye sɛ wɔpa wɔn ho akyi firi saa nneɛma yi ho, na wɔyɛ wɔn ho sɛ agyimifoɔ wɔ Onyankopɔn anim, na wɔde wɔn ho hyɛ ahobraseɛ bunu mu, anyɛ saa a, ɔremmua wɔn.",
                "43": "Mmom ɔde anyansafoɔ ne animdeɛfoɔ nneɛma bɛsie wɔn afebɔɔ—aane, saa anigyeɛ no a wɔasiesie ama ahoteɛfoɔ no.",
                "44": "O, me nuanom adɔfoɔ, monkae me nsɛm. Monhwɛ, mapa me ho ntoma ɛna merepropro mu wɔ mo anim; mesrɛ me nkwagyeɛ Nyankopɔn sɛ ɔmfa n’ani no a ɛhunu biribiara no nhwɛ me; ɛno nti, mo bɛhunu wɔ ɛda a ɛdi akyire no, mmerɛ a wɔbɛbu nnipa nyina ara atɛn wɔ wɔn nwuma ho na Israel Nyankopɔn no ɛdi m’adanseɛ sɛ meproproo mo amumuyɛ firii me kra ho, na mehyerɛn gyina n’anim, na magye me ho afiri mo mogya ho.",
                "45": "O, me nuanom adɔfoɔ montwe mo ho mfiri mo bɔne ho; mo mpropro mo ho mfiri deɛ ɔbɛkyekyere mo denden no nkɔnsɔnkɔnsɔn ho; Mo mmera Onyankopɔn no a ɔyɛ mo nkwagyeɛ botan no nkyɛn.",
                "46": "Mo nsiesie mo akra mfa mma saa animuonyam da no a wɔde teneneedeɛ bɛdi dwuma ama ateneneefoɔ no, atɛmmuo da no mu mpo, anma mo amfa ehu kɛseɛ antwe mo ho; na mo annkae mo mfomsoɔ kɛseɛ no wɔ pɛyɛ mu, na ahyɛ mo ama moantea mu sɛ: Kronkron, Kronkron ne wo ntɛmmuo, O Awurade Nyankopɔn Tumfoɔ—na menim me mfomsoɔ, mato wo mmara, na me mmaratoɔ yɛ me ara me deɛ; na ɔbonsam no nsa aka me, ɛno nti mehyɛ ne mɔborɔyɛ kɛseɛ no ase.",
                "47": "Na monhwɛ, me nuanom, enti ɛhia sɛ mekaae mo sɛ nokware a ɛwɔ saa nneɛma yi mu no yɛ hu? Anka mɛtutu mo akra asiesie wɔn, sɛ efii biara nni mo adwene mu anaa? Anaa mɛyɛ pefee ama mo sɛdeɛ nokware no pefee yɛ teɛ, sɛ anka monnhyɛ bɔne ase a?",
                "48": "Hwɛ, sɛ na anka moyɛ kronkron a anka mekaa Kronkronyɛ ho asɛm kyerɛɛ mo, nanso sɛ monnyɛ kronkron yi, na mofa me sɛ mo kyerɛkyerɛni yi, ɛhia sɛ mekyerɛkyerɛ mo sɛdeɛ bɔne nsunsuansoɔ teɛ.",
                "49": "Hwɛ, me kra kyiri bɔne, na m’akoma anigye teneneeyɛ ho, na mɛyi me Nyankopɔn kronkroni no din ayɛ.",
                "50": "Mo mmra, me nuanom, obiara a nsukɔm de no, ɔmmra nsuo no ho, na deɛ ɔnni sika no, ɔmmra mmɛtɔ na ɔnni, aane, bra bɛtɔ bobesa ne nufusuo a sika nka ho na ɛnni ɛboɔ nso.",
                "51": "Ɛno nti, mma mo nsɛe sika wɔ deɛ ɛho nhia ho, anaa mommerɛ wɔ deɛ ahotɔ nni ho ho. Montie me yie, na monkae nsɛm a maka yi; na momera Israel Kronkroni no hɔ, na mo mɛdi deɛ ɛnyera, anaa ɛnsɛe, na momma mo kra aninnye sradeduane ho.",
                "52": "Monhwɛ, me nuanom adɔfoɔ, monkae mo Nyankopɔn nsɛm, momɔ mpaeɛ nkyerɛ no da biara, na momfa nnaseɛ mma ne din kronkron no anadwo mu. Momma mo akoma nni dɛ.",
                "53": "Na hwɛ sɛdeɛ Awurade apam no kɛseɛ teɛ, ne sɛdeɛ ahobraseɛ a ɔwɔ ma nnipa mma kɛseɛ teɛ; na ɛnam ne kɛseyɔ, ne n’adom, ɛne ne mmɔborɔhunu nti, wahyɛ yɛn bɔ sɛ wɔrensɛe yɛn asefoɔ korakora wɔ honam mu, na mmom ɔbɛkora wɔn; ama daakye awoɔntoatoasoɔ no wɔn abɛyɛ atenenee mman ama Israel fiefoɔ.",
                "54": "Na afei me nuanom, mepɛ sɛ meka pii kyerɛ mo, na ɔkyena na mɛda me nsɛm nkaeɛ no adi akyerɛ mo. Amen."
            },
            "10": {
                "1": "Na afei Me, Yakob, mekasa kyerɛ mo bio, me nuanom adɔfoɔ, ɛfa saa tenenee mman no a maka ho asɛm no.",
                "2": "Na monhwɛ, bɔhyɛ a yɛanya no yɛ bɔhyɛ ma yɛn wɔ honam mu; ɛno nti, sɛdeɛ wɔayi akyerɛ me no, yɛn mma dodoɔ no ara bɛsɛe wɔ honam mu ɛnam wɔn akyinnyeɛ nti, nanso Nyankopɔn bɛhunu dodoɔ no ara mmɔbɔ, na ɔbɛsan de yɛn mma no aba bio, na wɔn anya nokware ho nimdeɛ wɔ wɔn Dimafoɔ ho.",
                "3": "Ɛno nti, sɛdeɛ meka kyerɛɛ mo no, ɛhia sɛ Kristo—sɛdeɛ anadwo no ɔbɔfoɔ no ka kyerɛɛ me sɛ yei na ɛbɛyɛ ne din no—ɔbɛfiri Yudafoɔ mu aba no, wɔ wɔn a wɔyɛ atirimuɔden a wɔwɔ wiase fa mu baabi no; na wɔbɛbɔ ne asɛnnua mu—na saa na yɛn Nyankopɔn no aka ato hɔ, na ɔman biara nni asaase yi so a wɔbɛbɔ wɔn Nyankopɔn asɛnnua mu.",
                "4": "Na sɛ saa nkɔnyaa kɛseɛ yi sii wɔ aman foforɔ bi mu a anka wɔbɛsakyera, na wɔahunu sɛ ɔno ne wɔn Nyankopɔn.",
                "5": "Nanso ɛnam asɔfotorɔsɛm ne amumuyɛ nti wɔn a wɔwɔ Yerusalem no bɛyɛ wɔn kɔn nwensee atia no, ama wɔabɔ no asɛnnua mu.",
                "6": "Ɛno nti, ɛnam wɔn amumuyɛ nti, ɔsɛee, ɛkɔm, nsaeyareɛ, ne mogyahwieguo bɛba wɔn so; na wɔn a wɔrensɛe wɔn no, wɔbɛbɔ wɔn apete aman nyina ara so.",
                "7": "Nanso hwɛ, sei na Awurade Nyankopɔn seɛ: sɛ ɛda no ba na wɔgye me di sɛ Me ne Kristo no a, ɛneɛ na me ne wɔn agyanom afa apam sɛ wɔbɛsan de wɔn aba wɔhonam mu, wɔ ewiase, wɔ wɔn agyapadeɛ nsaase no so.",
                "8": "Na ɛbɛba sɛ, wɔbɛboa wɔn ano afiri mmerɛ tentene a wɔbɔɔ ahweteɛ no, firi supɔ no mu ne wiase afanan; na Amanamanmufoɔ aman bɛyɛ kɛseɛ wɔ m’ani so, Nyankopɔn na ɔseɛ, na wɔbɛsoa wɔn akɔ wɔn agyapadeɛ nsaase so.",
                "9": "Aane, Amanamanmufoɔ ahemfo bɛyɛ wɔn agyanom ayɛnfoɔ, na wɔn ahemmaa abɛyɛ ɛnanom ayɛnfoɔ; ɛno nti, Awurade bɔhyɛ no yɛ akɛseɛ ma Amanamanmufoɔ, na waka, na hwan na ɔbɛtumi ne no ayiyi?",
                "10": "Nanso hwɛ, saa asaase yi, Nyankopɔn na ɔseɛ, ɛbɛyɛ w’agyapadeɛ asaase, na Amanamanmufoɔ no bɛnya nhyira wɔ asaase no so.",
                "11": "Na asaase yi bɛyɛ fawohodie asaase ama Amanamanmufoɔ, na nhemfo biara remma asaase no so a ɔrensɔre ntia Amanamanmufoɔ no.",
                "12": "Na mɛto fasuo afa asaase yi den atia aman a aka no nyina ara.",
                "13": "Na deɛ ɔko tia Sion no bɛsɛe, Onyankopɔn na ɔseɛ.",
                "14": "Na deɛ ɔbɛyi ɔhene atia me no bɛyera, ɛfiri sɛ, Me, Awurade, ɔsoro hene no, bɛyɛ wɔn hene, na mɛyɛ kanea afebɔɔ ama wɔn a wotie me nsɛm no.",
                "15": "Ɛno nti, ɛnam yei so na m’apam a me ne nnipa mma diiɛ no bɛba mu, sɛdeɛ mɛyɛ ama wɔn wɔ mmerɛ a wɔwɔ honam mu no na ɛbɛhia sɛ mɛsɛe ɛsum mu kokoa mu nwuma a ahinta, ne awudie, ne akyiwasɛm.",
                "16": "Ɛno nti, deɛ ɔbɛko atia Sion no, Yudani ne Amanamanmuni, deɛ mmera akyekyere no ne fawohodieni, ɔbarima ne ɔbaa, nyina ara bɛsɛe, ɛfiri sɛ wɔn ne asaase so nyina ara adwamammɔfoɔ na wɔn a wɔnni m’afa no wɔtia me, yɛn Nyankopɔn na ɔseɛ.",
                "17": "Na mɛdi me bɔhyɛ a mede ahyɛ nnipa mma no so, ɛno mɛyɛ ama wɔn mmerɛ a wɔte honam mu yi no.",
                "18": "Ɛno nti, me nuanom adɔfoɔ sei na yɛn Nyankopɔn seɛ: menam  Amanamanmufoɔ nsa so, rebɛma mo asefoɔ ahunu amane, na yeinom nyina ara akyi no, mɛgo amanamanmufoɔ no akoma ama wɔn ayɛ sɛ wɔn agyanom, saa nti ɔbɛhyira Amanamanmufoɔ no na wakan wɔn aka Israel fiefoɔ ho.",
                "19": "Ɛno nti, mɛte saa asaase yi ho ama mo asefoɔ, ne wɔn a wɔbɛkan wɔn afra mo asefoɔ no afebɔɔ, sɛ wɔn agyapadeɛ asaase; ɛfiri sɛ ɛyɛ asaase a wɔasa mu ayi afiri nsaase nkaaɛ nyina ara mu, Nyankopɔn na ɔkaa saa kyerɛɛ me. Ɛno nti, mɛpɛ sɛ nnipa a wɔbɛtena saa asaase yi so no nyina ara bɛsom me, Nyankopɔn na ɔseɛ.",
                "20": "Na afei, me nuanom adɔfoɔ, seisei a yɛahunu sɛ yɛn ahummɔborɔ Nyankopɔn ama yɛn nimdeɛ kɛseɛ a ɛfa saa nneɛma yi ho yi, momma yɛn nkae no, na yɛnto yɛn bɔne ntwenee, na yɛansi yɛn tiri ase, ɛfiri sɛ wɔnyii yɛn totwene; ɛwɔ mu sɛ, wɔapamo yɛn afiri yɛn agyapadeɛ asaase so deɛ nanso wɔde yɛn aba asaase pa so, na Awurade ama ɛpo ayɛ yɛn kwan, na yɛwɔ nsupɔ no so.",
                "21": "Na Awurade bɔhyɛ yɛ akɛseɛ ma wɔn a wɔwɔ nsupɔ no so no; ɛno nti sɛdeɛ ɔkaa sɛ nsupɔ no so no, ɛbɛhia sɛ ebi wɔ hɔ kyɛn sei, na yɛn nuanom nso tete so.",
                "22": "Na hwɛ, Awurade Nyankopɔn ayi ebinom mmerɛ ano mmerɛ ano afiri Israel fiefoɔ mu kɔ, sɛdeɛ ne pɛ ne n’anigyeɛ teɛ. Na afei hwɛ, Awurade kae wɔn a wɔate wɔn no nyina ara ɛno nti, ɔkae yɛn nso.",
                "23": "Ɛno nti, momma mo akoma ni dɛ, na monkae sɛ mowɔ fawohodie a mo ara mode yɛ mo biribiara—sɛ mo bɛfa owuo kwan a ɛtehɔ daa, anaa nkwa a ɛnniawieɛ kwan no.",
                "24": "Ɛno nti, me nuanom adɔfoɔ, mo mfa mo ho mɔ Nyankopɔn pɛ no, na mma mommfa mma ɔbonsam ne honam pɛ; na mo nkae, sɛ mo de mo ho bɔ Nyankopɔn wie a, ɛnam Onyankopɔn so ne n’adom nko ara mu na monya nkwagyeɛ.",
                "25": "Ɛno nti, Onyankopɔn mfa owusɔreɛ tumi no so nyane mo mfiri owuo mu, na ɔmfa ne mpata tumi no so nyi mo mfiri owuo a ɛtehɔ daa no mu, na atumi agye mo akɔ Nyankopɔn aheman a ɛnniawieɛ no mu, ama mo nam adom kronkron no so ayi no ayɛ Amen."
            },
            "11": {
                "1": "Na afei, Yakob kaa nsɛm bebree kyerɛɛ me nkurɔfoɔ wɔ saa mmerɛ no mu; nanso saa nneɛma yi nko ara na mehyɛɛ sɛ wɔtwerɛɛe, na nneɛma a matwerɛ yi ara so me.",
                "2": "Na afei me, Nifae, metwerɛ Yesaia nsɛm no pii, ɛfiri sɛ me kra ani gye ne nsɛm ho. Ɛfiri sɛ mede ne nsɛm bɛyɛ mfatoho ama me nkurɔfoɔ, na mede akɔma me mma nyina ara, ɛfiri sɛ, nokware mu, ɔhunu me Dimafoɔ no, sɛdeɛ me nso me hunu no no.",
                "3": "Na me nuabarima, Yakob, nso ahunu no sɛdeɛ mahunu no no; ɛno nti, mede wɔn nsɛm bɛkɔ akɔma me mma de akyerɛ wɔn sɛ me nsɛm yɛ nokware. Ɛno nti, Onyankopɔn se menam baasa nsɛm so, bɛma me nsɛm agyina. Nanso Onyankopɔn somaa adansefoɔ bebree, na ɔkyerɛɛ ne nsɛm nyina ara ase.",
                "4": "Hwɛ, me kra anigye sɛ merekyerɛ me nkurɔfoɔ ama wɔn ahunu nokware a ɛwɔ Kristo mmaeɛ no mu; ɛnam saa nti wɔde Mose mmara no maaeɛ; na adeɛ biara a Onyankopɔn de ama nnipa fiti wiase ahyɛaseɛ no, yɛ Kristo nsɛnkyerɛnee.",
                "5": "Na me kra nso anigye wɔ apam a Awurade ne yɛn agya nom faaeɛ no ho; aane, me kra anigye wɔ n’adom ne n’atɛntenenee, ne tumi, ne mmɔborɔhunu a ɛnam ne nhyehyɛeɛ kɛseɛ no a ɛnniawieɛ no a ɔde bɛyi yɛn afiri owuo mu no ho.",
                "6": "Na me kra anigye sɛ merekyerɛ me nkurɔfoɔ ama wɔn ahunu sɛ gye sɛ Kristo ba anyɛ saa, nnipa nyina ara bɛsɛe.",
                "7": "Na sɛ Kristo nni hɔ a Nyankopɔn nni hɔ; na sɛ Nyankopɔn nni hɔ a na yɛn nso yɛnni hɔ, ɛfiri sɛ na adebɔ nni hɔ. Nanso Onyankopɔn wɔ hɔ, na ɔno ne Kristo, na ɔreba ɔno ara ne mmerɛ a ɛsɛ mu.",
                "8": "Na afei metwerɛ Yesaia nsɛm no bi, na me nkurɔfoɔ no mu biara a ɔbɛhunu saa nsɛm yi no ama n’akoma so na wadi dɛ ama nnipa nyina ara.  Afei nsɛm no ne yeinom, na mobɛtumi de atoto mo ho ɛne nnipa nyina ara ho."
            },
            "12": {
                "1": "Asɛm no a Amos ba barima Yesaia hunu faa Yuda ne Yerusalem ho nie:",
                "2": "Na ɛbɛba sɛ nna a ɛdi akyire no mu no a wɔde Awurade fie bepɔ no bɛtim hɔ wɔ mmepɔ atifii no, na wɔbɛma so ama atra esie nyina ara, na aman nyina ara bɛtene aba hɔ.",
                "3": "Na nnipa bebree bɛkɔ akɔ ka sɛ, mo mmra ma yɛnkɔ Awurade bɛpɔ no so, yɛnkɔ Yakob Nyankopɔn fie; na ɔbɛkyerɛ yɛn n’akwan, na yɛbɛnante n’anamɔn so, na Sion mu na mmara no bɛfiri aba, na Awurade asɛm afiri Yerusalem.",
                "4": "Na ɔbɛbu aman mu atɛn, na wɔaka nnipa bebree anim; na wɔde wɔn akofena abobɔ nsɔ, na wɔde wɔn mpeaa abobɔ nsɔsɔ—ɔman remma akofena so ntia ɔman foforɔ, na wɔrensua ako bio.",
                "5": "O Yakob fiefoɔ, momra ma yɛnnante Awurade kanea mu; aane, momra, na mo nyina ara afom kwan, wɔ obiara atirimuɔden akwan so.",
                "6": "Ɛno nti, O Awurade, wapa wo nkurɔfoɔ, Yakob fiefoɔ, ɛfiri sɛ apueɛ neyɛɛ ahyɛ wɔn mma, na wɔnyɛ aso ma ntafoayifoɔ tesɛ Filistifoɔ anaasɛ na wɔne ananafoɔ mma di nsawosoɔ.",
                "7": "Dwetɛ ne sikakɔkɔɔ ahyɛ wɔn asaase no so ma, na wɔn akotaadeɛ nso nni ano. Apɔnkɔ ahyɛ wɔn asaase no so ma, na wɔn nteaseɛnam nso nni ano.",
                "8": "Ahonini nso ahyɛ wɔn asaase no so ma, na wɔsom wɔn ankasa nsa ano adwuma, adeɛ a wɔn nsatea ayɛ.",
                "9": "Na nnipa a ɔnyɛ titire no mmɔ ne mu ase, na ɔbrempɔn nni ahobraseɛ ɛno nti, mfa mfiri wɔn.",
                "10": "O mo atirimuɔdenfoɔ, Awurade ho hu ɛne ne kɛseyɛ animuonyam bɛhwe mo nti hyɛ ɔbotan no mu, na fa wo ho sie mfuturo mu.",
                "11": "Na ɛbɛba sɛ, nipa ahantan hwɛbea ani bɛbrɛ ase, na nnipa ahomasoɔ bɛhwe fam, na Awurade nko ara na wɔbɛma no so ɛda no.",
                "12": "Na Asafo Awurade da bi reba seisei ara wɔ aman nyina ara so, aane, nnipa nyina ara so; aane, anii atra anintɔn ne deɛ ɛkorɔn so, ne ahomasoɔni biara so, na ɔbɛbrɛ no ase.",
                "13": "Aane, na Awurade da no bɛba Lebanon ntweneduro nyina ara so, ɛfiri sɛ wɔ woware na wɔkorɔn wɔ Basan nnuapɔn nyina ara so;",
                "14": "Ɛna mmepɔ atentene nyina ara, ne nkoko atentene nyina ara, ne aman a wɔama soɔ nyina ara so, ne nnipa biara so.",
                "15": "Ne abantentene biara, ne afasuo a wɔato ho biara so.",
                "16": "Ne ahyɛn a ɛwɔ ɛpo so no nyina ara, ne Tarsis ahyɛn nyina ara, ne mfonini a ɛyɛ fɛ nyina ara so.",
                "17": "Na wɔbɛbrɛ nnipa korɔnyɛ ase, na nnipa ahomasoɔ aba fam, na Awurade nko ara na wɔbɛma no so ɛda no.",
                "18": "Na ɔbɛtwa ahonini mu koraa.",
                "19": "Na wɔbɛkɔ abotan ntokuro ne asaase so abodan mu, ɛfiri sɛ Awurade ho hu bɛba wɔn so, na ne kɛseyɛ n’animuonyam bɛhwe wɔn mpre, mmerɛ a ɔbɛsɔre awoso asaase kiti kiti no.",
                "20": "Ɛda no, nipa bɛto ne dwetɛ ahonini ɛne ne sikakɔkɔɔ ahonini a wayɛ ama ɔno ara ne ho, na ɔresom no atwene ama nkusie ne mpane;",
                "21": "Ama wɔakɔhyehyɛ abotan ntokuro ne abotan mpompomatwerɛdɛ atifii so, ɛfiri sɛ Awurade ho hu bɛba wɔn so na ne tumidie animuonyam bɛhwe wɔn mpre, mmerɛ a ɔbɛsɔre awoso asaase kiti kiti no.",
                "22": "Montwe mo ho mfiri nnipa a n’ahome wɔ ne hwene mu no ho; na wɔbu no deɛn koraa?"
            },
            "13": {
                "1": "Na hwɛ, Awurade, ɛdɔm Awurade, tutu nkyidua ne poma firi Yerusalem ne Yuda mu, paanoo poma nyina ara ɛne nsuo nkyidua nyina ara.",
                "2": "Nipa kwabranee, ɛne ɔsabarima, ɔtɛmmuani, ɛne nkɔmhyɛni ne ɔhwɛyiefoɔ ne ɔteteni;",
                "3": "Aduonum so sahene, ɛne animuonyamfoɔ, ne fotufoɔ, ne adwumfoɔ mu nyansafoɔ, ne anoteɛfoɔ.",
                "4": "Na mede nkwadaa bɛma wɔn ayɛ wɔn ahenmaa, na nkokoaa adi wɔn so.",
                "5": "Na nnipa no bɛhyɛ wɔn so, yei debɛyɛ yei, obiara ne ne yɔnko aberantewaa bɛkyerɛ ne ho teteni so, na kwahweakwaa nso, animuonyamfoɔ so.",
                "6": "Sɛ obi sɔ ne nua barima a ɔwɔ n’agya fie mu sɛ: Wowɔ ataadeɛ, bɛyɛ yɛn panin, na mma ɔsɛee yi mma wo nsa ase—",
                "7": "Ɔbɛdi nse da no sɛ: Merenyɛ ɔyaresafoɔ; ɛfiri sɛ aduane anaa ataadeɛ nni me fie, mma monnyɛ me ɔman no so panin.",
                "8": "Na Yerusalem adwiri, na Yuda hwease, ɛfiri sɛ wɔn tɛkyerɛma ne wɔn nneyɛɛ ne Awurade di asie, sɛ wɔbɛte nanimuonyam anim atua.",
                "9": "Wɔn anim su di adanseɛ tia wɔn, na wɔka wɔn bɔne sɛ Sodomfoɔ, na wɔntumi mfa nsie. Wɔn akra nnue, ɛfiri sɛ wɔde bɔne atua wɔn ho ka!",
                "10": "Mo nka nkyerɛ ateneneefoɔ no sɛ, asi wɔn yie, ɛfiri sɛ wɔbɛdi wɔn nneyɛɛ so aba.",
                "11": "Atirimuɔdenfoɔ nnue, ɛfiri sɛ wɔbɛsɛe, ɛfiri sɛ wɔn nsa ano akatua na ɛbɛba wɔn so!",
                "12": "Na me man deɛ, mmɔfra na ɛhyɛ wɔn soɔ, na mmaa di wɔn so. O me man, w’akwankyerɛfoɔ no ama woafom, na wɔsɛe w’anamɔn kwan no.",
                "13": "Awurade sɔre gyinaa hɔ sɛ ɔresrɛ, na ɔbɛgyina hɔ abu ɔman no atɛn.",
                "14": "Awurade reba abɛbu ne nkurɔfoɔ atetefoɔ ne n’ahenema atɛn, ɛfiri sɛ mo na moadi bobeturo no, ahiafoɔ asɛedeɛ wɔ mo afiefie mu.",
                "15": "Aseɛ ne sɛn nti na mopɛkyɛ me man? Na moyam mmɔbrɔwafoɔ anim, Asafo Awurade Nyankopɔn na ɔseɛ.",
                "16": "Ebio Awurade se: ɛnam sɛ Sion mmammaa yɛ ahantan na wɔtoto abamkɔn nante pepa wɔn ani akyi, wɔde anamɔn ntiatia nenam, ma wɔn nan ase nkawa gyegye.",
                "17": "Ɛno nti Awurade bɛma tirimkuro agu Sion mmammaa apampam, na Awurade bɛyi wɔn adagya so.",
                "18": "Ɛda no Awurade bɛyi wɔn ahokadeɛ fɛɛfɛɛ a ɛwoso no, ne etire atena ne abɔtire adeɛ krukruwa a ɛte sɛ bosome no;",
                "19": "Kɔnmuadeɛ ne abakɔnkawa ne nkyekyerekɔn.",
                "20": "ɛkyɛ, ne nan ntam ntweaban, ne abɔtire, ne aduhwam ntoa ne asomuadeɛ;",
                "21": "Mpɛtea ne hwenemuadeɛ;",
                "22": "Ntadeɛ nsakyeraɛho ne nwusoɔ ntadeɛ, ne nkatakɔmu, ɛne tirinwii akoroteaa.",
                "23": "Nhwehwɛ, ne tampa ne mmɔtire, ɛne nkatanim.",
                "24": "Na ɛbɛba sɛ kankan bɛsi ohwam anan mu, na ataadeɛ a ateteɛ asi abɔsoɔ anan mu, na atipa bɛhyɛ tirinwii a wɔasiesie no fɛɛfɛɛfɛ anan mu, na ayitoma asi abɔyamu anan mu, na akoa asi ahoɔfɛ anan mu.",
                "25": "Wo marima bɛtotɔ afena ano, na wo akwabranee nso atotɔ wɔ ɔsa mu.",
                "26": "Na n’aboboano bɛdi abooboo na suu, na ɔbɛda mpan na watena fam."
            },
            "14": {
                "1": "Na ɛda no mmaa nson bɛsosɔ ɔbarima koro mu aka sɛ: Yɛbɛdi yɛn ara yɛn aduane, na yɛahyɛ yɛn ara yɛn ataadeɛ, ma wɔmfa wo din nto yɛn so, na yi yɛn aniwuo firi yɛn so.",
                "2": "Ɛda no na Awurade mman bɛyɛ fɛfɛɛfɛ animuonyam mu; asaase so aba bɛsɔ ani na ayɛ akɔnɔ ama Israelfoɔ a wɔanya nkwa no.",
                "3": "Na ɛbɛba sɛ, wɔn a wɔgyaa wɔn wɔ Sion a wɔkaa Yerusalem no, wɔbɛfrɛ wɔn kronkron, obiara a wɔatwerɛ ne din afra ateasefoɔ mu wɔ Yerusalem no.",
                "4": "Mmerɛ a Awurade de atɛmmuo honhom ne ɛhyeɛ honhom bɛhohoro Sion mmammaa ho fii na wayi Yerusalem mogya nso afiri mu no.",
                "5": "Na Awurade bɛyɛ mununkum ne wisie awia ne ogyaframa ahyerɛn anadwo, akata Sion bepɔ so tenabea nyina ara ne ne nkurɔfoɔ a wɔahyia hɔ no so, ɛfiri sɛ Sion animuonyam nyina ara so bɛnya ahobanbɔ.",
                "6": "Na ɛbɛyɛ sesee nwunu apata awiaberɛm, ahuhuro mu, awɔ berɛ mu ne dwanekɔbea, ne huntabea wɔ ahum ne nsutɔ berɛ mu."
            },
            "15": {
                "1": "Na afei na mɛto me dɔfo pa ho dwom a ɛfa ne bobeturo ho. Me dɔfo pa wɔ bobeturo bi wɔ asaasebereɛ pampa bi so.",
                "2": "Na ɔgyee ho ban, na ɔsesaa mu aboɔ, na ɔduaa mu bobe pa, na ɔtoo abantentene sii mu, na ɔtuu nsakyii amena nso wɔ mu; na ɔdwenee sɛ ɛbɛso bobe aba, ɛna ɛsoo abuntwerɛ.",
                "3": "Na afei, O Yerusalemfoɔ, ne Yuda mmarima, mesrɛ mo, mo mmu me ne me bobeturo nta mu atɛn.",
                "4": "Ɛdeɛn na anka ɛsɛ sɛ meyɛ me bobeturo bio a mennyɔɛ? Ɛdeɛn nti na metwɛnn sɛ ɛbɛso bobe aba, na aso abuntwerɛ yi?",
                "5": "Na afei hwɛ, merebɛka deɛ medebɛyɛ me bobeturo no akyerɛ wo—Mɛyi ɛho ban, na mmoa adi, na mɛbubu ne fasuo, na wɔatiatia so;",
                "6": "Na mɛma no atɔ mpan, wɔrentwitwa ho, na wɔrentutu mu, na afu nkukraa ne nkasɛɛ; na mɛhyɛ mununkum nso sɛ wɔntɔ nsuo nngu so.",
                "7": "Na Asafo Awurade bobeturo no ne Israel fiefoɔ, na Yuda marima ne n’afuo a n’ani gye ho; na ɔhwehwɛɛ atɛmmuo, na hwɛ nhyɛsoɔ; ɔhwehwɛɛ tenenee, na hwɛ nteamu.",
                "8": "Wɔnnue, wɔn a wɔde ɛdan toa ɛdan soɔ, kɔsi sɛ ɛkwan biara nni hɔ bio, na wɔn nko ara tena asaase no soɔ.",
                "9": "Asafo Awurade aka agu maso mu sɛ: ampa ara adan bebree bɛdane amanfo, na nkuro akɛseɛ rennya obiara nntena mu.",
                "10": "Aane, bobeturo a anantwie mpamho du yɛ mu adwuma no bɛma bobesa twahina baako pɛ, na ɔpɔɔdɔ baako a wɔadua bɛma susukodoɔ baako pɛ.",
                "11": "Wɔnnue, wɔn a wɔsɔre anɔpa tutu di nsaden akyiri, wɔn a wɔsiri pɛ na nsa bo wɔn.",
                "12": "Na sankutene, ne bɛnta, ne mpintin ne tɛntɛbɛn ne bobesa wɔ wɔn aponotoɔ aseɛ; na Awurade nneyɛɛ deɛ wɔnnhwɛ, na ne nsa ano adwuma nso wɔnnwene ho.",
                "13": "Ɛno nti, na me man akɔ nnɔmum mu, wɔn nimdeɛ a wɔnnie nti; na ɛkɔm ade n’animuonyamfoɔ, na nsukɔm ade wɔn nkurɔfokuo.",
                "14": "Ɛno nti asamando atrɛ nakɔnnɔ mu, na wahan n’anom bayaa, na wɔn animuonyam ne nkurɔfokuo ne wɔn a wɔn anigyeɛ ne no bɛsane deɛ ɔredi ahurisie.",
                "15": "Na nipa a ɔnyɛ titire bɛtɔ fam, na wɔbɛbrɛ ɔbarima kwabranee no ase, na wabrɛ ahantanfoɔ aniwa ase.",
                "16": "Na mmom ɔnam atɛmmuo mu bɛma Asafo Awurade so, na ɔnam tenenee so ate Onyankopɔn a ɔyɛ kronkron no ho.",
                "17": "Na afei adwammaa bɛdidi sɛdeɛ wɔn adidie teɛ; na ahɔhoɔ bɛdi wɔn a wɔadɔree sradeɛ no amanfo.",
                "18": "Wɔnnue, wɔn a wɔde ahuhusɛm homa twe amumuyɛ, na wɔde teaseɛnam ntampehoma twe bɔne;",
                "19": "Wɔn a wɔka sɛ: Ma no nyɛ no hare so nyɛ n’adwuma ntɛm na yɛnhunu! Na ma Israel Kronkroni afutuo mmra ma yɛnhunu.",
                "20": "Wɔn a wɔfrɛ bɔne papa na wɔfrɛ papa bɔne no wɔnnue, wɔn a wɔde esum yɛ hann, na wɔde hann yɛ esum, wɔde nwononwono yɛ fremfrem, na wɔde fremfrem yɛ nwononwono.",
                "21": "Wɔnnue, wɔn a wɔyɛ wɔn ankasa ani so anyansafoɔ, na wɔyɛ wɔn ankasa ani so badwenemma.",
                "22": "Wɔnnue, wɔn a wɔwɔ ahoɔden wɔ nsanom mu, ne ahoɔdenfoɔ wɔ nsaden fra mu.",
                "23": "Wɔn a wɔbu atirimuɔdenfoɔ bem gye adanmudeɛ, na wɔgye ɔteneneeni no nsa mu tenenee.",
                "24": "Ɛno nti, sɛdeɛ ogya di nkyɛnkyɛma na ogyaframa hye ntɛtɛ no, saa ara nso na wɔn nhini bɛporɔ, na wɔn nhwiren bɛtu akɔ sɛ tutuo, ɛfiri sɛ wɔapo Asafo Awurade mmara, na wɔabu Israel Kronkroni no asɛm animtia.",
                "25": "Ɛno nti Awurade abufuo sɔree wɔ ne nkurɔfoɔ so, na wɔatene ne nsa atia wɔn, na wɔabobɔ wɔn, ama apampa ahinhim, na wɔn afunu ayɛ sɛ mmorɔnoso wira dodoɔ. Yei nyina ara mu no n’abufuo nnyaee, na ne nsa mu da so tene.",
                "26": "Na ɔbɛma frankaa so ama aman a ɛwɔ akyirikyiri, na wɔabɔ hwerɛma afrɛ ɔman bi afiri asaase ano, na hwɛ, wɔde ahoɔhare bɛba ntɛm; na obiara remmerɛ anaa ɔrensunti wɔ wɔn mu.",
                "27": "Obiara rentɔ nko anaa ɔrenna; nanso wɔn asene mu abɔsoɔ rensane, na wɔn mpaboa ahoma nso rente.",
                "28": "Wɔn agyan ano yɛ nam, na wɔn tadua nyina ara akuntunukuntunu; na wɔn apɔnkɔ tɔte te sɛ twerɛboɔ, na wɔn teaseɛnam nan te sɛ kyinhyia mframa, wɔn mmobɔmuu te sɛ gyata deɛ.",
                "29": "Wɔbobɔm sɛ agyataburuwa, aane, wɔbɛpɔ na wɔkyere hanam de kɔ sɔnn a ɔgyefoɔ biara nnye.",
                "30": "Na wɔbɛpɔ ahyɛ wɔn so saa da no sɛ ɛpo a ɛworɔ, na sɛ ɔhwɛ asaase no a, hwɛ, ɛsum ne awerɛhoɔ, na hann reduru wɔn so sum wɔ ɛsoro hɔ."
            },
            "16": {
                "1": "Afe a ɔhene Usia wuiiɛ mu no, me hunu Awurade nso sɛ ɔte adwa a ɛkorɔn a wɔama soɔ so, na n’ataadeɛ fam ayɛ tɛmpol no ma.",
                "2": "Serafim gyinagyina ne soro, wɔn mu biara wɔ ntaban nsia nsia; ɔde mmienu akatakata n’anim, na ɔde mmienu akatakata ne nan ho, na ɔde mmienu nso tu.",
                "3": "Na baako teaa mu kyerɛɛ baako sɛ: Kronkron, kronkron, kronkron, ne Asafo Awurade; n’animuonyam ahyɛ asaase nyina ara ma.",
                "4": "Na n’apondwa wosoe, ɛnam deɛ ɔteaa mu no nne no nti, na nwisie yɛɛ ɛdan no ma.",
                "5": "Ɛna me kaa sɛ: Mennue! na m’awie; ɛfiri sɛ me yɛ nnipa a m’ano ho nteɛ, na mete ɔman a wɔn ano ho nteɛ mu; na m’ani ahunu ɔhene no, Asafo Awurade no.",
                "6": "Ɛna Serafim no mu baako tu baa me nkyɛn, na ɔkura gya sramma wɔ ne nsa mu a ɔde daban kɔyii no afɔreɛ bokyia no soɔ.",
                "7": "Na ɔde kaa m’ano, kaa sɛ: Hwɛ, yei aka w’ano, na wɔayi w’amumuyɛ kɔ, na wapepa wo ho bɔne.",
                "8": "Na metee Awurade nne nso sɛ ɛreka sɛ: Hwan na mensoma no, na hwan na ɔbɛkɔ ama yɛn? Ɛna me kaa sɛ: Me ni; soma me.",
                "9": "Na ɔkaa sɛ: Kɔ na kɔka kyerɛ ɔman yi sɛ—Tie ara na motie, nanso wɔnte aseɛ, na hunu ara na mohunu, nanso wɔnhunu mu.",
                "10": "Ma ɔman yi akoma mpirim, na wɔn aso mu nyɛ duru, na muamua wɔn ani—na wɔamfa wɔn ani anhunu, na wɔamfa wɔn aso ante, na wɔamfa wɔn akoma ante aseɛ, na wɔansakyera, na wɔansa wɔn yareɛ.",
                "11": "Ɛna me kaa sɛ: Awurade ɛnkɔsi da bɛn? Na ɔse: Ɛnkɔsi sɛ nkuro pɔn bɛdane amanfo a obi nte mu, na nnipa nni afie mu, na asaase no ada hɔ pann.",
                "12": "Na Awurade aka nnipa akɔ akyirikyiri, ɛfiri sɛ amanfo bɛdɔɔso wɔ asaase no so.",
                "13": "Na ɛbɛka nkyemuu du mu baako na, wɔbɛsane aba, na wɔbɛfa wɔn adi, sɛ dupɔn ne odum a ne dunsini si hɔ, mmerɛ a n’ahaban aporeɛ no, saa ara nso na n’asefoɔ kronkron no yɛ ne dunsini."
            },
            "17": {
                "1": "Na ɛbaa sɛ Usia ba barima Yotam ba barima Ahas a ɔyɛ Yuda hene mmerɛ so no, Siria hene Resin ne Israel hene Peka a ɔyɛ Remalia ba kɔɔ Yerusalem sɛ ɔne no rekɔ di ako, na wɔantumi no.",
                "2": "Na wɔbɛka kyerɛɛ Dawid fie sɛ: Siria abɛbɔ Efraim mu. Na n’akoma ne ne man akoma wosoe, sɛdeɛ kwaeɛ mu nnua wosoɔ wɔ mframa anim no.",
                "3": "Ɛna Awurade ka kyerɛɛ Yesaia sɛ: kɔ seisei ara kɔhyia Ahas, wone wo ba barima Sear-yasub, wɔ atifi tadeɛ suka no ano a ɛkyerɛ ntomasifoɔ tempɔn soɔ no,",
                "4": "Na ka kyerɛ no sɛ: Hwɛ yie, na yɛ komm, ɛnsuro, na mma w’akoma nntu wɔ gyentia mmienu a ɛfiri nwisie yi ho, Resin ne Siria ɛne Remalia ba barima no abufuhyeɛ no nti.",
                "5": "Ɛnam sɛ Siria ne Efraim ne Remalia ba barima no afa wo ho adwene bɔne sɛ:",
                "6": "Moma yɛnkɔ Yuda so na yɛnkɔ ha no, na yɛmmubu mu mfa, aane, na yɛnsi Tabeel ba barima no hene wɔ mu.",
                "7": "Sei na Awurade Nyankopɔn seɛ: Ɛrenyina na ɛremma mu nso.",
                "8": "Na Siria tiri ne Damasko, ɛna Damasko tiri ne Resin; na ɛnuru mfinhyia aduosia nsia mu no na wɔabubu Efraim na anyɛ ɔman bio.",
                "9": "Na Efraim tiri ne Samaria, ɛna Samaria tiri ne Remalia ba barima no: sɛ morennye nni a, mo rennyina.",
                "10": "Na Awurade kɔɔ so san ka kyerɛɛ Ahas sɛ:",
                "11": "Bisa Awurade wo Nyankopɔn hɔ nsɛnkyerɛnee; bisa firi ɛbunu mu, anaa de ɛkorɔn kɔsi ɛsoro.",
                "12": "Na Ahas se: Meremmisa, ɛna merennsɔ Awurade menhwɛ.",
                "13": "Ɛna ɔse: O Dawid fie, afei montie ɛ; na ɛyɛ ade ketewa ma mo sɛ moha nnipa, na mobɛha me Nyankopɔn nso yi?",
                "14": "Ɛno nti, Awurade no ara bɛma mo nsɛnkyerɛnee: Hwɛ, ɔbaabunu bi bɛnyinsɛn, na ɔbɛwo ɔbabarima, na wɔato ne din Emmanuel.",
                "15": "Nufusuo ani sradeɛ ne ɛwoɔ na ɔbɛdie, sɛdeɛ ɛbɛyɛ a ɔbɛhunu sɛ ɔtwe ne ho firi bɔne ho na wɔfa papa no.",
                "16": "Na ansaa na abɔfra no bɛtumi apo ade bɔne na wafa papa no, wɔbɛgya asaase no a wo kyiri no kɔkɔ no ahemfo baanu no nyina ara.",
                "17": "Awurade de nna bi bɛba wone wo nkurɔfoɔ, ne w’agya fie so, nna a ɛmmaa da firi mmerɛ a Efraim tu firii Yuda no a ɔyɛ Asiria hene no.",
                "18": "Na ɛbɛba sɛ ɛda no Awurade bɛbɔ hwerɛma afrɛ nnwansena a ɔwɔ Misraim asaase akyiri nyina ara, ɛne wowa a ɛwɔ Asiria asaase soɔ no.",
                "19": "Na wɔn nyina ara aba abɛsisi mmomhwa a ɛda pann, ɛne abotan mpaepaee mu, ne nsɔeɛ nyina ara so ne ɛserɛ nyina ara so.",
                "20": "Ɛda no na Awurade de yiwan a wɔabɔ no paa asuogya hɔnom a, ɛne Asiria hene no bɛyi etire ne nan ho nwii, na ayi abɔdwesɛ nso.",
                "21": "Na ɛbɛba sɛ ɛda no obi bɛyɛn nantwiburuwa ne nnwan mmienu bi.",
                "22": "Na ɛbɛba sɛ, na nufusuo a ɔbɛnya no dodoɔ nti, ɔbɛdi nufusuo ani sradeɛ; na nufusuo ani sradeɛ ne ɛwoɔ ara na wɔn a wɔbɛka asaase no soɔ no nyina ara bɛdie.",
                "23": "Na ɛbɛba sɛ saa da no mu, baabi ara a bobe apem a ɛdi dwetɛbena apem wɔ no, bɛdane hwerɛmo ne nsɔeɛ.",
                "24": "Agyan ne tadua na nnipa de bɛba hɔ, ɛfiri sɛ asaase no nyina ara ayɛ hwerɛmo ne nsɔeɛ nko ara.",
                "25": "Na apampa a anka wɔde asɔ dɔ soɔ nyina ara no, hwerɛmo ne nsoɔeɛ ho hu nti wɔrenkɔ hɔ bio, na ɔbɛgyae anantwie akɔ so, ɛne adwan ne mirekyire atiatia so."
            },
            "18": {
                "1": "Na Awurade asɛm nso ka kyerɛɛ me sɛ: Fa twerɛnwoma kɛseɛ, na fa nnipa twerɛdua twerɛ deɛ ɛfa Maher-shalhash-bas wɔ mu.",
                "2": "Na memaa adansefoɔ nokwarefoɔ ɔsɔfo Uria ne, ne Yeberekia ba Sakaria twerɛ to hɔ.",
                "3": "Na mekɔɔ nkɔmhyɛnibaa no hɔ; na ɔnyinsɛnee, na ɔwoo ɔbabarima. Na Awurade ka kyerɛɛ me sɛ: To no din Maher-shalal-hash-bas.",
                "4": "Na hwɛ, ansa na abɔfra no bɛnya nyansa aka sɛ M’agya, ɛna me na no, wɔbɛsoa Damasko ahonyadeɛ ne Samaria asadeɛ adi Asiriahene anim akɔ.",
                "5": "Na Awurade ka kyerɛɛ me nso bio sɛ:",
                "6": "Ɛnam sɛ nkurɔfoɔ yi bu Siloa asubɔntene a ɛsene brɛɛ animtia na wɔn ho sane wɔn Resin ne Remalia ba barima ho no;",
                "7": "Nti afei; hwɛ Awurade asubɔntene no mu nsuo a ano yɛ den na ɛdɔɔso no reba wɔn so, Asiria hene ne n’animuonyam nyina ara; na ɛbɛba abɛforo ne suka nyina ara, na ayiri akata ne nsunoa nyina ara so.",
                "8": "Na ɔbɛsene afa Yuda mu; ayiri akɔduru ɛkɔn mu; na ne ntaban mu atrɛ aduru w’asaase a atrɛ so, O Immanuel.",
                "9": "O mo nkurɔfoɔ, monka mo ho mmɔ mu, na wɔbɛbubu mo mu asinasini, na monyɛ aso, mo a mo wɔ asaase a ɛwɔ akyirikyiri sofoɔ nyina ara, monhyɛ den, na ɔbɛbubu mo mu asinasini; monhyɛ den, na ɔbɛbubu mo mu asinasini.",
                "10": "Mommɔ mu mfa adwene na ɛbɛyɛ kwa, mo nka asɛm no, na ɛrenyina, na Onyankopɔn ne yɛn wɔ hɔ.",
                "11": "Na Awurade de nsa denden kasa kyerɛɛ me, na ɔhyɛɛ me sɛ mma me nnante nkurɔfoɔ yi kwan so, sɛ:",
                "12": "Mma momfrɛ adeɛ a ɔman no frɛ no nkabɔm no nyina ara sɛ nkabɔm, na wɔn suro nso monnsuro, na mo mma mo akoma ntu.",
                "13": "Asafo Awurade na monyɛ no Kronkron, na ɔno na ɔnyɛ mo suro na ɔnyɛ mo akomatuo.",
                "14": "Na ɔbɛyɛ kronkronbea; nanso ɛbɛyɛ suntiboɔ ne watiri botan ama Israel afie mmienu no nyina ara, na wayɛ kantankoraa ne fidie ama wɔn a wɔte Yerusalem no.",
                "15": "Na wɔn mu bebree bɛhwinti na wɔahwehwe ase, na wɔabubu, na wɔatotɔ mfidie mu, na wɔakyekye wɔn.",
                "16": "Kyekyere adanseɛ no, sɔ mmara no ano wɔ m’akyidifoɔ mu.",
                "17": "Na mɛtwɛn Awurade a ɔyii n’ani huntaa Yakob fie no, na mɛhwehwɛ no.",
                "18": "Hwɛ, me ne mma a Awurade ama me sɛ ɛnyɛ nsɛnkyerɛnee ne anwanwadeɛ wɔ Israel mu mfiri asafo Awurade a ɔte Sion bepɔsoɔ no.",
                "19": "Na sɛ wɔka kyerɛ mo sɛ: mommisa asaman frɛfoɔ ne abayifoɔ a wɔde nnomaa su ne asutuo kasa no a, ɛnyɛ Onyankopɔn na ɛsɛ sɛ ɔman bisa ne hɔ adeɛ na ama wɔmmisa ateasefoɔ ho asɛm wɔ awufoɔ hɔ?",
                "20": "Wɔnkɔ mmara ne adanseɛ no ho; no sɛ wɔanka sɛdeɛ asɛm no teɛ no a, na ɛfiri sɛ kanea biara nni wɔn mu.",
                "21": "Na wɔbɛfa asaase no mu akɔ, ɔhaw denden ato wɔn, na ɛkɔm ade wɔn; na ɛbɛba sɛ ɛkɔm de wɔn a, wɔn ho bɛyera wɔn, na wɔadome wɔn hene ne wɔn Nyankopɔn, na wɔahwɛ soro.",
                "22": "Na wɔbɛhwɛ fam na hwɛ ahokyerɛ ne sum, ahodwan kusuuyɛ, na wɔasum wɔn agu ɛsum kabii mu."
            },
            "19": {
                "1": "Nanso, kusuuyɛ no rentena deɛ ahodwan no wɔ no; nkanee mmerɛ no wɔamu Sebulon asaase ne Naftali asaase no, na akyire yi no wɔde ɛhaw denden baa wɔn so, ɛpo kɔkɔɔ kwan no so, Yordan agya amanaman Galileo mu.",
                "2": "Nkurɔfoɔ a wɔnam ɛsum mu hunu hann kɛseɛ, wɔn a wɔte ɛsum kabii asaase soɔ no, hann ahyerɛn wɔn so.",
                "3": "Wɔama ɔman no adɔre, na wɔama n’ɛdɛ adɔɔso—wɔn ɛdɛ w’anim sɛ twaberɛ mu ɛdɛ, na ayɛ sɛdeɛ nnipa redi ahurisie mmerɛ a wɔrekyɛ asadeɛ.",
                "4": "Na wabubu ne kɔndua, ɛne n’abatiri dua, ne hyɛsofoɔ abaa no.",
                "5": "Na ɔkofoɔ ntɔkwa biara yɛ kitikiti, ɛne ntoma a wɔde afɔrefɔre mogya, nanso yei deɛ, wɔbɛhye sɛ adeɛ a wɔde sɔ gya.",
                "6": "Na wɔawo akokoa ama yɛn, wɔama yɛn ɔbabarima; na n’aban bɛda n’abatiri so; na wɔafrɛ ne din sɛ Ɔnwanwa, Ɔfotufoɔ, Ɔtumfoɔ Nyankopɔn, Agya a Ɔtehɔ daa, Asomdwoeɛ Hene.",
                "7": "Na n’aban no mu bɛtrɛ, na asomdwoeɛ a ɛnni awieɛ bɛba Dawid ahennwa so ne n’ahennie so, na ɔde atɛmmuo ne tenenee awowa no ama no atim firi nnɛ de akɔsi afebɔɔ. Asafo Awurade mmɔdenmɔ na ɛbɛyɛ yei.",
                "8": "Awurade de n’asɛm kɔmaa Yakob, na ahyerɛn Israel so.",
                "9": "Na nkurɔfoɔ no nyina ara bɛhunu, mpo Efraim ne Samariafoɔ a wɔde ahantan ne ahomasoɔ kɛseɛ akoma ka sɛ:",
                "10": "Ntayaa no abu agu fam, na yɛde aboɔ a wɔatwa bɛto; wɔatwitwa akyee, na yɛde ntweneduro bɛhyɛ n’anan mu.",
                "11": "Ɛno nti, Awurade bɛma Resin ahohiahiafoɔ asɔre atia no, na waka n’atamfo abɔ mu.",
                "12": "Siriafoɔ wɔ animu, na Filistifoɔ wɔ akyire, na wɔbɛtrɛ wɔn ano mu amene Israel. Yeinom nyina ara mu no n’abufuo nnyaee, na wɔatene ne nsa mu ara.",
                "13": "Na ɔman no nsane mma deɛ ɔhwe wɔn no nkyɛn, na wɔnnhwehwɛ Asafo Awurade akyiri kwan nso.",
                "14": "Ɛno nti Awurade bɛtwa Israel mu etire ne dua. Mman ne nkyɛnkyɛma da koro.",
                "15": "Ɔpanin animuonyamfoɔ ne etire; na nkɔmhyɛni a ɔkyerɛ atorɔsɛm no yɛ dua.",
                "16": "Na ɔman no mu mpaninfoɔ no ma wɔfom; na wɔn a wɔkyerɛ wɔn kwan no, wɔasɛe wɔn.",
                "17": "Nti Awurade rennya wɔn mmeranteɛ mu ɛdɛ, ɛna ɔrenhunu nwisiaa ne akunafoɔ mmɔbɔ ɛfiri sɛ wɔn nyina ara yɛ nyaatwom ne adebɔneyɛfoɔ, na ano biara ka nkwaseasɛm. Yei nyina ara mu no, n’abufuo nnyaee, na ne nsa mu da so tene.",
                "18": "Na atirimuɔdensɛm dɛre sɛ ogya, ɛbɛhye nkokoraa ne nsɔeɛ na ɛsɔ kwaeɛ mu dɔtɔ ma ne dɛre nwisie kumɔn kɔ ɛsoro.",
                "19": "Asafo Awurade abufuhyeɛ nti na asaase no ahye tumm, na nnipa no bɛyɛ sɛ adeɛ a wɔde sɔ egya; obiara renkora ne nua.",
                "20": "Na wɔbɛhwim adi wɔ nifa so nanso ɔkɔm bɛde no; na ɔbɛdidi wɔ benkum so na wɔremmee; na nnipa biara bɛwe ɔno ara nsa ho nam.",
                "21": "Manase, Efraim; ɛna Efraim, Manase; wɔn mmienu bɛka abɔ mu atia Yuda. Yei nyina ara mu no n’abufuo nnyae, na ne nsa mu da so tene."
            },
            "20": {
                "1": "Wɔnnue, wɔn a wɔhyehyɛ mmera a ɛntene, ne twerɛfoɔ a wɔtwerɛ deɛ ɛde anibereɛ ba a wahyehyɛ.",
                "2": "Sɛ wɔbɛdane ahiafoɔ afiri atɛntenenee ho, na wɔakyea me man mu ahiafoɔ atɛmmuo, na akunafoɔ adane wɔn asadeɛ, na wɔafom nyanka afa.",
                "3": "Na mo bɛyɛ deɛn asotwe da no ne ɔsɛe a ɛbɛfiri akyiri aba no mu? Hwan na mo bɛdwane akɔ ne nkyɛn akɔpɛ mmoa? na ɛhene na mobɛgya mo animuonyam?",
                "4": "Sɛ ɛnyɛ me a anka wɔbɛbrɛ wɔn ho ase afra nnɛduafoɔ mu na wɔne atɔfoɔ atore afra. Yei nyina ara mu no n’abufuo nnyae, na ɔda so tene ne nsa.",
                "5": "O Asiria, m’abufuo abaa, na wɔn nsa mu poma yɛ wɔn abufuhyeɛ.",
                "6": "Mɛsoma no akɔ ɔman nyaatwom mu, na ɔman a mebo afu wɔn no na mɛhyɛ no sɛ ɔnkɔfa asadeɛ na ɔnkɔfom mfa, na wɔntiatia wɔn so sɛ mmorɔno so atɛkyɛ.",
                "7": "Nanso ɛnyɛ saa na ɔrekyerɛ, ɛna ɔnwene saa nso wɔ n’akoma mu; na deɛ ɛwɔ n’akoma mu ne sɛ ɔbɛsɛe na wɔatwa aman a ɔnyɛ kakraabi no afiri hɔ.",
                "8": "Na ɔkaa sɛ: Na m’ahenemma nso nyɛ ahene prɛko pɛ anaa?",
                "9": "Na Kalno nte sɛ Karkemis anaa? na Hamat nte sɛ Arpad? na Samaria nte sɛ Damasko anaa?",
                "10": "Sɛdeɛ me nsa kyekyeree abosomhuo ahennie no, na wɔn abosom ohoni no kyɛn Yerusalem ne Samaria deɛ no.",
                "11": "Ɛnyɛ sɛdeɛ mayɛ Samaria ne n’abosomhuhuo no na mɛyɛ Yerusalem ne n’abasom honini no nso?",
                "12": "Ɛno nti ɛbɛba sɛ sɛ Awurade nya yɔ adeɛ a ɔbɛyɔ wɔ Sion bepɔ no so ne Yerusalem so wie a mɛtua Asiria hene no ahantan akoma aduaba, ɛne n’animuonyam ahomasoɔ so ka.",
                "13": "Na ɔse: Me nsa mu ahoɔden ne me nyansa ɛna mede ayɛ saa nneɛma yi; ɛfiri sɛ meyɛ ɔbadwemma na matwe ɔman no hyeɛ no, na mawia wɔn akotaadeɛ, na m’asum wɔn a ɔtete nhennwa soɔ no agu sɛ ɔkokoɔdurufoɔ.",
                "14": "Na me nsa aka aman no ahonyadeɛ te sɛ prɛbuo, na sɛdeɛ ɔtase nkosua a wɔagya no, sɛdeɛ me nso matase asaase nyina ara ne no, na obiara nni hɔ a ɔkekaa n’ataban, anaa sɛ ɔtrɛɛ n’ano mu, anaa sɛ ɔsu twee twee.",
                "15": "Akuma hoahoa ne ho wɔ deɛ ɔde no twa adeɛ no so anaa? Anaa sɛ sradaa ma ne ho so tra deɛ ɔtwe no no so? Sɛ dabrɛdua tumi him deɛ ɔma soɔ no, anaa ayɛ sɛdeɛ poma ma ne ho so te sɛdeɛ ɛnnyɛ dua no!",
                "16": "Nti Awurade, Asafo Awurade no, bɛma ɛfɔn aba n’abrane mu, na wɔasɔ n’animuonyam ase gya sɛ egya a ɛdɛreɛ.",
                "17": "Na Israel hann no bɛdane ogya, na ne Kronkroni no adane gyamframa, na adɛre ahye na ahye ne nsɔeɛ ne nwerɛ da koro.",
                "18": "Na kwaeɛ ne ne mfuo animuonyam no, fiti ɔkra ne honam so asɛe no, na ayɛ sɛ frankaa-kutafoɔ a wɔayɛ mmerɛ.",
                "19": "Na ne kwaeɛ mu nnua bɛyɛ kakraabi a akwadaa bɛtumi akyerɛ ne dodoɔ.",
                "20": "Na ɛbɛba sɛ ɛda no, Israel nkaeɛfoɔ ne Yakob fie no a wɔn adwane no rentwere deɛ ɔhwee wɔn no bio, na wɔbɛtwere Awurade, Israel Kronkroni no, nokware mu.",
                "21": "Nkaeɛfoɔ no bɛsane aba, aane, mpo Yakob nkaeɛ no, bɛba Nyankopɔn kokoroko no nkyɛn.",
                "22": "Na sɛ wo nkurɔfoɔ Israel dodoɔ te sɛ mpoano anwea a, wɔn mu nkaeɛ bi nko ara na ɛbɛba; wɔahyɛ sɛeɛ a ɛde tenenee a ɛborosoɔ bɛba.",
                "23": "Na Awurade Asafo Nyankopɔn ahyɛ sɛ sɛeɛ pasaa bɛba asaase nyina ara so.",
                "24": "Ɛno nti, sei na Awurade Asafo Nyankopɔn seɛ: O me nkurɔfoɔ a mote Sion, mma mo nsuro Asiriafoɔ no; ɔde abaa bɛhwe wo, na ne poma na ɔbɛma so wɔ wo so, sɛ Misraim deɛ no.",
                "25": "Na aka kakraabi na abufuhyeɛ no so atwa na m’abufuo adane wɔn sɛeɛ.",
                "26": "Na Asafo Awurade bɛhim mpire atia no, sɛdeɛ ɔkum Midian wɔ Oreb botan no soɔ no; na sɛdeɛ n’abaa bɛkyerɛ ɛpo no so no, na wɔama so sɛ Misriam deɛ no.",
                "27": "Na ɛbɛba wɔ ɛda no mu sɛ n’adesoa bɛyi afiri w’abatiri so, na ne kɔnnua afiri wo kɔn so ɛnam nwosra no nti kɔnnua no bɛpae.",
                "28": "Waba Ayat, afa Migron de ne nnesoa aba Mikmas.",
                "29": "Wɔakɔfa mpɔtamu hɔ, wɔakɔsoɛ Geba anadwo no. Rema suro; Saul Gibea adwane.",
                "30": "Ma wo nne so tea mu, O Galim ba baa, ma wɔnte no wɔ Laisa, O Anatot mmɔbrɔni.",
                "31": "Madmena adwane, Gibimfoɔ aboa wɔn ano redwane.",
                "32": "Ɛnɛ da yi wɔbɛgyina Nob, ɔbɛwoso ne nsa gu Sion babaa bepɔ no so, Yerusalem pampa no so.",
                "33": "Hwɛ, Awurade, Asafo Awurade, de tumi a ɛyɛ hu resua dua mman kusuu no, na nnutan a ɛwowareɛ no, wɔbɛtwa agu, na deɛ ɔyɛ ahantan no wɔabrɛ no ase.",
                "34": "Na ɔde dadeɛ bɛtwa kwaeɛ no mu adɔtɔ agu fam, na ɔbrempɔn bi bɛma Lebanon ne ne nnua no ahwe ase."
            },
            "21": {
                "1": "Na abaa bi bɛfifiri afiri Yisai dunsini no mu, na duban afifiri wɔ ne nhini mu.",
                "2": "Na Awurade Honhom no bɛsi ne so; nyansa honhom ne nteaseɛ, afutuo ne ahoɔden honhom, nimdeɛ ne Awurade suro honhom.",
                "3": "Na ɛbɛma no anya nteaseɛ wɔ Awurade suro mu ntɛm; na ɛnyɛ deɛ n’ani hunu so na ɔbɛbu so atɛn; na ɛnyɛ deɛ n’aso teɛ nso na ɔde bɛyɛ asotweɛ.",
                "4": "Na mmom tenenee na ɔde bɛbu ohianii atɛn, na ɔde atɛntenenee aka asaasesofoɔ a ɔdwoɔ; na ɔde n’ano abaa abɔ asaase, na ɔde n’ano homee akum atirimuɔdenfoɔ.",
                "5": "Na nokwaredie bɛyɛ n’asene mu abɔsoɔ, na gyedie ayɛ ne yamu abɔsoɔ.",
                "6": "Pataku nso ne adwammaa bɛtena, na ɔsebɔ ne apɔnkye ba bɛda, na nantwie ba ne gyata ba ne aboa a wadɔre bɛtena abɔ mu; na akwadaa ketewa bɛdi wɔn anim.",
                "7": "Na n’antwibedeɛ ne sisire bɛbɔ mu adidi na wɔn mma ada faako; na gyata awe wira sɛ nantwinini.",
                "8": "Na akɔkoa a ɔnom nufoɔ bɛdi agorɔ wɔ ahuritia amena ano, na akɔkoa a wɔatwa nufoɔ de ne nsa aka ɔkyerebene bɔn ano.",
                "9": "Wɔrempira obi, na wɔrensɛe adeɛ wɔ me bepɔ kronkron no nyina ara so, na Awurade ho nimdeɛ bɛyɛ asaase so ma, sɛdeɛ nsuo kata ɛpo so no.",
                "10": "Na ɛda no Yisai dua nhini a ɛbɛyɛ frankaa ama nnipa no, ɛno na Amanamanmufoɔ bɛhwehwɛ; na n’ahomegyeɛ bɛyɛ animuonyam.",
                "11": "Na ɛbɛba sɛ saa da no Awurade bɛtene ne nsa bio ne mprɛnu so de agye ne nkurɔfoɔ nkaeɛ no a wɔaka afiri Asiria ne Misraim ne Patro, ne Kush, ne Elam, ne Sinear ne Hamat ne ɛpo mu nsupɔ mu.",
                "12": "Na wama frankaa so ama aman, na wɔaboa Israel asesabɔfoɔ ano, na wɔaboa Yudafoɔ a wɔabɔ ahweteɛ no ano afiri asaase mfannan so abɛhyia.",
                "13": "Efraim anibereɛ bɛfiri akɔ, na wɔatwa Yuda ahohiahiafoɔ afiri hɔ, Efraim ani mmerɛ Yuda, ɛna Yuda nso bo mmfu Efraim.",
                "14": "Na mmom wɔbɛtu akɔsi Filistifoɔ mmatiri so akyerɛ atɔɛ fa mu; wɔbɛbɔ mu afom apueɛ asadeɛ afa; Edom ne Moab bɛka wɔn nsa; na Amon mma bɛyɛ setie ama wɔn.",
                "15": "Na Awurade bɛsɛe Misraim po no tɛkyerɛma korakoraa, na ɔde ne mframa kɛseɛ no bɛwoso ne nsa akyerɛ asubɔntene no so; na ɔbɛbɔ no ama no adane nsuwansuwa nson a wɔde mpaboa bɛfa mu.",
                "16": "Na kwan tempɔn bɛda hɔ afiri Asiria ama ne nkurɔfoɔ nkaeɛ a wɔaka no, sɛdeɛ ɛdaa hɔ maa Israel wɔ ɛda a wɔfiri Misraim asaase so baeɛ no."
            },
            "22": {
                "1": "Na saa da no wobɛka sɛ: O Awurade, mɛyi wayɛ, ɛwɔ mu sɛ wobo fuu me deɛ, nso w’abufuo no agyae na wakyekyere me werɛ.",
                "2": "Hwɛ, Nyankopɔn ne me nkwagyeɛ; mɛgye no adi, na merensuro; na Awurade Yehowa ne m’ahoɔden ne me dwom; na wɔasan abɛyɛ me nkwagyeɛ.",
                "3": "Ɛno nti, ɛdɛ na mo de bɛsa nsuo afiri nkwagyeɛ abura no mu.",
                "4": "Na ɛda no na mobɛka sɛ: Monyi Awurade ayɛ, momɔ ne din, momɔ ne nwuma ho dawuro wɔ nkurɔfoɔ no mu, monka sɛ wɔama ne din so.",
                "5": "Monto dwom mma Awurade, na wayɛ nneɛma a ɛboroso; ewiase nyina ara nim yei.",
                "6": "Keka mu na bɔ se, wo a wote Sion; na Israel Kronkroni a ɔte wo mu no so."
            },
            "23": {
                "1": "Babilon adesoa a Amos babarima Yesaia hunuɛ.",
                "2": "Monsi frankaa wɔ bepɔ tentene no so, momma mo nne so mma wɔn, mo nhinhim mo nsa, na ama wɔahyɛ ne animuonyam aboboano mu.",
                "3": "Mahyɛ me kronkronfoɔ no, mafrɛ me marima akatakyie nso, na m’abufuo nni wɔn a wɔdi me kɛseyɛ ho ahurisie no so.",
                "4": "Nnipa kuo dede wɔ mmepɔ no so te sɛ ɔman kɛseɛ bi deɛ, ɛte sɛ aman ahodoɔ a wɔboaboa wɔn ano, ahennie, ne dede gyegyeegye, Asafo Awurade rehwehwɛ ɔsa mu nkurɔfokuo akɔ ko.",
                "5": "Wɔfiri ɔman a ɛwɔ akyirikyiri so, ne ɛsoro awieɛ reba, aane, Awurade, ne n’abufuhyeɛ akodeɛ no, sɛ ɔrebɛsɛe asaase nyina ara.",
                "6": "Montwa adwo, na Awurade da no abɛn; ɛreba sɛ ɔsɛeɛ a ɛfiri Otumfoɔ hɔ.",
                "7": "Ɛnti nsa nyina ara mu bɛgo, nnipa biara akoma bɛnane;",
                "8": "Na ɛhuu bɛka wɔn; nketenkete ne awerɛhoɔ bɛkuta wɔn; obiara ho bɛyɛ ne yɔnko nnwanwa; wɔn anim bɛyɛ sɛ gyamframa.",
                "9": "Hwɛ Awurade da no reba, atirimuɔden da, abufuo ne abufuhyeɛ, sɛ ɔrebɛma asaase ada mpan, na wasɛe ɛso nnebɔneyɛfoɔ afiri so.",
                "10": "Na ɛsoro nsoroma ne ɛmu nsoroma kuo remma wɔn hann, awia bɛduru sum n’adifiri mu na bosome nso remma ne hann nnhyerɛn.",
                "11": "Na mɛtwe wiase aso wɔ bɔne ho, ne atirimuɔdenfoɔ aso wɔ wɔn amumuyɛ ho, mɛma ahantanfoɔ ahomasoɔ no to atwa, na ahokyerɛfoɔ ahokyerɛ abrɛ ase.",
                "12": "Mɛma nipa asombo asene sika kɔkɔɔ; na nipa asene Ofir sika mpɔkoa mpo.",
                "13": "Ɛno nti, mɛma ɔsoro awoso, na asaase bɛfiri ne siberɛ wɔ Asafo Awurade abufuo mu, ɛne n’abufuhyeɛ da no mu.",
                "14": "Na wɔbɛdanedane wɔn ho akɔ wɔn nkurɔfoɔ nkyɛn na wɔadwanedwane akɔ wɔn nsaase so sɛ ɔwansane a wɔrepamo no no, ɛne nnwan a wɔnni hwɛsofoɔ.",
                "15": "Obiara a ɔyɛ ahomasoɔ no wɔbɛhwire ne mu, aane, na obiara a ɔne atirimuɔdenfoɔ bɛbɔ mu no bɛtɔ wɔ nkrantɛ ano.",
                "16": "Wɔn mmɔfra nso wɔde wɔn bɛhwehwɛ fam atete wɔn mu wɔ wɔn anim; wɔbɛfom wɔn afie afa, na wɔato wɔn yerenom mmɔnaa.",
                "17": "Hwɛ, mɛkanyan Mediafoɔ atia wɔn, wɔremmu dwetɛ ne sika kɔkɔɔ, na wɔn ani rennye ho.",
                "18": "Wɔn agyan bɛbobɔ mmeranteɛ, na wɔn yam nnhyehye wɔn wɔ yafunu mma mpo ho; na wɔn ani nnhunu mmɔfra mmɔbɔ.",
                "19": "Na Babel, a ɛyɛ ahennie mu kunini no. Kaldeafoɔ kɛseyɛ animuonyam no, ɛbɛyɛ sɛ mmerɛ a Nyankopɔn tuu Sodom ne Gomora so no.",
                "20": "Obiara rentena mu da biara da, na obi renkɔtena hɔ, awoɔntoatoasoɔ so dekɔsi awoɔntoatoasoɔ so, na Arabiani biara rensi ntomadan hɔ na nnwanhwɛfoɔ nso remma wɔn mmoa mmutu mmutu hɔ.",
                "21": "Mmom ɛserɛso mmoa akɛseɛ na wɔbɛdeda hɔ, na mmoa a wɔn werɛ ahoɔ bɛyɛ wɔn adan amaama; na mpatuo bɛtena hɔ, na nsasabonsam asa wɔ hɔ.",
                "22": "Na nsupɔ so mmoa akɛseɛ bɛsu wɔ n’adan a ada pan no mu, na atweaseɛ wɔ anigyeɛ ahemfie; na ne mmerɛ abɛn a ɛreyɛ aba, na ne da renkyɛre bio. Na mɛsɛe no ntɛmntɛm; aane na mɛhunu me nkurɔfoɔ mmɔbɔ, na mmom atirimuɔdenfoɔ bɛsɛe."
            },
            "24": {
                "1": "Na Awurade bɛhunu Yakob mmɔbɔ, na wayi Israel bio, na ɔde wɔn adua wɔn asaase so, na ananafoɔ de wɔn ho abɔ wɔn, na wɔafam Yakob fie ho.",
                "2": "Na nkurɔfoɔ no bɛfa wɔn na wɔde wɔn aba wɔn tenabea, aane, ɛfiri akyirikyiri de kɔsi wiase ano; na wɔbɛsan aba wɔn bɔhyɛ asaase no so. Na Israel fiefoɔ afa wɔn, na Awurade asaase no bɛyɛ nkoa ne mfena deɛ; na wɔafa wɔn nnɔmumfafoɔ no nnɔmum; na wɔadi wɔn ahodwanfoɔ no so.",
                "3": "Na ɛbɛba wɔ saa da no mu sɛ Awurade bɛma wo ahomee, afiri wawerɛhoɔ ne wo suro, ɛne wo nkoasom denden a wɔde wo kɔɔ mu no.",
                "4": "Na ɛbɛba wɔ saa da no mu sɛ, ɔde ɛbɛ yi bɛbu Babilon hene aka sɛ: Ɛyɛɛ dɛn na ahodwanfoɔ no agyaeɛ, na sika kuropɔn yi to atwa yi!",
                "5": "Awurade abubu atirimuɔdenfoɔ abaa ne wɔn a wɔdi ɔman no so ahenpoma no mu.",
                "6": "Deɛ ɔde abufuo bobɔɔ aman ɛbɔ a ɛnnyaeɛ, ɔno a ɔde abufuo di amanso no, Awurade taataa no na obiara ntumi nsi ano kwan.",
                "7": "Asaase nyina ara so adwo, na ayɛ komm; wɔto ahurisie dwom.",
                "8": "Aane, pepeaa nya wo ho anigyeɛ, ne Lebanon ntweneduro no nso, ka sɛ: Sɛ wɔde wo ato fam yi, duabufoɔ biara remforo mma yɛn so mmɛbubu yɛn.",
                "9": "Asamando a ɛwɔ aseɛ no ka ne ho bɛhyia wo mmaeɛ, ɛkanyan awufoɔ ma wo; mpo wɔn a na wɔdi asaase no so nyina ara; ama aman ahodoɔ ahemfo nyina ara sɔresɔre firi wɔn nkonwa so.",
                "10": "Wɔn nyina ara bɛgye so aka akyerɛ wo sɛ: Wo nso wayɛ mmerɛ sɛ yɛn? Wayɛ sɛ yɛn anaa?",
                "11": "Wo kɛseyɛ asiane aba asamando; wo mmɛnta nne no nso wɔnte; wase kɛtɛ a wasɛ ne nsonsono, na nsonsono na ɛkata wo so.",
                "12": "Ɛyɛɛ dɛn na wofiri soro ahwe aseɛ, O Lusifa, adekyeeɛ ba! Wɔato wo ahwe fam, wo a wobrɛɛ aman ahodoɔ ase!",
                "13": "Na waka no w’akoma mu sɛ: Mɛforo makɔ soro, Onyankopɔn nsoroma no atifi; na mɛma m’ahennwa so asie; na matena ahyiaeɛ bepɔ no so, atifi fa mu asaase atifi ano nohoa tɔnn;",
                "14": "Mɛforo atra amununkum so; Mɛyɛ me ho te sɛ Ɔsorosoroni no.",
                "15": "Nso wɔde wo bɛsiane asamando akɔduru amena no nkyɛnkyɛn.",
                "16": "Wɔn a wɔhu woɔ no bɛhwɛ wo dinn, na wɔadwene wo ho, na waka sɛ: Nnipa no a ɔmaa asaase wosoe na ɔmaa ahennie hinhimmiɛ no nie anaa?",
                "17": "Na ɔmaa wiase yi yɛɛ sɛ ɛserɛ, na ɔsɛeɛ ɛmu nkuro akɛseɛ, na wɔannya emu nnɛduafoɔ kwan ankɔ fie no nie?",
                "18": "Aman ahodoɔ so ahemfo nyina ara, aane, wɔn nyina ara deda hɔ animuonyam mu, obiara da ɔno ara ne fiee.",
                "19": "Na wo deɛ wato wo afiri wo nna mu atwene sɛ duamman akyiwadeɛ, ɛne nkaeɛfoɔ a wɔakum wɔn, a afena ahwire wɔn mu, na wɔasiane kɔ aboɔ amena mu te sɛ ɛfunu a watiatia ne soɔ.",
                "20": "Wɔremfa wo nka wɔn ho afunsieɛ mu, ɛfiri sɛ wasɛe w’asaase na wakunkum wo man mma; wɔremmɔ nnebɔneyɛfoɔ asefoɔ din da biara da bio.",
                "21": "Monsiesie akumiiɛ mma ne mma, ɛnam wɔn agyanom amumuyɛ nti, na wɔansɔre amfa asaase no anni so, na wɔamfa nkuro akɛseɛ annhyɛ wiase ani so ma.",
                "22": "Na mɛsɔre atia wɔn, Asafo Awurade na ɔseɛ; na matwa din, nkaɛoɔ, mma marima ne wɔfaaseɛ afiri Babilon, Awurade na ɔseɛ.",
                "23": "Na mede bɛyɛ aforɔ mu nnomaa agyapadeɛ ne nsuo ataadeɛ nso, na mede ɔsɛeɛ praeɛ mapra no, Asafo Awurade na ɔseɛ.",
                "24": "Asafo Awurade aka ntam sɛ: Ampa ara, sɛdeɛ mesusuiɛ no, saa ara na ɛbɛba mu, na tirimupɔ a mabɔ no, saa ara na ɛbɛgyina—",
                "25": "Na mede Asiriafoɔ no bɛba m’asaase so, na matiatia ne so wɔ me mmepɔ so; na akyire yi no ne kɔnnua no bɛfiri wɔn so akɔ, na n’adesoa no afiri wɔn mmatiri so.",
                "26": "Yei ne ɛpɔ a wɔabɔ no asaase nyina ara ho, na yei ne nsa a wɔatene wɔ aman nyina ara soɔ no.",
                "27": "Na Asafo Awurade abɔ ne tirimupɔ, na hwan na ɛbɛma ayɛ kwa? Na ne nsa mu atene, na hwan na ɛbɛtwe akɔ akyire?",
                "28": "Afe a ɔhene Ahas wuiiɛ no mu na adesoa yi baeɛ.",
                "29": "Nni ahurisie, wo Filistia nyina ara, sɛ abaa a ɛhwee wo no abu nti, na ɔwɔ nhini no mu na ɔkyerebene bɛfiri aba, na n’aba bɛyɛ egyawɔ a otuo.",
                "30": "Na mmɔborɔfoɔ mmakan bɛdidi, na ahiafoɔ nso adeda hɔ dwoodwoo; na mede ɔkɔm bɛkum wo nhini, na ɔbɛma wasefoɔ atotɔ.",
                "31": "O kuro ano pono, twa agyaadwoɔ; O kuro kɛseɛ su; wo Filistia nyina ara, yɛ basaa; ɛfiri sɛ wisie bɛfiri atifi aba, na obiara renka akyire wɔ ne mmerɛ a wɔahyehyɛ no mu.",
                "32": "Mmuaɛ bɛn na aman no mu asomafoɔ bɛma? Sɛ Awurade de Sion adua hɔ, na ne nkurɔfoɔ no mu amanehunufoɔ de wɔn ho to ne so."
            },
            "25": {
                "1": "Afei me, Nifae, meka biribi fa deɛ matwerɛ no ho, deɛ Yesaia de n’ano kaeɛ no. Na hwɛ, Yesaia kaa nneɛma bebree a ɛyɛ den ma me nkurɔfoɔ no mu bebree, sɛ wɔbɛte aseɛ; ɛfiri sɛ wɔnnim ɛkwan a wɔfa so hyɛ nkɔm wɔ Yudafoɔ mu.",
                "2": "Na me, Nifae, menkyerɛe wɔn nneɛma pii a ɛfa Yudafoɔ ho; na wɔn nwuma yɛ ɛsum mu nwuma, na wɔn dwumadie yɛ akyiwasɛm.",
                "3": "Ɛno nti, metwerɛ me nkurɔfoɔ, ɛne wɔn a wɔn nsa bɛka saa nneɛma a matwerɛ no akyire yi, ama wahuhu Onyankopɔn ntɛmmuo no, ama wɔaba aman nyina ara so, sɛdeɛ ne nsɛm a wɔaka no teɛ.",
                "4": "Ɛno nti, montie, O me nkurɔfoɔ, mo a moyɛ Israel fiefoɔ, na monyɛ aso mma me nsɛm; Ɛwɔ mu sɛ Yesaia nsɛm no nnyɛ pefee mma mo deɛ, nanso ɛyɛ pefee ma wɔn a nkɔmhyɛ honhom ahyɛ wɔn ma no. Mmom mehyɛ mo nkɔm sɛdeɛ honhom a ɛwɔ me mu teɛ; ɛno nti mɛhyɛ mo nkɔm sɛdeɛ me pefee yɛ teɛ firi mmerɛ a me ne m’agya firii Yerusalem baae no; na hwɛ, me kra ani gye sɛ ɔbɛyɛ pefee de ama me nkurɔfoɔ, sɛ wɔbɛsua.",
                "5": "Aane, na me kra ani gye wɔ Yesaia nsɛm ho, ɛfiri sɛ me firii Yerusalem na ɛbaeɛ, na m’ani ahunu Yudafoɔ nneɛma, na menim sɛ Yudafoɔ te nkɔmhyɛfoɔ no nsɛm ase, na nnipa biara nni hɔ a wɔte nsɛm a wɔka kyerɛɛ Yudafoɔ no ase sɛdeɛ wɔte aseɛ no, gye sɛ wɔkyerɛkyerɛ wɔn ma wɔhunu no te sɛ Yudafoɔ nneɛma ho.",
                "6": "Na hwɛ, me Nifae, me nkyerɛkyerɛɛ me mma sɛdeɛ Yudafoɔ akwan teɛ; mmom hwɛ, me, ara ankasa, matena Yerusalem pɛn, ɛno nti menim wɔn mantam nyina ara mu; na m’aka deɛ ɛfa Oyankopɔn ntɛmmuo a asi Yudafoɔ so pɛn no akyerɛ me mma, sɛdeɛ Yesaia aka ho asɛm nyina ara, na mentwerɛ ne nyina ara.",
                "7": "Na hwɛ, merebɛhyɛ me ara me nkɔmhyɛ ase, sɛdeɛ me nsɛm pefee yɛ teɛ a menim sɛ ɔdasani biara remfom wɔ mu; yeinom nyina ara akyire yi no, nna a Yasaia nkɔmhyɛ bɛba mu no, nnipa bɛhunu no pefee wɔ mmerɛ a yei nyina ara bɛba mu no.",
                "8": "Ɛno nti ɛsombo, ma nnipa mma, na wɔn a wɔsusu sɛ ɛnsombo no, wɔn nom titriw na merebɛkasa akyerɛ, na mede nsɛm no bɛma me nkurɔfoɔ nko ara; ɛfiri sɛ menim sɛ ɛbɛsombo ama wɔn nna a ɛdi akyire mu; sɛ saa da no mu na wɔbɛte aseɛ; ɛno nti, wɔn yiedie na matwerɛ yeinom.",
                "9": "Na sɛdeɛ wɔasɛe awoɔntoatoasoɔ baako wɔ Yudafoɔ mu no ɛnam amumuyɛ nti, saa ara nso na wasɛe wɔn firi awoɔntoatoasoɔ so dekɔsi awoɔntoatoasoɔ so, sɛdeɛ wɔn amumuyɛ teɛ; na wɔn mu biara nni hɔ a wɔsɛe wɔn, gye sɛdeɛ Awurade nkɔmhyɛfoɔ hyɛɛ ho nkɔm no.",
                "10": "Ɛno nti, ɔkaa ɔsɛeɛ a ɛbɛba wɔn so no ho nsɛm kyerɛɛ wɔn, ansa na m’agya rebɛfiri Yerusalem; nanso wɔkɔɔ so yɛɛ wɔn akoma den; na sɛdeɛ me nkɔmhyɛ teɛ no, wɔasɛe wɔn, gye sɛ wɔn a wɔasoa wɔn akɔ nnɔmum mu wɔ Babilon no nko ara.",
                "11": "Na afei sei na mesee ɛnam honhom a ɛwɔ me mu no nti. Na ɛmfa ho sɛ wɔde wɔn akɔ, wɔbɛsan wɔn akyiri aba bio, na wɔabɛfa Yerusalem asaase no; ɛno nti, wɔde wɔn bɛsan aba wɔn agyapadeɛ asaase no so bio.",
                "12": "Na, hwɛ, wɔbɛnya ako, na wɔbɛte akokoakoko nka, na sɛ ɛda no duru sɛ Agya no Ba a ɔwoo no korɔ no, aane ɔsoro ne asaase Agya no bɛda ne ho adi akyerɛ wɔn wɔ honam mu, hwɛ, wɔbɛpo no, nam wɔn amumuyɛ nti, ne wɔn akoma den, ne wɔn kɔn a asene nti.",
                "13": "Hwɛ, wɔbɛbɔ no asɛnnua mu, na akyire yi no a wɔde no ato nna mu nansa no, ɔbɛsɔre afiri awufoɔ mu a, ayaresa wɔ ne ntaban mu; na wɔn a wɔbɛgye ne din adi no, wɔbɛgye wɔn nkwa wɔ Onyankopɔn aheman mu. Eno nti, me kra ani gye sɛ mehyɛ ne ho nkɔm, na mahunu ne da no, na makoma yi ne din kronkron no ayɛ.",
                "14": "Na hwɛ ɛbɛba sɛ Mesaia no asɔre afiri awufoɔ mu akyire yi no, na wada ne ho adi akyerɛ ne nkurɔfoɔ no, ɛne dodoɔ biara a wɔbɛgye ne din adi no, hwɛ, wɔbɛsɛe Yerusalem bio; sɛ nnomee nka wɔn a wɔko tia Onyankopɔn ne n’asɔre mma no.",
                "15": "Ɛno nti, wɔbɛbobɔ Yudafoɔ apete aman nyina ara mu; aane, na Babilɔn nso wɔbɛsɛe no; ɛno nti, aman foforɔ bɛbɔ Yudafoɔ apete.",
                "16": "Na wabɔ wɔn apete awieɛ no, na Awurade Nyankopɔn ama aman ahodoɔ atwe wɔn awoɔntoatoasoɔ aso wɔ mmerɛ bebree mu no, aane, mpo ɛfiri awoɔntoatoasoɔ so dekɔsi awoɔntoatoasoɔ so, kɔsi sɛ wɔbɛsakyera wɔn ama wɔagye Kristo Onyankopɔn ba no adi, ɛne mpata no a ɛnsa da a ɛwɔ hɔ ma adasamma nyina ara no—na sɛ ɛda no duru na sɛ wɔbɛgye Kristo di, na wɔsom Agya no wɔ ne din mu, wɔ akoma a efii biara nni ho ne nsa a ɛho teɛ, na wɔanhwehwɛ sɛ wɔbɛnya Mesaia foforɔ bi akyiri kwan a, saa mmerɛ no ɛda no bɛba a ɛbɛhia sɛ wɔgye saa nsɛm yi di.",
                "17": "Na Awurade bɛma ne nsa so ne mprɛnu so de atwe ne nkurɔfoɔ afiri wɔn yera ne wɔn ahweaseɛ mu. Ɛno nti, ɔbɛkɔ so adi dwuma a ɛyɛ hu na ɛyɛ nnwanwa wɔ nnipa mma mu.",
                "18": "Ɛno nti, ɔde ne nsɛm no bɛbrɛ wɔn, saa nsɛm a ɛbɛbu wɔn atɛn wɔ ɛda a ɛdi akyire no mu, na wɔde bɛma wɔn ama wɔde adane wɔn adwene akɔ Mesaia nokwarefoɔ no so, ɔno a wɔpoo no no, na ama wɔate aseɛ sɛ ɛnnhia sɛ wɔde wɔn ani bɛto Mesaia foforɔ biara so a ɔreba bio, gye sɛ Mesaia torofoɔ no a ɔbɛdaadaa nkurɔfoɔ no; na obiara nni hɔ gye sɛ Mesaia koro pɛ no a nkɔmhyɛfoɔ no kaa ne ho asɛm no, na saa Mesaia no ne deɛ Yudafoɔ bɛpo no no.",
                "19": "Na nkɔmhyɛfoɔ no nsɛm kyerɛ sɛ, Mesaia no bɛba mmerɛ a m’agya firii Yerusalem no mfinhyia ahansia akyiri, na wɔbɛfrɛ ne din Yesu Kristo, Onyankopɔn Ba no, sɛdeɛ nkɔmhyɛfoɔ no nsɛm ne Onyankopɔn bɔfoɔ no asɛm kyerɛ no.",
                "20": "Na afei, me nuanom, maka no pen akyerɛ mo a morentumi mfom. Na sɛdeɛ Awurade Nyankopɔn a oyii Israelfoɔ firii Misraim asaase so te ase yi, na ɔmaa Mose tumi sɛ ɔmfa nsa aman no yadeɛ mmerɛ a mmoatea a ɛborɔ wɔ wɔn ano mu no kekaa wɔn no, na ɔsee wɔn sɛ, sɛ wɔma wɔn ani so hwɛ aboateaa no a wama so asɛn soro de asi wɔn anim no, na ɔmaa no tumi nso sɛ ɔmfa ne poma mmɔ ɔbotan na nsuo bɛfiri mu aba no; aane hwɛ mese mo sɛ, sɛdeɛ saa nneɛma yi nyina ara yɛ nokware no, na sɛ Awurade Onyankopɔn te ase yi, edin biara nni ɔsoro gye sɛ saa Yesu Kristo yi, ɔno a maka ne ho nsɛm akyerɛ mo no, na wɔnam ne so bɛgye nnipa nkwa.",
                "21": "Ɛno nti, ɛnam yei so na Awurade Nyankopɔn ahyɛ me bɔ sɛ saa nneɛma a meretwerɛ yi wɔde bɛsie na wakora no, na wɔde ama m’asefoɔ, fiti awoɔntoatoasoɔ so dekɔsi awoɔntoatoasoɔ so, ama bɔhyɛ no ahyɛ ma de ama Yosef, sɛ n’ase rennsɛe ara da wɔ mmerɛ tentene a asaase bɛda so awɔ hɔ yi.",
                "22": "Ɛno nti, saa nneɛma yi bɛkɔ firi awoɔntoatoasoɔ so dekɔsi awoɔntoatoasoɔ so mmerɛ tentene a asaase bɛkɔ so awɔ hɔ yi, na ɛbɛkɔ so wɔ Onyankopɔn pɛ ne n’anigyeɛ so, na aman a wɔn nsa bɛka saa nneɛma yi no, wɔde bɛbu wɔn atɛn wɔ nsɛm a watwerɛ yi.",
                "23": "Na yɛbɔ mmɔden twerɛ, de adanedane yɛn mma, ne yɛn nuanom nso, ma wɔagye Kristo adi, na wɔaka wɔn ne Onyankopɔn abɔ mu; na yɛnim sɛdeɛ yɛbɛ tumi ayɛ nyina ara akyire no wɔnam adom so na wɔbɛgye yɛn nkwa, sɛ yɛyɛ deɛ yɛbɛtumi ayɛ no a.",
                "24": "Na gye a yɛgye Kristo di nyina ara akyiri no, yɛdi Mose mmara so, na yɛde yɛn ani ato Kristo so dendennden akɔsi sɛ mmara no bɛhyɛ ma.",
                "25": "Na ɛnam yei ho nti na wɔde mmara no maae; ɛno nti mmara no awu ama yɛn, na ɛnam yɛn gyedie nti wɔayɛ yɛn ateasefoɔ wɔ Kristo mu; yei nyina ara akyire yi no, yɛdi mmara no so ɛnam mmaransɛm no nti.",
                "26": "Na yɛka Kristo ho asɛm, yɛdi dɛ wɔ Kristo mu, yɛbɔ Kristo nsɛmpa no ho dawuro, yɛhyɛ Kristo ho nkɔm, na yɛtwerɛ sɛdeɛ yɛn nkɔmhyɛ teɛ no, ama yɛn mma ahunu baabi korɔ a ɛsɛ sɛ wɔkɔhwehwɛ bɔnefakyɛ.",
                "27": "Ɛno nti, yɛka deɛ ɛfa mmara no ho ama yɛn mma ahunu sɛdeɛ mmara no wuo teɛ, na sɛ wɔhunu sɛdeɛ mmera no wuo no teɛ no a, wɔbɛhwɛ nkwa a ɛwɔ Kristo mu no anim kwan, na wɔahunu deɛ ɛnam so maa wɔde mmara no maae, Na akyire yi a mmara no ahyɛ ma wɔ Kristo mu no, ɛna wɔbɛhunu sɛ ɛnhia sɛ wɔbɛyɛ wɔn akoma den atia no, mmerɛ a ɛwɔ sɛ ɔde mmara no kɔ awieɛ.",
                "28": "Na afei hwɛ, me nkurɔfoɔ, mo yɛ ɛkɔnseneɛfoɔ; ɛno nti na makasa akyerɛ mo pefee sɛ mo bɛte aseɛ. Na nsɛm a maka no bɛgyina hɔ ayɛ adanseɛ de atia mo; na ɛdɔɔso sɛ ɛbɛkyerɛ nnipa biara kwan pa no; na ɛkwan pa no ne sɛ mo bɛgye Kristo adi na mo rempo no; na sɛ mo po no a, na mo apo nkɔmhyɛfoɔ no ne mmara no nso.",
                "29": "Na afei hwɛ, mese mo sɛ ɛkwan pa no ne sɛ mo bɛgye Kristo adi, na morempo no; na Kristo ne Israel Kronkroni no; ɛno nti ɛwɔ sɛ mobɔ mo mu ase wɔ n’anim, na mode mo tumi nyina ara, mo adwen, mo ahoɔden, ne mo kra nyina ara som no; na sɛ mo yɛ yei a ɛkwan biara nni hɔ sɛ Onyankopɔn bɛtwa mo atwene.",
                "30": "Na, mmerɛ dodoɔ a ɛho bɛhia no, monkɔ so nyɛ Onyankopɔn ayɛdeɛ nkɔsi sɛ mmara no a ɔde maa Mose no bɛhyɛ ma."
            },
            "26": {
                "1": "Na Kristo sɔre firi awufoɔ mu a ɔbɛda ne ho adi akyerɛ mo, me mma, ne me nuanom adɔfoɔ; na nsɛm a ɔbɛka akyerɛ mo no bɛyɛ mmara a mobɛdi soɔ.",
                "2": "Na hwɛ, meka kyerɛ mo sɛ mehunu sɛ abusuasantene bebree bɛtwa mu akɔ, na ako akɛseɛ ne apereapereɛ bɛsi me nkurɔfoɔ mu.",
                "3": "Na Mesaia mmaeɛ akyire no wɔbɛyi nsɛnkyerɛnee akyerɛ me nkurɔfoɔ wɔ n’awoɔ ho, ɛne ne wuo ɛne ne wusɔreɛ nso ho; na saa da no bɛyɛ ɛda kɛseɛ ne ɛda a ɛyɛ hu ama atirimuɔdenfoɔ, na wɔbɛsɛe; na wɔbɛsɛe ɛfiri sɛ wɔtoo nkɔmhyɛfoɔ ne ahoteɛfoɔ no twenee na wɔsii wɔn aboɔ, na wɔkum wɔn; ɛno nti ahoteɛfoɔ no mogya no suu no bɛforo afiri asaase so akɔ Nyankopɔn nkyɛn wɔ soro de atia wɔn.",
                "4": "Ɛno nti, ahokyerɛfoɔ nyina ara ne wɔn a wɔyɛ atirimuɔdensɛm no, ɛda no a ɛreba no bɛhye wɔn, Asafo Awurade na ɔseɛ, na wɔbɛhye sɛ nkyɛnkyɛma.",
                "5": "Na wɔn a wɔkum nkɔmhyɛfoɔ no, ne ahoteɛfoɔ no, asaase no ebunu bɛmene wɔn, Asafo Awurade na ɔseɛ; na mmepɔ bɛkata wɔn so, na mframa kyinhyia bɛfa wɔn akɔ, na adan bɛbubu agu wɔn so, na wɔatete pasa pasa na wɔayam wɔn muhumuhu.",
                "6": "Na agradaa, ne ayerɛmoo ne asaase wosoɔ ne ɔsɛeɛ ahodoɔ bɛba wɔn so, na Awurade abufuo gya bɛdɛre wɔn so, na ɔbɛhye wɔn sɛ nkyɛnkyɛma, na ɛda no a ɛreba no bɛmene wɔn, Asafo Awurade na ɔseɛ.",
                "7": "O me kra di yea ne anibereɛ de ma me nkurɔfoɔ a mahwere wɔn wɔ ɛwuo no ho no! Na me, Nifae, me hunuui, na ɛkaa kakraa bi maa ɛmenee me koraa wɔ Awurade anim; nanso ɛwɔ sɛ mesu frɛ me Nyankopɔn sɛ: W’akwan tene.",
                "8": "Mmom hwɛ, ateneneefoɔ a wɔtie nkɔmhyɛfoɔ nsɛm no, na wɔnsɛe wɔn no, na mmom ɔbɛgyina pintinn twɛn Kristo mmaeɛ ho nsɛnkyerɛnee a wɔbɛma no, ɔtaataa yi nyina ara akyiri no—hwɛ, wɔn ne wɔn a wɔrensɛe.",
                "9": "Mmom, Ɔtenenee Babarima no bɛyi ne ho adi akyerɛ wɔn; na ɔbɛsa wɔn yareɛ, na wɔbɛnya asomdwoeɛ wɔ ne nkyɛn, akɔsi sɛ awoɔntoatoasoɔ mmiɛnsa bɛtwa mu akɔ, na awoɔntoatoasoɔ a ɛtɔ so nnan no mu dodoɔ ara nso atwa mu akɔ wɔ ahoteɛ mu.",
                "10": "Na mmerɛ a saa nneɛma yi atwa mu akɔ no, ɔsɛeɛ bɛba me nkurɔfoɔ so ntɛntɛm; na me kra yeaa akyi nyina ara no, mahunu; ɛno nti, menim sɛ ɛbɛba mu; na wɔtɔn wɔn ho kwa; na ɛnam wɔn ahokyerɛ ne wɔn nkwaseasɛm nti, wɔbɛtwa ɔsɛeɛ de ayɛ wɔn akatua; na ɛnam sɛ wɔde wɔn ho maa ɔbonsam na ɔfaa ɛsum mu nwuma kyɛn ɛhan nwuma nti, wɔbɛkɔ asamando ase.",
                "11": "Na Awurade Honhom ne nnipa deɛ rentena nkɔsi daa. Na mmerɛ a Honhom no bɛgyae sɛ ɔne nnipa bɛtena pɛ no na ɔsɛeɛ ba ntɛm, na yei ma me kra anibereɛ.",
                "12": "Na sɛdeɛ mekasa wɔ saa kwan no so sɛ mɛma Yudafoɔ no ahunu sɛ Yesu ne Kristo no ara ankasa, na ɛbɛhia sɛ wɔbɛma Amanamanmufoɔ nso agye adi sɛ Yesu ne Kristo, Ɔnniawieɛ Nyankopɔn no;",
                "13": "Na ɔnam Honhom Kronkron tumi no so da ne ho adi kyerɛ wɔn a wɔgye no di no; aane, ɔman biara, abusuakuo biara, kasa hodoɔ biara, ne nnipa biara, na ɔyɛ nkɔnyaa akɛseɛ, nsɛnkyerɛnee, ɛne anwanwadeɛ wɔ nnipa mma mu sɛdeɛ wɔn gyedie teɛ no.",
                "14": "Nanso hwɛ, mehyɛ mo nkɔm fa nna a ɛdi akyire yi no ho; ɛfa nna a Awurade Nyankopɔn bɛda saa nneɛma yi adi akyerɛ nnipa mma no.",
                "15": "Akyire yi a m’asefoɔ ne me nuanom asefoɔ bɛtɔsini wɔ gyedie mu no, na Amanamanmufoɔ bɛbo wɔn no, aane, akyire no a Awurade Nyankopɔn bɛbɔ wɔn ho nsraban ahyia, na ɔde asraafoɔ atwa wɔn ho kanko, na wɔasisi adaban de atia wɔn; na akyire yi no a wɔabrɛ wɔn ase ahyɛ mfuturo mu ma w antena ase mpo no, ɛno ɔteneneeni no nsɛm no a watwerɛ, na wate agyedifoɔ mpaebɔ, na wɔn a wɔtɔsini wɔ gyedie mu no, wɔn werɛ remfiri wɔn.",
                "16": "Na wɔn a wɔbɛsɛe wɔn no bɛkasa afiri fam akyerɛ wɔn, na wɔn nne bɛyɛ bɔkɔɔ afiri mfuturo mu, na wɔn nne bɛyɛ sɛ nsaman deɛ; na Awurade Nyankopɔn bɛma no tumi, na waka asomusɛm afa wɔn ho, te sɛdeɛ ɛfiri ɛfam no; na wɔn nne bɛwese afiri mfuturo mu.",
                "17": "Na sei na Awurade Nyankopɔn seɛ: Wɔbɛtwerɛ nneɛma a wɔbɛyɛ wɔ wɔn mu no, na wɔbɛtwerɛ no wɔ nwoma mu na wɔasi ano, na wɔn a wɔtɔsini wɔ gyedie mu no nsa renka, ɛfiri sɛ wɔhwehwɛ sɛ wɔbɛsɛe Onyankopɔn nneɛma.",
                "18": "Ɛno nti, sɛdeɛ wɔn a wasɛe wɔn no, sɛeɛ ntɛntɛm so no; na nkurɔfokuo a wɔn tri mu yɛ den wɔ wɔn mu no bɛyɛ sɛ ntɛtɛ a ɛresene akɔ—aane, sei na Awurade Nyankopɔn seɛ: ɛbɛba amono mu, mpofiri mu—",
                "19": "Na ɛbɛba mu, sɛ wɔn a wɔatɔsini wɔ gyedie mu no, Amanamanmufoɔ nsa bɛboro wɔn.",
                "20": "Na Amanamanmufoɔ no amema wɔn ho so wɔ wɔn ani so, ama wɔahwinti, ɛnam wɔn hwintidua no kɛseɛ nti, ama wɔasisi nsɔrensɔre bebree; nanso wɔde Onyankopɔn tumi ne nkɔnyaa bɛto fam, na wɔka nsɛmpa no ma wɔn ara ankasa wɔn ho, wɔ wɔn nyansa ne nimdeɛ mu ama wɔanya mfasoɔ na wɔde ahiafoɔ anim atwitwiri fam.",
                "21": "Na nsɔrensɔre bebree wɔ hɔ a wɔasisi ama ɛde anibereɛ, ne akasakasa, ɛne nitan aba.",
                "22": "Na kokoa mu kuo nso wɔ hɔ mpo sɛdeɛ ɛteɛ wɔ tete mmerɛ mu no, sɛdeɛ ɔbonsam afɛkuo teɛ no, na ɔno na ɔde saa nneɛma yi nyina ara wura; aane ɔno na ɔde awudie baae, ɛne ɛsum mu nwuma; aane, na ɔde ahoma sɔ wɔn kɔn twe wɔn di n’akyi kɔsi sɛ ɔde ne ntampehoma no bɛkyekyere wɔn afebɔɔ.",
                "23": "Na hwɛ, me nuanom adɔfoɔ, mese mo sɛ Awurade Nyankopɔn nnyɛ adwuma wɔ sum mu.",
                "24": "Ɔnnyɛ biribiara gye sɛdeɛ ɛyɛ mfasoɔ de ma wiase; ɛfiri sɛ ɔdɔ wiase, ɛno nti na ɔde ɔno ara ne nkwa too hɔ sɛdeɛ ɛbɛyɛ a ɔbɛtwe nnipa nyina ara aba ne nkyɛn. Ɛno nti, ɔnnhyɛ obiara sɛ ɔnye ne nkwagyeɛ no.",
                "25": "Hwɛ, ɔsu frɛ obi, ka sɛ: Firi me so kɔ? Hwɛ, me se wo sɛ, Daabi; mmom ɔka sɛ: Momfiri mo asaase ano nyina ara mmera me nkyɛn; mommɛtɔ nufusuo ne ɛwoɔ, ɛnyɛ sika na wɔde tɔ, na ɛnni boɔ nso.",
                "26": "Hwɛ, wɔahyɛ yɛn mu bi sɛ wɔmfiri nhyiadan no mu mfiri, anaa sɛ adan a wɔsom wɔ mu no? Hwɛ, mese mo sɛ, Daabi.",
                "27": "Wahyɛ obi sɛ mma wɔnnya kyɛfa wɔ ne nkwagyeɛ mu anaa? Hwɛ me se mo sɛ, Daabi; mmom ɔde ama nnipa nyina ara kwa; na wɔahyɛ ne nkurɔfoɔ sɛ wɔn ntu nnipa nyina ara fo sɛ wɔn nsakyera.",
                "28": "Hwɛ, Awurade ahyɛ obi sɛ mma wɔnnya kyɛfa wɔ ne papayɛ mu anaa? Hwɛ, mese mo sɛ, Daabi; mmom nnipa nyina ara wɔ ho kwan sɛdeɛ baako teɛ no saa ara na baako nso teɛ, na wɔnsi obiara kwan",
                "29": "Ɔhyɛ sɛ ɛnsɛ sɛ asɔfotorɔsɛm wɔ hɔ; na hwɛ, asɔfotorɔsɛm ne sɛ nnipa ka nsɛm na wɔde wɔn ho si hɔ sɛ wɔn ne hann a ɛwɔ wiase no, sɛdeɛ ɛbɛyɛ a wɔbɛnya mfasoɔ ne nkamfoɔ afiri wiase; mmom wɔnnhwehwɛ Sion yiedie.",
                "30": "Hwɛ, Awurade asi saa adeɛ yi ho kwan; ɛno nti, Awurade Nyankopɔn ama mmaransɛm sɛ nnipa nyina ara nya ɔdɔ mapa, saa ɔdɔ mapa yi yɛ ɔdɔ. Na gyesɛ wɔnya ɔdɔ mapa anyɛ saa deɛ a na wɔnsɛ hwee. Ɛno nti, sɛ wɔnya ɔdɔ mapa a wɔrennhwɛ mma Sion dwumayɛni no ɛnnyera.",
                "31": "Mmom adwumayɛni a ɔwɔ Sion no bɛyɛ adwuma ama Sion; na sɛ wɔyɛ adwuma de pɛ sika a, ɛnneɛ wɔbɛyera.",
                "32": "Na bio, Awurade Nyankopɔn ahyɛ sɛ mma nnipa biara nni awu, mma wɔn nni ntorɔ; mma wɔnn wia; mma wɔmmɔ Awurade wɔn Nyankopɔn din kwa; mma wɔn ani mmere wɔn yɔnko adeɛ; mma wɔnnyɛ nitan, mma wɔn ne wɔn ho nni aprepereɛ; mma wɔmmɔ adwaman; na mma wɔnnyɛ yei mu biara; ɛfiri sɛ obiara a ɔyɛ yeinom no bɛyera.",
                "33": "Na amumuyɛsɛm yi mu biara mfiri Awurade; na ɔyɛ deɛ ɛyɛ wɔ nnipa mma mu; na biribiara a ɔbɛyɛ ama nnipa mma no ɛyɛ pefee; na ɔto nsa frɛ wɔn nyina ara sɛ wɔmmera ne nkyɛn mmɛnya kyɛfa wɔ ne papayɛ no mu; na ɔmpo obiara a ɔba ne nkyɛn, nnipa tuntum ne fitaa, akoa ne fawohodieni, ɔbarima ne ɔbaa; na ɔkae abosomsomfoɔ; na wɔn nyina ara yɛ ade korɔ ma Onyankopɔn, Yudafoɔ ne Amanamanmufoɔ nyina ara."
            },
            "27": {
                "1": "Mmom, hwɛ, nna a ɛdi akyire no mu no anaa sɛ Amanamanmufoɔ nna no mu—aane, hwɛ Amanamanmufoɔ aman nyina ara ne Yudafoɔ deɛ nso, wɔn a wɔbɛba asaase yi so ne wɔn a wɔbɛtena nsaase binom nso so, aane, mpo nsaase nyina ara a ɛwɔ wiase yi mu hwɛ, amumuyɛ ne akyiwasɛm ahodoɔ bɛboro wɔn nsa—",
                "2": "Na sɛ saa da no duru a, Asafo Awurade de agradaa ne asaasewosoɔ, ne dede kɛseɛ, ɛne mframa denden, ɛne ahum, ɛne gyamframa denden bɛba abɛsera wɔn.",
                "3": "Ne aman a wɔbɛko atia Sion no nyina ara, ne wɔn a wɔteetee no no bɛyɛ sɛ daeɛ, wɔ anadwo yikyerɛ mu; aane, ɛbɛba wɔn so te sɛ obi a ɔso daeɛ sɛ ɛkɔm de no, na hwɛ, odidi na mmom ɔbɛsɔre no na ɛkɔm de ne kra; anaa sɛ ɔte sɛ obi a ɔso daeɛ sɛ nsukɔm de no na hwɛ ɔnom na mmom ɔbɛsɔre no na wɔatɔ piti, na ne kra anya akɔnɔ; aane, mpo saa ara na ɔbɛyɛ nkurɔfokuo a wɔn wɔ aman nyina ara mu a wɔbɛko atia Sion Bepɔ no.",
                "4": "Na hwɛ, wɔn a wɔyɛ amumuyɛ no ntena hɔ na wɔnnwenwen, ɛfiri sɛ mo bɛsu kɛse; na moasu; aane mobɛboro na mmom ɛnyɛ nsaborɔ, mobɛtɔ ntentan; nso ɛmfiri nsaden.",
                "5": "Na hwɛ, Awurade ahwie nna hɔɔ honhom agu mo so. Na, hwɛ, moakata mo ani, na moapo nkɔmhyɛfoɔ no; ɛne wɔn a wɔdi mo soɔ no, na ɔde adehunufoɔ asie ɛnam mo amumuyɛ nti.",
                "6": "Na ɛbɛba mu sɛ Awurade Nyankopɔn de nwoma bi mu nsɛm bɛbrɛ mo, na ɛbɛyɛ nsɛm a ɛfiri wɔn a wɔadeda no hɔ.",
                "7": "Na hwɛ wɔbɛsɔ nwoma no ano; na nwoma no mu na ɛbɛyɛ yikyerɛ a ɛfiri Nyankopɔn hɔ, fiti wiase ahyɛaseɛ de kɔsi n’awieɛ.",
                "8": "Ɛno nti, ɛnam nneɛma a wɔasɔ ano no nti, nneɛma a wɔasɔ ano no wɔrennyi no adi wɔ atirimuɔdensɛm ne wɔn a wɔyɛ akyiwasɛm da no mu. Ɛno nti wɔde nwoma no bɛsie wɔn.",
                "9": "Mmom wɔbɛyi nwoma no adi ama ɔbarima bi, na ɔde nwoma no mu nsɛm a ɛyɛ nsɛm a ɛfiri wɔn a wɔatotɔ nko wɔ mfuturo no mu no bɛma, na ɔde nsɛm yi bɛma obi foforɔ nso;",
                "10": "Mmom nsɛm a wɔasɔ ano no ɔremfa mma, ɛna ɔremfa nwoma no nso mma. Ɛfiri sɛ Onyankopɔn tumi na ɔde bɛsɔ nwoma no ano, na yikyerɛ a wɔasɔ ano no wɔde bɛsie nwoma no mu akɔsi Awurade no ara ne mmerɛ a ɛsɛ mu, ama wɔayi apue; na hwɛ, ɔda nneɛma adi fiti wiase fapem de kɔsi n’awieɛ.",
                "11": "Na ɛda no reba a nsɛm a ɛwɔ nwoma a wɔasɔ ano no mu no wɔbɛkenkan no wɔ adan apampa mu; na wɔnam Kristo tumi so bɛkenkan; na wɔbɛda nneɛma nyina ara adi akyerɛ nnipa mma a na ɛwɔ nnipa mma mu na ɛbɛtena hɔ akɔsi wiase awieɛ.",
                "12": "Ɛno nti, saa da no a wɔde nwoma no bɛma ɔbarima no a maka ne ho asɛm no no, wɔde nwoma no bɛsie afiri wiase ani so, amma obiara ammfa n’ani anhunu gye sɛ saa adansefoɔ mmiɛnsa no a wɔnam Onyankopɔn tumi so bɛhunu, aka deɛ wɔde nwoma no bɛma no no ho; na wɔbɛdi nwoma no nokware ho adanseɛ ne nneɛma a ɛwɔ mu nyina ara.",
                "13": "Na obiara nni hɔ bio a ɔbɛhunu, gye sɛ wɔn mu kakra bi a wɔnam Onyankopɔn pɛ so, adi n’asɛm ho adanseɛ akyerɛ nnipa mma; ɛfiri sɛ Awurade Nyankopɔn aka sɛ agyedifoɔ nsɛmka bɛyɛ sɛ wɔn a wɔfiri awufoɔ mu.",
                "14": "Ɛno nti, Awurade Nyankopɔn bɛba abɛyi nwoma no mu nsɛm apue; na adansefoɔ bebree a ɔhwɛ a ɛyɛ ma no anom ɛna ɔbɛma n’asɛm agyina; na mmusuo nka deɛ ɔbɛpo Onyankopɔn asɛm no!",
                "15": "Mmom hwɛ, ɛbɛba mu sɛ Awurade Nyankopɔn bɛka akyerɛ deɛ ɔde nwoma no bɛma no no sɛ: Fa saa nsɛm yi a wɔnnsɔ ano yi ma obi ma ɔmfa nkyerɛ nwomanimfoɔ, na ɔnka sɛ: Mesrɛ wo, Kenkan yei: Na nwomanimfoɔ no bɛka sɛ: Fa nwoma no brɛ me na mɛkenkan.",
                "16": "Na afei, ɛnam wiase animuonyam wɔde bɛnya wɔn ho nti na wɔbɛka yei na ɛnyɛ Nyankopɔn animuonyam nti.",
                "17": "Na ɔbarima no bɛka sɛ: Merentumi mfa nwoma no mma, ɛfiri sɛ wɔasɔ ano.",
                "18": "Ɛna nwomanimfoɔ no bɛka sɛ: merentumi nkenkan.",
                "19": "Ɛno nti ɛbɛba sɛ, Awurade Nyankopɔn bɛsan ayi nwoma no bio ɛne ɛmu nsɛm no ama obi a onnim nwoma; na ɔbarima no a onnim nwoma no bɛka sɛ: Mennim nwoma.",
                "20": "Ɛna Awurade Nyankopɔn bɛse no sɛ: Nwomanimfoɔ renkenkan, ɛfiri sɛ wɔapo wɔn, na mɛtumi ayɛ me ara ankasa madwuma; ɛno nti wo bɛkenkan nsɛm a mede bɛma wo yi, na metumi yɛ m’ankasa m’adwuma; ɛno nti wobɛkenkan nsɛm a mede bɛma wo no.",
                "21": "Mfa wo nsa nka nneɛma a wɔasɔ ano no, na me de bɛba wɔ me ara me mmerɛ a ɛsɛ mu; na mɛkyerɛ nnipa mma sɛ metumi yɛ me ara ankasa m’adwuma.",
                "22": "Ɛno nti, sɛ wokenkan nsɛm a mahyɛ wo no a, na wo nya adansefoɔ a mahyɛ wo ho bɔ no a, ɛna wobɛsɔ nwoma no ano bio, na wode asie ama me, ama mabɔ nsɛm a wokenkaneɛ no ho ban, akɔsi sɛ mɛhunu sɛ ɛyɛ me ara ankasa me nyansa kwan so sɛ merebɛda nneɛma nyina ara adi akyerɛ nnipa mma.",
                "23": "Na hwɛ, meyɛ Onyankopɔn; na meyɛ Onyankopɔn a meyɛ nkɔnyaa, na mɛma wiase ahunu sɛ mete saa ɛnora, ɛnnɛ, ne afebɔɔ; na menni dwuma wɔ nnipa mma mu gye sɛ ɛnam wɔn gyedie so.",
                "24": "Na ɛbɛba mu bio sɛ Awurade bɛse deɛ ɔbɛkenkan nsɛm a wɔde bɛma no no sɛ:",
                "25": "Ɛsiane sɛ saa nkurɔfoɔ yi de wɔn ano na ɛbɛn me na wɔde wɔn anofafa na ɛdi me ni, na wɔn akoma mu deɛ,wɔayi afiri me nkyɛn kɔ akyirikyiri, na suro a wɔsuro me no ayɛ nnipa nkyerɛkyerɛ a wɔkyerɛ no—",
                "26": "Ɛno nti, merebɛdi dwuma a ɛyɛ ahodwiri wɔ saa nkurɔfoɔ yi mu, aane adwuma a ɛyɛ hu na ɛyɛ nnwanwa, na wɔn nyansafoɔ ne nwomanimfoɔ nyansa no bɛyera, na wɔn abadwemma nteaseɛ ahunta wɔn.",
                "27": "Na mmusuo nka wɔn a wɔhwehwɛ si aseɛ sɛ wɔde wɔn nhyehyɛeɛ sie Awurade! Na wɔn nwuma wɔ ɛsum mu; na wɔka sɛ: Hwan na ɛhunu yɛn, na hwan na onim yɛn? Na wɔsan ka sɛ: Nokware, mo nneɛma a wɔasisi wɔn tiri aseɛ no bɛnya animuonyam sɛ ɔnwenefoɔ nnɛteɛ. Mmom hwɛ, mɛkyerɛ wɔn sɛ menim wɔn nwuma nyina ara, Asafo Awurade na ɔseɛ. Na anweneɛ no bɛse ɔwenefoɔ no sɛ wannyɛ me? Anaa sɛ adeɛ a wɔayɛ afiri dua mu bɛse deɛ ɔyɛe no no sɛ onni nteaseɛ anaa?",
                "28": "Mmom hwɛ, Asafo Awurade na ɔseɛ: Mɛkyerɛ nnipa mma ama wɔahunu sɛ ɛrenkyɛre biara na Lebanon adane asaase pa; na asaase pa no bɛnya animuonyam sɛ Kwaeɛ.",
                "29": "Na saa da no mu na asosiɛfoɔ bɛte nwoma no mu nsɛm, na anifirafoɔ ani bɛhunu adeɛ wɔ baabi kusuu ne esum mu.",
                "30": "Na wɔn a wɔdwoɔ no bɛdɔɔso, na wɔbɛnya wɔn ɛdɛ wɔ Awurade mu, na nnipa mu ahiafoɔ ho asɛpɛ wɔn wɔ Israel Kronkroni no mu.",
                "31": "Na nokware sɛ Awurade te ase yi wɔbɛhunu sɛ atirimuɔdenfoɔ no ayɛ kwa, na deɛ ɔbu anim tia no wɔbɛmene no, na wɔatwa wɔn a wɔhwehwɛ amumuyɛsɛm nyina ara atwene;",
                "32": "Na wɔn a asɛm bi nti wɔbu nipa fɔ, na wɔsum ɔteneneefoɔ wɔ kuro pono mu fidie, na wɔde asɛm hunu tu ɔteneneeni asɛm guo.",
                "33": "Ɛno nti sei na Awurade seɛ, deɛ ɔdi maa Abraham no, a ɛfa Yakob fiefoɔ ho no: Afei deɛ Yakob anim renguase, ɛna afei n’anim rennhwoa.",
                "34": "Mmom mmerɛ a ɔbɛhunu ne mma no, me nsa ano adwuma no, wɔ ne mu a, wɔbɛte me din ho, na wɔate Yakob Kronkroni no ho, na wɔbɛsuro Israel Nyankopɔn no.",
                "35": "Na wɔn nso a wɔfom wɔ honhom mu no bɛnya nteaseɛ, na wɔn a wɔnwiinwii no bɛsua nkyerɛkyerɛ."
            },
            "28": {
                "1": "Na afei, hwɛ, me nuanom, makasa akyerɛ mo sɛdeɛ honhom no hyɛ me; ɛno nti, menim sɛ ne nyina ara bɛba mu ampa.",
                "2": "Na nneɛma a wɔbɛtwerɛ afiri nwoma no mu no bɛsombo kɛseɛ ama nnipa mma, nkanka yɛn mma a wɔyɛ Israel fiefoɔ nkaeɛ no.",
                "3": "Na ɛbɛba mu saa da no mu sɛ nsɔrensɔre a wɔasisi na wɔamfa amma Awurade no, mmerɛ a baako bɛse baako sɛ: Hwɛ, me, meyɛ Awurade deɛ; na nkaeɛ no nso aka sɛ: me, meyɛ Awurade deɛ; na saa na wɔn a wɔasisi nsɔrensɔre na wɔamfa amma Awurade no nyina ara bɛka—",
                "4": "Na wɔne wɔn ho bɛdi apereapereɛ; na wɔn asɔfoɔ ne wɔn ho bɛdi apereapereɛ, na wɔde wɔn nimdeɛ bɛkyerɛkyerɛ, na wɔapo Honhom Kronkron a ɛma wɔn deɛ wɔnka no.",
                "5": "Na wɔpo Onyankopɔn tumi, Israel Kronkroni no, na wɔka kyerɛɛ nkurɔfoɔ no sɛ: Montie yɛn, na mo ntie yɛn nkyerɛkyerɛ; na hwɛ Onyankopɔn biara nni hɔ nnɛ, na Awurade, Odimafoɔ no ayɛ n’adwuma, na ɔde ne tumi ama nnipa.",
                "6": "Hwɛ, montie me nkyerɛkyerɛ; sɛ wɔbɛka sɛ wɔnam Awurade nsa so reyɛ nkɔnyaa a, mma mo nnye nni, ɛfiri sɛ ɛnnɛ da yi ɔnnyɛ Onyankopɔn a ɔyɛ nkɔnyaa, wɔawie n’adwuma yɔ.",
                "7": "Aane, na dodoɔ no ara na wɔbeka sɛ: Didi, nom, na ma w’ani nye, ɛfiri sɛ ɔkyena na yawu; na ɛbɛyɛ ama yɛn.",
                "8": "Na dodoɔ no ara nso na ɛbɛka sɛ: Didi, nom, na gye w’ani, nanso, suro Onyankopɔn—ɔbɛbu wo bem wɔ bɔne nketenkete a woyɛ no ho; aane, di atorɔ kakra, gyina obi asɛm so sisi no, tu amena ma wo yɔnko ntɔ mu; ɔhaw biara nni yei mu; na yɛ saa nneɛma yi nyina ara, ɛfiri sɛ ɔkyena na yawu; na sɛ ɛba no sɛ yɛdi fɔ a, Onyankopɔn bɛhwe yɛn mmaa kakra na awieɛ no wɔbɛgye yɛn nkwa wɔ Onyankopɔn aheman no mu.",
                "9": "Aane, na dodoɔ no ara na wɔbɛkyerɛkyerɛ wɔ saa kwan yi so, naadaa ne nkyerɛkyerɛ hunu ne nkwasea nkyerɛkyerɛ, na wɔbɛma wɔn ho so wɔ wɔn akoma mu, na wɔbɛhwehwɛ fee sɛ wɔde wɔn nsusuɛ bɛsie Awurade; na wɔn nwuma nyina ara bɛyɛ ɛsum mu ndwuma.",
                "10": "Na ahoteɛfoɔ mogya bɛfiri fam asu atia wɔn.",
                "11": "Aane, wɔn nyina ara amane afiri ɛkwan no ho; wɔaprɔ.",
                "12": "Ɛnam ahomasoɔ nti, ne atorɔ akyerɛkyerɛfoɔ, ne atorɔ nkyerɛkyerɛ nti, wɔn nsɔrensɔre aporɔ, ɛna wɔn nsɔrensɔre amema wɔn ho so; ɛnam wɔn ahomasoɔ nti wɔayɛ ahantan.",
                "13": "Wɔwia ahiafoɔ ɛnam wɔn kronkronbea fɛ a ɛyɛ nti; wɔwia ahiafoɔ ɛnam wɔn ntaadeɛ fɛ nti, na wɔtaataa wɔn a wɔdwoɔ ɛne akoma mu ahiafoɔ, ɛnam wɔn ahomasoɔ nti wɔayɛ ahantan.",
                "14": "Wɔhyɛ ntaadeɛ a ne kɔn yɛ bawee na wɔmema wɔn tiri so wɔ ɛwie mu; aane, ɛnam ahomasoɔ, ne atirimuɔdensɛm, ne akyiwasɛm, ne adwamanmɔ nti, wɔn nyina ara ayera kwan, gye sɛ wɔn mu kakraabi, wɔn a wɔyɛ Kristo akyidifoɔ ahobraseɛfoɔ; nanso wɔyɛ ma wɔnam akwan bebree mu yɛ bɔne ɛfiri sɛ wɔkyerɛkyerɛ wɔn nnipa nkyerɛkyerɛ.",
                "15": "O anyansafoɔ, ne nwomanimfoɔ, ɛne asikafoɔ, mo a mo akoma mu ahomasoɔ nti moama mo ho soɔ, ne wɔn a wɔkyerɛkyerɛ atorɔ nkyerɛkyerɛ, ɛne wɔn a wɔbɔ adwaman, na wɔdane Awurade akwantenenee, mmusuo, mmusuo, mmusuo nka wɔn, Awurade Nyankopɔn Tumfoɔ, na ɔseɛ, na wɔbɛto wɔn agu asamando.",
                "16": "Mmusuo nka wɔn a wɔde deɛ ɛtene to nkyɛn ɛnam adehunu bi nti na wɔkasa tiaa deɛ ɛyɛ, na wɔka sɛ ɛho nni mfasoɔ! Na ɛda no bɛba a Awurade Nyankopɔn bɛba ntɛmntɛm abɛsra asaase so nnipa; na saa da no mu na wɔn amumuyɛ nyinii yie, nti wɔbɛyera.",
                "17": "Mmom hwɛ, sɛ asaase so nnipa bɛsakyera afiri wɔn atirimuɔdensɛm ne akyiwasɛm ho a ɛnneɛ wɔrensɛe wɔn, Asafo Awurade na ɔseɛ.",
                "18": "Mmom hwɛ, saa asɔre kɛseɛ a ɛyɛ akyiwadeɛ, asaase nyina ara adwamammɔni no, bɛdwiri ahwe asaase so na n’asehweɛ no bɛyɛ kɛseɛ.",
                "19": "Na ɛwɔ sɛ ɔbonsam aheman no woso, na wɔn a wɔyɛ ne deɛ no ɛho bɛhia sɛ ɛbɛkanyan wɔn ama wɔn asakyera, anyɛ saa a ɔbonsam de ne nkɔnsɔnkɔnsɔn a ɛtehɔ daa no bɛkyekyere wɔn, na akanyan wɔn akɔ abufuo mu, na wayera;",
                "20": "Na hwɛ, saa da no nnipa mma akoma bɛsɔre, na wɔnam wɔn abufuo so atia deɛ ɛyɛ.",
                "21": "Na ɔbɛma ebinom akoma atɔ wɔn yam, na wadaadaa wɔn ama wɔde wɔn werɛ ato honam ahobanbɔ mu, ama wɔaka sɛ: Sion ayɛ yie; aane, Sion ayɛ frɔmfrɔm, ne nyina ara yɛ—na saa na ɔbonsam de sisi wɔn akra, na ɔnam naadaa so de wɔn kɔ asamando.",
                "22": "Na hwɛ, ɔdaadaa ebinom de wɔn kɔ, na ɔkakyerɛ wɔn sɛ asamando nni hɔ; na ɔkakyerɛ wɔn sɛ: Mennyɛ ɔbonsam, na ɔbonsam biara nni hɔ—na saa na ɔka gu wɔn aso mu bɔkɔɔ, kɔsi sɛ ɔde ne nkɔnsɔnkɔnsɔn huhuu no bɛkyekyere wɔn, a saa mmerɛ no, ɔgyefoɔ biara nni hɔ.",
                "23": "Aane, owuo ne asamando bɛsɔ wɔn mu dendennden; na owuo ne asamando, ne ɔbonsam, ne deɛ afa wɔn nnɔmum no nyina ara bɛgyina Onyankopɔn ahenwa no anim, na wɔabu wɔn atɛn sɛdeɛ wɔn nwuma teɛ, ɛhɔ na wɔfiri bɛkɔ baabi a wɔasiesie ama wɔn no, mpo ogya ne sɔfe tadeɛ, baabi a ateetee a ɛnni awieɛ wɔ.",
                "24": "Ɛno nti mmusuo nka deɛ ɔse ne ho adwo no wɔ Sion!",
                "25": "Mmusuo nka deɛ ɔtea mu sɛ: Ne nyina ara yɛ!",
                "26": "Aane, mmusuo nka deɛ ɔtie nnipa nkyerɛkyerɛ, na ɔpo Onyankopɔn tumi, ne Honhom Kronkron akyɛdeɛ no!",
                "27": "Aane, mmusuo nka deɛ ɔka sɛ: Yɛn nsa aka, na yɛn nhia foforɔ bio!",
                "28": "Na yɛtwa no tia a, mmusuo nka wɔn a wɔhinhim na wɔn bofu ɛnam Onyankopɔn nokware no nti! Na hwɛ, deɛ ɔsi no wɔ bepɔ so no gye no anigyeɛ so; na deɛ wɔato ne fapem wɔ anwia mu no hinhim sɛ ɔbɛhwe ase.",
                "29": "Mmusuo nka deɛ ɔbɛka sɛ: Yɛn nsa aka Nyankopɔn asɛm, na yɛnnhia Nyankopɔn asɛm biara bio, ɛfiri sɛdeɛ yɛanya no ara yɛ ma yɛn!",
                "30": "Na hwɛ, sei na Awurade Nyankopɔn seɛ: Mede me nkyerɛkyerɛ bɛma nnipa mma, wɔ ne kwan so firi nkyerɛkyerɛ so kɔ nkyerɛkyerɛ so, ɛha kakra ɛna ɛhɔ kakra; na nhyira ne deɛ ɔtie me nkyerɛnkyerɛ, na wɔnya aso ma m’afutuo, na wɔn na wɔbɛsua nyansa; na deɛ ɔnya no na mɛma no dodoɔ, na wɔn a wɔbɛka sɛdeɛ yɛn anya no ara yɛ ma yɛn no, wɔn na deɛ wɔn nsa aka no mpo wɔbɛgye afiri wɔn nsa mu.",
                "31": "Nnomee aka deɛ ɔde ne werɛ hyɛ nnipa mu, anaa sɛ ɔde deɛ ɛyɛ honam yɛ n’abasa, anaa sɛ ɔbɛtie nnipa nkyerɛkyerɛ, gye sɛ wɔn nkyerɛkyerɛ no, wɔnam Honhom Kronkron tumi so na ɛnyaaɛ.",
                "32": "Mmusuo nka Amanamanmufuo no, sei na Awurade Nyankopɔn seɛ! Na yei nyina ara akyiri no mɛtene m’abasa mu ama wɔn firi adekyeɛ kɔsi adekyeɛ, wɔbɛpo me; nanso, mɛhunu wɔn mmɔbɔ, Awurade Nyankopɔn na ɔseɛ, sɛ wɔbɛsakyera aba me nkyɛn a; me deɛ matene me nsa mu ɛda muu no nyina ara, Asafo Awurade Nyankopɔn na ɔseɛ."
            },
            "29": {
                "1": "Mmom hwɛ, dodoɔ ara—na saa da no mu, mɛsɔre ayɛ anwanwadwuma wɔ wɔn mu, ama makae m’apam a mayɛ ama nnipa mma, sɛ merebɛma me nsa so bio ne mprɛnu soɔ de agye me nkurɔfoɔ a wɔyɛ Israel fiefoɔ no;",
                "2": "Na afei, mɛkae bɔhyɛ a mehyɛɛ wo, Nifae, ɛna w’agya nso, sɛ mɛkae mo asefoɔ; na wasefoɔ nsɛm bɛfiri m’anom akɔ wasefoɔ hɔ; na me nsɛm bɛwura mu aduru asaase ano hɔ ama ayɛ ahyɛnso ama me nkurɔfoɔ a wɔyɛ Israel fiefoɔ no;",
                "3": "Na ɛnam sɛ me nsɛm bɛfiri akɔ akyiri nti no—Amanamanmufoɔ bebree bɛka sɛ: Twerɛ Kronkron! Twerɛ Kronkron! Yɛanya Twerɛ Kronkron, na Twerɛ Kronkron biara nni hɔ bio.",
                "4": "Mmom sei na Awurade Nyankopɔn seɛ: O nkwaseafoɔ, wɔbɛnya Twerɛ Kronkron, na ɛbɛfiri Yudafoɔ mu na aba, me tete nkurɔfoɔ a me ne wɔn faa apam no. Na naaseɛ bɛn na wɔde maa Yudafoɔ no wɔ Twerɛ Kronkron no a wɔn nsa ka firii wɔn nkyɛn no? Aane, ɛdeɛn na Amanamanmufoɔ no kyerɛ? Wɔkae Yudafoɔ no berɛ, wɔn dwuma den, wɔn yea, ne wɔn mmɔdenbɔ a wɔbɔ maa me sɛ wɔde nkwagyeɛ bɛbrɛ Amanamanmufoɔ no?",
                "5": "O mo Amanamanmufoɔ, mo akae Yudafoɔ no, me nkurɔfoɔ a me ne wɔn faa apam tete no? Daabi; mmom moadome wɔn, na moatan wɔn, na moampɛ sɛ mo bɛhwehwɛ wɔn. Mmom hwɛ, mɛde saa nneɛma yi nyina ara abɛgu mo tiri so; ɛfiri sɛ me Awurade me werɛ mfirii me nkurɔfoɔ.",
                "6": "Wo kwasea, a wo bɛka sɛ: Twerɛ Kronkron, yɛanya Twerɛ Kronkron na yɛnnhia Twerɛ Kronkron bio, Twerɛ Kronkron biara bio nni hɔ ka Yudafoɔ deɛ no ho?",
                "7": "Monnim sɛ aman no dɔɔso kyɛn baako anaa? Mo nnim sɛ Me Awurade mo Nyankopɔn na m’abɔ nnipa nyina ara na mekae wɔn a wɔwɔ nsupɔ no so nyina ara, na me na medi ɛsorosoro ne asaase ase nyina ara; na mede m’asɛm ma nnipa mma, aane, mpo ma aman ahodoɔ nyina ara a ɛwɔ asaase yi so?",
                "8": "Ɛno nti mo nwiinwii, sɛ mo bɛnya m’asɛm no bi bio nti? Mo nnim sɛ aman mmienu adanseɛ di adanseɛ kyerɛ mo sɛ Me yɛ Onyankopɔn, na mekaae ɔman baako sɛdeɛ me kae baako no? Ɛno nti, me ka asɛm korɔ no a ara kyerɛ ɔman baako te sɛdeɛ meka kyerɛ baako no ara. Na mmerɛ a aman mmienu no bɛbɔ mu ayɛ baako no aman mmienu no adanseɛ bɛbɔ mu ayɛ baako nso.",
                "9": "Na meyɛ yei ama no ada adi pefee akyerɛ dodoɔ no ara sɛ mete saa nnora, ɛnnɛ ne afebɔɔ; na meka m’asɛm wɔ me ara me pɛ so. Na ɛnam sɛ maka asɛm korɔ no ara nti mma mo nsusu sɛ merentumi nka koro nso; ɛfiri sɛ madwuma nnya mmaa awieɛ; na ɛremma awieɛ nso kɔsi sɛ nnipa abrabɔ bɛba awieɛ, ɛna ɛnmfiri saa mmerɛ no derekɔsi afebɔɔ.",
                "10": "Ɛno nti, ɛnam sɛ mo wɔ Twerɛ Kronkron no nti ɛnsɛsɛ mo susu sɛ me nsɛm nyina ara wɔ mu; na ɛnsɛsɛ mo susu sɛ maamma kwan amma wɔantwerɛ bio.",
                "11": "Na me hyɛ nnipa nyina ara, wɔn a wɔwɔ apueɛ, ne atɔeɛ, ne atifi, ne anaafoɔ, ne nsupɔ mu nyina ara, sɛ wɔtwerɛɛe nsɛm a meka kyerɛ wɔn no; na nwoma a wɔbɛtwerɛ no na mɛhwɛ mu abu wiase atɛn, sɛdeɛ nnipa biara nwuma teɛ, sɛdeɛ wɔatwerɛ no.",
                "12": "Na hwɛ, mɛkasa akyerɛ Yudafoɔ no na wɔbɛtwerɛ; na mɛkasa akyerɛ Nifaefoɔ nso na wɔbɛtwerɛ, na mɛkasa akyerɛ abusuakuo binom nso a wɔyɛ Israel fiefoɔ a meyii wɔn firii hɔ no na wɔbɛtwerɛ; na mɛkasa akyerɛ aman nyina ara a ɛwɔ asaase yi so na wɔbɛtwerɛ.",
                "13": "Na ɛbɛba sɛ Yudafoɔ bɛnya Nifaefoɔ no nsɛm, na Nifaefoɔ bɛnya Yudafoɔ no nsɛm; na Nifaefoɔ ne Yudafoɔ bɛnya Israel abusuakuo a ayera no nsɛm; na Israel abusuakuo a ayera no bɛnya Nifae ne Yudafoɔ no nsɛm.",
                "14": "Na ɛbɛba sɛ me nkurɔfoɔ a wɔyɛ Israel fiefoɔ no, wɔbɛboaboa wɔn ano akɔ fie wɔ wɔn asaase so; na m’asɛm nso wɔbɛboaboa ano ayɛ no baako. Na mɛkyerɛ wɔn a wɔko tia m’asɛm na wɔtia me nkurɔfoɔ, a wɔyɛ Israel fiefoɔ no, sɛ meyɛ Onyankopɔn na me na me ne Abraham faa apam sɛ mɛkae n’asefoɔ afebɔɔ no."
            },
            "30": {
                "1": "Na afei mo nhwɛ, me nuanom adɔfoɔ, merebɛkasa akyerɛ mo; ɛfiri sɛ me, Nifae, meremma kwan mma mo nsusu sɛ mo yɛ ateneneefoɔ kyɛn Amanamanmufoɔ no. Na hwɛ, gye sɛ modi Nyankopɔn mmaransɛm no so anyɛ saa a mo nyina ara bɛyera saa ara; na ɛnam nsɛm a wɔaka no nti ɛnnhia sɛ mo bɛsusu sɛ wɔbɛsɛe Amanamanmufoɔ no koraa.",
                "2": "Na hwɛ me se mo sɛ Amanamanmufoɔ dodoɔ biara a wɔbɛsakyera no bɛyɛ Awurade apam nkurɔfoɔ; na Yudafoɔ dodoɔ biara a wɔrennsakyera no ɔbɛtwa wɔn atwene; ɛfiri sɛ Awurade ne obiara remfa apam gye sɛ wɔn a wɔsakyera, na wɔgye ne Ba no a ɔyɛ Israel Kronkroni no di.",
                "3": "Na afei, mɛhyɛ nkɔm ama no ayɛ sɛdeɛ ɛbɛfa Yudafoɔ ne Amanamanmufoɔ no ho kɛse. Na nwoma a maka ho asɛm no nya ba na wɔtwerɛ ma Amanamanmufoɔ no a, na wɔsɔ ano bio de ma Awurade a, dodoɔ no ara bɛgye nsɛm a wɔatwerɛ no adi, na wɔde bɛkɔ akɔma yɛn asefoɔ nkaeɛ no.",
                "4": "Na afei yɛn asefoɔ nkaeɛ no bɛte yɛn ho nsɛm, sɛdeɛ ɛyɛɛe a yɛfirii Yerusalem baeɛ, na wɔn yɛ Yudafoɔ asefoɔ.",
                "5": "Na wɔbɛda Yesu Kristo asɛmpa no adi wɔ wɔn mu; ɛno nti, wɔbɛsan de wɔn agyanom nimdeɛ bama wɔn, ɛne Yesu Kristo nso ho nimdeɛ a na ɛwɔ wɔn agyanom mu no.",
                "6": "Na saa mmerɛ no na wɔbɛdi dɛ; na wɔbɛhunu sɛ ɛyɛ nhyira a wɔanya a ɛfiri Onyankopɔn nsam; na ɛsum no a ɛkata wɔn ani so no bɛhyɛ aseɛ afiri wɔn ani so agu fam; na awoɔntoatoasoɔ bebree biara rentwa mu nkɔ wɔ wɔn mu, gye sɛ wɔyɛ nkurɔfoɔ a efii biara nni wɔn ho na wɔn ho yɛ anika.",
                "7": "Na ɛbɛba sɛ Yudafoɔ a wɔabɔ wɔn apete no nso bɛhyɛ aseɛ agye Kristo adi; na wɔbɛhyɛ aseɛ aboa wɔn ano wɔ asaase no so; na dodoɔ no ara a wɔbɛgye Kristo adi no wɔn ara nso na wɔbɛba abɛyɛ nkurɔfoɔ a wɔn ho yɛ anika.",
                "8": "Na ɛbɛba sɛ Awurade Nyankopɔn bɛhyɛ n’adwuma ase wɔ aman, mmusuakuo, kasa hodoɔ ne nnipa nyina ara mu, de ne nkurɔfoɔ no asan aba asaase yi so.",
                "9": "Na tenenee na Awurade Nyankopɔn de bɛbu atɛn ama mmɔbrɔwa, na ɔde asɛm tenenee adi ama asaase so amanehunufoɔ; na ɔde n’ano mu abaa bɛbɔ asaase, na ɔde n’ano mu honhom akum atirimuɔdenfoɔ;",
                "10": "Na mmerɛ no reba ntɛmntɛm a Awurade Nyankopɔn de mpaepaemuu kɛseɛ bɛto nkurɔfoɔ ntamu, na ɔbɛsɛe atirimuɔdenfoɔ; na ɔbɛgye ne nkurɔfoɔ, aane, mpo sɛ ɛsɛ ɛwɔ sɛ ɔde egya sɛe atirimuɔdenfoɔ.",
                "11": "Na teneneeɛ bɛyɛ n’asene mu abɔsoɔ, na nokwaredie ayɛ ne yam abɔsoɔ.",
                "12": "Na afei pataku ne adwammaa bɛtena; na ɔsebɔ ne abirekyieba abɔ mu ada faako, na nantwie ba, ne gyata ba, ɛne deɛ wɔadɔre sradeɛ bɛbɔ mu; na abɔfra ketewa adi wɔn anim.",
                "13": "Na nantwie ne sisire bɛbɔ mu adidi, wɔn mma nketewa bɛbɔ mu ada faako; na gyata bɛwe ɛsrɛ te sɛ nantwinini.",
                "14": "Na nufoɔanoba bɛdi agorɔ wɔ ahuritia bɔn ano, na abɔfra a wɔatwa no nufoɔ de ne nsa bɛto kyerebene bɔn ano.",
                "15": "Wɔrempira ɛna wɔrensɛe wɔn wɔ me bepɔ kronkron nyina ara so; ɛfiri sɛ Awurade ho nimdeɛ bɛhyɛ asaase so ma sɛdeɛ nsuo kata ɛpo so no.",
                "16": "Ɛno nti, wɔbɛda nneɛma a ɛwɔ aman ahodoɔ nyina ara mu no adi; aane, wɔbɛda nneɛma nyina ara adi akyerɛ nnipa mma.",
                "17": "Biribiara nni hɔ a ɛyɛ asumasɛm a wɔrenna no adi; ɛsum mu adwuma biara nni hɔ a wɔrenna no adi wɔ ɛhan mu; na biribiara nni hɔ a wɔasɔ ano wɔ asaase yi so a wɔrensane.",
                "18": "Ɛno nti, biribiara a wɔada no adi akyerɛ nnipa mma no, wɔbɛda no adi wɔ saa da no mu, na Satan renya tumi wɔ nnipa mma akoma so bio akɔsi mmerɛ tentene mu. Na afei, me nuanom adɔfoɔ, mede me kasa no aba awieɛ."
            },
            "31": {
                "1": "Na afei, Me nuanom adɔfoɔ Me, Nifae, mede me nkɔmhyɛ a mede rema mo no aba awieɛ. Na merentumi ntwerɛ nneɛma pii gyesɛ kakra a menim sɛ ɛtwa sɛ ɛsi yi; na merentumi ntwerɛ pii nso gyesɛ me nua Yakob nsɛm no mu kakra ara bi.",
                "2": "Ɛno nti, nneɛma a matwerɛ yi dɔɔso ma me, gye sɛ nsɛm kakra a ɛwɔ sɛ meka a ɛfa Kristo nkyerɛkyerɛ ho; ɛno nti, merebɛkasa akyerɛ mo wɔ nokware mu, sɛdeɛ me nkɔmhyɛ pefeeyɛ teɛ.",
                "3": "Na me kra anigye wɔ nokwaredie ho; na ɛnam saa kwan yi so na Awurade Nyankopɔn yɛ n’adwuma wɔ nnipa mma mu. Na Awurade Nyankopɔn ma deɛ ɔwɔ nteaseɛ no yɛ hann; ɛnam sɛ ɔkasa kyerɛ nnipa sɛdeɛ wɔn kasa ne wɔn nteaseɛ teɛ.",
                "4": "Ɛno nti, mepɛ sɛ mokae sɛ maka deɛ ɛfa saa nkɔmhyɛni no a Awurade yii no kyerɛɛ me no, deɛ ɛtwa sɛ ɔbɔ Onyankopɔn Adwammaa no a ɔbɛyi wiase bɔne nyina ara afiri hɔ no asu no.",
                "5": "Na afei, sɛ Onyankopɔn Adwammaa no, ɔno a ɔyɛ kronkron, ɛhia ma sɛ wɔde nsuo bɔ no asu, na ɛhyɛ teneneeyɛ nyina ara maa, O ɛnneɛ na ɛhia kɛsekɛse ma yɛn a yɛn ho nnte yi sɛ wɔbɛbɔ yɛn asu, aane wɔ nsuo mu mpo!",
                "6": "Na afei, me nuanom adɔfoɔ, mɛbisa mo, ɛkwan bɛn so na Onyankopɔn adwammaa no hyɛ tenenee nyina ara ma wɔ nsuo asubɔ ho?",
                "7": "Na monnim sɛ ɔyɛ Kronkron? Mmom ɔno a ɔyɛ kronkron no, ɔyɛ de kyerɛɛ nnipa mma sɛ, ɔnam honam fa mu brɛɛ ne ho ase wɔ Agya n’anim, na ɔde dii adanseɛ kyerɛɛ Agya no sɛ ɔbɛyɛ setie ama no na wadi ne mmaransɛm so.",
                "8": "Ɛno nti, wɔbɔɔ no asu wɔ nsuo mu wieeɛ no, Honhom Kronkron no baa ne so te sɛ aburuburo.",
                "9": "Na bio, ɔdekyerɛɛ nnipa mma sɛdeɛ ɔkwan teatea ne ɛpono hiahia no teɛ, ɛno mu na ɛwɔ sɛ wɔwura, sɛdeɛ ɔno ayɛ mfatoho ama wɔn no.",
                "10": "Na ɔsee nnipa mma sɛ: Moni m’akyi. Eno nti, me nuanom adɔfo, yɛbɛtumi adi Yesu akyi a, gye sɛ yɛnya ɔpɛ sɛ yɛbɛdi Agya no mmaransɛm so?",
                "11": "Na Agya no kaa sɛ: Monsakyera, monsakyera, na wɔmmɔ mo asu wɔ me Dɔba no din mu.",
                "12": "Na Ɔba no nso nne baa me hɔ sɛ: Deɛ wɔabɔ no asu wɔ me din mu no, ɔno na Agya no de Honhom Kronkron no bɛma no; te sɛdeɛ ɔde ama me yi; ɛno nti, monni m’akyi, na mo nyɛ nneɛma a moahunu me sɛ mereyɛ yi.",
                "13": "Ɛno nti, me nuanom adɔfo, menim sɛ, sɛ mo yi mo akoma mu nyina ara di Ɔba no akyiri na sɛ moremfa n’abraba ne naadaa nkɔ Onyankopɔn anim, na mmom sɛ mo de adwenpa, sakyera firi mo bɔne ho na moadi adanseɛ akyerɛ Agya no sɛ mo pɛ sɛ mofa Kristo din to mo so, wɔ asubɔ mu—aane, sɛ mobɛdi mo Awurade ne mo Agyenkwa no akyi akɔ nsuo no ho, sɛdeɛ n’asɛm teɛ no a, hwɛ, ɛhɔ na mo bɛnya Honhom Kronkron no; aane, yei akyiri no na ogya ne Honhom Kronkron asubɔ no bɛba; na afei mo de abɔfoɔ tɛkyerɛma bɛtea mu atontom Israel Kronkroni no.",
                "14": "Mmom, monhwɛ, me nuanom adɔfoɔ, saa na ɔba no nne baa me hɔ sɛ: Mosakyera firi mo bɔne ho wie, na moadi adanseɛ akyerɛ Agya no sɛ mopɛ sɛ mo di me mmaransɛm so, na wɔnam nsuo asubɔ so, na mo nsa aka ogya ne Honhom Kronkron asubɔ no, na mo tumi ka kasafoforɔ, aane, mpo mo de abɔfoɔ atɛkyerɛma, na yei akyiri no mo po me a, ɛnneɛ anka ɛbɛyɛ ama mo sɛ mo annhunu me koraa.",
                "15": "Na metee ɛnne bi firii Agya no hɔ, reka sɛ: Aane, me Dɔba no nsɛm no yɛ nokware ne gyedinii. Deɛ ɔtumi kɔduru awieɛ no, ɔno na wɔbɛgye no nkwa.",
                "16": "Na afei, me nuanom adɔfoɔ, Yei ma mehunu sɛ, gye sɛ nnipa si apinee kɔsi awieɛ, na ɔnante Onyankopɔn teasefoɔ no Ba no anamɔn so, annyɛ saa a ɔrennya nkwagyeɛ.",
                "17": "Ɛno nti, monyɛ nneɛma a maka akyerɛ mo a mehunu sɛ mo Awurade ne mo Dimafoɔ ka sɛ wɔnyɛ no; ɛfiri sɛ ɛnam yei ho nti na wɔayi akyerɛ me, ama mo ahunu ɛpono korɔ a ɛwɔ sɛ mo wura mu no. Na ɛpono a ɛwɔ sɛ mo wura mu no ne nsakyeraɛ ne nsuo mu asubɔ; na yei akyiri no na mo bɔnefakyɛ a ɛfiri ogya ne Honhom Kronkron mu no bɛba.",
                "18": "Na afei a moawura saa ɛkwan teatea na ɛyɛ hiahia a ɛkɔ nkwa a ɛnniawieɛ mu yi; aane mo nam ɛpono no mu awura mu; moadi Agya no ne Ɔba no mmaransɛm so; na mo nsa aka Honhom Kronkron no a ɔdi Agya no ne Ɔba no ho adanseɛ de hyɛ bɔhyɛ a wabɔ mo no ma, na sɛ mofa ɛkwan no so ba mu a mo nsa bɛka.",
                "19": "Na afei, me nuanom adɔfoɔ, mmerɛ a moakɔwura ɛkwan hiahia a ɛyɛ teatea no mu yi, mere bɛbisa mo sɛ, mo awieɛ ne nyina ara yɛ? Hwɛ, mese mo sɛ; Daabi; mo nnwiee koraa, gye sɛ mo de gyedie a ɛnnhinhim sɔ Kristo asɛm mu, de mo ho nyina ara twere deɛ ɔwɔ tumi de gye nkwa no nneyɛepa a ɛfata wɔ ne mu.",
                "20": "Ɛno nti, ɛwɔ sɛ mo pre kɔ ɛkan gyina pintinn wɔ Kristo mu, nya anidasoɔ a ɛhyerɛn na ɛwie pɛ yɛ, na monya Onyankopɔn ne nnipa nyina ara ho dɔ. Ɛno nti, sɛ mopre kɔ ɛkan, na modidi mee wɔ Kristo asɛm mu, na mo si apinee kɔsi awieɛ a, hwɛ, sei na Agya no seɛ: Mobɛnya nkwa a ɛnniawieɛ.",
                "21": "Na afei, monhwɛ, me nuanom adɔfoɔ yei ne ɛkwan no; na ɛkwan foforɔ biara nni hɔ anaa edin biara nni ɛsoro ase a wɔnam so bɛgye nnipa nkwa wɔ Onyankopɔn aheman no mu. Na afei, hwɛ, yei ne Kristo nkyerɛkyerɛ baako pɛ a ɛfiri Agya ne Ɔba ne Honhom Kronkron no a ɛyɛ Onyankopɔn baako a ɔnni awieɛ no. Amen."
            },
            "32": {
                "1": "Na afei, monhwɛ, me nuanom adɔfoɔ, mehunu sɛ moredwendwene biribi wɔ mo akoma mu wɔ deɛ ɛsɛ sɛ moyɛ wɔ mmerɛ a ekuum ɛkwan no so awura mu. Mmom, monhwɛ, adɛn nti na moredwendwene saa nneɛma yi ho wɔ mo akoma mu?",
                "2": "Monkae sɛ maka akyerɛ mo sɛ mo nsa ka Honhom Kronkron no wie a mobɛtumi de abɔfoɔ tɛkyerɛma akasa? Na afei, mobɛyɛ dɛn de abɔfoɔ tɛkyerɛma akasa gye sɛ ɛfiri Honhom Kronkron no?",
                "3": "Abɔfoɔ nam Honhom Kronkron tumi so na ɛkasa; ɛno nti; wɔka Kristo nsɛm. Ɛno nti, meka kyerɛɛ mo sɛ, mo nidi wɔ Kristo nsɛm mu, na hwɛ, Kristo nsɛm no bɛka nneɛma no nyina ara a ɛsɛ sɛ mo yɛ.",
                "4": "Ɛno nti, afei a maka saa nsɛm yi akyerɛ mo akyire yi no sɛ moantumi ante aseɛ a na ɛbɛyɛ sɛ moammisa ɛna moammɔ mu, ɛno nti, wɔamfa mo amma ɛhan mu, nti ɛtwa sɛ moyera wɔ ɛsum mu.",
                "5": "Na monhwɛ, mese mo bio sɛ sɛ mo bewura ɛkwan no mu, na mo nsa ka Honhom Kronkron no a, ɛbɛkyerɛ mo nneɛma nyina ara a ɛsɛ sɛ mo yɛ.",
                "6": "Hwɛ, yei ne Kristo nkyerɛkyerɛ no; na nkyerɛkyerɛ biara nni hɔ bio a wɔde bɛma akɔsi sɛ ɔbɛda ne ho adi akyerɛ mo akyire yi wɔ honam mu. Na mmerɛ a ɔbɛda ne ho adi akyerɛ mo wɔ honam mu no, deɛ ɛbɛka akyerɛ mo biara no, mommɔ mmɔden sɛ mo bɛyɛ.",
                "7": "Na afei Me, Nifae, ntumi nka bio; Honhom no si me kwan sɛ mɛkasa, na ɛsu na mɛtumi asu ɛnam akyinnyeɛ ɛne atirimuɔdensɛm, ɛne nim a wɔnnim, ɛne nnipa kɔn seneɛ; ɛfiri sɛ wɔn nhwehwɛ nimdeɛ ɛna wɔn nte nimdeɛ kɛseɛ ase, mmerɛ a wɔde bɛma wɔn wɔ pefee mu, mpo sɛdeɛ asɛm no pefee yɛ teɛ.",
                "8": "Na afei, me nuanom adɔfoɔ, metumi hunu sɛ mo da so dwendwene wɔ mo akoma mu; na ɛyɛ m’anibereɛ sɛ ɛwɔ sɛ mekasa wɔ saa adeɛ yi ho. Na sɛ mobɛtie Honhom no a ɛkyerɛkyerɛ nnipa sɛ ɔmɔ mpaeɛ no a anka mobɛhunu sɛ ɛwɔ sɛ mobɔ mpaeɛ; na ɔbonsam honhom no nkyerɛkyerɛ nnipa biara sɛ ɔmɔ mpaeɛ, mmom ɛkyerɛkyerɛ no sɛ ɛnsɛ sɛ ɔbɔ mpaeɛ.",
                "9": "Mmom hwɛ, mese mo sɛ ɛsɛ sɛ mobɔ mpaeɛ mmerɛ nyina ara, na ɛmma mo ntotɔ piti; na ɛmma monnyɛ biribiara mma Awurade gye sɛ mo adi kan abɔ mpaeɛ ama Agya no wɔ Kristo din mu, ama wɔate wo nneyɛe ho ama mo, ama wo nneyɛɛ ayɛ mfasoɔ ama wo kra yiedie."
            },
            "33": {
                "1": "Na afei me, Nifae, ntumi ntwerɛ nneɛma a wɔde kyerɛkyerɛɛ me nkurɔfoɔ no nyina ara, ɛna me mmɔ mmɔden wɔ atwerɛe mu te sɛ kasa mu, na sɛ nipa nam Honhom Kronkron tumi no so kasa a; Honhom Kronkron tumi no de asɛm no kɔ nnipa mma akoma mu.",
                "2": "Mmom hwɛ, nnipa dodoɔ no ara na ɛwɔ hɔ a wɔyɛ wɔn akoma den de tia Honhom Kronkron no ma ɛnnya tenabea wɔ wɔn mu; ɛno nti wɔto nneɛma bebree a wɔtwerɛ no gu na wɔbu no ade hunu bi.",
                "3": "Mmom me, Nifae, matwerɛ deɛ matwerɛ, na mebu no sɛ ɛyɛ adeɛ a ɛsom boɔ, ma me, nkanka me nkurɔfoɔ. Na mebɔ mpaeɛ daa nyina ara ma wɔn, na me nisuo fɔ me sumiyɛ anadwo, ɛnam wɔn nti; na mesufrɛ me Nyankopɔn wɔ gyedie mu, na menim sɛ ɔbɛtie me sufrɛ.",
                "4": "Na menim sɛ Awurade Nyankopɔn bɛte me mpaebɔ ho ama ayɛ mfasoɔ ama me nkurɔfoɔ. Na nsɛm a m’atwerɛ no wɔ mmerɛyɛ mu no ɔbɛyɛ no den ama wɔn; na ɛbɛboa wɔn ama wɔayɛ deɛ ɛyɛ; ama wɔahunu wɔn agyanom; ɛfiri sɛ ɛka Yesu ho nsɛm, na aboa wɔn ama wɔagye no adi, ama wɔasi apinee akɔsi awieɛ, ɛno ne nkwa a ɛnniawieɛ.",
                "5": "Na ɛkasa denden tia bɔne, sɛdeɛ nokware ne pefeeyɛ teɛ; ɛno nti, nnipa biara bo mfu wɔ nsɛm a matwerɛ yi ho gye sɛ nnipa korɔ no wɔ ɔbonsam honhom.",
                "6": "M’ani gye wɔ pefeeyɛ mu; m’ani gye wɔ nokware mu; m’ani gye wɔ me Yesu mu, ɛfiri sɛ ɔno na wadi ama me kra afiri asamando.",
                "7": "Mewɔ ɔdɔ mapa ma me nkurɔfoɔ, ɛna gyedie kɛseɛ wɔ Kristo mu sɛ mɛhyia akra bebree a nkekae biara nni wɔn ho wɔ atɛmmuo-adwa no anim.",
                "8": "Mewɔ ɔdɔ mapa ma Yudafoɔ—Mese Yudafoɔ, ɛfiri sɛ mederekyerɛ baabi a mefiri baeɛ no.",
                "9": "Mewɔ ɔdɔ mapa ma Amanamanmufoɔ no nso. Mmom hwɛ, me ntumi nnya anidasoɔ mma yeinom mu biara gye sɛ wɔ ne Kristo abɔ mu, na wɔawura ɛpono hiahia no mu, na wɔanante wɔ ɛkwan teatea no a ɛkɔ nkwa mu no mu, na ɔkɔ so nante wɔ ɛkwan no mu kɔsi sɛ awieɛ nsɔhwɛ da no bɛduro.",
                "10": "Na afei me nuanom adɔfoɔ, ɛne Yudafoɔ nso, ɛne wɔn a wɔwɔ asaase so nyina ara, mo ntie nsɛm yi na monye Kristo ni; na sɛ monnye nsɛm yi nni a mo ngye Kristo ni. Na sɛ mogye Kristo di a mobɛgye saa nsɛm yi adi, ɛfiri sɛ ɛyɛ Kristo nsɛm ɛna ɔde ama me; na ɛkyerɛkyerɛ nnipa nyina ara sɛ ɛsɛ sɛ wɔyɛ deɛ ɛyɛ.",
                "11": "Na sɛ nnyɛ Kristo nsɛm a, mo ara momua—Na Kristo de tumi ne animuonyam kɛseɛ bɛyi akyerɛ mo sɛ ɛyɛ ne nsɛm wɔ ɛda a ɛdi akyire no mu; na me ne wo bɛgyina ahwɛ animuu wɔ n’atɛmmuo adaka no anim; na me mmerɛyɛ nyina ara akyiri no, mo bɛhunu sɛ ɔno na ɔhyɛɛ me sɛ mentwerɛ saa nneɛma yi.",
                "12": "Na menam Kristo din mu bɔ agya no mpaeɛ sɛ yɛn mu dodoɔ no ara, mpo sɛ ɛnnyɛ yɛn nyina ara a, wɔagye yɛn nkwa wɔ n’aheman mu wɔ ɛda kɛseɛ a ɛdi awieɛ no mu.",
                "13": "Na afei me nuanom adɔfoɔ, wɔn a wɔyɛ Israel fiefoɔ nyina ara, ɛne wɔn a wɔte asaase ano nyina ara, mekasa kyerɛ mo sɛ obi a ne nne firi mfuturo mu reteatea mu: Mo nante yie nkɔsi sɛ saa da kɛseɛ no bɛba.",
                "14": "Na mo a morennya kyɛfa wɔ Onyankopɔn papayɛ no mu no, ɛna moremmu Yudafoɔ nsɛm no, ɛne me nsɛm nso, ɛne nsɛm a ɛbɛfiri Onyankopɔn Adwammaa ano mu aba no, hwɛ, mema mo nanteyie a ɛtehɔ daa, na saa nsɛm yi bɛbu mo fɔ wɔ ɛda a ɛdi akyire no mu.",
                "15": "Na deɛ mesɔ ano wɔ asaase yi so no, wɔde bɛba abɛtia mo wɔ atɛmmuo adaka no anim; na sei na Awurade ahyɛ me, na ɛtwa sɛ me di so. Amen."
            }
        }
    },
    "jacob": {
        "meta": {
            "slug": "jacob",
            "name": "Yakob Nwoma No",
            "chapterWord": "Ti"
        },
        "chapters": {
            "1": {
                "intro": "Nsɛm a ɔbɔɔ no dawuro kyerɛɛ ne nuanom. Ɔne ɔbarima bi a ɔhwehwɛɛ sɛ ɔbɛsɛe Kristo nkyerɛkyerɛ no dii asie. Nsɛm kakra ara bi a ɛfa Nifae nkurɔfoɔ abakɔsɛm ho.",
                "1": "Na hwɛ, ɛbaa sɛ mfinhyia aduonum nnum abɛtwa mu kɔ firi mmerɛ a Lihae firii Yerusalem no; ɛno nti, Nifae maa me Yakob mmaransɛm a ɛfa mprɛte nketewa no a wɔakrukyire saa nneɛma yi wɔ so no ho.",
                "2": "Na ɔmaa me Yakob mmaransɛm sɛ mentwerɛ nneɛma kakra a mesusu sɛ ɛsombo paa no wɔ saa mprɛte yi so; sɛ mma mensɔ mu, gye sɛ abakɔsɛm kakra bi a ɛfa saa nkurɔfoɔ a wɔfrɛ wɔn Nifae nkurɔfoɔ no ho no.",
                "3": "Na ɔkaa sɛ ne nkurɔfoɔ ho abakɔsɛm no, wɔnkrukyire no wɔ ne mprɛte nkaeɛ no so, na ɛsɛ sɛ mekora saa mprɛte yi yie na memfa nya m’asefoɔ, ɛfiri awoɔntoatoasoɔ so dekɔsi awoɔntoatoasoɔ so.",
                "4": "Na sɛ nsɛnka bi wɔ hɔ a ɛyɛ kronkron, anaa yikyerɛ bi a ɛso, anaa nkɔmhyɛ bi a, ɛsɛ sɛ me krukyire ne tiri no wɔ mprɛte yi so, na Kristo nti, ɛne yɛn nkurɔfoɔ nso nti, memfa deɛ mehwɛ a ɛyɛ nka ho.",
                "5": "Na ɛnam gyedie ne ɔpɛ nti, nokware mu, wɔada deɛ ɛfa yɛn nkurɔfoɔ ho ne nneɛma a ɛbɛba wɔn so no adi akyerɛ yɛn.",
                "6": "Na yɛn nso yɛnyaa yikyerɛ bebree, ɛne nkɔmhyɛ honhom nso ara pii; ɛno nti, na yɛnim Kristo ne n’aheman no a ɛbɛba no.",
                "7": "Ɛno nti yɛyɛɛ adwumaden wɔ yɛn nkurɔfoɔ mu, ama yɛatwe wɔn aba Kristo nkyɛn na wɔabɛnya Onyankopɔn papayɛ no bi, ama wɔatumi awura n’ahomegyeɛ no mu, ama ankɔba no sɛ ɔbɛka ntam wɔ n’abufuo mu ama wɔn anwura mu sɛdeɛ Israel mma sɔhwɛ nna no mu, mmerɛ a wɔwɔ ɛserɛ so no a wɔgyegyee no hyɛɛ no abufuo no.",
                "8": "Ɛno nti, yɛbɛhia Onyankopɔn mmoa, sɛ yɛbɛtwe nnipa nyina ara adwene amma wɔante Onyankopɔn so atua annhyɛ no abufuo, na mmom sɛ nnipa nyina ara bɛgye Kristo adi, na wɔahwɛ ne wuo no, na wɔafa n’asɛnnua no na wɔasoa wiase animguaseɛ; ɛno nti, Me, Yakob, megye to me ho so sɛ mɛhyɛ me nua Nifae mmaransɛm no ma.",
                "9": "Afei Nifae hyɛɛ aseɛ sɛ ɔrebɔ akɔkora, na ɔhunu sɛ ɛrenkyɛ biara na wawu; ɛno nti ɔseraa ɔbarima bi nwo sii no ɔhene sɛ ɔnhwɛ nkurɔfoɔ no so, sɛdeɛ ahemfo no ahennie teɛ.",
                "10": "Nkurɔfoɔ no dɔɔ Nifae mmorosoɔ, ɛfiri sɛ ɔno na ɔbɔɔ wɔn ho ban soronko, na ɔde Laban akofena no ko de twitwa gyee wɔn, na ɔdii dwuma pii wɔ ne nkwa nna nyina ara mu wɔ wɔn yiedie—",
                "11": "Ɛno nti, nkurɔfoɔ no pɛɛ sɛ ne din da hɔ de yɛ nkaeɛ. Na obiara a ɔbɛdi adeɛ wɔ n’anan mu no ɔbɛfrɛ no Nifae a ɔtɔ so mmienu; Nifae a ɔtɔ so mmiɛnsa, ne deɛ ɛkeka ho, na wɔyɛɛ no saa ara sɛdeɛ ahemfo no ahennie teɛ; na saa na nkurɔfoɔ no de frɛɛ wɔn, sɛ mpo obiara wɔ ne din mpo a.",
                "12": "Na ɛbaa sɛ Nifae wuui.",
                "13": "Afei nkurɔfoɔ no a na wɔ nnyɛ Lamanfoɔ no na wɔyɛ Nifaefoɔ; na yei nyina ara akyiri no, na wɔfrɛ wɔn Nifaefoɔ, Yakobfoɔ, Yosefoɔ, Soramfoɔ, Lamanfoɔ, Lemuelfoɔ, ɛne Ismaelfo deɛ.",
                "14": "Mmom, me Yakob, deɛ meremfa wɔn din nkyekyɛmu yi mmfrɛ wɔn, mmom mɛfrɛ wɔn Lamanfoɔ a anka wɔhwehwɛɛ sɛ ɔbɛsɛe Nifae nkurɔfoɔ no, na wɔn a na wɔpɛ Nifae asɛm no, mɛfrɛ wɔn Nifaefoɔ, anaa sɛ Nifae nkurɔfoɔ, sɛdeɛ ahemfo no ahennie teɛ.",
                "15": "Na afei ɛbaa sɛ Nifae nkurɔfoɔ, wɔ ɔhene a ɔtɔ so mmienu ahennie so no, wɔhyɛɛ aseɛ sɛ wɔreyɛ wɔn akoma den na wɔhyɛɛ wɔn ho suban atirimuɔden, te sɛdeɛ tete mmerɛ no Dawid pɛɛ sɛ ɔnya ɛyerenom ne mpenafoɔ bebree no, ɛna ne babarima Solomon nso.",
                "16": "Aane, na wɔn nso hyɛɛ aseɛ hwehwɛɛ sika ne dwetɛ pii, na wɔhyɛɛ aseɛ memaa wɔn ho so wɔ ahomasoɔ mu.",
                "17": "Ɛno nti me, Yakob, mede saa nsɛm yi maa wɔn sɛdeɛ mekyerɛɛ wɔn wɔ tɛmpol no mu no, mmerɛ a na madi kan anya me soma afiri Awurade hɔ no.",
                "18": "Na Nifae de ne nsa ahyɛ me Yakob ne me nuabarima Yosef asɔfoɔ ne akyerɛkyerɛfoɔ a wɔate yɛn ho ama saa nkurɔfoɔ yi.",
                "19": "Na yɛdii yɛn gyinabea a wɔde ahyɛ yɛn nsa no nni de hyɛɛ Awurade animuonyam, yɛfaa asodie too yɛn ho so sɛ, sɛ yɛankyerɛkyerɛ nkurɔfoɔ no yie amma wɔanhunu Onyankopɔn asɛm yie a, wɔn bɔne no nyiana ara bɛda yɛn tiri so; ɛno nti, yɛde yɛn ahoɔden yɛɛ adwuma den sɛdeɛ ɛbɛyɛ na wɔn mogya nnka yɛn ntaadeɛ mu; anyɛ saa a wɔn mogya bɛka yɛn ntaadeɛ mu, na wɔrennhunu sɛ yɛdi yɛ ho nni wɔ ɛda a ɛdi akyire yi no mu."
            },
            "2": {
                "1": "Nsɛm a Nifae nuabarima Yakob, ka kyerɛɛ Nifae nkurɔfoɔ no wɔ Nifae wuo akyiri no:",
                "2": "Afei, me nuanom adɔfoɔ, me Yakob, sɛdeɛ Onyankopɔn ho asodie a mede ato me ho so teɛ no, sɛ mɛdi me gyinabea nni wɔ anidahɔ mu, na ama matumi ayi mo bɔne afiri me ntaadeɛ mu, nti maba tɛmpol yi mu ɛnnɛ da yi sɛ merebɛda Onyankopɔn asɛm adi akyerɛ mo.",
                "3": "Na mo ara monim sɛ ɛde bɛsi saa mmerɛ yi no, mede mmɔdenmɔ adi dwuma a wɔfrɛɛ me wɔ ho no; mmom ɛnnɛ da yi, mede ɔpɛ ne ahopopoɔ kasa kyerɛ mo wɔ mo akra yiedie ho kyɛn deɛ ɛkɔsi saa da yi mayɛ.",
                "4": "Na hwɛ, ɛde bɛsi nnɛ, moayɛ setie ama Awurade asɛm a me de ama mo no.",
                "5": "Mmom monhwɛ, montie me, na monhunu sɛ ɛnam mmoa a ɔbɔadeɛ a ɔyɛ tumi nyina ara Ɔbɔadeɛ ɛsoro ne asaase nti mɛtumi aka deɛ ɛrekɔ so wɔ mo adwene mu, sɛdeɛ moahyɛ aseɛ reyɛ nneyɛɛbɔne no, bɔne a ɛyɛ akyiwadeɛ ma me, aane na ɛyɛ akyiwadeɛ tia Onyankopɔn.",
                "6": "Aane, ɛma me kra anibereɛ na ɛma me moa wɔ aniwuo mu wɔ me Yɛfoɔ no anim, nti ɛwɔ sɛ medi adanseɛ kyerɛ mo ɛfa mo atirimuɔdensɛm a ɛwɔ mo akoma mu no ho.",
                "7": "Na ɛsan ma medi anibereɛ sɛ me ne mo kasa akokoɔduroso wɔ mo yerenom ne mo mma anim, na wɔn atenka yɛ mmerɛ mmorosoɔ na wɔdi wɔn ho ni, na wɔyɛ bɛtɛɛ Onyankopɔn anim, adeɛ yei na ɛsɔ Onyankopɔn ani.",
                "8": "Na mesusu sɛ wɔaba ha sɛ wɔrebɛtie Nyankopɔn asɛm a ɛyɛ anigyeɛ, aane, asɛm a ɛyɛ ɔkra pirafoɔ aduro.",
                "9": "Ɛno nti, ɛyɛ adesoa kɛseɛ ma me kra sɛ wɔbɛhyɛ me, ɛnam mmaransɛm denden a manya afiri Onyankopɔn hɔ no nti, sɛ mentu mo fo mfa mo bɔneyɛ ho, na mema wɔn a wɔapira dada no pira kuro ɛnyɛ akɛseɛ wɔ mmerɛ a anka ɛwɔ sɛ mekyekyere wɔn werɛ na meyɛ wɔn kuro aduro; na wɔn a wɔnnyɛ apirafoɔ no, anka ɛwɔ sɛ wɔdidi mee wɔ Nyankopɔn asɛm a ɛyɛ anigyeɛ no ho, wɔde asekantia ato hɔ sɛ ɛnwura wɔn akra mu na ɛmpira wɔn adwene bɛtɛɛ no.",
                "10": "Mmom, ɛmfa ho ne adwuma no kɛseɛ a ɛyɛ, ɛwɔ sɛ meyɛ sɛdeɛ Onyankopɔn mmaransɛm den no teɛ, na mekasa kyerɛ mo wɔ mo atirimuɔdensɛm ne mo akyiwasɛm ho, wɔ wɔn a efii biara nni wɔn akoma mu teɛ, ɛne wɔn a wɔn akoma abubu anim, ɛne Otumfoɔ Nyankopɔn ani a ɛhunu biribi ara no ase no.",
                "11": "Ɛno nti, ɛwɔ sɛ me ka nokware no kyerɛ mo sɛdeɛ Onyankopɔn asɛm teɛ pefee. Na monhwɛ, mmerɛ a mebisaa Awurade no, asɛm no baa me hɔ sɛ: Yakob sɔre kɔ tɛmpol no mu ɔkyena, na kɔda asɛm a mede bɛma wo no adi kyerɛ nkurɔfoɔ no.",
                "12": "Na afei monhwɛ, me nuanom, yei ne asɛm a mereda no adi akyerɛ mo, sɛ mo mu dodoɔ no ara ahyɛ aseɛ rehwehwɛ sika kɔkɔɔ, ne dwetɛ, ne aboɔ ahodoɔ a ɛsombo wɔ asaase yi mu, asaase a wɔde hyɛɛ mo ne mo asefoɔ no bɔ mu a yeinom ahyɛ mu ma.",
                "13": "Na Nyankopɔn nsa asere wɔ mo so anigyeɛso, ama moanya ahonyadeɛ bebree na ɛnam sɛ mo mu binom anya no mmorosoɔ kyɛn mo nuanom nti mo amema mo ho so na ahomasoɔ ahyɛ mo akoma mu ma, na moayɛ mo kɔn bawee ɛna mo amema mo tiri so ahwɛ ɛsoro, ɛnam wɔn ntaadeɛ a ne boɔ yɛ den nti, na motaataa mo nuanom ɛnam sɛ mosusu sɛ moyɛ kyɛn wɔn nti.",
                "14": "Na afei, me nuanom, mosusu sɛ Onyankopɔn bu mo bem wɔ saa adeɛ yi ho? Hwɛ, mese mo sɛ, Daabi. Mmom ɔbu mo fɔ, na sɛ mokɔ so wɔ saa nneɛma yi yɛ mu a natɛmmuo ɛsɛ sɛ ɛba mo so ntɛmntɛm.",
                "15": "O anka wɔakyerɛ mo sɛ ɔbɛtumi afiti mo mu, na sɛ ɔde n’ani hwɛ mo koro pɛ a ɔbɛtumi atwa mo ato dɔteɛ mu.",
                "16": "O anka wayi mo afiri saa amumuyɛ ne akyiwasɛm yi mu. Na, O anka moatie n’asɛm a wahyɛ no, na mo amma ahomasoɔ a ɛwɔ mo akoma mu no ansɛe mo akra!",
                "17": "Mo nwene mo nuanom ho sɛ mo ara mo ho, na mo ne obiara mmɔ mu nhunu mo ho mo ho na monyɛ ayɛ wɔ mo anyadeɛ ho, ama wɔn nso ayɛ adefoɔ sɛ mo ara.",
                "18": "Mmom ansa na mobɛhwehwɛ ahonyadeɛ no, moni kan nhwehwɛ Onyankopɔn ahenie no.",
                "19": "Na moanya anidasoɔ wɔ Kristo mu awieɛ no, mobɛnya ahonyadeɛ, sɛ mohwehwɛ saa nneɛma yi, na mo bɛhwehwɛ de ayɛ papa—sɛ mo bɛfura wɔn a wɔda adagya, na moama wɔn a ɛkɔm de wɔn no aduane, na moagye wɔn a wɔafa wɔn nnɔmum, na moama ayarefoɔ ne wɔn a wɔahunu amane anya ahotɔ.",
                "20": "Na afei, me nuanom, maka ahomasoɔ ho asɛm akyerɛ mo; na mo a moaha mo nuanom, na moataataa wɔn ɛnam ahomasoɔ a ɛwɔ mo akoma mu wɔ nneɛma a Onyankopɔn de ama mo no nti, ɛdeɛn na mowɔ ka wɔ yeinom ho?",
                "21": "Mo nsusu sɛ saa nneɛma yi yɛ akyiwadeɛ ma deɛ ɔbɔɔ honam nyina ara no? Na nipa koro biara sombo wɔ n’ani so sɛdeɛ koro nso teɛ no. Na honam nyina ara firi nnɛteɛ mu; na ɛnam awieɛ korɔ no ara nti na ɔbɔɔ wɔn nyina ara; sɛdeɛ ɛbɛyɛ a wɔbɛdi ne mmaransɛm so na wahyɛ no animuonyam afebɔɔ.",
                "22": "Na afei me ne mo akasa afa ahomasoɔ ho awie. Na anka mankasa ankyerɛ mo fa bɔne kɛseɛ ho a, anka m’akoma bɛdi ahurisie mmorosoɔ ama mo ɛnam mo nti.",
                "23": "Mmom Onyankopɔn asɛm ayɛ me adesoa ɛnam mo bɔne akɛseɛ no nti. Na hwɛ, sei na Awurade seɛ: saa nkurɔfoɔ yi ahyɛ aseɛ reyɛ amumuyɛ; wɔnte twerɛsɛm no ase, na wɔrehwehwɛ biribi agyina so de abu wɔn ho bem wɔ adwaamanmmɔ ho, ɛnam nneɛma a wɔatwerɛ a ɛfa Dawid ne ne ba barima Solomon ho nti.",
                "24": "Hwɛ, nokware na Dawid ne Solomon wɔ yerenom ne mpenafoɔ bebree a na ɛyɛ adeɛ a na ɛyɛ akyiwadeɛ wɔ m’anim, Awurade na ɔseɛ.",
                "25": "Ɛno nti, sei na Awurade seɛ, menam m’abasa tumi so meyii saa nkurɔfoɔ yi firii Yerusalem asaase so, ama mayi tenenee mman afiri Yosef asene mu aduaba ama me ho.",
                "26": "Ɛno nti, me Awurade Nyankopɔn merenhwɛ sɛ nkurɔfoɔ yi nyɛ sɛdeɛ tetefoɔ no yɛe no.",
                "27": "Ɛno nti, me nuanom, montie me, na montie Awurade asɛm: Na ɛnsɛ sɛ barima biara a ɔwɔ mo mu nya ɛyere ma ɛboro baako; na mpena deɛ ɛnsɛ sɛ ɔnya bi koraa.",
                "28": "Na me, Awurade Nyankopɔn, m’ani gye mmaa a wɔdi wɔn ho nni ho. Na adwaamanmmɔ yɛ akyiwasɛm wɔ m’anim; sei na Asafo Awurade seɛ.",
                "29": "Ɛno nti, saa nkurɔfoɔ yi bɛdi me mmaransɛm so, Asafo Awurade na ɔseɛ, anaa sɛ nomee nka asaase no wɔ wɔn nti.",
                "30": "Na sɛ mepɛ a, Asafo Awurade na ɔseɛ, mɛma w’asefoɔ so ama me ho, mɛhyɛ me nkurɔfoɔ; anyɛ saa a wɔbɛtie saa nsɛm yi.",
                "31": "Na hwɛ, me Awurade mahunu me nkurɔfoɔ mmammaa a wɔwɔ Yerusalem no awerɛhoɔ, na mate wɔn suu, aane ɛne me nkurɔfoɔ nsaase nyina ara so, ɛnam wɔn kununom atirimuɔdensɛm ne wɔn akyiwasɛm nti.",
                "32": "Na meremma kwan, Asafo Awurade na ɔseɛ, mma nkurɔfoɔ yi mmammaa fɛɛfɛɛ a miyii wɔn firii Yerusalem asaase yi so, suu remforo soro mma me hɔ ntia marima a wɔfiri me nkurɔfoɔ mu, Asafo Awurade na ɔseɛ.",
                "33": "Na wɔremfa me nkurɔfoɔ mmammaa nɔmum ɛnam wɔn mmerɛyɛ nti, anyɛ saa a, mede nomee a ɛyɛ ya bɛba wɔn so, deɛ ɛde wɔn bɛkɔ ɔsɛeɛ mu mpo; ɛfiri sɛ wɔremmɔ adwaman, te sɛ tete mmerɛ mma no, Asafo Awurade na ɔseɛ.",
                "34": "Na afei monhwɛ, me nuanom, monim sɛ saa mmaransɛm yi no wɔde maa yɛn agya, Lihae; ɛno nti, monim ne nyina ara dada; na moaba afɔdie kɛseɛ yi mu; ɛfiri sɛ moayɛ nneɛma a anka ɛnni sɛ moyɛ.",
                "35": "Monhwɛ, moayɛ amumuyɛ akɛseɛ kyɛn yɛn nuanom Lamanfoɔ no. Moabubu mo yerenom a wɔyɛ mmerɛ no akoma, na moahwere awerɛhyɛm a mo mma wɔ no wɔ mo mu no, ɛnam mo nhwɛso bɔne wɔ wɔn anim nti; na wɔn akoma mu nisuo aforo akɔ Onyankopɔn hɔ de atia mo. Na ɛnam Onyankopɔn asɛm den a ɛba mo so nti, akoma dodoɔ no ara na ɛwuo ɛnam ekuro a afiti wɔ mu nti."
            },
            "3": {
                "1": "Na mmom hwɛ, me, Yakob, merebɛkasa akyerɛ mo a mo akoma mu teɛ no. Momfa adwene a ɛsi pi nhwɛ Onyankopɔn, na momfa gyedie mmorosoɔ mmɔ mpaeɛ nkyerɛ no, na ɔbɛkyekyere mo werɛ wɔ mo amanehunu mu, na ɔbɛdi mo asɛm ama mo, na ɔde atɛn tenenee bɛba wɔn a wɔhwehwɛ mo sɛeɛ no so.",
                "2": "O mo a mo akoma mu teɛ nyina ara no, mo mma mo tiri so na mo nnye Onyankopɔn asɛm a ɛsɔ ani no, na mo nnidi mmee wɔ ne dɔ mu; na sɛ moadwene si pi afebɔɔ a mobɛtumi.",
                "3": "Mmom, mmusuo, mmusuo, nka mo a mo akoma mu nteɛ no, na moyɛ fii ɛnɛ da yi wɔ Onyankopɔn anim; na gye sɛ mo sakyera anyɛ saa mo nti mɛdome asaase no; na Lamanfoɔ no, a wɔn nnyɛ fii te sɛ mo no, nanso wɔde nomee a ɛyɛ ya adome wɔn no, bɛhwe mo mmaa de akɔ ɔsɛeɛ mu.",
                "4": "Na mmerɛ no reba ntɛm, sɛ gye sɛ mo sakyera anyɛ saa a ɔbɛfa mo agyapadeɛ asaase no, na Awurade Onyankopɔn bɛyi ateneneefoɔ afiri mo mu akɔ.",
                "5": "Monhwɛ, mo nuanom Lamanfoɔ no a mo tan wɔn ɛnam wɔn fii a wɔyɛ ɛne nnomee a wɔde adome wɔn honam nti, yɛ ateneneefoɔ kyɛn mo; ɛfiri sɛ wɔn werɛ mfirii Awurade mmaransɛm no, deɛ wɔde maa yɛn agya no—sɛ wɔnya ɛyere baako, na mpena deɛ mma wɔn mfa bi koraa, na ɛmma wɔmmɔ adwaman wɔ wɔn mu.",
                "6": "Na afei, saa mmaransɛm yi wɔhwɛ na wɔdi so; ɛno nti, ɛnam sɛ wɔhwehwɛ na wɔdi saa mmaransɛm yi so no nti, Awurade Onyankopɔn rensɛe wɔn, mmom ɔbɛhu wɔn mmɔbɔ; na da koro ɔbɛyɛ nkurɔfoɔ a wɔahyira wɔn.",
                "7": "Hwɛ, wɔn kununom dɔ wɔn yerenom, ɛna wɔn yerenom dɔ wɔn kununom na wɔn yerenom dɔ wɔn mma; na wɔn akyinnyeɛ ne wɔn tan a wɔwɔ ma mo no firi wɔn agyanom amumuyɛ nti; ɛno nti ɛyɛ dɛn na moyɛ kyɛn wɔn, wɔ mo Ɔbɔadeɛ kɛseɛ no anim?",
                "8": "O me nuanom, mesuro sɛ gye sɛ mo sakyera firi mo bɔne ho anyɛ saa a wɔn honam bɛyɛ fitaa akyɛn mo deɛ, sɛ wɔde mo mmienu bɛba Onyankopɔn ahennwa no anim.",
                "9": "Ɛno nti, me ma mo mmaransɛm a ɛyɛ Onyankopɔn asɛm, sɛdeɛ morenka asɛm bɔne ntia wɔn ɛnam wɔn fii nti; ɛna monka asɛm bɔne ntia wɔn ɛnam wɔn fii nti mmom mobɛkae mo ara ankasa mo ara mo fii, na moakae sɛ ɛnam wɔn agyanom nti na wɔnyaa saa fii no.",
                "10": "Ɛno nti, mobɛkae mo mma, sɛdeɛ mo ama wɔadi anibereɛ wɔ wɔn akoma mu ɛnam ɔbra bɔne a moabɔ akyerɛ wɔn nti; ɛna afei nso monkae sɛ ɛnam mo fii nti mo de mo mma bɛba ɔsɛeɛ mu, na wɔde wɔn bɔne bɛgu mo tiri so wɔ ɛda a ɛdi akyire no mu.",
                "11": "O me nuanom, montie me nsɛm; monkanyan mo akra; monkeka mo ho ama mo anyane afiri nko a moretɔ wɔ owuo mu no; na montwe mo ho mfiri asamando yea ho na mo ammɛyɛ ɔbonsam abɔfoɔ, amma wɔanto mo antwene ogya ne sɔfe tadeɛ no a ɛyɛ owuo a ɛtɔ so mmienu no mu.",
                "12": "Na afei me, Yakob, mekaa nsɛm bebree kyerɛɛ Nifae nkurɔfoɔ no, bɔɔ wɔn kɔkɔ wɔ adwamanmɔ ne akɔnnɔ bɔne ne bɔne ahodoɔ nyina ara ho, mekaa asodie huhuu a ɛdi yeinom akyiri kyerɛɛ wɔn.",
                "13": "Na nkurɔfoɔ yi dwumadie no, sɛ wɔkyɛ mu ɔha a, ne mu koro mpo dɔɔso ara ma wɔntumi ntwerɛ wɔ mprɛte yi so; mmom wɔn dwumadie no mu dodoɔ no ara na wɔatwerɛ wɔ mprɛte akɛseɛ no so, ne wɔn akokoakoko, ne wɔn apereapereɛ, ne wɔn ahemfo ahennie mu nsɛm ho.",
                "14": "Wɔfrɛ saa mprɛte yi Yakob mprɛte, na Nifae de ne nsa na ɛyɛɛe. Na mede me nsɛm a mereka yi aba awieɛ."
            },
            "4": {
                "1": "Afei hwɛ, ɛbaa sɛ me, Yakob, ɛnam sɛ mesom me nkurɔfoɔ pii wɔ nkasaɛ mu no nti, (na mentumi ntwerɛ ne nyina ara mmom me nsɛm no mu kakraa bi na matwerɛ ɛnam ne den a na ɛyɛ ansaa na yɛretumi akrukyire yɛn nsɛm no wɔ mprɛte so no) na yɛnim sɛ nneɛma a yɛtwerɛ wɔ mprɛte so no ɛsɛ sɛ ɛka hɔ;",
                "2": "Mmom nneɛma biara a yɛbɛtwerɛ wɔ biribi hunu biara so no ɛsɛ sɛ ɛsɛe na ɛyera, mmom yɛbɛtumi atwerɛ nsɛm kakra agu mprɛte so, a ɛbɛma yɛn mma ne yɛnuanom adɔfoɔ nso anya nimdeɛ kakra a ɛfa yɛn ho, anaa ɛfa wɔn agyanom ho—",
                "3": "Afei saa adeɛ yi mu na yɛnya yɛn anigyeɛ; na yɛbɔ mmɔden yie krukyire nsɛm yi wɔ mprɛte so, na yɛwɔ anidasoɔ sɛ yɛn nuanom adɔfoɔ ne yɛn mma de nnaaseɛ akoma na ɛbɛgyɛ na wɔahwɛ wɔn so ama wɔde ɛdɛ asua na ɛnnyɛ sɛ awerɛhoɔ, ɛna ɛnnyɛ animtia nso a ɛfa wɔn awofoɔ a wɔdi kan no ho.",
                "4": "Na, ɛnam saa adwene yi nti na yɛatwerɛ saa nneɛma yi, sɛdeɛ ɛbɛyɛ a wɔbɛhunu sɛ yɛnim Kristo, na yɛwɔ anidasoɔ wɔ n’animuonyam ho, mfie ɔha bebree ansa na ɔreba; na ɛnnyɛ yɛn nko ara na yɛnyaa anidasoɔ wɔ n’animuonyam ho, na mmom nkɔmhyɛfoɔ kronkron nso a na wɔdi yɛn anim kan no.",
                "5": "Hwɛ, wɔgyee Kristo dii na wɔsomm Agya no wɔ ne din mu na yɛn nso yɛsom agya no wɔ ne din mu. Na yei nti na yɛkora Mose mmara no, ɛkyerɛ yɛn akra kwan kɔ ne hɔ; na saa nti na wɔtee yɛn ho wɔ tenenee mu, sɛdeɛ ɛsii Abraham so wɔ ɛserɛ no so no, ɛmaa ɔyɛ setie ma Onyankopɔn mmaransɛm sɛ ɔde ne babarima Isak, bɛbɔ afɔreɛ, de ayɛ mfatoho ama Onyankopɔn ɛne ne Ba korɔ no.",
                "6": "Ɛno nti, yɛhwehwɛ nkɔmhyɛfoɔ no mu, na yɛwɔ yikyerɛ bebree ne nkɔmhyɛ honhom; na saa adanseɛ a yɛnya yi nyina ara na ɛma yɛnya anidasoɔ, na yɛn gyedie ɛnhinhim, kɔsi sɛ nokware mu yɛbɛtumi akasa Yesu din mu ma nnua mpo, anaa sɛ mmepɔ, anaa sɛ ɛpo asorɔkye di so.",
                "7": "Nanso, Awurade Nyankopɔn kyerɛ yɛn yɛn mmerɛyɛ na ama yɛahunu sɛ ɛnam n’adom so, ne n’ahobraseɛ a ɔwɔ ma nnipa mma, na ma yɛnya tumi de yɛ saa nneɛma yi.",
                "8": "Hwɛ, Awurade nwuma yɛ akɛseɛ na ɛyɛ nnwanwa. Sɛdeɛ n’ahuntasɛm no bunu si dɔ a ne nhwehwɛmu nna fam, na ɛyɛ den sɛ nnipa bɛhunu n’akwan nyina ara mu. Na nipa biara nnim n’akwan, gye sɛ ɔyi kyerɛ no; ɛno nti, me nuanom, ɛmma mo mmu Onyankopɔn yikyerɛ animtia.",
                "9": "Na hwɛ, ɛnam tumi a ɛwɔ n’asɛm mu nti na nnipa baa asaase aniso, saa asaase a ɔnam n’asɛm tumi so bɔɔɛ. Ɛno nti, sɛ Onyankopɔn tumi kasa ma ewiase ba, na ɔkasa ma wɔbɔ nipa, O ɛnneɛ, adɛn nti na ɔntumi nhyɛ asaase, anaa sɛ ne nsa ano adwuma a ɛwɔ asaase yi so, sɛdeɛ ne pɛ ne n’anigyeɛ teɛ?",
                "10": "Ɛno nti, me nuanom, ɛmma monhwehwɛ sɛ mobɛtu Awurade fo, na mmom sɛ mobɛgye ne nsa mu afutuo. Na hwɛ, mo ara monim sɛ ɔtu fo wɔ nyansa mu, ne atɛntenenee, ne ahummɔborɔ kɛseɛ mu, wɔ ne nwuma nyina ara mu.",
                "11": "Ɛno nti, anuanom adɔfoɔ, momfa ne Ba korɔ Kristo mpata no so ne no nkammɔ mu, ama moanya owusɔreɛ, sɛdeɛ owusɔreɛ tumi no a ɛwɔ Kristo mu no teɛ, na wɔnyi mo nkyerɛ sɛ Kristo aduaba a ɛdi kan mma Onyankopɔn, wɔ gyedie mu, na moanya n’animuonyam mu anidasoɔ papa ansa na wɔada ne ho adi wɔ honam mu.",
                "12": "Na afei, adɔfoɔ, mma ɛnnyɛ mo nnwanwa sɛ mereka saa nsɛm yi kyerɛ mo; na ɛyɛ dɛn nti na monka Kristo mpata no ho asɛm na mo nya ne ho nimdeɛ a ewie pɛ yɛ, na monya owusɔreɛ ne wiase a ɛbɛba no ho nimdeɛ?",
                "13": "Monhwɛ, me nuanom, deɛ ɔhyɛ nkɔm no, wɔma no hyɛ nkɔm a nnipa bɛte aseɛ; ɛfiri sɛ Honhom no ka nokware no na ɔntwa ntorɔ. Ɛno nti, ɛka nneɛma ho nsɛm sɛdeɛ ɛteɛ pɛpɛɛpɛ, ne sɛdeɛ nneɛma bɛyɛ pɛpɛɛpɛ; ɛno nti, wɔada saa nneɛma yi adi akyerɛ yɛn pefee, ɛwɔ yɛn akra nkwagyeɛ nti. Mmom hwɛ, ɛnnyɛ yɛn nko ara na yɛyɛ adansefoɔ wɔ saa nneɛma yi ho; ɛfiri sɛ Onyankopɔn kaa ho nsɛm nso kyerɛɛ tete mmerɛ mu nkɔmhyɛfoɔ no.",
                "14": "Mmom hwɛ, Yudafoɔ no yɛ ɛkɔnseneɛfoɔ, na wɔpoo nsɛm a ɛda adi pefee no, na wɔkumm nkɔmhyɛfoɔ no, na wɔhwehwɛɛ nneɛma a wɔntumi nteaseɛ. Ɛno nti, ɛnam wɔn anifira nti, anifira a ɛmaa wɔhwɛ traa so no maa ɛkɔhiaa sɛ wɔhwe ase; ɛnam sɛ Onyankopɔn ayi deɛ ɛyɛ pefee no afiri wɔn ani so, na ɔde nneɛma bebree a wɔntumi nte aseɛ ahyɛ wɔn anan mu no nti, ɛfiri sɛ saa na wɔpɛ. Na ɛnam sɛ wɔpɛ saa nti Onyankopɔn ayɛ no saa sɛdeɛ wɔbɛhwinti.",
                "15": "Na afei me, Yakob, Honhom no ma mehyɛ nkɔm; ɛfiri sɛ mehunu Honhom no nwumayɛ wɔ me mu, sɛ Yudafoɔ no hwintiɛ no bɛma wɔapo ɛboɔ no a ɛwɔ sɛ wɔsi na wɔnya fapem a ɛyɛ dwoodwoo wɔ so no.",
                "16": "Mmom hwɛ, sɛdeɛ twerɛsɛm no kyerɛ no, saa ɛboɔ yi bɛyɛ nokware fapem kɛseɛ koro pɛ a ɛdi akyire a Yudafoɔ no bɛtumi ato asi soɔ.",
                "17": "Na afei, m’adɔfoɔ, ɛbɛyɛ dɛn na yeinom a wapo nokware fapem no akyire yi bɛtumi ato so bio, na abɛyɛ ɛdan no ntweaso tiboɔ?",
                "18": "Monhwɛ me nuanom adɔfoɔ, mɛda saa ahintasɛm yi adi akyerɛ mo; sɛ mannyɛ a, ɛkwan biara so no, anhinhim amfiri me Honhom a ɛsi pi no ho, na mahwinti ɛnam mo ho a medwene no mmorosoɔ nti."
            },
            "5": {
                "1": "Monhwɛ, me nuanom, monkae sɛ moakenkan nkɔmhyɛni Senos nsɛm a ɔka kyerɛɛ Israel fiefoɔ no sɛ:",
                "2": "Monyɛ aso, O Israel fiefoɔ, na montie me, Awurade nkɔmhyɛni nsɛm.",
                "3": "Na hwɛ, sei na Awurade seɛ, O Israel fiefoɔ, mede mo bɛtoto ngodua pa bi a ɔbarima bi fa duaa wɔ ne bobeturo mu na ɔmaa no nnuane nuro na ɛnyiniɛ, na ɛbɛyɛɛ dada na ɛhyɛɛ aseɛ sɛ ɛrewu ho.",
                "4": "Na ɛbaa sɛ bobeturo Wura no kɔɔe, na ɔhunuu sɛ ne ngodua no ahyɛ aseɛ rewu; na ɔkaa sɛ: mɛtwitwa mu, na matutu aseɛ na mahwɛ so yie ama no nnuane nuro, na mahwɛ sɛ ebia ɛbɛfefɛ na annwu.",
                "5": "Na ɛbaa sɛ ɔtwitwaa nnua no ho, na ɔfuntumm ho, na ɔguu aseɛ nsuo sɛdeɛ ɔkaaɛ no.",
                "6": "Na ɛbaa sɛ nna bebree akyiri no ɛhyɛɛ aseɛ fefɛɛ mman nketewa afoforɔ a ɛyɛ mmerɛ wɔ ho; na mmom hwɛ, ne nkɔn no mu hyɛɛ aseɛ sɛ ɛrewu.",
                "7": "Na ɛbaa sɛ bobeturo no wura no hunuui, na ɔka kyerɛɛ n’akoa no sɛ: Ɛyɛ meya sɛ saa dua yi bɛfiri me nsa; ɛno nti, kɔ na kɔ bu aban firi Kwaeɛ mu ngodua bi ho, na fa brɛ me wɔ ha, na yɛbɛbubu dua no nkɔnmu mman akɛseɛ no a ahyɛ aseɛ rewu no afiri hɔ, na yɛato agu egya mu ahye no.",
                "8": "Na hwɛ, sei na bobeturo Wura no seɛ, merebɛyi n’aban nketewa afoforɔ no afiri hɔ, na mede bɛfra ahyɛ dua biara a mepɛ mu; na ɛmfa ho sɛ saa dua yi nhini bɛwu, ɛbɛba sɛ mɛkora n’aduaba ama me ho; ɛno nti, mɛfa saa ne mman afoforɔ nketewa yi na mede afra ahyɛ dua biara a mepɛ ho.",
                "9": "Fa kwaeɛ mu ngodua no mman no fafra hyɛ n’anan mu; na deɛ mapenpan afiri ho yi mɛto agu egya mu na mahye no, ama anye me bobeturo asaase no ankɛntɛn so.",
                "10": "Na ɛbaa sɛ bobeturo Wura no somfoɔ no yɛɛ sɛdeɛ bobeturo Wura no asɛm teɛ no, na ɔde bataa kwaeɛ mu ngodua no mman ho.",
                "11": "Na bobeturo Wura no maa wɔtutuu ho hyiae, na wɔyiyii ho, na wɔmaa aduane nnuro, na ɔkakyerɛɛ n’akoa no sɛ: Ɛyɛ me ya sɛ saa dua yi bɛfiri me nsa; ɛno nti, sɛdeɛ ɛbɛyɛ a mɛkora ne nhini na annwu; mayɛ saa adeɛ yi ama me ho.",
                "12": "Ɛno nti, kɔyɛ w’adwuma; hwɛ dua no, na gugu so sɛdeɛ me nsɛm teɛ.",
                "13": "Na yeinom na mede bɛsisi me bobeturo no aseɛ hɔ, na baabi ara a mede bɛsi no mfa wo ho; na meyɛ sɛdeɛ mɛtumi akora dua no ara mman ama me ho; ɛna afei nso na mɛtumi nso de ne so aduaba asie ama me ho kɔpem ɔguo mmerɛ; ɛbɛyɛ meya sɛ dua yi ne n’aba bɛfiri me nsa.",
                "14": "Na ɛbaa sɛ bobeturo wura no kɔɔ ne kwan, na ɔde ngodua no ara mman kɔsie bobeturo no anaafoɔ afa mu baabi, ebi wɔ baabi, ɛna ebi nso wɔ baabi foforɔ, sɛdeɛ ne pɛ ne n’anigyeɛ teɛ.",
                "15": "Na ɛbaa sɛ mmerɛ bebree twaa mu akyire no, bobeturo Wura no ka kyerɛɛ n’akoa no sɛ: Bra, ma yɛnkɔ bobeturo no mu nkɔyɛ adwuma wɔ bobeturo no mu.",
                "16": "Na ɛbaa sɛ bobeturo Wura no, ne akoa no nso kɔɔ bobeturo no mu sɛ wɔrekɔyɛ adwuma. Na ɛbaa sɛ akoa no ka kyerɛɛ ne wura sɛ: Hwɛ, hwɛ ha; hwɛ dua no.",
                "17": "Na ɛbaa sɛ bobeturo Wura no hwɛɛe na ɔhunuu dua no a ɔde kwaeɛ mu ngodua no mman bataa ho no sɛ afifiri na ahyɛaseɛ reso aba. Na ɔhunuu sɛ ɛyɛ; na n’aba no a ɛwɔ so no te sɛ dua pa no so deɛ no ara pɛpɛɛpɛ.",
                "18": "Na ɔka kyerɛɛ akoa no sɛ: Hwɛ, kwaeɛ mu dua no mman no agye nsuo afiri nhini no hɔ, ama nhini no anya ahoɔden yie; na ɛnam sɛ nhini no anya ahoɔden dodoɔ nti no kwaeɛ mu dua mman no aso aduaba a nipa adua no fie. Afei sɛ yɛamfa saa aba yi ammata saa mman yi ho a anka dua no bɛwu. Na afei, hwɛ, mɛhyehyɛ aduaba pii, deɛ dua no aso no, na mede aduaba a ɛwɔ so no bɛsie ama me ara me ho atwɛn ɔguo mmerɛ no.",
                "19": "Na ɛbaa sɛ bobeturo Wura no ka kyerɛɛ n’akoa no sɛ: Bra ma yɛnkɔ bobeturo no anaafoɔ afa mu, nkɔhwɛ sɛ dua no ara mman nso aso aduaba pii a, ama mahyehyɛ aduaba a ɛwɔ so no ama me ho atwɛn ɔguo mmerɛ mu.",
                "20": "Na ɛbaa sɛ wɔkɔɔ baabi a ne Wura de dua no ara mman asie no, na ɔsee akoa no sɛ: Hwɛ yeinom; na ɔhunuu deɛ edikan no sɛ aso aba pii; na ɔhunuu nso sɛ ɛyɛ papa. Na ɔsee akoa no sɛ: Te aba no firi so; na fa sie, twɛn ɔguo mmerɛ, ama mede asie ama me ara me ho; na ɔkaa sɛ hwɛ, mmerɛ tentene yi na mede nnuane nuro agugu aseɛ, ɛna aso aba pii yi.",
                "21": "Na ɛbaa sɛ akoa no ka kyerɛɛ ne wura sɛ: Woyɛɛ dɛn baa ha bɛduaa saa dua yi, anaa sɛ saa dua yi aban? Na hwɛ, ɛha yɛ baabi a na ɛnnyɛ koraa wɔ bobeturo yi asaase yi nyina ara mu.",
                "22": "Na bobeturo Wura see no sɛ: ntu me fo; menim sɛ ɛyɛ asaase bɔne; ɛno nti na meka kyerɛɛ wo sɛ, mahwɛ so yie de nnuane nnuro agugu aseɛ atwitwa ho, agugu so nsuo mmerɛ tentene yi nyina ara na wahunu sɛ aso aba pii.",
                "23": "Na ɛbaa sɛ bobeturo Wura no ka kyerɛɛ n’akoa no sɛ: Hwɛ ha; hwɛ madua dua no aban foforɔ nso; na wonim sɛ saa asaase yi yɛ asaase bɔne mpo kyɛn baako no. Mmom hwɛ dua no. Mahwɛ no yie de nnuane nnuro firi mmerɛ pii, na aso aba pii ma agugu aseɛ; ɛno nti tete na hyehyɛ twɛn ɔguo mmerɛ, ama makora ama me ara me ho.",
                "24": "Na ɛbaa sɛ bɔbeturo Wura no see n’akoa no bio sɛ: Hwɛ ha, na hwɛ dua n’aban baako nso a madua; hwɛ sɛ mahwɛ no yie nso; na aso aba.",
                "25": "Na ɔsee akoa no sɛ: Hwɛ ha na hwɛ deɛ ɛtwa toɔ koraa no. Hwɛ, yei na madua no asaase pa so; na mahwɛ so yie saa mmerɛ tentene yi, na dua no fa baabi nko ara na aso aba pa, ɛna ne fa nkaeɛ no nso aso kwaeɛ mu aba nko ara; hwɛ, na mahwɛ saa dua yi so yie te sɛ nkaeɛ no.",
                "26": "Na ɛbaa sɛ bobeturo Wura no see n’akoa ne sɛ: Twitwa dua no mman a anso aba pa no, na to gu egya no mu.",
                "27": "Na mmom hwɛ, akoa no see no sɛ: ma yɛnyiyi ho, na yɛntutu ho, na yɛmfa nnuane nnuro ngugu aseɛ ma no nkyɛ kakra, ɛbia na aso aba pa ama wo, a wontumi mfa nsie ntwɛn ɔguo mmerɛ.",
                "28": "Na ɛbaa sɛ bobeturo Wura no ne bobeturo Wura no akoa no hwɛɛ bobeturo no mu aduaba no nyina ara so yie.",
                "29": "Na ɛbaa sɛ mmerɛ tentene twaa mu kɔɔe na bobeturo Wura no see n’akoa no sɛ: Bra, ma yɛnkɔ bobeturo no mu, nkɔyɛ bobeturo no mu adwuma bio. Na hwɛ mmerɛ no abɛn, na awieɛ no reba ntɛm; ɛno nti, ɛwɔ sɛ mede aduaba no sie ma me ara me ho twɛn ɔguo mmerɛ.",
                "30": "Na ɛbaa sɛ bobeturo Wura no ne akoa no kɔɔ bobeturo no mu; na wɔbaa dua pa no a wabu ne mman afirisoɔ no, na wɔde kwaeɛ mu mman afra ahyɛ mu no ho; na hwɛ nnuaba ahodoɔ ahyɛ dua no so ma.",
                "31": "Na ɛbaa sɛ bobeturo Wura no kaa aba no hwɛɛe, ɔkaa dodoɔ no nyina ara bi hwɛɛe. Na bobeturo Wura no see sɛ: Hwɛ, mmerɛ tentene yi nyina ara na yɛahwɛ dua yi yie, na mahyɛ aduaba pii ama me ho atwɛn ɔguo mmerɛ.",
                "32": "Nanso hwɛ, saa mmerɛ yi, aso aba bebree, na ɛmu biara nnyɛ papa. Na hwɛ, aba a ɛnyɛ ahodoɔ pii na ɛwɔ so; na ɛho amma mfasoɔ biara amma me, yɛn brɛ nyina ara ayɛ kwa; na afei ɛyɛ me ya sɛ saa dua yi bɛfiri me nsa.",
                "33": "Na bobeturo Wura no see n’akoa no sɛ; ɛdeɛn na yɛmfa nyɛ dua yi, ama manya aba pa akora ama me ara me ho?",
                "34": "Na akoa no see ne Wura no sɛ: Hwɛ, ɛnam sɛ wode fra hyɛɛ kwaeɛ mu ngodua no aba mu nti no wɔnyaa nuane nnuro wɔ ne nhini no mu, ɛno nti annwu na ɛnyaa nkwa; ɛno nti na wɔahunu sɛ ɛda so yɛ no.",
                "35": "Na ɛbaa sɛ bobeturo Wura no see n’akoa no sɛ: Dua no ho amma mfasoɔ biara amma me, na ne nhini nso ho amma mfasoɔ biara amma me sɛ ɛda so so aba bɔne yi.",
                "36": "Ne nyina ara akyiri no menim sɛ ne nhini no yɛ, na me ara me ho nti na me hwɛɛ so yie; na ɛnam wɔn ahoɔden dodoɔ nti na kwaeɛ mu dua mman no aso aba pa no.",
                "37": "Mmom hwɛ, kwaeɛ mu dua mman no anyini atra nhini no; na ɛnam sɛ kwaeɛ mu mman no aboro nhini no so nti na aso kwaeɛ mu aba no; na ɛnam sɛ aso aba bɔne pii nti no, wɔahunu sɛ ahyɛ aseɛ rewu; na ɛrenkyɛ biara na abere, na watwa no agu egya mu, gye sɛ yɛyɛ biribi de kora no.",
                "38": "Na ɛbaa sɛ bobeturo Wura no see n’akoa no sɛ: Ma yɛnkɔ bobeturo n’anaafoɔ afa mu hɔ, na yɛnkɔ hwɛ sɛ aba pa no nso aso aba bɔne anaa.",
                "39": "Na ɛbaa sɛ wɔkɔɔ bobeturo no anaafoɔ afa mu hɔ. Na ɛbaa sɛ wɔhunuu sɛ aduaba a ɛwɔ aba pa no nso aporɔ; aane, deɛ ɛdi kan no, ne deɛ ɛtɔ so mmienu no, ɛna deɛ ɛtwa toɔ no nso; ne nyina ara aporɔ.",
                "40": "Na kwaeɛ mu aduaba a ɛtwa toɔ no ahyɛ dua no fa a aso aba pa no so ara, ama mman no adwan awoso agu.",
                "41": "Na ɛbaa sɛ bobeturo Wura no suui, na ɔsee akoa no sɛ: ɛdeɛn bio na anka ɛwɔ sɛ meyɛ ma me bobeturo no?",
                "42": "Hwɛ, menim sɛ bobeturo no mu aduaba no nyina ara yɛ, gye sɛ yeinom nko ara. Na afei yeinom a wɔaso aba pa pɛn no nso aporɔ; na afei hwɛ nnua a ɛwɔ me bobeturo no mu nyina ara ho amma mfasoɔ biara amma me, gye sɛ wɔtwa gu na wɔto gu egya no mu.",
                "43": "Na hwɛ deɛ etwa toɔ yi a n’aban awuo yi, meduaa no wɔ asaase pa so; aane baabi a ɛyɛ, mpo deɛ ɛyɛ kyɛn me bobeturo no asaase nyina ara so.",
                "44": "Na wahunu sɛ me san nso twitwaa biribiara a abu akɛntɛn asaase yi so no twenee, na meduaa saa dua yi wɔ n’anan mu.",
                "45": "Na wahunu sɛ ɛfa baabi aso aba pa ɛna ɛfa nso so kwae mu aba; na ɛnam sɛ mampane ne mman na mamfa angu egya mu nti, hwɛ wɔahyɛ aban papa no so ama awu.",
                "46": "Na afei, hwɛ; ɛberɛ a yɛbrɛɛ yɛn ho de hwɛɛ me bobeturo no nyina ara akyiri no, nnua a ɛwɔ hɔ no nyina ara aporɔ, ama ɛno nti anso aduaba pa; na yeinom na menyaa ho anidasoɔ sɛ mede bɛsie ama me ara ankasa me ho wɔ ɛguo mmerɛ no. Mmom, hwɛ, ayɛ sɛ kwaeɛ mu ngodua, na ɛho nni mfasoɔ biara gye sɛ wɔtwa gu na wɔto gu egya mu; ɛyɛ me ya sɛ mɛhwere wɔn.",
                "47": "Mmom ɛdeɛn bio na menyɛ wɔ me bobeturo no mu? Mago me nsa mu, ama ɛno nti mentumi mfa nuane nnuro ngugu aseɛ anaa? Daabi, mede nuane nnuro agugu aseɛ, na mafuntum ho, ɛna matwitwa so, ɛna magu aseɛ sumina; na ɛkame ayɛ sɛ matene me nsa ɛda muu no nyina ara, ɛfiri sɛ awieɛ no abɛn. Na me di ho yea sɛ merebɛtwa me bobeturo no mu nnua no nyina ara agu, ato atwene egya mu sɛ wɔnhye. Hwan na asɛe me bobeturo yi?",
                "48": "Na ɛbaa sɛ akoa no ka kyerɛɛ ne wura sɛ: nnyɛ wo bobeturo no na aforo akɔ soro yi—nnyɛ mman no na akɛntɛn nhini papa no so yi? Na ɛnam sɛ mman no akɛntɛn nhini no so nti, hwɛ ɛnyinii ntɛm kyɛnee nhini no ahoɔden no na wɔgyee ahoɔden wɔ mu maa wɔn ho. Hwɛ, mese, na nnyɛ yei nti na ɛmaa bobeturo no mu nnua no porɔɛ?",
                "49": "Na ɛbaa sɛ bobeturo Wura no see akoa no sɛ: Ma yɛnkɔ nkɔtwa bobeturo no mu nnua no ngu egya mu, sɛdeɛ ɛbɛyɛ a ɛmmu nkɛntɛn bobeturo asaase no so ɛfiri sɛ mayɛ deɛ mɛtumi nyina ara. Ɛdeɛn bio na anka ɛwɔ sɛ meyɛ ma me bobeturo no?",
                "50": "Nanso hwɛ, akoa no see bobeturo Wura no sɛ: Ma no nsisi hɔ mmerɛ kakra.",
                "51": "Na bobeturo Wura no kaa sɛ: aane mɛma no asisi hɔ kakra, ɛfiri sɛ ɛyɛ me ya sɛ merebɛhwere me bobeturo no mu nnua.",
                "52": "Ɛno nti, ma yɛmfa mman a madua no wɔ me bobeturo no anaafoɔ yi mu bi na yɛmfa mfra nhyɛ nnua no ankasa a wɔfiri mu no anan mu bio; na yɛmmubu saa mman no mfiri dua no mman no a n’aduaba yɛ nwono soronko no so, na yɛmfa ɛno ara ne mman no nsisi n’anan mu.",
                "53": "Na saa na mɛyɛ sɛdeɛ ɛbɛyɛ a dua no nwuo, ama, ebia matumi akora ne nhini no ama me ho de ayɛ deɛ me pɛ.",
                "54": "Na, hwɛ, mman papa no nhini a meduaɛ no wɔ baabi a mepɛ no, ne nhini da so wɔ nkwa, ɛno nti, ama mɛkora ɛno nso de ayɛ deɛ me ara me pɛ, mɛyi dua yi mman yi bi, na mede wɔn afra ahyɛ wɔn ho: Aane, mede bɛfra ahyɛ wɔn ara ankasa wɔn dua no mman ho, sɛdeɛ ɛbɛyɛ a mɛkora nhini no nso ama me ara me ho, ama sɛ ɛbia ɛnya ahoɔden kɛseɛ a atumi aso aba pa ama me, na mɛkɔ so anya animuonyam wɔ me bobeturo no aba no ho.",
                "55": "Na ɛbaa sɛ wɔyii dua pa no a abɛyɛ kwaeɛ mu dua no na wɔde fra hyɛɛ ɔno ara ankasa nnua pa no a ɛno nso abɛyɛ kwaeɛ mu nnua no ho.",
                "56": "Na wɔyii nnua pa no nso a abɛyɛ kwaeɛ mu nnua no na wɔde bataa ɔno ara ankasa ne dua ho.",
                "57": "Na bobeturo no Wura no see akoa no sɛ: ɛmmubu mman bɔne no mfiri nnua no ho, gye sɛdeɛ ɛyɛ nwono pa ara no; na wɔn anom na fa sisi sɛdeɛ maka no.",
                "58": "Na yɛbɛgugu bobeturo no mu nnua ase nnuane nnuro bio, na yɛbɛtwitwa ne mman no ho; na yɛabubu mman no a aberebere no a ɛbɛyera no na yɛde agu egya mu.",
                "59": "Na yei na mɛyɛ ɛfiri sɛ ebia na nhini no a ɛwɔ hɔ no bɛnya ahoɔden ɛfiri sɛ ɛyɛ nti; na ɛnam nsakrayɛ a aba wɔ ne mman no mu no nti, sɛ papa no bɛtumi ahyɛ bɔne no so.",
                "60": "Na ɛnam sɛ makora mman papa ɛne ne nhini no, na mede mman papa no afra ahyɛ wɔn ara wɔn dua papa no ho bio, na makora dua no ara ankasa nhini yie, sɛdeɛ ɛbɛyɛ a, ebia bobeturo no mu nnua no bɛso aba pa bio; na ama manya ɛdɛ bio a ɛfa me bobeturo no aduaba ho, na ebia mɛnya anigyeɛ mmorosoɔ sɛ makora m’aduaba a ɛdi kan no nhini ɛne ne mman—",
                "61": "Ɛno nti, kɔ na kɔ frɛ nkoa, sɛ yɛde yɛn ahoɔden bɛyɛ adwuma aniberɛso wɔ bobeturo no mu, ama yɛasiesie ɛkwan no, ama manya aba pa bio, deɛ ɛyɛ aba pa na ɛsombo kyɛn nnuaba nkaaɛ no nyina ara.",
                "62": "Ɛno nti, ma yɛnkɔ na yɛmfa yɛn ahoɔden nkɔyɛ adwuma wɔ mmerɛ a edi akyire yi, na hwɛ awieɛ no abɛn na yei na ɛtwa toɔ a merebɛtwitwa me bobeturo no nnua no ho.",
                "63": "Momfa mfra nhyehyɛ ne mman no mu; monhyɛ aseɛ mfiri deɛ edi akyire no so ama abɛdi kan, na ama adikanfoɔ no abɛdi akyire, na momfuntum nnua no ase, adada ne afoforɔ no nyina ara, deɛ edikan ne deɛ edi akyire no nyina ara; ama ayɛ frɔmfrɔm bio a ɛtwa toɔ.",
                "64": "Ɛno nti, momfuntum ho, na monyiyi ho, na mongugu aseɛ sumina bio a ɛtwa toɔ, na awieɛ no abɛn. Na ɛba sɛdeɛ yɛde ahyɛ mu no akyire yi nyini, na ɛso aba pa a ɛnneɛ na mobɛsiesie ɛkwan ama wɔn, ama wɔanyini.",
                "65": "Na ahyɛ aseɛ renyini no, mo bɛtwitwa mman a ɛso aba a ɛyɛ nwono no afiri hɔ sɛdeɛ ɛbɛyɛ papa no ahoɔden ɛne ne kɛseɛ teɛ; na ɛmma montwitwa bɔne no ɛmma mo bɔne no ntɛmntɛm, anyɛ a ne nhini no ayɛ den ama deɛ wɔde afra ahyɛ mu no, ama deɛ wɔde afra hyɛɛ mu no awu ama me bobeturo no mu nnua no abɔ me.",
                "66": "Na ɛyɛ me ya sɛ merebɛhwere me bobeturo no mu nnua; ɛno nti mobɛtwitwa abɔne no afiri mu mmerɛ a papa no renyini no, ama nhini no ɛne ne nkɔn no mu anya ahoɔden kɔpem sɛ papa no bɛhyɛ bɔne no so, na wɔatwa bɔne no agu na wɔato agu egya mu, ama ammu ankɛntɛn me bobeturo no asaase no so; na sei na mede bɛpamo abɔne no afiri me bobeturo no mu.",
                "67": "Na dua pa no mman no mede bɛfra ahyɛ dua pa no mu bio;",
                "68": "Na dua pa no mman no na mede bɛfra ahyɛ mman pa no nnua no ho; na mede wɔn aba faako bio, ama aso aba pa, na wɔayɛ koro.",
                "69": "Na wɔbɛto bɔne no agu, aane, afiri me bobeturo no asaase nyina ara so; na hwɛ, saa mmerɛ yi nko ara na mede bɛyiyi me bobeturo no mu.",
                "70": "Na ɛbaa sɛ bobeturo Wura no somaa n’akoa no; na akoa no kɔ kɔyɛɛ sɛdeɛ ne Wura no hyɛɛ no no, na ɔde nkoa binom baae, na na wɔn nnɔɔso.",
                "71": "Na bobeturo Wura no see wɔn sɛ: momfa mo ahoɔden nkɔyɛ adwuma wɔ bobeturo no mu. Na hwɛ, yei ne mmerɛ a ɛtwa toɔ a mede nnuane nnuro bɛgugu me bobeturo no ase; ɛfiri sɛ awieɛ no awie duru, na twaberɛ no reba ntɛmntɛm; na sɛ mode mo ahoɔden ne me yɛ adwuma a mobɛnya ɛdɛ wɔ aduaba no a mede bɛsie ama me ho atwɛn ɛguo mmerɛ a ɛrenkyɛ na aba no.",
                "72": "Na ɛbaa sɛ nkoa no de wɔn ahoɔden kɔyɛɛ adwuma; na bobeturo Wura no nso ne wɔn yɛɛ adwuma; na wɔn dii bobeturo Wura no mmaransɛm so wɔ adeɛ nyina ara mu.",
                "73": "Na sei na aba pa hyɛɛ aseɛ sɛ ɛreba bobeturo no mu bio; na kwaeɛ mu mman hyɛɛ aseɛ sɛ ɛrenyini na ɛreyɛ yie papaapa; na wɔhyɛɛ aseɛ twitwaa kwaeɛ mu mman no to guui; na wɔn nhini ne wɔn nkɔnmu nyina ara yɛɛ baako, sɛdeɛ ahoɔden a ɛwɔ mu no teɛ.",
                "74": "Na saa na wɔde mmɔdenmɔ yɛɛ adwuma no, sɛdeɛ bobeturo Wura no mmaransɛm teɛ ara kɔsi sɛ wɔyiyii abɔne no firii bobeturo no mu, na ne Wura no kora maa ne ho ɛmaa nnua no asan aso aba pa bio, na ɛbɛyɛɛ sɛ dua korɔ; na n’ama no nso yɛɛ ade korɔ; maa bobeturo Wura no koraa aba pa no a ɛsombo kɛseɛ paa fiti ahyɛaseɛ no maa ne ho.",
                "75": "Na ɛbaa sɛ mmerɛ a bobeturo Wura no hunuu sɛ n’aba no ayɛ aba pa no, na ne bobeturo no agyae kwaeɛ mu aba so no, ɔfrɛɛ ne nkoa no, na ɔsee wɔn sɛ: Monhwɛ, mmerɛ yi na ɛtwa toɔ a yɛguguu bobeturo yi ase nnuane nnuro yi, na moahunu sɛ mayɛ no sɛdeɛ me pɛ; na makora aba pa no, na ɛyɛ, te sɛdeɛ ɛteɛ wɔ ahyɛaseɛ no. Na nhyira ne mo; ɛfiri sɛ mo ne me de mmɔdenmɔ ayɛ adwuma den wɔ me bobeturo no mu, na mo adi me mmaransɛm so, na mode aba pa asan abrɛ me bio, ama ɛno nti me bobeturo no nnyɛ porɔɛ bio, na wɔatwa abɔne no agu nti, hwɛ mo ne me bɛdi dɛ ɛnam me bobeturo no mu aduaba nti.",
                "76": "Na hwɛ, mmerɛ tentene na mede me bobeturo mu aduaba bɛsie ama me ara ankasa me ho atwɛn ɔguo mmerɛ, deɛ ɛreba ntɛmntɛm no; na mmerɛ a ɛtwa toɔ a mama me bobeturo no nnuane nnuro, na matwitwa nnua no ho, na mafuntum aseɛ, na mede sumina agu aseɛ; ɛno nti mede aba bɛsie ama me ara ankasa me ho akɔduru mmerɛ tentene bi mu, te sɛdeɛ maka no.",
                "77": "Na mmerɛ no ba sɛ aba bɔne no san so wɔ me bobeturo no mu bio a, ɛna mɛma wɔaboaboa papa ne bɔne no ano; na papa no mɛkora ama me ho, na bɔne no na mɛto atwene wɔ ɔno ara ankasa ne baabi. Na twaberɛ no ne awieɛ mmerɛ no reba a mɛma wɔde egya ahye me bobeturo no."
            },
            "6": {
                "1": "Na afei, monhwɛ, me nuanom, sɛdeɛ meka kyerɛɛ mo sɛ merebɛhyɛ nkɔm no, monhwɛ me nkɔmhyɛ nie—sɛ nneɛma a saa nkɔmhyɛni Senos kae a ɛfa Israel fiefoɔ ho no, deɛ ɔde toto ngodua papa no ho no, ɛwɔ sɛ ɛba mu ampa.",
                "2": "Na ɛda no a ɔbɛtene ne nsa ne mprɛnu soɔ no de aboaboa ne nkurɔfoɔ ano no, yɛ ɛda a, aane, mpo mmerɛ a ɛtwa toɔ, na Awurade nkoa no nam ne tumi so bɛma bobeturo no nnuane nnuro na wɔayiyi ho; na ɛno akyire yi no ɛrenkyɛ na awieɛ no aba.",
                "3": "Na nhyira ne wɔn a wɔde mmɔdenmɔ ayɛ adwuma wɔ bobeturo no mu no boro so a; na sɛdeɛ nomee bɛka wɔn a wɔbɛto wɔn agu wɔn ara ankasa wɔn deɛ mu no! Na wɔde egya bɛhye wiase.",
                "4": "Na Awurade yɛ ahummɔborɔ ma yɛn, ɛfiri sɛ ɔkae Israel fiefoɔ, ne nhini ɛne ne mman nyina ara; na ɔtene ne nsa ma wɔn ɛda muu no nyina ara; na wɔyɛ ɛkɔnseneɛfoɔ ne nyinyianofoɔ; na mmom dodoɔ no a wɔrenyɛ wɔn akoma den no, wɔbɛgye wɔn nkwa wɔ Onyankopɔn aheman no mu.",
                "5": "Ɛno nti, me nuanom adɔfoɔ, mesrɛ mo wɔ anidahɔ mu sɛ mo nsakyera, na momfa mo akoma mu nyina ara ntwe mpini Onyankopɔn, sɛdeɛ ɔtwe pini mo no. Na sɛdeɛ ɔtene n’ahummɔborɔ abasa wɔ mo so wɔ adekyeɛ nyina ara no, mma monnyɛ mo akoma den.",
                "6": "Aane, ɛnnɛ, sɛ mobɛtie ne nne, na moannyɛ mo akoma den a; adɛn nti na mo bɛwu?",
                "7": "Na monhwɛ, akyire yi a wɔde Onyankopɔn asɛmpa no ama mo amee ɛda muu nyina ara no, so mobɛso aba bɔne ama wɔatwa mo agu na wɔato agu egya no mu anaa?",
                "8": "Monhwɛ, mobɛpo saa nsɛm yi anaa? Mobɛpo nkɔmhyɛfoɔ no nsɛm no; na mobɛpo nsɛm a wɔaka afa Kristo ho no nyina ara, mmerɛ a dodoɔ no ara aka ne ho nsɛm akyire yi, na moapo Kristo asɛmpa no ɛne Onyankopɔn tumi no, ne Honhom Kronkron akyɛdeɛ no, na mo adum Honhom Kronkron no, na mo asi dima ho nhyehyɛeɛ kɛseɛ no a wɔayɛ ato hɔ ama mo no atweetwee anaa?",
                "9": "Monnim sɛ, sɛ moyɛ saa nneɛma yi a, na odima tumi no ɛne wusɔreɛ a ɛwɔ Kristo mu no de mobɛba animguaseɛ ne ɛfɔdie kɛseɛ mu wɔ Onyankopɔn asɛnnipono no anim anaa?",
                "10": "Na sɛdeɛ atɛntenenee tumi teɛ no, wɔremmu ani nngu tenenee die so, na ɛtwa sɛ mokɔ saa egya ne sɔfe tadeɛ no a ne gyamframa renum da no mu, na ne nwisie foro kɔ ɛsoro afebɔɔ no, saa egya ne sɔfe tadeɛ no yɛ ateetee a ɛnni awieɛ.",
                "11": "O, ɛnneɛ, me nuanom adɔfoɔ, mo nsakyera, na mo nwura ɛpono teatea no mu, na monkɔ so nante wɔ ɛkwan hiahia no mu, nkɔduru sɛ mo bɛnya nkwa a ɛnniawieɛ.",
                "12": "O monhunu nyansa; ɛdeɛn bio na mɛtumi aka?",
                "13": "Deɛ ɛtwa toɔ koraa no, me ne moredi nkra kɔsi sɛ mɛhyia mo wɔ Onyankopɔn asɛnibea a ɛsɔ ani no anim, asɛnibea a ɛde ehu ne ɛsuro kɛseɛ twitwa atirimuɔdenfoɔ no. Amen."
            },
            "7": {
                "1": "Na afei ɛbaa sɛ mfie dodoɔ bi twaa mu akyire yi no, ɔbarima bi firii Nifae nkurɔfoɔ no mu sɔree a ne din de Serem.",
                "2": "Na ɛbaa sɛ ɔhyɛɛ aseɛ kyerɛkyerɛɛ wɔ nnipa dom no mu, see wɔn sɛ Kristo biara nni hɔ. Na ɔbɔɔ nneɛma bebree ho dawuro a ɛyɛ naadaa de kyerɛɛ nkurɔfoɔ no; na sei na ɔyɛɛe sɛdeɛ ɛbɛyɛ a ɔbɛtu Kristo nkyerɛkyerɛ no agu.",
                "3": "Na ɔyɛɛe adwuma aniberɛso sɛdeɛ ɛbɛyɛ a wɔbɛdane nkurɔfoɔ no akoma, ɔyɛɛe ara de twee dodoɔ no ara akoma; na ɛnam sɛ ɔnim sɛ me, Yakob, me wɔ gyedie wɔ Kristo a ɔbɛba no mu no nti, ɔpɛɛ ɛkwan biara sɛ ɔbɛnya me nkyɛn aba.",
                "4": "Na ɔyɛ nwomanimfoɔ, na ɔwɔ nkurɔfoɔ no kasa no ho nimdeɛ ara yie; ɛno nti, ɔtumi de tɛkyerɛma daadaa wɔn na ɔtumi nso kasa denden so, sɛdeɛ ɔbonsam tumi teɛ.",
                "5": "Na ɔnyaa anidasoɔ sɛ ɔbɛtumi asesa me afiri me gyedie ho, yikyerɛ bebree ne nneɛma bebree a mahunu a ɛfa saa nneɛma yi nyina ara ho no, ɛfiri sɛ ɛyɛ nokware sɛ mahunu abɔfoɔ, na wɔn ne me asom. Na ɛwɔ hɔ a na mate Awurade nne nso sɛ ɛreka asɛm korɔ no ara akyerɛ me mmerɛ ano mmerɛ ano; ɛno nti antumi amma manhinhim.",
                "6": "Na ɛbaa sɛ ɔbaa me nkyɛn, na ɔfaa saa kwan yi so kasa kyerɛɛ me sɛ: Onua Yakob, mahwehwɛ ɛkwan ahodoɔ pii a mɛfa so akasa akyerɛ wo; na mate na menim nso sɛ wokɔ aporɔ kɔbɔ deɛ wofrɛ no asɛmpa no anaa sɛ Kristo nkyerɛkyerɛ ho dawuro.",
                "7": "Na wɔatwe nkurɔfoɔ yi mu dodoɔ no ara ama wɔamane afiri Onyankopɔn kwan pa no ho, ama wɔanni Mose mmara no a ɛyɛ ɛkwan pa no so; na wɔadane Mose mmara no de reyɛ ɛsom bi ama nipa bi a mose mfie bebree akyiri no ɔbɛba. Na afei hwɛ, me Serem, mese wo sɛ yei yɛ abususɛm; ɛfiri sɛ nnipa biara nnim saa nneɛma yi, ɛfiri sɛ ɔntumi nka nneɛma a ɛbɛba ho asɛm. Na saa kwan yi so na Serem faaɛ ne medii asie.",
                "8": "Mmom hwɛ, Awurade Nyankopɔn hwiee ne Honhom no guu me kra so ara maa mehyɛɛ no aniwuo wɔ ne nsɛm nyina ara mu.",
                "9": "Na mesee no sɛ: Wonnye Kristo no a ɔbɛba no nni anaa? Na ɔkaa sɛ: sɛ Kristo bi bɛba a anka merempo no; mmom menim sɛ ɛnsɛ sɛ Kristo biara wɔ hɔ, Kristo biara nni hɔ, ɛna Kristo biara nso mmaeɛ; na ebi nni hɔ a ɔbɛba.",
                "10": "Na mesee no sɛ: Wogye twerɛsɛm no di? Na ɔkaa sɛ, aane.",
                "11": "Na mesee no sɛ: Ɛnneɛ na wonte aseɛ; ɛfiri sɛ ɛdi Kristo ho adanseɛ nokware mu. Hwɛ, mese wo sɛ nkɔmhyɛfoɔ no mu biara antwerɛ, ɛna wɔannhyɛ nkɔm gye sɛ wɔaka deɛ ɛfa Kristo yi ho.",
                "12": "Na ɛnyɛ ne nyina ara nie—wɔada no adi akyerɛ me, ɛfiri sɛ mate na mahunu; na wɔnam Honhom Kronkron tumi no so ada no adi akyerɛ me; ɛno nti, menim sɛ, sɛ Kristo mpata biara amma a, adasamma nyina ara bɛyera.",
                "13": "Na ɛbaa sɛ ɔsee me sɛ: kyerɛ me Honhom Kronkron yi tumi no a wonim ho nsɛm pii no nsɛnkyerɛnee.",
                "14": "Na mesee no sɛ: Me ne hwan sɛ megyegye Onyankopɔn sɛ onyi nsɛnkyerɛnee nkyerɛ wo wɔ deɛ wonim sɛ ɛyɛ nokware no ho? Nso wobɛkɔ so agye ho akyinnyeɛ, ɛfiri sɛ woyɛ ɔbonsam deɛ. Nanso ɛnyɛ deɛ me pɛ na ɛbɛyɛ hɔ; mmom sɛ Onyankopɔn bɛbɔ wo a, ma ɛnyɛ nsɛnkyerɛnee mma wo sɛ ɔwɔ tumi wɔ ɛsoro ne asaase nyina ara so; na bio, sɛ Kristo bɛba. Na wopɛ nyɛ hɔ, O Awurade, na nnyɛ mepɛ.",
                "15": "Na ɛbaa sɛ mmerɛ a me, Yakob, mekaa saa nsɛm yi akyire yi no, Awurade tumi baa no so ara maa ɔhwee ase. Na ɛbaa sɛ wɔmaa no aduane wɔ nna bebree mu.",
                "16": "Na ɛbaa sɛ ɔsee nkurɔfoɔ no sɛ: Mommoaboa mo ano akyena, na ɛfiri sɛ merebɛwu; ɛno nti mɛpɛ sɛ mekasa kyerɛ nkurɔfoɔ no ansa na mawu.",
                "17": "Na ɛbaa sɛ adeɛ kyeeɛ no, nkurɔfokuo no boaa wɔn ano; na ɔka kyerɛɛ wɔn pefee sɛ nkyerɛkyerɛ a ɔde maa wɔn no nnyɛ nokware, na ɔgyee Kristo no too mu, ɛne Honhom Kronkron tumi no, ɛne som a soro abɔfoɔ som.",
                "18": "Na ɔkaa no pefee kyerɛɛ wɔn sɛ, ɔbonsam de ne tumi na ɛdaadaa no. Na ɔkaa asamando, ne mmerɛsantene ne asotweɛ a ɛnniawieɛ ho asɛm.",
                "19": "Na ɔkaa sɛ: Mesuro sɛ ɛbia na mayɛ bɔne a wɔntumi mfa nkyɛ, ɛfiri sɛ matwa nkontompo akyerɛ Onyankopɔn; ɛfiri sɛ mapo Kristo, ɛfiri sɛ me kaa sɛ megye twerɛsɛm no di; na ɛdi ne ho adanseɛ ampa. Na ɛnam sɛ matwa nkontompo akyerɛ Onyankopɔn nti no ehuu kɛseɛ aka me sɛ anyɛ a na m’asɛm ayɛ kɛseɛ; mmom mepae mu ka kyerɛ Onyankopɔn.",
                "20": "Na ɛbaa sɛ mmerɛ a ɔkaa saa nsɛm yi no wɔantumi ankasa bio, na owuui.",
                "21": "Na mmerɛ a nkurɔfokuo no dii adanseɛ sɛ ɔkaa saa nsɛm yi wɔ mmerɛ a ɔrebɛwuo no, wɔn ho dwirii wɔn kɛse; maa Onyankopɔn tumi sanee baa wɔn so, na ɛhyɛɛ wɔn so ara maa wɔhwehwee ase.",
                "22": "Afei, saa adeɛ yi yɛɛ me Yakob anisɔ, sɛ mebisa firii m’Agya a ɔwɔ soro no hɔ; na watie me sufrɛ na wama me mpaebɔ ho mmuaeɛ.",
                "23": "Na ɛbaa sɛ asomdwoeɛ ne Onyankopɔn dɔ bɛtenaa nkurɔfoɔ no mu bio; na wɔhwehwɛɛ twerɛsɛm no mu anibereɛ so, na wɔantie saa atirimuɔdenni no nsɛm no bio.",
                "24": "Na ɛbaa sɛ wɔfaa akwan hodoɔ bebree so sɛ wɔde bɛtwe Lamanfoɔ no aba na wɔde wɔn akɔ nokware nimdeɛ no ho bio; nso ne nyina ara yɛɛ kwa, ɛfiri sɛ na wɔn ani gye akokoakoko ne mogya hwieguo ho, na wɔtan yɛn a yɛyɛ wɔn nuanom no ɛnniawieɛ. Na wɔhwehwɛɛ sɛ wɔde tumi a ɛwɔ wɔn akodeɛ mu no bɛsɛe yɛn mmerɛ nyina ara.",
                "25": "Ɛno nti Nifaefoɔ no de wɔn akodeɛ bɔɔ wɔn ho ban firii wɔn ho, ne wɔn ahoɔden nyina ara hyɛɛ Onyankopɔn mu, ne wɔn nkwagyeɛ botan no mu; ɛno nti, wɔkɔɔ so yɛɛ nkunimdifoɔ wɔ wɔn atamfoɔ so.",
                "26": "Na ɛbaa sɛ me, Yakob, mehyɛɛ aseɛ sɛ mereyɛ akɔkora; na nkurɔfoɔ yi ho twerɛtohɔsɛm no wɔakora wɔ Nifae mprɛte no bi so, ɛno nti mede saa twerɛtohɔsɛm yi aba awieɛ, meda no adi sɛ matwerɛ deɛ menim, meka sɛ mmerɛ ne yɛn twaam kɔɔ, na yɛn nkwa nso retwa mu sɛ daeɛ ma yɛn, na yɛyɛ ankonam awerɛhofoɔ, akyinkyinakyinkyinifoɔ, wɔayi yɛn totwene afiri Yerusalem, wɔawo yɛn wɔ amanehunu mu wɔ ɛserɛ so, na yɛn nuanom tan yɛn, na ɛde akokoakoko ne apereapereɛ baa yɛn so; ɛno nti, yɛsuui wɔ yɛn nkwa nna mu.",
                "27": "Na me, Yakob, mehunuu sɛ ɛrenkyɛ na mekɔ me nna mu; ɛno nti meka kyerɛɛ me babarima Enos sɛ: Fa saa mprɛte yi. Na mekaa nsɛm a me nua Nifae hyɛɛ me no kyerɛɛ no, na ɔbɔɔ me anohoba sɛ ɔbɛyɛ setie ama mmara no. Na mede deɛ matwerɛ wɔ saa mprɛte yi so no aba awieɛ, na ɛsua deɛ; na makra ɔkenkanfoɔ no; me wɔ anidasoɔ sɛ me nuanom no mu dodoɔ no ara bɛkenkan me nsɛm yi. Anuanom makra mo."
            }
        }
    },
    "enos": {
        "meta": {
            "slug": "enos",
            "name": "Enos Nwoma No",
            "chapterWord": "Ti"
        },
        "chapters": {
            "1": {
                "1": "Hwɛ, ɛbaa sɛ me, Enos, menim sɛ m’agya yɛ nnipa tenenee—ɛfiri sɛ ɔkyerɛkyerɛɛ me wɔ ne kasa mu, ɔtetee me nso wɔ Awurade kasakyerɛ mu—na nhyira nka me Nyankopɔn din wɔ ho—",
                "2": "Na mɛka atentam a medii wɔ Onyankopɔn anim, ansaa na merenya me bɔnefakyɛ.",
                "3": "Hwɛ, mekɔɔ ahayɔ sɛ merekɔkum mmoa a wɔwɔ kwaeɛ mu; na nsɛm a daa mete sɛ m’agya reka a ɛfa nkwa a ɛnniawieɛ ho, ne ahoteɛfoɔ ɛdɛ sianee m’akoma mu.",
                "4": "Na ɛkɔm dee me kra na mebuu nkotodwe wɔ me Yɛfoɔ anim, na mede mpaebɔ denden ne nkotosrɛ su frɛɛ no wɔ me ara me kra nti; na mesufrɛɛ no da muu no nyina ara mu, aane, na anadwo baae no, mekɔɔ so maa me nne so dendennden maa eduruu soro.",
                "5": "Na ɛnne bi baa me hɔ, sɛ: Enos, wɔde wo bɔne akyɛ wo, na wɔbɛhyira wo.",
                "6": "Na me, Enos, menim sɛ Onyankopɔn ntumi nni atorɔ; ɛno nti, wɔpepaa mefɔdie.",
                "7": "Na mekaa sɛ: Awurade woyɛ no sɛn?",
                "8": "Na ɔsee me sɛ: Ɛnam wo gyedie a ɛwɔ Kristo a wontee ne nka da na wɔnhunu no da no mu nti. Na mfie bebree bɛtwa mu akɔ ansa na wada ne ho adi wɔ honam mu; ɛno nti kɔ, wo gyedie ate wo ho.",
                "9": "Afei, ɛbaa sɛ metee saa nsɛm yi no, mehyɛɛ aseɛ nyaa ɔpɛ bi sɛ mɛhwehwɛ me nuanom a wɔyɛ Nifaefoɔ no yiedie, ɛno nti, mede me kraa nyina ara bɔɔ mpaeɛ kyerɛɛ Onyankopɔn maa wɔn.",
                "10": "Na mmerɛ a na merepre so wɔ honhom mu no, hwɛ, Awurade nne baa m’adwene mu bio, sɛ: Mɛkɔ akɔsra wo nuanom sɛdeɛ wɔbɛdi me mmaransɛm so anibereɛ so no. Mede asaase yi ama wɔn na ɛyɛ asaase Kronkron; na merennome no gye sɛ ɛnam wɔn amumuyɛ so; ɛno nti, mɛkɔ akɔsra wo nuanom sɛdeɛ maka no; na awerɛhoɔ mu na mede wɔn mmaratoɔ bɛgu wɔn ara ankasa wɔn tiri so.",
                "11": "Na me, Enos, metee saa nsɛm yi akyire yi no, me gyedie hyɛɛ aseɛ sɛ ɛregyina pintinn wɔ Awurade mu; na mede mmerɛ tentene pereeso bɔɔ mpaeɛ kyerɛɛ no maa me nuanom Lamanfoɔ no.",
                "12": "Na ɛbaa sɛ mmerɛ a mebɔɔ mpaeɛ, na mɛyɛ adwumaden akyire yi no, Awurade see me sɛ: ɛnam wo gyedie nti mɛyɛ w’apɛdeɛ ama wo.",
                "13": "Na afei hwɛ, yei ne adeɛ a mehwehwɛ firii ne nkyɛn—sɛ ɛbɛyɛ a, anka me nkurɔfoɔ Nifaefoɔ no bɛhwease wɔ mmaratoɔ mu, na wɔsɛe wɔn wɔ kwan biara so, na wɔansɛe Lamanfoɔ no, na Awurade Nyankopɔn bɛkora me nkurɔfoɔ Nifaefoɔ twerɛtohɔsɛm no yie; sɛ ɛbɛyɛ mpo a, anka ɔmfa n’abasa kronkron tumi no, sɛdeɛ ɛbɛyɛ a wɔbɛyi apue dabi ama Lamanfoɔ no, ama sɛdeɛ ɛbɛyɛ a wɔde wɔn bɛba nkwagyeɛ mu—",
                "14": "Na seesei deɛ yɛn mperesoɔ no a yɛperee sɛ yɛde wɔn bɛba gyedie a esipi no mu no ayɛ kwa. Na wɔkaa ntam wɔ wɔn abufuo mu sɛ, sɛ ɛbɛyɛ yie a, wɔbɛsɛe yɛn twerɛtohɔsɛm ne yɛn ara ankasa, ne yɛn agyanom amammerɛ nyina ara.",
                "15": "Ɛno nti, menim sɛ Awurade Nyankopɔn bɛtumi akora yɛn twerɛtohɔsɛm no yie ama yɛn nti, mesu kyerɛɛ no mmerɛ nyina ara, ɛfiri sɛ wɔaka akyerɛ me sɛ: Adeɛ biara a mobɛbisa wɔ gyedie mu no, a mogyedi sɛ mo nsa bɛka wɔ Kristo din mu no, mo nsa bɛka.",
                "16": "Na menyaa gyedie, na mesu frɛɛ Onyankopɔn sɛdeɛ ɛbɛyɛ a ɔbɛkora twerɛtohɔsɛm no, na ɔne me faa apam sɛ ɔde bɛma Lamanfoɔ no wɔ ɔno ara ne mmerɛ mu.",
                "17": "Na me Enos, menim sɛ ɛbɛyɛ sɛdeɛ n’apam no teɛ ɛno nti me kra homee.",
                "18": "Na Awurade see me sɛ: W’agyanom nso abisa me saa adeɛ yi; na ɛbɛyɛ hɔ ama wɔn sɛdeɛ wɔn gyedie teɛ; ɛfiri sɛ na wɔn gyedie te sɛ wo deɛ no.",
                "19": "Na afei ɛbaa sɛ me, Enos mekyinkyinii Nifae nkurɔfoɔ no mu, na mehyɛɛ nkɔm wɔ nneɛma a ɛbɛba ho, na medii adanseɛ wɔ nneɛma a mate ne deɛ mahunu ho.",
                "20": "Na medi adanseɛ sɛ Nifae nkurɔfoɔ de anibereɛ hwehwɛɛ sɛ wɔde Lamanfoɔ no bɛsan aba Onyankopɔn gyedie mu bio. Mmom yɛn dwumadie yɛɛ kwa; wɔsii wɔn anitan gyinaɛ; na wɔn su bɔne no maa wɔbɛyɛɛ kekakeka, ho yɛ hu, ɛna nkurɔfoɔ a wɔpɛ mogyahwieguo na, abosomsɛm ahyɛ wɔn ma ɛne ɛfiifoɔ, nkurɔfoɔ a wɔdi mmoa a wɔkye mmoa foforɔ we; wɔtete ntomadan mu, na wɔde nwoma ntiatia asisi wɔn asene mu kyinkyini ɛserɛ no so ɛna wɔawerɛ wɔn tiri ho; na wɔwɔ nimdeɛ kɛseɛ wɔ tadua, ne sekan koaɛ ne akuma ho. Na wɔn mu dodoɔ no ara no nni hwee gye sɛ nam mono; na mmerɛ nyina ara no, wɔpɛ sɛ wɔsɛe yɛn.",
                "21": "Na ɛbaa sɛ Nifae nkurɔfoɔ no dɔɔ afuo, na wɔduaduaa mmuro ahodoɔ, ɛne nnuaba ahodoɔ, na wɔyɛnn nnwan ahodoɔ bebree, anantwie ahodoɔ bebree, ne mirekyire, ne wiram mirekyire, ne mpɔnkɔ nso bebree.",
                "22": "Na nkɔmhyɛfoɔ bebree mmorosoɔ baa yɛn mu. Na nkurɔfoɔ no yɛɛ ɛkɔnseneɛfoɔ a wɔn nteaseɛ wɔ akyire.",
                "23": "Na biribiara nni hɔ ka nkyerɛkyerɛ a ano yɛ den ho, ɛna nkɔmhyɛ a ɛfa akokoakoko ho, ne apereapereɛ, ne ɔsɛeɛ, ne owuo ho nkaebɔ mmerɛ nyina ara, ne mmerɛ santene ho ne ntɛmmuo ne Onyankopɔn tumi ho, ne saa nneɛma yi nyina ara—de akanyan wɔn mmerɛ nyina ara ama wɔatena Awurade suro mu. Mese biribiara nni hɔ a ɛtɔ sini wɔ saa nneɛma yi ho ka kasa pefee soronko a ɛbɛtwe wɔn sɛeɛ ntɛmntɛm no akɔ akyire. Na saa kwan yi so na mefa twerɛ deɛ ɛfa wɔn ho no.",
                "24": "Na mehunu akokoakoko a ɛsii Nifaefoɔ ne Lamanfoɔ mu wɔ me nkwa nna mu.",
                "25": "Na ɛbaa sɛ mehyɛɛ aseɛ yɛɛ akɔkora, na mfinhyia ɔha ne aduɔso nkron na ɛbɛtwaa mu fiti mmerɛ a yɛn agya Lihae firii Yerusalem.",
                "26": "Na mehunuu sɛ ɛrenkyɛ na makɔ me nna mu, na Onyankopɔn tumi baa me so sɛ me nkyerɛkyerɛ na menhyɛ nkɔm na menna nsɛm a ɛyɛ nokware wɔ Kristo mu no adi nkyerɛ nkurɔfoɔ no, na mada no adi wɔ me nkwa nna nyina ara mu, na medi dɛ wɔ ɛno mu kyɛn deɛ ɛyɛ wiase deɛ.",
                "27": "Na ɛrenkyɛ na makɔ m’ahomegyebea, a ɛwɔ me Dimafoɔ nkyɛn; ɛfiri sɛ menim sɛ ne mu na mɛnya m’ahomegyeɛ. Na m’anigye wɔ saa mmerɛ no a me honam dua yi a ɛwuo yi bɛfa honam a ɛnnwuo afira, na mede anigyeɛ bɛhunu n’anim, na ɔbɛse me sɛ: Bra me nkyɛn, wo a wɔahyira woɔ, wɔasiesie tenabea ama wo wɔ M’agya fie. Amen."
            }
        }
    },
    "jarom": {
        "meta": {
            "slug": "jarom",
            "name": "Yarom Nwoma No",
            "chapterWord": "Ti"
        },
        "chapters": {
            "1": {
                "1": "Afei hwɛ, me, Yarom, meretwerɛ nsɛm kakra yi sɛdeɛ m’agya Enos mmaransɛm teɛ, ama yakora yɛn abusuasantene no.",
                "2": "Na ɛnam sɛ mprɛte yi yɛ nketewa nti, na ɛnam sɛ wɔatwerɛ yeinom wɔ yɛn nuanom Lamanfoɔ yiedie ho nti no, ɛno nti ɛho bɛhia sɛ metwerɛ kakraabi; mmom merentwerɛ nneɛma a ɛfa me nkɔmhyɛ, anaa sɛ me yikyerɛ ho. Na ɛdeɛbɛn na mɛtumi atwerɛ akyɛn deɛ m’agyanom atwerɛ? Na wɔnnaa nkwagyeɛ no ho nhyehyɛeɛ adi nkyerɛe anaa? Mese mo sɛ, Aane; na yei ara dɔɔso ma me.",
                "3": "Hwɛ, ɛhia sɛ wɔdi dwuma pii wɔ nkurɔfoɔ yi mu, ɛnam wɔn akoma den nti, ne wɔn aso a asi, ne wɔn adwene a ɛso akata, ne wɔn kɔn a asene nti; nanso yei nyina ara akyiri no, Onyankopɔn hu wɔn mmɔbɔ soronko, na ɔnnya ntwaa wɔn mfirii asaase yi aniso.",
                "4": "Na yɛn mu dodoɔ no ara na anya yikyerɛ bebree, na ɛnnyɛ wɔn nyina ara na ɛyɛ akɔnseneɛfoɔ. Na dodoɔ no ara a wɔnnyɛ akɔnseneɛfoɔ no na wɔwɔ gyedie, na wɔne Honhom Kronkron no nya ayɔnkofa, ɔno a ɔda nokware adi kyerɛ nnipa mma sɛdeɛ wɔn gyedie teɛ no.",
                "5": "Na afei, hwɛ, mfie ahanu atwa mu, na Nifae nkurɔfoɔ no ho yɛɛ den wɔ asaase no so. Wɔdii Mose mmara no so na wɔyɛɛ homeda no kronkron maa Awurade. Na wɔanka nsɛmhunu; ɛna wɔanka abususɛm. Na asaase no so mmara yɛɛ ɔhyɛ soronko.",
                "6": "Na wɔpetee wɔ nsaase no mu dodoɔ no ara so, ɛna Lamanfoɔ no nso. Na wɔdɔɔso kyɛn Nifaefoɔ no; na wɔn anigye awudie ho, na wɔnom mmoa mogya.",
                "7": "Na ɛbaa sɛ wɔbaa yɛn so mmerɛ bebree sɛ wɔne yɛn Nifaefoɔ, rebɛko. Mmom yɛn ahemfo ne wɔn a wɔdeda yɛn ano no yɛ marima a wɔn gyedie wɔ Awurade mu no yɛ kɛseɛ; na wɔkyerɛɛ nkurɔfoɔ no Awurade akwan; ɛno nti, yɛtumi ne Lamanfoɔ no gyinaa yɛn nan so na yɛpamoo wɔn firii yɛn nsaase no so, na yɛhyɛɛ aseɛ sɛ yɛrebɔ yɛn nkuro akɛseɛ ho ban, anaa baabi biara a ɛka yɛn agyapadeɛ ho.",
                "8": "Na yɛn ase dɔree yie, na yɛpetee asaase no ani so, na yɛnyaa yɛn ho yie ɛfa sika kɔkɔɔ ne dwetɛ, ɛne nneɛma a ɛsombo mu, ɛna yɛnyaa nimdeɛ soronko wɔ nnua sene mu, ɛne adansie mu, ɛne mfididwuma ho, ɛne dadeɛ ne kɔɔbere nso ho, ɛne yaawa ne dadedenden ho, yɛyɛɛ adwennidadeɛ ahodoɔ biara a wɔde dɔ afuo, ɛne akodeɛ—aane agyan a ano yɛ nam na ɛyɛ feafea, ɛne agyan bɔha, ɛne agyan ketewa, ɛne pea, ɛne ahoboa biara a wɔde kɔ ako.",
                "9": "Na na ɛnam sɛ yɛsiesie yɛn ho sɛ yɛ retwɛn Lamanfoɔ no nti no, wɔantumi anni yɛn so nkonim. Mmom yɛhwehwɛɛ Awurade asɛm a ɔka kyerɛɛ yɛn agyanom no mu nokware, kaa sɛ: Mmerɛ dodoɔ a mobɛkɔso adi me mmaransɛm so no, mo bɛyɛ frɔmfrɔm wɔ asaase no so.",
                "10": "Na ɛbaa sɛ Awurade nkɔmhyɛfoɔ no hunahunaa Nifae nkurɔfoɔ no, sɛdeɛ Nyankopɔn asɛm teɛ, sɛ sɛ wɔanni mmaransɛm no so, na mmom sɛ wɔhwease wɔ mmaratoɔ mu a, wɔbɛsɛe wɔn afiri asaase no ani so.",
                "11": "Ɛno nti, nkɔmhyɛfoɔ no, ɛne asɔfoɔ no, ɛne akyerɛkyerɛfoɔ no dii dwuma aniberɛso, wɔnam abodwokyerɛ so tuu nkurɔfoɔ no fo, kyerɛkyerɛɛ Mose mmara no aniberɛso; ɛne sɛ nti a wɔde mmera no maaeɛ; wɔmaa wɔn tee aseɛ sɛ ɛtwa sɛ wɔhwɛ Mesaia no kwan, na wɔnya gyedie wɔ ne mu sɛ ɔbɛba bio te sɛdeɛ waba dada no. Na saa kwan yi so na wɔfaa so kyerɛkyerɛɛ wɔn.",
                "12": "Na ɛbaa sɛ saa no a wɔyɛeɛ no gyee wɔn firii ɔsɛeɛ a anka wɔrebɛsɛe wɔn afiri asaase no ani so mu, na wɔde asɛm no wowɔɔ wɔn akoma mu, ma ɛkɔɔ so nunuu wɔn ara de wɔn kɔɔ nsakyeraɛ mu.",
                "13": "Na ɛbaa sɛ mfie ahaanu ne aduasa nnwɔtwe bɛtwaa mu kɔɔe—wɔ akokoakoko, ne apereapereɛ, ne mansotwee sisii wɔ saa mmerɛ yi mu dodoɔ no ara.",
                "14": "Na me, Yarom, me nntwerɛ bio, ɛfiri sɛ mprɛte yi sua Mmom monhwɛ, me nuanom, mobɛtumi akɔhwɛ Nifae mprɛte nkaeɛ no so; na hwɛ, ɛso na wɔakrukyire yɛn akokoakoko ho nsɛm, sɛdeɛ ahemfo no atwerɛ, anaa sɛdeɛ wɔhyɛɛ wɔn sɛ wɔn ntwerɛ no teɛ.",
                "15": "Na mede saa mprɛte yi rehyɛ me babarima Omnae nsa, ama ɔde asie sɛdeɛ m’agyanom mmaransɛm no teɛ."
            }
        }
    },
    "omni": {
        "meta": {
            "slug": "omni",
            "name": "Omnae Nwoma No",
            "chapterWord": "Ti"
        },
        "chapters": {
            "1": {
                "1": "Hwɛ, ɛbaa sɛ me Omnae, m’agya Yarom hyɛɛ me sɛ mentwerɛ biribi wɔ saa mprɛte yi so, mfa nkora yɛn abusuasantene—",
                "2": "Ɛno nti mepɛ sɛ mohunu sɛ me nna mu no, mede akofena kooe dodoɔ no ara de koraa me nkurɔfoɔ, Nifaefoɔ, sɛ ɛbɛyɛ na wɔnkɔdi wɔn atamfoɔ Lamanfoɔ no nsa mu. Mmom hwɛ, me ara me deɛ me yɛ otirimuɔdenni, na manni Awurade nhyehyɛeɛ ɛne ne mmaransɛm no so sɛdeɛ anka ɛwɔ sɛ me yɛ.",
                "3": "Na ɛbaa sɛ mfie ahanu aduɔson nsia bɛtwaa mu kɔɔe, na yɛnyaa asomdwoeɛ mmerɛ bebree; na yɛnyaa mmerɛ bebree a na akokoakoko ne mogya hwieguo na ɛwɔ mu. Aane, na ne tiawa mu ara ne sɛ, mfie ahanu ne aduɔwɔtwe mmienu bɛtwaa mu kɔɔe, na mede mprɛte yi siee sɛdeɛ magyanom mmaransɛm teɛ no; na medane maa me babarima Amaron. Na mede aba awieɛ.",
                "4": "Na afei me, Amaron, matwerɛ biribiara a ɛwɔ sɛ metwerɛ, a ɛnɔɔso wɔ m’agya nwoma no mu.",
                "5": "Hwɛ, ɛbaa sɛ mfie ahaasa aduonu bɛtwaa mu kɔɔe, na Nifaefoɔ no mu bi a na wɔn tirimuɔden kɛseɛ no, wɔsɛee wɔn.",
                "6": "Na Awurade remma kwan na wɔayi wɔn afiri Yerusalem asaase so awieɛ no, na wɔagye wɔn afiri wɔn atamfo nsa mu, na wahwɛ wɔn so, aane ɔmma kwan ma wɔn nsesa ne nsɛm no, deɛ wɔka kyerɛɛ yɛn agyanom sɛ: Mmerɛ dodoɔ biara a monni me mmaransɛm so no, morennyɛ frɔmfrɔm wɔ asaase no so.",
                "7": "Ɛno nti, Awurade atɛmmuo kɛseɛ baa wɔn so deɛ; nanso ateneneefoɔ no deɛ wamma wɔn anyera, mmom ɔgyee wɔn firii wɔn atamfoɔ nsa mu.",
                "8": "Na ɛbaa sɛ mede mprɛte no hyɛɛ me nuabarima Kemis nsa.",
                "9": "Afei me, Kemis, meretwerɛ nneɛma kakra wɔ me nuabarima no nwoma koro no ara mu; na hwɛ me hunuu deɛ ɔtwerɛɛe a ɛdi akyire no, sɛ ɔde ɔno ara ne nsa na ɛtwerɛɛe; na ɔtwerɛɛ no saa da no ara a ɔde maa me no. Na sei na yɛde twerɛtohɔsɛm no sieeɛ, sɛdeɛ yɛn agyanom mmaransɛm no kyerɛ. Na mede me nsɛm aba awieɛ.",
                "10": "Hwɛ, me Abinadɔm, meyɛ Kemis babarima. Hwɛ, ɛbaa sɛ mehunuu akokoakoko ne apereapereɛ pii wɔ me nkurɔfoɔ ntam, Nifaefoɔ ɛne Lamanfoɔ no; na me, mede me ara m’akofena akum Lamanfoɔ no mu bebree wɔ me nuanom ahobanbɔ ho.",
                "11": "Na hwɛ, nkurɔfoɔ yi ho twerɛtohɔsɛm no, wakrukyire no wɔ mprɛte no a ahemfo no de asie no so, sɛdeɛ awoɔntoatoasoɔ no teɛ, na mennim yikyerɛ biara ka deɛ watwerɛ no ho, anaa nkɔmhyɛ biara nso; ɛno nti, deɛ wɔatwerɛ no ara dɔɔso. Mede me nsɛm aba awieɛ.",
                "12": "Hwɛ, mene Amalɛkae, Abinadɔm babarima. Hwɛ, merebɛka biribi a ɛfa Mosaya ho akyerɛ mo, deɛ ɔyɛɛ no ɔhene wɔ Sarahɛmla asaase so no; na hwɛ; ɔno na Awurade bɔɔ no kɔkɔ sɛ ɔnwane mfiri Nifae asaase so, na dodoɔ no ara nso a wɔbɛtie Awurade nne no nso mfiri asaase no so ne no nkɔ ɛserɛ no so—",
                "13": "Na ɛbaa sɛ ɔyɛe sɛdeɛ Awurade hyɛɛ no no. Na wɔfirii asaase no so kɔɔ ɛserɛ no so, dodoɔ no ara a ɔtiee Awurade nne no na wɔde nkyerɛkyerɛ ne nkɔmhyɛ pii gyaa wɔn. Na wɔkɔɔ so de Onyankopɔn asɛm kaekaee wɔn; na ne tumi abasa na ɛwowaa wɔn wɔ ɛserɛ no so kɔsii sɛ wɔbaa asaase a wɔfrɛ no Sarahɛmla no so.",
                "14": "Na wɔkɔpuei nkurɔfoɔ bi a wɔfrɛ wɔn Sarahɛmla nkurɔfoɔ so. Afei, anigyeɛ kɛseɛ baa Sarahɛmla nkurɔfoɔ no mu na Sarahɛmla no nso anigyeɛ mmorosoɔ, ɛfiri sɛ Awurade asoma Mosaya nkurɔfoɔ no ama wɔde yaawa mprɛte a Yudafoɔ twerɛtohɔsɛm wɔ so no aba.",
                "15": "Hwɛ, ɛbaa sɛ Mosaya hunuu sɛ Sarahɛmla nkurɔfoɔ no firi Yerusalem wɔ mmerɛ a wɔfaa Sedekia, Yuda hene no nɔmum mu kɔɔ Babilon no.",
                "16": "Na wɔtuu kwan wɔ ɛserɛ no so, na Awurade nsa na ɔde wɔn twaa asubɔntene kɛseɛ no, de wɔn baa asaase a Mosaya kɔpuee so no so; na ɛhɔ ara na wɔatena fiti saa mmerɛ no.",
                "17": "Na mmerɛ a Mosaya kɔhunuu wɔn no, na wɔn ase atrɛ mmorosoɔ. Nanso na wɔako mpɛn bebree, ɛne apereapereɛ bebree a ɛmu yɛ den, na na watɔre wɔ akofena ano mmerɛ ano mmerɛ ano; na wɔn amfa twerɛtohɔsɛm nso anka wɔn ho amma; na wɔn apa wɔn Ɔbɔadeɛ no akyi; na Mosaya, anaa, Mosaya nkurɔfoɔ no mu biara ante wɔn kasa no ase.",
                "18": "Na ɛbaa sɛ Mosaya hwɛ maa wɔkyerɛkyerɛɛ wɔn ɔno ara ne kasa. Na ɛbaa sɛ mmerɛ a wɔkyerɛkyerɛɛ wɔn Mosaya kasa no akyire yi no, Sarahɛmla bobɔɔ n’agyanom abusuasantene no din sɛdeɛ ɔbɛtumi akae; na wɔatwerɛ, mmom ɛnyɛ saa mprɛte yi so.",
                "19": "Na ɛbaa sɛ Sarahɛmla nkurɔfoɔ no ne Mosaya nkurɔfoɔ no bɔɔ mu yɛɛ baako; na wɔyii Mosaya sɛ ɔnyɛ wɔn hene.",
                "20": "Na ɛbaa sɛ Mosaya nna mu no, wɔde ɛboɔ kɛseɛ bi brɛɛ no a wɔakrukyire nsɛm bi wɔ so; na ɔnam Onyankopɔn akyɛdeɛ ne ne tumi so kyerɛɛ nkrukyireɛ no ase.",
                "21": "Na wɔkaa Koriantuma bi ho asɛm, ɛne sɛdeɛ wɔsi kumkum ne nkurɔfoɔ no. Na Sarahɛmla nkurɔfoɔ no na kɔhunuu Koriantuma; na ɔne wɔn tenaa hɔ bɛyɛ abosome nkron ntam.",
                "22": "Ɛkaa n’agyanom nso ho nsɛm kakra. Na n’awofoɔ a wɔdikan no firi abantentene no mu na ɛbaeɛ; wɔ mmerɛ a Awurade yɛɛ nkurɔfoɔ no kasa basabasa no; na Awurade asotweɛ denden no baa wɔn so, sɛdeɛ ne ntɛmmuo teɛ no, wɔn a wɔtene; na wɔn nompe apete asaase no so atifii fam.",
                "23": "Hwɛ, me Amalɛkae, wɔwoo me wɔ Mosaya mmerɛ so; na matena ase akɔpem ne wuo mu; na Benyamin, ne babarima, dii n’adeɛ.",
                "24": "Na hwɛ, mahunu, ɔhene Benyamin nna mu ako a ɛmu yɛ den ɛne mogyahwieguo dodoɔ a ɛsii wɔ Nifaefoɔ ne Lamanfoɔ nta mu. Mmom hwɛ, Nifaefoɔ nyaa mfasoɔ kyɛnee Lamanfoɔ no maa ɔhene Benyamin pamoo wɔn firii Sarahɛmla asaase no so.",
                "25": "Na ɛbaa sɛ mehyɛɛ aseɛ yɛɛ akɔkora a na me nni ba, na menim sɛ ɔhene Benyamin yɛ nnipa a ɔtene wɔ Awurade anim, ɛno nti, mede saa mprɛte yi bɛma no, de atu nnipa nyina ara fo sɛ wɔmmera Nyankopɔn, Israel Kronkroni no hɔ, na monya gyedie wɔ nkɔmhyɛ, ɛne adiyisɛm mu, ɛne soro abɔfoɔ som, ɛne kasa ahodoɔ akyɛdeɛ, ɛne adeɛ biara a ɛyɛ no nni; na biribiara nni hɔ a ɛyɛ, gye sɛ ɛfiri Awurade nkyɛn, na deɛ ɛyɛ bɔne no firi ɔbonsam.",
                "26": "Na afei me nuanom adɔfoɔ, mepɛ sɛ mobɛba Kristo nkyɛn, deɛ ɔyɛ Israel Kronkroni no, na momɛfa ne nkwagyeɛ ɛne ne dima tumi no bi. Aane, mommera ne nkyɛn, na momfa mo akra nyina ara mmɔ afɔreɛ mma no, na monkɔ so wɔ akɔmkyerɛ ne mpaebɔ mu, na monsi apinee nkɔsi awieɛ; na sɛ Awurade te ase yi deɛ, ɔbɛgye mo.",
                "27": "Na afei mɛka m’asɛm bi a ɛfa nkurɔfoɔ bi a wɔkɔɔ ɛserɛ no so sɛ wɔresan akɔ Nifae asaase so no ho; na nnipa dodoɔ no ara na wɔpɛɛ sɛ wɔbɛfa wɔn agyapadeɛ asaase no.",
                "28": "Ɛno nti, wɔkɔɔ ɛserɛ no so. Na wɔn kandifoɔ no yɛ branee a ne ho yɛ den, na ɔyɛ nnipa ɛkɔnseneɛfoɔ; ɛno nti ɔde apereapereɛ baa wɔn ntam; na wɔkumkumm wɔn nyina ara, gye sɛ wɔn mu aduonum pɛ wɔ ɛserɛ no so, na wɔsan kɔɔ Sarahɛmla asaase no so bio.",
                "29": "Na ɛbaa sɛ wɔfaa ɛbinom nso a na wɔdɔɔso kakra, na wɔtuu wɔn kwan no bio kɔɔ ɛserɛ no so.",
                "30": "Na me Amalɛkae, mewɔ nuabarima bi a ɔno nso ne wɔn na ɛkɔeɛ; na ɛfiri saa mmerɛ no, mentee wɔn mu biara nka. Na aka kakra na makɔ me nna mu; na saa mprɛte yi so ayɛ ma. Na mede me kasa aba awieɛ."
            }
        }
    },
    "w-of-m": {
        "meta": {
            "slug": "w-of-m",
            "name": "Mormon Nsɛm No",
            "chapterWord": "Ti"
        },
        "chapters": {
            "1": {
                "1": "Na afei me, Mormon, merebɛhyɛ aseɛ de twerɛtohɔsɛm a mede me nsa yɛɛe no ahyɛ me babarima Moronae nsa na hwɛ mahunu ɔsɛee a wɔde asɛe me nkurɔfoɔ Nifaefoɔ no mu dodoɔ no ara.",
                "2": "Na Kristo mmaeɛ mfie bebree akyiri no na mede saa twerɛtohɔsɛm yi hyɛɛ me babarima no nsa; na me hunuu sɛ ɔbɛhunu me nkurɔfoɔ no sɛee nyina ara. Mmom Onyankopɔn mmoa mma no ntena ase, sɛdeɛ ɛbɛyɛ a, dabi ɛho bɛba mfasoɔ ama wɔn.",
                "3": "Na afei, mereka biribi a ɛfa deɛ matwerɛ ho; na mayɛ nsɛm a ɛwɔ Nifae mprɛte no so ntiatia de akɔsi saa ɔhene Benyamin ahennie so wieeɛ no, deɛ Amalɛkae kaa ne ho nsɛm no, me hwehwɛɛ twerɛtohɔsɛm a wɔde ahyɛ me nsa no mu, na mehunuu saa mprɛte yi a watwerɛ nsɛm kakra bi wɔ so a ɛfa nkɔmhyɛfoɔ no ho, firi Yakob so de kɔsi ɔhene Benyamin yi so ɛne Nifae nsɛm no nso bebree.",
                "4": "Na nneɛma a ɛwɔ saa mprɛte yi so yɛ m’anigye, ɛnam nkɔmhyɛ a ɛfa Kristo maeɛ no ho, na m’agyanom nim sɛ ɛmu dodoɔ no ara aba mu; aane, na me nso menim sɛ nneɛma bebree a wɔahyɛ ho nkɔm a ɛfa wɔn ho de bɛsi nnɛda yi aba mu, ɛmu dodoɔ no ara nso a ɛbɛsisi fiti saa da yi de rekorɔ no nso bɛba mu ampa ara—",
                "5": "Ɛno nti, mafa saa nsɛm yi, de rewie me twerɛtohɔsɛm yi, me twerɛtohɔsɛm mu deɛ aka akyire no, mɛfa afiri Nifae mprɛte no so; na sɛ wɔkyɛ me nkurɔfoɔ no ho nsɛm mu ɔha mpo a mentumi ntwerɛ ɛmu baako mpo.",
                "6": "Mmom hwɛ, mɛfa saa mprɛte yi a saa nkɔmhyɛ ne adiyisɛm gu so no, na mede aka me twerɛtohɔsɛm a aka no ho, ɛfiri sɛ ɛsombo ma me; na menim sɛ ɛbɛsombo ama me nuanom nso.",
                "7": "Na mereyɛ yei ɛfiri sɛ ɛho hia paa; na sei na ɔkaa no brɛɛ kyerɛɛ me, sɛdeɛ Awurade honhom a ɛwɔ me mu no nwuma teɛ. Na afei, mennim nneɛma a ɛbɛba nyina ara; mmom Awurade deɛ ɔnim nneɛma a ɛbɛba nyina ara; ɛno nti, ɔdi dwuma wɔ me mu ama mayɛ ne pɛ.",
                "8": "Na mpaebɔ a mebɔ ma Onyankopɔn nyina ara no fa menuanom ho, ama wɔasan aba bio abɛnya Onyankopɔn ho nimdeɛ, aane, Kristo dima no; ama wabɛyɛ nkurɔfoɔ a wɔn ho yɛ anika bio.",
                "9": "Na afei me, Mormon, merebɛwie me twerɛtohɔsɛm no a mefa firii Nifae mprɛte no so twerɛeɛ no; na mede nimdeɛ ne nteaseɛ sɛdeɛ Onyankopɔn de maa me no na ɛtwerɛɛe.",
                "10": "Ɛno nti, ɛbaa sɛ Amalɛkae de mprɛte yi hyɛɛ ɔhene Benyamin nsa akyire yi no, ɔfa de kaa mprɛte bi a wɔatwerɛ so a ɛyɛ twerɛtohɔsɛm a ahemfo no de too hɔ firii awoɔntoatoasoɔ so dekɔsi awoɔntoatoasoɔ so kɔsi ɔhene Benyamin aberɛ so.",
                "11": "Na wɔde firii ɔhene Benyamin so, de nam awoɔntoatoasoɔ so dekɔsi awoɔntoatoasoɔ so de bɛsi sɛ ɛbɛdii me nsa mu. Na me, Mormon, mebɔɔ Onyankopɔn mpaeɛ sɛ wɔbɛkora fiti saa mmerɛ yi de rekɔ. Na menim sɛ wɔbɛkora no yie; ɛfiri sɛ nneɛma a ɛsombo na wɔatwerɛ wɔ so, ɛno so na wɔde bɛbu me nkurɔfoɔ ne wɔn nuanom atɛn wɔ da kɛseɛ a ɛdi akyire no mu, sɛdeɛ Onyankopɔn asɛm a wɔatwerɛ no teɛ no.",
                "12": "Na afei, deɛ ɛfa saa ɔhene Benyamin yi ho–ɔnyaa biribi te sɛ apereapereɛ wɔ ɔnoara ne nkurɔfoɔ ntam.",
                "13": "Na ɛbaae nso sɛ Lamanfoɔ asraafoɔ firii Nifae asaase so baa sɛ wɔne ne nkurɔfoɔ rebɛko. Mmom hwɛ, ɔhene Benyamin boaboaa n’asraafoɔ ano, na ɔne wɔn kɔhyiae; na ɔfaa Laban akofena, na ɔde ahoɔden a ɛwɔ ɔno ara n’abasa mu ne wɔn koeɛ.",
                "14": "Na wɔnam Awurade ahoɔden so ne wɔn atamfoɔ no dii apereapereɛ sɛ wɔbɛdi wɔn so nkunim kɔpem sɛ wɔkumm Lamanfoɔ no mu mpempem. Na ɛbaa sɛ wɔne Lamanfoɔ no dii apereapereɛ ara kɔsii sɛ wɔpamoo wɔn firii wɔn agyapadeɛ asaase nyina ara so.",
                "15": "Na ɛbaa sɛ mmerɛ a Akristofoɔ atorɔfoɔ baeɛ akyiri no, na wɔakeka wɔn ano ato mu, na wɔteaa wɔn sɛdeɛ wɔn bɔne teɛ.",
                "16": "Na nkɔmhyɛfoɔ atorɔfoɔ ne nsɛmpakafoɔ atorɔfoɔ ne akyerɛkyerɛfoɔ a ɛwɔ wɔn mu no baeɛ akyire no na wɔatwe yeinom nyina ara aso sɛdeɛ wɔn bɔne teɛ; na yei akyire na apereapereɛ pii baa wɔn mu, na dodoɔ ara tee atua kɔɔ Lamanfoɔ no mu, hwɛ, ɛbaa sɛ ɔhene Benyamin, ɛne nkɔmhyɛfoɔ kronkron a wɔboa no a wɔwɔ ne nkurɔfoɔ no mu no—",
                "17": "Na hwɛ, na ɔhene Benyamin yɛ nipa kronkron, na ɔdii ne nkurɔfoɔ so wɔ tenenee mu; na nnipa bebree wɔ asaase no so a wɔyɛ kronkron, na wɔde tumi ne akwanya kaa n’asɛm; na wɔde abufuo kasaae ɛnam nkurɔfoɔ no kɔn a wasene no nti—",
                "18": "Ɛno nti, ɔhene Benyamin nam wɔn mmoa so de ne nipadua nyina ara ɛne ne kra nyina ara yɛɛ adwuma, ne nkɔmhyɛfoɔ no nso maa asomdwoeɛ baa asaase no so bio."
            }
        }
    },
    "mosiah": {
        "meta": {
            "slug": "mosiah",
            "name": "Mosaya Nwoma No",
            "chapterWord": "Ti"
        },
        "chapters": {
            "1": {
                "1": "Na afei apereapereɛ biara amma Sarahɛmla asaase no so bio, ɛne wɔn a wɔyɛ ɔhene Benyamin nkurɔfoɔ no mu, ɛno nti ɔhene Benyamin nyaa asomdwoeɛ toaaso wɔ ne nkwa nna a ɛkaa akyire nyina ara mu.",
                "2": "Na ɛbaa sɛ ɔnyaa mmammarima mmiɛnsa; na ɔfrɛɛ wɔn din, Mosaya, Helorum, ne Hɛlaman. Na ɔhyɛɛ sɛ wɔnkyerɛkyerɛ wɔn agyanom kasa, ama wɔabɛyɛ nnipa a wɔwɔ nteaseɛ; na ama wɔabɛhunu nkɔmhyɛ a wɔn agyanom de wɔn ano aka no, a ɛfiri Awurade nsa mu a ɔde maa wɔn no.",
                "3": "Na ɔsan kyerɛkyerɛɛ wɔn nneɛma a ɛfa twerɛtohɔsɛm no ho a wɔakrukyire wɔ yaawa mprɛte no so no, ɔkaa sɛ: Me mmammarima, mepɛ sɛ mokae sɛ, sɛ ɛnyɛ saa mprɛte yi a twerɛtohɔsɛm ne mmaransɛm yi wɔ so a, anka yɛdaso te ɛsum mu bɛpɛm saa mmerɛ yi, na anka yɛnhunu Onyankopɔn asumasɛm.",
                "4": "Na anka ɛbɛyɛ den ama yɛn agya Lihae, sɛ ɔbɛtumi akae saa nneɛma yi nyina ara, de akyerɛkyerɛ ne mma, gye sɛ saa mprɛte yi na ɛboaa no; na ɛno na wɔakyerɛkyerɛ no Misraimfoɔ kasa, ɛno nti ɔtumi kenkanee deɛ wɔakrukyire yi na ɔde kyerɛkyerɛɛ ne mma, ama ɛnam so ama wɔn nso atumi de akyerɛkyerɛ wɔn mma, na saa na ɛmaa wɔdii Onyankopɔn mmaransɛm no so de bɛsi saa mmerɛ yi.",
                "5": "Mese mo sɛ, me mmammarima, sɛ ɛnnyɛ saa nneɛma a ɛnam Onyankopɔn nsa so wɔde sieeɛ, na wɔhwɛe so yie ama yɛakenkan na yɛate n’asumasɛm ase na yɛde ne mmaransɛm asi y’ani so mmerɛ nyina ara a, anka yɛn agyanom mpo bɛtɔ sini wɔ gyedie mu, anka yɛn nso yɛbɛyɛ sɛ yɛn nuanom Lamanfoɔ no a wɔnnim biribiara a ɛfa saa nneɛma yi ho no, anaa sɛ wɔkyerɛkyerɛ wɔn mpo a wɔnnye nni, ɛnam wɔn agyanom amammerɛ a ɛnnyɛ no nti.",
                "6": "O me mmammarima, mepɛ sɛ mokae sɛ saa nsɛm yi yɛ nokware, na saa twerɛtohɔsɛm yi nso yɛ nokware. Na hwɛ, Nifae mprɛte no nso a ɛso na twerɛtohɔsɛm ne yɛn agyanom ano mu nsɛm a ɛfiri mmeɛrɛ a wɔfirii Yɛrusalem debɛsi nnɛ no wɔ so no, ne nyina ara nso yɛ nokware, na yɛnim sɛ ɛyɛ nokware ɛfiri sɛ ɛda yɛn anim.",
                "7": "Na afei me mmammarima, mepɛ sɛ mobɛkae na moahwehwɛ mu yie ama moanya ho mfasoɔ; na mepɛ sɛ mobɛdi Onyankopɔn mmaransɛm no so, ama moayɛ frɔmfrɔm wɔ asaase yi so sɛdeɛ bɔhyɛ a Awurade hyɛɛ yɛn agyanom no teɛ.",
                "8": "Na nneɛma bebree bio na ɔhene Benyamin de kyerɛkyerɛɛ ne mmammarima, a wɔantwerɛ ne nyina ara wɔ nwoma yi mu.",
                "9": "Na ɛbaa sɛ ɔhene Benyamin kyerɛkyerɛ ne mmammarima wieeɛ akyire yi no ɔbɛyɛɛ akɔkora, na ɔhunu sɛ ɛrenkyɛ na wɔakɔ wiase nyina ara kwan no; ɛno nti ɔhunu sɛ ɛhia sɛ ɔde ahennie no ma ne mmammarima no mu baako.",
                "10": "Ɛno nti, ɔmaa wɔde Mosaya baa n’anim, na nsɛm a ɔkakyerɛɛ no nie, ɔse: Me ba barima mepɛ sɛ wobɔ dawuro wɔ asaase yi so nyina ara wɔ nkurɔfoɔ yi nyina ara mu; anaa sɛ Sarahɛmla nkurɔfoɔ, ne Mosaya nkurɔfoɔ a wɔte asaasɛ yi so mu, ama wɔaboa wɔn ano ɛfiri sɛ ɔkyena, mɛfiri me ara m’ano abɔ dawuro akyerɛ me nkurɔfoɔ yi sɛ wo yɛ ɔhene na wodi nkurɔfoɔ yi a Awurade yɛn Nyankopɔn de wɔn ama yɛn no so.",
                "11": "Na bio mɛma nkurɔfoɔ yi din, ama wɔayɛ soronko akyɛn nnipa a Awurade Nyankopɔn de wɔn firii Yerusalem asaase so aba no nyina ara; na yei na mɛyɛ ɛfiri sɛ wɔyɛ nkurɔfoɔ a wɔde mmɔdenmɔ adi Awurade mmaransɛm so.",
                "12": "Na mɛma wɔn din a ɛrempopa da, gye sɛ ɛnam wɔn mmaratoɔ so.",
                "13": "Aane, bio, mese wo sɛ, sɛ saa nkurɔfoɔ yi a wɔanya adom kɛseɛ wɔ Awurade anim yi hwe ase mmaratoɔ mu, na wɔbɛyɛ atirimuɔdenfoɔ ne awaresɛefoɔ a, ɛnneɛ Awurade bɛgyae wɔn ama wɔayɛ mmerɛ sɛ wɔn nuanom no a wɔremfa ne nnwanwa ne ne tumi no a ɛtwa tumi biara so no nkora wɔn bio, sɛdeɛ ɔkoraa yɛn agyanom no.",
                "14": "Na mese wo sɛ, sɛ wantene n’abasa mu anye yɛn agyanom a, anka wɔbɛkɔ akɔdi Lamanfoɔ nsa mu, na wɔde wɔn tan no aba wɔn so.",
                "15": "Na ɛbaa sɛ ɔhene Benyamin kaa nsɛm yi kyerɛɛ ne babarima no wieeɛ no, ɔde ahennie no mu dwumadie nyina ara hyɛɛ ne nsa.",
                "16": "Na afei nso, ɔde twerɛtohɔsɛm a wɔakrukyire wɔ yaawa mprɛte no so no hyɛɛ ne nsa; ɛna Nifae mprɛte no nso so; ɛna Laban akofena so, ɛne adeɛ krukruwa, anaa sɛ akyerɛkyerɛkwan a ɛkyerɛɛ yɛn agyanom kwan wɔ ɛserɛ no so no, deɛ Awurade de ne nsa yɛɛe maa wɔn maa ɛkyerɛɛ wɔn kwan sɛdeɛ obiara setie ɛne ne mmɔdenmɔ a wɔde maa no no teɛ.",
                "17": "Ɛno nti, mmerɛ biara a wɔanni nokware no wɔnyɛ frɔmfrɔm, na wɔn akwantuo no nsi wɔn yie, mmom wɛtwe wɔn san, na Onyankopɔn abufuo baa wɔn so; ɛno nti ɔkɔm ne amanehunu a ɛyɛ ya, baa wɔn so de kanyann wɔn, ama wɔakae wɔn asɛdeɛ ho.",
                "18": "Na afei, ɛbaa sɛ Mosaya kɔyɛɛ sɛdeɛ n’agya hyɛɛ no no, na ɔkɔbɔɔ dawuro kyerɛɛ nnipa no nyina ara a na wɔwɔ Sarahɛmla asaase no so no, sɛdeɛ ɛbɛyɛ a wɔbɛboaboa wɔn ano akɔ tɛmpol no mu akɔtie nsɛm a n’agya bɛka akyerɛ wɔn no."
            },
            "2": {
                "1": "Na ɛbaa sɛ Mosaya yɛɛ deɛ n’agya hyɛɛ no sɛ ɔnyɛ wieeɛ no akyire yi no, na ɔbɔɔ dawuro wɔ asaase no nyina ara so no, ɛmaa nnipa no boaboaa wɔn ano wɔ asaase no nyina ara so ama wɔakɔ tɛmpol no mu akɔtie nsɛm a ɔhene Benyamin bɛka akyerɛ wɔn.",
                "2": "Na wɔn dodoɔ dɔɔso, obi ntumi nkan wɔn mpo; ɛfiri sɛ wɔadɔre bebree a, wɔn ho ayɛ den wɔ asaase no so.",
                "3": "Na wɔfaa wɔn nnwan mu mmakan nso, ama wɔabɔ afɔreɛ ne ɔhyeɛ afɔreɛ sɛdeɛ Mose mmara no teɛ.",
                "4": "Na ama wɔde aseda nso ama Awurade wɔn Nyankopɔn, a ɔyii wɔn firii Yerusalem asaase so, na ɔgyee wɔn firii wɔn atamfoɔ nsam, na wapa ateneneefoɔ sɛ wɔn nyɛ wɔn akyerɛkyerɛfoɔ, na wasan ayi nipa a ɔtene ama wabɛyɛ wɔn hene, deɛ wama asomdwoeɛ aba Sarahɛmla asaase so, na wakyerɛkyerɛ wɔn sɛ wɔni Onyankopɔn mmaransɛm so, ama wɔadi dɛ na ɔdɔ ahyɛ wɔn ma wɔ Onyankopɔn ne nnipa nyina ara mu.",
                "5": "Na ɛbaa sɛ mmerɛ a wɔbaa tɛmpol no mu no, wɔsisii wɔn ntomadan twahyiaae, sɛdeɛ obiara abusua teɛ, ne yere, ɛne ne mmamarima, ɛne ne mmammaa, ne wɔn mmammarima ne wɔn mmammaayewa, ɛfiri panin so de kɔsi ketewa so, abusua biara ate ne ho afiri abusua baako ho.",
                "6": "Na wɔsisii wɔn ntomadan twaa tɛmpol no ho hyiaae, obiara maa ɛpono a ɛda ne ntomadan no ano no hwɛɛ tɛmpol no, sɛdeɛ ɛbɛyɛ a wɔbɛtena wɔn ntomadan no mu hɔ ara na wɔatie nsɛm a ɔhene Benyamin bɛka akyerɛ wɔn no.",
                "7": "Na ɛnam sɛ nkurɔfokuo no dɔɔso na ɔhene Benyamin ntumi nkyerɛkyerɛ wɔn nyina ara wɔ tɛmpol no mu nti, ɛmaa ɔhyɛɛ sɛ wɔnsi abantentene sɛdeɛ ɛbɛyɛ a ne nkurɔfoɔ no bɛte nsɛm a ɔbɛka akyerɛ wɔn no.",
                "8": "Na ɛbaa sɛ ɔhyɛɛ aseɛ kasa kyerɛɛ ne nkurɔfoɔ firi abantentene no so; na wɔn nyina ara ante ne nsɛm no ɛnam nkurɔfokuo no dodoɔ nti; nti ɔhyɛɛ sɛ wɔn ntwerɛ nsɛm a ɔkaaɛ no na wɔn mfa mma wɔn a wɔante ne nne no; sɛdeɛ ɛbɛma wɔn nso anya nsɛm no.",
                "9": "Na yei ne nsɛm a ɔkaaɛ na ɔhyɛɛ sɛ wɔntwerɛ, ɔse: Me nuanom a moaboa mo ano ahyia mu ha nyina ara, mo a morebetie me nsɛm a merebɛka akyerɛ mo nnɛ da yi; manhyɛ mo sɛ mo mmra ha mmɛbu nsɛm a merebɛka yi animtia, mmom ɛwɔ sɛ mo tie me, na mobue mo aso sɛ ɛbɛyɛ a mobɛte, ɛne moakoma mu sɛ ɛbɛyɛ a mobɛte aseɛ, ɛne moadwene mu sɛ ɛbɛyɛ a Onyankopɔn asumasɛm no, wɔbɛda no adi akyerɛ mo.",
                "10": "Manhyɛ mo sɛ mo mmra ha mmɛsuro me, anaa sɛ mo bɛdwene sɛ me ara ankasa me deɛ mekyɛn nnipa teasefoɔ biara.",
                "11": "Nanso mete sɛ mo ara, ahoɔmmerɛ ahodoɔ nyina ara tumi ha me nipadua ne madwene; nanso saa nkurɔfoɔ yi ayi me, ɛna m’agya ayɛ me kronkron; ɛna Awurade nsa ama kwan sɛ menni nkurɔfoɔ yi so na me nyɛ wɔn so hene; na ɔde ne tumi a ɛtwa tumi biara mu no de me asie na wakora me sɛ memfa me tumi, madwene ɛne mahoɔden a Awurade de ama me no nsom mo.",
                "12": "Mese mo sɛ sɛdeɛ wɔahyɛ me sɛ memfa me nkwa nna nyina ara nsom mo no, de bɛsi saa mmerɛ yi mpo, menhwehwɛɛ sika kɔkɔɔ anaa dwetɛ anaa ahonyadeɛ biara mfirii mo nkyɛn.",
                "13": "Ɛna me nnhyɛɛ sɛ wɔmfa mo nto afiase amena mu; anaa sɛ mo nyɛ nkoa mma mo ho mo ho, anaa sɛ monni awu, anaa mo nsisi obi nnye n’adeɛ, anaa mo nwia, anaa mo nsɛe awareɛ; ɛna me nhyɛ mo mpo sɛ monyɛ amumuyɛ biara, na makyerɛ mo sɛ moni Awurade mmaransɛm so, wɔ biribiara a wahyɛ mo biara ho—",
                "14": "Na mpo me, ara ankasa, mede me nsa ayɛ adwuma sɛdeɛ mɛsom mo, ama mo toɔ anyɛ adesoa amma mo, na biribiara a ɛyɛ anibereɛ amma mo so—na deɛ maka yi nyina ara no, mo ara ankasa moyɛ adansefoɔ ɛnnɛ da yi.",
                "15": "Nanso me nuanom, me nnyɛɛ saa nneɛma yi sɛ mede retu me ho, ɛna me nka saa nsɛm yi mfa mmu mo fɔ; mmom meka saa nsɛm yi sɛdeɛ mobɛhunu sɛ mɛtumi de ahonim a ɛmu da hɔ ayi m’ano wɔ Onyankopɔn anim ɛnnɛ da yi.",
                "16": "Hwɛ, mese mo sɛ ɛnam sɛ maka sɛ m’asom mo wɔ me nkwa nna nyina ara mu nti no, mempɛ sɛ mede tu me ho, ɛfiri sɛ Onyankopɔn ankasa na masom no.",
                "17": "Na hwɛ, meka saa nsɛm yi kyerɛ mo ama moasua nyansa; sɛdeɛ mo bɛsua sɛ, sɛ mosom wo nua a, na Onyankopɔn na na moresom no.",
                "18": "Hwɛ, moafrɛ me mo hene; na sɛ me, a mofrɛ me mo hene no, mebɔ mmɔden sɛ mɛsom mo a, nti ɛnsɛ sɛ mobɔ mmɔden som mo ho mo ho anaa?",
                "19": "Na afei nso monhwɛ, sɛ me a mofrɛ me mo hene, a me nkwa nna nyina ara mu no, mede asom mo, nanso ɛyɛ Onyankopɔn na masom no yi, na mefata sɛ me nya aseda firi mo hɔ, O sɛdeɛ ɛhia sɛ mo da mo hene a ɔwɔ soro no ase!",
                "20": "Mese mo sɛ, me nuanom, sɛ mode nseda ne ayɛyie a ɛwɔ mo kra mu nyina ara ma saa Onyankopɔn a wɔabɔ mo, na wakora na ɔde mo asie, na wama mo adi ahurisie, na wama ho kwan sɛ mo ne mo ho mo ho bɛtena asomdwoeɛ mu no—",
                "21": "Mese mo sɛ, sɛ mobɛsom deɛ ɔbɔɔ mo firii ahyɛaseɛ no na ɔkora mo da biara, na ɔma mo homee sɛdeɛ ɛbɛyɛ a mo bɛtena ase na moadi akɔnea ba, na moayɛ deɛ mo ara ankasa mo pɛ, na mpo ɔwowa mo firii mmerɛ baako de kɔsi mmerɛ foforɔ mu—mese, sɛ mo de mo akra nyina ara bɛsom no mpo a anka mo bɛyɛ asomfoɔ a mfasoɔ biara nni mo soɔ.",
                "22": "Na hwɛ, deɛ ɔhwehwɛ firi mo hɔ nyina ara ne sɛ mobɛdi ne mmaransɛm so; na wahyɛ mobɔ sɛ, sɛ mobɛdi ne mmaransɛm so a mobɛyɛ frɔmfrɔm wɔ asaase yi so; na ɔnsesa wɔ deɛ waka hɔ; ɛno nti sɛ modi ne mmaransɛm so a, ɔhyira mo na ɔma mo yɛ frɔmfrɔm.",
                "23": "Na afei, deɛ ɛdi kan, wabɔ mo, na ɔde monkwa ama mo, ɛno nti mode no ka.",
                "24": "Na deɛ ɛtɔ so mmienu, ɔhwehwɛ sɛ mobɛyɛ deɛ wahyɛ mo; ɛno na sɛ mo yɛ a, ɔhyira mo ntɛmpa ara; ɛno nti watua mo ka. Na mo da so de ne ka, na mo de no ka nnɛ, na mo bɛde noka afebɔɔ; ɛno nti, ɛdeɛn na ɛwɔ sɛ mo de hoahoa mo ho?",
                "25": "Na afei merebisa sɛ, mobɛtumi aka biribi de atete mo ho anaa? Mebua mo sɛ Daabi. Mo ntumi nka sɛ mo te sɛ asaase so mfuturo; yei nyina ara akyiri no ɔde asaase so mfuturo na ɛbɔɔ mo; mmom monhwɛ, ɛyɛ deɛ ɔbɔɔ mo no dea.",
                "26": "Na me, mpo me, a mofrɛ me mo hene no me nnyɛ nkyɛn mo; na me nso meyɛ mfuturo. Na moahunu sɛ mayɛ akɔkora, na ɛrenkyɛ na magya honamdua yi mu ama asaase na.",
                "27": "Ɛno nti, sɛdeɛ maka akyerɛ mo sɛ masom mo no, mede ahonim a ɛmu teɛ anante wɔ Onyankopɔn anim, saa nso na mmerɛ nyina ara mɛma moahyia, ama mo ahunu sɛ menni fɔ na mo mogya anngu me tiri so, mmerɛ a mɛgyina Onyankopɔn anim ama wabu me atɛn wɔ nneɛma a ɔhyɛɛ me faa mo ho no.",
                "28": "Mese mo sɛ mama moaboa mo ano ahyia mu sɛ ɛbɛyɛ a mɛhohoro mo mogya afiri me ntaadeɛ mu, wɔ saa mmerɛ yi a merebɛkɔ me nna mu yi, sɛdeɛ ɛbɛyɛ a mɛkɔ amena mu asomdwoeɛ mu, na me honhom a ɛrennwu da no akɔka ɔsoro adwontofoɔ kuo no ho ama yɛato Onyankopɔn a ɔyɛ pɛ no ayɛyie.",
                "29": "Na mese mo bio sɛ mama moabɔ mu ahyia mu ha, sɛ mɛda no adi akyerɛ mo sɛ me ntumi nyɛ mo kyerɛkyerɛni anaa mo hene bio;",
                "30": "Na mmerɛ yi mu mpo, me nipadua nyina ara woso dendennden, mmerɛ a mepɛ sɛ me ne mokasa yi; mmom Awurade Nyankopɔn na ɛboa me, ɛna wama me kwan sɛ me nkasa nkyerɛ mo, ɛna wahyɛ me sɛ menna no adi nkyerɛ mo ɛnnɛ da yi, sɛ me babarima Mosaya yɛ ɔhene ne hwɛsofoɔ wɔ mo so.",
                "31": "Na afei, me nuanom, mɛpɛ sɛ moyɛ deɛ moayɛ no dada no. Sɛdeɛ modi me mmaransɛm, ɛne m’agya mmaransɛm so no, na moayɛ frɔmfrɔm, na wakora mo amma mo ankɔtɔ mo atamfo nsa mu no, saa ara nso na sɛ modi me babarima no mmaransɛm so a, anaa Onyankopɔn mmaransɛm a ɔde bɛma mo no so a, mobɛyɛ frɔmfrɔm wɔ asaase yi so, na mo atamfo renya tumi wɔ mo so.",
                "32": "Mmom, O me nkurɔfoɔ, monhwɛ yie na apereapereɛ amma mo mu, na mo amfa mo ho amma honhom bɔne no a m’agya Mosaya kaa ho asɛm no.",
                "33": "Na hwɛ, nomee wɔ hɔ ma deɛ ɔde ne ho ma saa honhom no; na sɛ ɔde ne ho ma na ɔtie no, na ɔtena mu na ɔwu ne bɔne mu a, saa nipa no bɛnom fɔbuo ama ɔno ara ne kra; ɔto Onyankopɔn mmara na ɔkwati ɔno ara ne nimdeɛ akyire yi nso a, akatua a ɔnyaeɛ ne asotweɛ a ɛtehɔ daa.",
                "34": "Mese mo sɛ, obiara nni mo mu a wɔnkyerɛkyerɛɛ no saa nneɛma yi, gye sɛ mo mmofra nketewa no nko ara na wɔnkyekyere wɔn saa nneɛma yi, mmom hwan na ɔnnim sɛ mode mo soro Agya no ka a ɛnniawieɛ, na sɛ mode mo ho ne deɛ mo wɔ nyina ara bɛma no; ɛna deɛ wɔakyerɛ mo no nso a ɛfa twerɛtohɔsɛm a nkɔmhyɛfoɔ kronkron no nkɔmhyɛ a wɔaka ho asɛm no wɔ mu no, de bɛsi mmerɛ a yɛn agya Lihae firii Yerusalem;",
                "35": "Ɛna deɛ yɛn agyanom kaeɛ nyina ara nso de besi nnɛ. Na monhwɛ, wɔkae deɛ Awurade hyɛɛ wɔn no nso; ɛno nti, ɛtene na ɛyɛ nokware.",
                "36": "Na afei me nuanom, mese mo sɛ mmerɛ a moahunu na wɔakyerɛ mo saa nneɛma yi nyina ara akyiri yi no, sɛ moto mmara no na mokwati deɛ wɔaka ho asɛm no a, na moretwe mo ho afiri Awurade Honhom no ho, sɛdeɛ ɛbɛyɛ a ɛrennya kwan wɔ mo mu na ɛde mo bɛkɔ nyansakwan no mu ama wɔahyira mo, ama wɔayɛ mo frɔmfrɔm, na wɔakora mo—",
                "37": "Mese mo sɛ onipa a ɔyɛ yeinom no, saa onipa no ara na ɔte Onyankopɔn so atua wɔ badwa mu; ɛno nti ɔtie na ɔyɛ honhom bɔne no pɛ, na ɔbɛyɛ ɔtamfo ma tenenee nyina ara, ɛno nti, Awurade nni no mu, ɛfiri sɛ ɔntena tɛmpol a ɛnnyɛ kronkron no mu.",
                "38": "Ɛno nti sɛ saa nnipa no ansakyeraɛ n’adwene, na owu mmerɛ a ɔda so yɛ Onyankopɔn tamfo a, Onyankopɔn mu atɛntenenee hwehwɛ sɛ ne kra a ɛnnwuo da no bɛnyane ama wahunu ɔno ara ankasa n’afɔdie, deɛ ɛma no pini n’akyire firi Awurade anim, na afɔdie, ne yea, ne amanehunu a ɛmu yɛ den, deɛ ɛte sɛ egya a ɛnnum da a ne gyamframa foro kɔ soro afebɔɔ hyɛ ne koko ma.",
                "39": "Na afei mese mo sɛ ahummɔborɔ nni hɔ ma saa nnipa no; ɛno nti n’awieɛ ne sɛ ɔbɛkɔ ateeteɛ a ɛnni awieɛ mu.",
                "40": "O, mo nkɔkora nyina ara, ne mo mmeranteɛ nso, ne mo nkwadaa nketewa a mo bɛtumi ate me nsɛm ase, ɛfiri sɛ makasa pefee akyerɛ mo sɛdeɛ mobɛte aseɛ, meserɛ sɛ mobɛsɔre na moakae tebea huhuu a ɛwɔ hɔ ma wɔn a wɔahwease wɔ mmaratoɔ mu no.",
                "41": "Na bio, mɛpɛ sɛ mo bɛdwendwene nhyira ne anigyeɛ tebea a ɛwɔ hɔ ma wɔn a wɔdi Onyankopɔn mmaransɛm so. Na hwɛ, wohyira wɔn wɔ adeɛ nyina ara mu, ɛwɔ honam ne honhom mu; na sɛ wɔgyina pintinn wɔ gyedie mu kɔsi awieɛ a wɔbɛgye wɔn akɔ soro, ama wɔn ne Onyankopɔn akɔtena wɔ anigyeɛ a ɛnni awieɛ mu. O monkae, monkae sɛ saa nneɛma yi yɛ nokware; ɛfiri sɛ Awurade Nyankopɔn no waka."
            },
            "3": {
                "1": "Na bio, me nuanom, mɛtwe mo adwene aba ha, ɛfiri sɛ, me wɔ nsɛm bebree ka kyerɛ mo; na monhwɛ, me wɔ nsɛm a ɛfa deɛ ɛbɛba ho ka kyerɛ mo.",
                "2": "Na Onyankopɔn bɔfoɔ na ɔdaa nsɛm a merebɛka akyerɛ mo yi adi kyerɛɛ me. Na ɔsee me sɛ: Sɔre; na me sɔree, na hwɛ ɔbɛgyinaa m’anim.",
                "3": "Na ɔsee me sɛ: Sɔre, na tie nsɛm a mɛka akyerɛ wo yi; na hwɛ, maba sɛ merebɛda nsɛm a ɛyɛ dɛ na ɛyɛ dɛ kɛse adi akyerɛ wo.",
                "4": "Na Awurade ate wo mpaebɔ, na wabu wo atɛn a ɛfa wo tenenee ho, na wasoma me sɛ memmɛda no adi nkyerɛ wo ma w’ani nye, ama w’ada no adi akyerɛ wo nkurɔfoɔ, ama ɛdɛ ahyɛ wɔn nso ma.",
                "5": "Na hwɛ, mmerɛ reba na ɛnni akyire, na tumi mu na Awurade Kokoroko a ɔdi hene, deɛ na ɔwɔ hɔ na ɔwɔ hɔ seesei firi mmerɛ a ɛnniawieɛ de kɔsi mmerɛ a ɛnniawieɛ, ɔfiri soro bɛsane nnipa mma mu, na ɔbɛtena nipadua mu wɔ honam mu, na wakyini nnipa mu, ayɛ nkɔnyaa akɛseɛ, te sɛ ayarefoɔ ayaresa, ɔreyane awufoɔ, ɔbɛma bubuafoɔ anante, anifirafoɔ ahunu adeɛ, na asotifoɔ ate asɛm, na wasa yareɛ ahodoɔ nyina ara.",
                "6": "Na ɔbɛtu abonsam afiri hɔ, anaa sɛ ahonhom mmɔne a ɛte nnipa mma akoma mu no afiri hɔ.",
                "7": "Na hwɛ, ɔbɛhyia nsɔhwɛ ne honamyea, ɔkɔm, sukɔm, ne ɔberɛ, mpo a ɛbɛkyɛn deɛ nnipa bɛtumi agyina ano, gye sɛ owuo mu; na hwɛ, mogya bɛfiri ne honam tokuro biara mu, na n’ateetee bɛyɛ kɛseɛ, ɛnam ne nkurɔfoɔ atirimuɔdensɛm ne wɔn akyiwasɛm nti.",
                "8": "Na wɔbɛfrɛ no Yesu Kristo, Onyankopɔn Ba, ɔsoro ne asaase Agya, Ɔbɔadeɛ nyina ara fiti ahyɛaseɛ; na wɔbɛfrɛ ne na Maria.",
                "9": "Na hwɛ, ɔbaa ɔno ara ne deɛ mu, sɛ gyedie a ɛwɔ ne din mu mpo, ama nkwagyeɛ nam ne mu aba nnipa mma so; na yei nyina ara akyire mpo no, wɔbɛsusu sɛ ɔyɛ nipa, na wɔaka sɛ ɔwɔ honhom bɔne, na wɔaka no mpire, na wɔabɔ no asɛnnua mu.",
                "10": "Na ne nansa so no ɔbɛsɔre afiri awufoɔ mu; na hwɛ wagyina hɔ abu wiase atɛn; na hwɛ, wayɛ saa nneɛma yi nyina ara sɛ atɛn tenenee bɛba nnipa mma so.",
                "11": "Na hwɛ, ne mogya nso yɛɛ mpata maa wɔn a ɛnam Adam mmaratoɔ nti wɔahwease bɔne ho, wɔn a wɔawuwu a ɔnnim Onyankopɔn pɛ a ɛfa wɔn ho no, anaa wɔn a wɔyɛɛ bɔne aberɛ a wɔnnim.",
                "12": "Mmom mmusuo, mmusuo nka wo a wonim sɛ wote Onyankopɔn so atua! Na nkwagyeɛ mma obi a ɔte saa so gye sɛ ɛnam nsakyeraɛ so, ne gyedie wɔ Awurade Yesu Kristo mu.",
                "13": "Na Awurade Nyankopɔn asoma ne nkɔmhyɛfoɔ kronkron wɔ nnipa mma nyina ara mu, sɛ wɔnna saa nneɛma yi nyina ara adi nkyerɛ abusuakuo biara, ɔman biara, ne kasa hodoɔ biara, ama obiara a ɔbɛgye adie sɛ Kristo bɛba no, saa nnipa no ara na ɔbɛnya bɔnefakyɛ, na wɔde ɛdɛ kɛseɛ agye wɔn ani mmorosoɔ, te sɛdeɛ mpo wɔaba wɔn mu dada no.",
                "14": "Nanso Awurade Nyankopɔn hunu sɛ ne nkurɔfoɔ no yɛ nkurɔfoɔ ɛkɔnseneɛfoɔ, na ɔmaa wɔn mmara, mpo Mose mmara no.",
                "15": "Ɛne nsɛnkyerɛnee bebree, ne anwanwadeɛ, ɛne nneɛma ahodoɔ, ɛne sunsum a oyi kyerɛɛ wɔn a ɛfa ne mmaeɛ ho; na nkɔmhyɛfoɔ kronkron nso kaa ne mmaeɛ no ho asɛm kyerɛɛ wɔn; nanso wɔyɛɛ wɔn akoma denden, na wɔante aseɛ sɛ Mose mmara no nnka hwee, gye sɛ ɛnam ne mpata mogya no so.",
                "16": "Na sɛ ɛtumi ba sɛ nkwadaa nketewa mpo yɛ bɔne a wɔrentumi nya nkwa; mmom meka kyerɛ mo sɛ wɔahyira wɔn; na monhwɛ, sɛdeɛ ɛnam Adam so, anaa ɛnam abɔdeɛ so wɔhwe ase no, saa ara nso na Kristo mogya no yɛ mpata ma wɔn bɔne.",
                "17": "Na bio, mese mo sɛ, edin foforɔ biara nni hɔ a wɔde ama anaa ɔkwan foforɔ biara nni hɔ a wɔbɛfa so ama nkwagyeɛ aba nnipa mma so, gye sɛ ɛnam Kristo a, ɔyɛ Awurade Kokoroko no din mu nko ara.",
                "18": "Na hwɛ ɔbu atɛn, na n’atɛmmuo tene; na akwadaa a ɔwu ne nkwadaabrɛ mu no rennyera; mmom nnipa nom afɔbuo ma wɔn ankasa wɔn akra, gye sɛ wɔbrɛ wɔn ho ase na wɔbɛyɛ sɛ nkwadaa nketewa, na wɔgyedi sɛ na nkwagyeɛ wɔ hɔ, na ɛdaso wɔ hɔ, na ɛbɛba, na ɛfiri Kristo, Awurade Kokoroko no mpata mogya no mu na ɛbɛba.",
                "19": "Na nipa a ɔwɔ honam mu no yɛ Nyankopɔn tamfoɔ na wɔayɛ saa ara fiti Adam ahweaseɛ so, na ɔbɛkɔ so ayɛ saa afebɔɔ, gye sɛ ɔgyae ne ho ma Honhom Kronkron nkanyan no, na ɔde nipa a ɔwɔ honam no to hɔ na ɔfa Awurade Kristo mpata no so bɛyɛ ɔhoteɛni, na ɔbɛyɛ sɛ akwadaa, ɔgyae ne ho ma, ɔdwo, ɔbrɛ ne ho ase, ɔnya abotare, ɔdɔ hyɛ ne ma, ɔnya ɔpɛ sɛ ɔbɛgyae ne ho ama biribiara a Awurade no ara nim sɛ ɛyɛ sɛ ɔde ba ne so, mpo sɛdeɛ akwadaa gyae ne ho ma n’agya no.",
                "20": "Na bio, mese mo sɛ mmerɛ bi bɛba a Agyenkwa no ho nimdeɛ bɛtrɛ akɔ ɔman biara, abusuakuo biara, kasa hodoɔ biara ne nnipa biara mu.",
                "21": "Na saa mmerɛ no ba a, obiara renni bem wɔ Onyankopɔn anim, gye sɛ nkwadaa nketewa, gye sɛ wɔnam nsakyeraɛ ne gyedie a ɛwɔ Awurade Nyankopɔn Tumfoɔ no din mu.",
                "22": "Na saa mmerɛ yi mpo mmerɛ a wakyerɛkyerɛ wo nkurɔfoɔ nneɛma a Awurade wo Nyankopɔn ahyɛ wo no, ɛno na morenni fɔ bio wɔ Onyankopɔn ani so, gye sɛ sɛdeɛ maka akyerɛ wo no.",
                "23": "Na afei maka nsɛm a Awurade Nyankopɔn hyɛɛ me sɛ menka no.",
                "24": "Na sei na Awurade seɛ: wɔbɛgyina sɛ adanseɛ kann atia saa nkurɔfoɔ yi wɔ atɛmmuda no mu; ɛno nti ɔbɛbu wɔn atɛn, nipa biara ne sɛdeɛ ne nwuma teɛ, sɛ ɛyɛ papa anaa sɛ ɛyɛ bɔne.",
                "25": "Na sɛ ɛyɛ bɔne a, wɔn ankasa fɔdie ne wɔn akyiwasɛm de wɔn bɛkɔ bea a ɛyɛ hu mu, deɛ ɛbɛma wɔn afiri Awurade anim akɔ tebea a ɛyɛ mmɔborɔyɛ ne ateetee a ɛnni awieɛ mu, ɛhɔ na wɔnntumi nsan wɔn akyi bio; ɛno nti wɔanom ɛfɔbuo ama wɔn ankasa wɔn akra.",
                "26": "Ɛno nti, wɔanom Onyankopɔn abufuo hyew no ano, deɛ tenenee ntumi nnsi ho kwan mma wɔn no, sɛdeɛ wantumi ansi ho kwan amma Adam, mmerɛ a ɛwɔ sɛ ɔhwease, ɛnam sɛ ɔdii aduaba no a wɔhyɛɛ no sɛ mma ɔnni no; ɛno nti, wɔnnhunu wɔn mmɔbɔ bio kɔsi afebɔɔ.",
                "27": "Na wɔn ateetee te sɛ egya tadeɛ ne sɔfe a ne gyamframa rennum, na ne wusie foro kɔ soro afebɔɔ. Saa ara na Awurade ahyɛ me sɛ menka. Amen."
            },
            "4": {
                "1": "Na afei, ɛbaa sɛ mmerɛ a ɔhene Benyamin kaa nsɛm a Awurade bɔfoɔ no de maa no kyerɛɛ wɔn wieeɛ no, ɔde n’ani kɔɔ aporɔ wɔ nkurɔfokuo no mu, na ɔhunu sɛ wɔahwehwease, ɛfiri sɛ na Awurade ho suro aba wɔn mu.",
                "2": "Na wɔhunu wɔn ara ankasa wɔn ho wɔ honam tebea mu, sɛ asaase so mfuturo mpo ho wɔ mfasoɔ kyɛn wɔn. Na wɔn nyina ara de ɛnne baako kaa sɛ: O hu yɛn mmɔbɔ, na ma Kristo mpata mogya no nyɛ adwuma ma yɛn nya bɔnefakyɛ, na yɛn akoma mu ate; na yɛgye Yesu Kristo, Onyankopɔn Ba no a ɔbɔɔ ɔsoro ne asaase, ne nneɛma nyina ara no; deɛ ɔbɛba nnipa mma mu no di.",
                "3": "Na ɛbaa sɛ wɔkaa saa nsɛm yi akyire yi no, Awurade Honhom baa wɔn so, na ɛdɛ hyɛɛ wɔn ma, na wɔnyaa bɔnefakyɛ ne adwene a ɛmu da hɔ, ɛnam gyedie mmorosoɔ a wɔnyaa wɔ Yesu Kristo a ɔbɛba no mu, sɛdeɛ ɔhene Benyamin nsɛm a ɔka kyerɛɛ wɔn no teɛ.",
                "4": "Na ɔhene Benyamin san buee n’anom na ɔhyɛɛ aseɛ kasa kyerɛɛ wɔn sɛ: M’ayɔnkofoɔ ne me nuanom, m’abusuafoɔ ne me nkurɔfoɔ, mɛsan atwe mo adwene bio, ama moatie na moate me nsɛm nkaaɛ a mɛka akyerɛ mo no ase.",
                "5": "Na hwɛ, sɛ Onyankopɔn papayɛ ho nimdeɛ anyane mo saa mmerɛ yi ama moahunu sɛ mo nsɛ hwee na monsombo ɛne mo ahweaseɛ tebea mu a—",
                "6": "Me se mo sɛ, moahunu Onyankopɔn papayɛ, ne ne tumi a ɛtwa tumi biara, ɛne ne nyansa ne n’abotare, ne n’abodwokyerɛ, wɔ nnipa mma ho; ɛna mpata no nso a wɔasiesie firi ewiase fapem, sɛ ɛnam so ma nkwagyeɛ bɛhyɛ Awurade mu no, na ɔbɛbɔ mmɔden aniberɛso adi ne mmaransɛm so, na wɔagyina gyedie no mu mpo de akɔsi ne nkwa awieɛ, Mekyerɛ honamdua nkwa mu—",
                "7": "Meka, sɛ saa nnipa yi ne deɛ ɔnam mpata no a wɔhyehyɛ too hɔ fiti wiase fapem de maa adasamma nyina ara, wɔn a wɔwɔ hɔ fiti Adam ahweaseɛ so, anaa sɛ wɔn a wɔwɔ hɔ saa mmerɛ yi mu, anaa wɔbɛba, de akɔsi wiase awieɛ mpo no ɔnnya nkwagyeɛ.",
                "8": "Na yei ne ɛkwan a nkwagyeɛ fa so ba. Na nkwagyeɛ foforɔ biara nni hɔ gye sɛ nhyehyɛeɛ a wɔaka ho asɛm yi, ɛna nhyehyɛeɛ biara nni hɔ a nnipa bɛtumi anya nkwagyeɛ gye sɛdeɛ maka ho asɛm akyerɛ mo yi.",
                "9": "Mongye Onyankopɔn ni; mongye ni sɛ ɔne ɔno, ɔwɔ hɔ na ɔbɔɔ adeɛ nyina ara, deɛ ɛwɔ soro ne asaase so nyina ara; mongye ni sɛ ɔwɔ nyansa nyina ara, ɛne tumi a ɛwɔ soro ne asaase so nyina ara; mongye ni sɛ nnipa nnte adeɛ biara a Awurade te aseɛ ase.",
                "10": "Na bio mongye ni sɛ ɛwɔ sɛ mosakyera wɔ mo bɔne ho na motwe mo ho firi ho, na momerɛ mo ho ase wɔ Onyankopɔn anim; na momfa nokware akoma mmisa, sɛ wɔde bɛkyɛ mo, na afei, sɛ mo gye saa nneɛma yi nyina ara di a, hwɛ sɛ mo bɛyɛ ne nyina ara.",
                "11": "Na mese mo bio sɛdeɛ maka no dada no, sɛ mmerɛ a moanya nimdeɛ wɔ Onyankopɔn animuonyam ho no, anaa sɛ moahunu ne papayɛ na moaka ne dɔ ahwɛ, na moanya bɔnefakyɛ, a ɛde ɛdɛ kɛseɛ mmorosoɔ aba mo akra mu no, saa ara mpo na mɛpɛ sɛ mokae, na mokɔ so kae Onyankopɔn kɛseyɛ dabiara, ɛne mo nso a monsɛ hwee, ɛne, ne papayɛ ne n’abodwokyerɛ a ɔwɔ ma mo, abɔdeɛ a momfata, na mommerɛ mo ho ase mpo wɔ ahobraseɛ bunu mu, momɔ Awurade din daa na monyina pintinn wɔ gyedie no mu mma deɛ ɔreba no, deɛ ɔbɔfoɔ no de nano kaeɛ no.",
                "12": "Na hwɛ, mese mo sɛ sɛ moyɛ yei a mobɛnya anigyeɛ daa, na Onyankopɔn dɔ bɛhyɛ mo ma, na mobɛnya bɔnefakyɛ; na mobɛnyini wɔ deɛ ɔbɔɔ mo no animuonyam ɛne ne nimdeɛ mu anaa deɛ ɛtene ɛne deɛ ɛyɛ nokware nimdeɛ mu.",
                "13": "Na monnya adwene biara sɛ obi bɛpira ne yɔnko, mmom mobɛtena asomdweɛ mu, na mode nipa biara deɛ ɔdie ama no.",
                "14": "Na momma ɛkɔm nne mo mma, anaa wɔnna adagya; ɛna momma wɔnto Onyankopɔn mmara no, na wɔ ne wɔn ho wɔn ho nko na wɔnnya akasakasa, na wɔnsom ɔbonsam, deɛ ɔyɛ bɔne wura no, anaa deɛ ɔyɛ honhom bɔne a yɛn agyanom aka ne ho asɛm no, ɔno a ɔyɛ ɔtamfo ma deɛ ɛtene nyina ara.",
                "15": "Mmom mobɛkyerɛkyerɛ wɔn ama wɔanante nokware ne anidahɔ kwan so; mobɛkyerɛkyerɛ wɔn ama wɔadodɔ wɔn ho wɔn ho, na wɔasom wɔn ho wɔn ho.",
                "16": "Nanso mobɛboa wɔn a wɔhia mo mmoa; mode mo ahodeɛ bɛma deɛ ɔwɔ ahokyerɛ mu; na momma deɛ ɔsrɛsrɛ adeɛ abisadeɛ nnyɛ kwa, na mo mmpamo no sɛ ɔnkɔyera.",
                "17": "Ebia mobɛka sɛ: Nnipa no ara na ama saa mmɔborɔyɛ no aba ne so, ɛno nti me nntene me nsa, na memfa m’aduane mma no, anaa mahodeɛ mma no na wankɔ ahokyerɛ mu, na n’asotweɛ fata—",
                "18": "Mmom mese mo sɛ, O nnipa, obiara a ɔyɛ saa adeɛ yi saa nnipa no ara na ɛtwa sɛ ɔsakyera; na gye sɛ ɔsakyera wɔ deɛ wayɛ no ho anyɛ saa a ɔbɛyera afebɔɔ, na ɔrennya kyɛfa wɔ Onyankopɔn aheman no mu.",
                "19": "Na hwɛ, yɛn nyina ara nnyɛ asrɛsrɛfoɔ anaa? Yɛn nyina ara yɛnane Nipa korɔ no ara, mpo Onyankopɔn, wɔ deɛ yɛwɔ nyina ara, aduane ne ntadeɛ, ne sika ne dwetɛ, ɛne ahonyadeɛ ahodoɔ nyina ara a yɛwɔ anaa?",
                "20": "Na monhwɛ, saa mmerɛ yi mpo mo rebɔ ne din, na mo resrɛ ne hɔ bɔnefakyɛ. Na wama mo abisadeɛ ayɛ kwa anaa? Daabi; wahwie ne honhom agu mo so, na wama ɛdɛ ahyɛ mo akoma ma, na wama mo ano akata ama mo antumi ankasa, na mo dɛ yɛɛ kɛseɛ soronko.",
                "21": "Na afei, sɛ Onyankopɔn a ɔbɔɔ mo no a monya mo nkwa ɛne adeɛ a mowɔ nyina ara ɛne deɛ moteɛ nyina ara ma mo adeɛ biara a mobisa a ɛyɛ wɔ gyedie mu na mogyedi sɛ mo nsa bɛka no ma mo a, O ɛneɛ, adɛn nti na momfa mo ahodeɛ mmema mo ho mo ho.",
                "22": "Na sɛ mo bu nnipa no a ɔde n’abisadeɛ to mo anim sɛ mo bɛma no mo agyapadeɛ no bi atɛn sɛdeɛ ɛbɛyɛ a ɔnnyera, na mo bu no fɔ a, ɛdeɛn nokware na ɛwɔ mo afɔbuo mu na mode mo ahodeɛ besie; deɛ ɛnnyɛ mo deɛ na ɛyɛ Onyankopɔn deɛ, ɔno nso na mo nkwa yɛ ne dea; nanso mo nsrɛ no, so monsakyera wɔ dea wayɛ ho.",
                "23": "Mese mo sɛ, mmusuo nka saa nnipa no ɛfiri sɛ ɔne n’ahodeɛ bɛyera; na afei, meka yei kyerɛ wɔn a wɔyɛ asikafoɔ wɔ wiase nneɛma mu.",
                "24": "Na bio, mese mo ahiafoɔ, mo a monni bi nanso mo wɔ deɛ ɛbɛso mo no, sɛ mo te hɔ da biara no; mene mo a mode mo ahodeɛ kame ɔsrɛsrɛfoɔ no, ɛfiri sɛ monni bi; mɛpɛ sɛ mobɛka no mo akoma mu sɛ: me mma ɛfiri sɛ me nni bi, mmom sɛ mewɔ bi a anka mede bɛma.",
                "25": "Na afei, sɛ mo ka sei wɔ mo akoma mu a, monni fɔ, na sɛ anyɛ saa a, wɔbɛbu mo fɔ; na mo afɔbuo no fata ɛfiri sɛ mo anibere deɛ mo nsa nkaaeɛ.",
                "26": "Na afei, ɛnam saa nsɛm a maka akyerɛ mo yi nti—ɛne sɛ, ɛnam mo nsa a ɛbɛka mo bɔnefakyɛ daa nyina, na mo annante wɔ afɔbuo mu wɔ Onyankopɔn anim nti—Mɛpɛ sɛ mo de mo ahodeɛ no bi bɛma ahiafoɔ, sɛdeɛ obiara wɔ, te sɛdeɛ more ma deɛ ɛkɔm de no aduane, morefira deɛ ɔda adagya ntoma, moresrasra ayarefoɔ na mo rema wɔn ahotɔ, honhom mu ne honam afa mu nyina ara, sɛdeɛ wɔn ahiasɛm teɛ.",
                "27": "Na monhwɛ na monyɛ saa nneɛma yi nyina ara wɔ nyansa mu ɛne ne kwan so; ɛfiri sɛ ɛnhia sɛ nipa bɛtu mmirika ntɛntɛm akyɛn deɛ n’ahoɔden bɛtumi. Na bio, ɛyɛ sɛ ɔbɛmia n’ani sɛdeɛ ɔbɛyɛ a ɔbɛnya mmirika no mu akyɛdeɛ; ɛno nti ɛsɛ sɛ nneɛma nyina ara yɛ wɔ ne kwan so.",
                "28": "Na mɛpɛ sɛ mobɛkae, sɛ mo mu biara a ɔbɛfɛm afiri ne yɔnko hɔ no, ɛwɔ sɛ ɔde ade korɔ no a ɔfɛmooɛ no san kɔ ma no, sɛdeɛ ɔne no hyehyɛeɛ no, anyɛ saa wobɛyɛ bɔne; na anhwɛ a na wama wo yɔnko no nso ayɛ bɔne.",
                "29": "Na deɛ etwa toɔ ne sɛ merentumi nka nneɛma a woyɛ a ɛyɛ bɔne no nyina ara; na ɛnam akwan ahodoɔ ne nneyɛɛ ahodoɔ so, mpo ɛdɔɔso sɛ merentumi nkan.",
                "30": "Mmom yei deɛ mɛtumi aka akyerɛ mo, sɛ moannhwɛ mo ho so, ɛne mo adwene, ɛne mo kasaa, ɛne mo nneyɛɛ, na moanni Onyankopɔn mmaransɛm no so, na moankɔ so antena wɔ gyedie mu wɔ deɛ moateɛ a ɛfa yɛn Awurade mmaeɛ no ho mpo ankɔsi mo nkwa awieɛ a, mobɛyera. Na afei, O nipa, kae, na wanyera."
            },
            "5": {
                "1": "Na afei, ɛbaa sɛ mmerɛ a Ɔhene Benyamin kaa sei kyerɛɛ ne nkurɔfoɔ no, ɔsomaa wɔn mu bi,maa wɔkɔɔ wɔn mu, na na ɔpɛ sɛ ɔhunu sɛ ne nkurɔfoɔ no agye nsɛm no a ɔka kyerɛɛ wɔn no adi anaa.",
                "2": "Na wɔn nyina ara de nne baako teaa mu sɛ: Aane, yɛgye nsɛm a waka akyerɛ yɛn no nyina ara di; na afei yɛnim sɛ ɛyɛ trodoo ne nokware, ɛnam Awurade Kokoroko Honhom no a wama nsesaaɛ kɛseɛ aba yɛn mu no, anaa sɛ yɛn akoma mu no nti, yɛnni ɔpɛ biara sɛ yɛbɛyɛ bɔne, na mmom sɛ yɛbɛyɛ papa mmerɛ nyina ara.",
                "3": "Na yɛn ara ankasa nso, ɛnam Onyankopɔn papayɛ a ɛnsa da, ɛne deɛ ne Honhom no ada no adi akyerɛ yɛn no nti, yɛanya nhunumuu kɛseɛ ne deɛ ɛbɛba; na sɛ ɛho hia mpo a, anka yɛbɛtumi ahyɛ nneɛma nyina ara ho nkɔm.",
                "4": "Na ɛnam gyedie a yɛnya wɔ nsɛm a yɛn hene no ka kyerɛɛ yɛn no, ama yɛn anya saa nimdeɛ kɛseɛ yi a, ɛno nti yɛde ɛdɛ kɛseɛ mmorosoɔ regye yɛn ani.",
                "5": "Na yɛwɔ ɔpɛ sɛ yɛ ne yɛn Nyankopɔn kɔ apam sɛ yɛbɛyɛ n’apɛdɛe, na yɛayɛ setie ama ne mmaransɛm no wɔ nneɛma nyina ara a ɔbɛhyɛ yɛn sɛ yɛnyɛ no, wɔ yɛn nkwa nna a aka nyina ara mu, ama yɛamfa ateetee a ɛnni awieɛ amma yɛn so sɛdeɛ ɔbɔfoɔ no aka no, sɛ ɛbɛyɛ a yɛrennom Onyankopɔn abufuhyeɛ kuruwa no ano.",
                "6": "Na afei, yei ne nsɛm a na ɔhene Benyamin rehwehwɛ afiri wɔn hɔ; ɛno nti ɔka kyerɛ wɔn sɛ: Moaka nsɛm a mepɛ; na apam a moayɛ no yɛ apam a ɛtene.",
                "7": "Na afei, ɛnam apam no a moayɛ yi nti, wɔbɛfrɛ mo Kristo mma, ne mmammarima, ɛne ne mmammaa; na hwɛ, ɛnnɛ wawo mo honhom mu; na moka sɛ mo akoma anya nsakyeraɛ ɛnam gyedie a ɛwɔ ne din mu nti; ɛno nti, wɔawo mo ama moabɛyɛ ne mmammarima ɛne ne mmammaa.",
                "8": "Na ɛnam deɛ mo hyɛ n’ase yi nti, mo anya mo fawohodie, na obiara nni hɔ a mobɛfa ne so anya mo fawohodie. Edin biara nni hɔ a wɔde ama a nkwagyeɛ bɛnam so aba; ɛno nti, mɛpɛ sɛ mobɛfa Kristo din ato mo ho so, mo a mo ne Onyankopɔn akɔ apam no nyina ara sɛ mobɛyɛ setie akɔsi mo nkwa awieɛ.",
                "9": "Na ɛbɛba sɛ obiara a ɔbɛyɛ saa no wɔbɛhunu no wɔ Onyankopɔn nsa nifa so, na ɔbɛhunu edin a wɔde bɛfrɛ no; na wɔde Kristo din bɛfrɛ no.",
                "10": "Na afei ɛbɛba sɛ obiara a wɔamfa Kristo din anto ne so no, wɔbɛfrɛ no din foforɔ; ɛno nti ɔbɛhunu ne ho wɔ Onyankopɔn nsa bɛnkum so.",
                "11": "Na mɛpɛ sɛ mo kae nso sɛ, edin no a mese mo sɛ mede bɛma mo no nie na wɔrempepa mfiri hɔ da, gye sɛ ɛnam mmaratoɔ so; ɛno nti, monhwɛ yie na moanto mmara, ama wɔampepa edin no amfiri mo akoma mu.",
                "12": "Me se mo sɛ, mepɛ sɛ mokae sɛ mobɛtwerɛ edin no agu mo akoma so mmerɛ nyina ara na atim, ama wɔanhunu mo wɔ Onyankopɔn nsa bɛnkum so, na mmom ama moate na moahunu ɛne no a ɔde bɛfrɛ mo no, ɛne edin nso a ɔde bɛfrɛ mo.",
                "13": "Na ɛbɛyɛ dɛn na nnipa bɛhunu ne wura mmerɛ a ɔnsomm no da, na ɔyɛ hɔhoɔ ma no, na n’adwene ne n’akoma mu nsusuɛ ntam twe koraa anaa?",
                "14": "Na bio, ana nnipa bi fa afunumu a ɛyɛ ne yɔnko dea na ɔfa koraa? Mese mo sɛ, Daabi; ɔrempɛ mpo sɛ ɔbɛfra ne nnwan ne wɔn adidie, mmom ɔbɛpamo no afiri hɔ, na wato no atwene. Mese mo sɛ, saa ara nso mpo na ɛbɛsi mo mu sɛ mo nnim edin a wɔde frɛ mo a.",
                "15": "Enti, mɛpɛ sɛ mo gyina pintinn na monnhinhim, na mmerɛ nyina ara no, mo mma nwuma pa ntumi mo, na Kristo, Awurade Nyankopɔn Tumfoɔ no bɛsɔ mo ano ama ne ho, ama ɔde mo aba ɔsoro, ama moanya nkwagyeɛ a ɛtehɔ daa ɛne nkwa a ɛnniawieɛ, wɔ nyansa, ne tumi, ne atɛntenenee, ne ahummɔborɔ a ɛfiri deɛ ɔbɔɔ adeɛ nyina ara no, deɛ ɛwɔ soro ne asaase so, ɔno ne Onyankopɔn a ɔboro adeɛ nyina ara so no. Amen."
            },
            "6": {
                "1": "Na afei, ɔhene Benyamin ne nkurɔfoɔ no kasa wieeɛ no ɔhunu sɛ ɛyɛ sɛ ɔnya wɔn a wɔne Onyankopɔn kɔ apam no sɛ wɔbɛdi mmaransɛm no so.",
                "2": "Na ɛbaa sɛ na ɔkra baako mpo nni hɔ, gye sɛ nkwadaa nketewa, mmom wɔn na wɔfaa, apam na wɔfaa Kristo din too wɔn ho so.",
                "3": "Na bio ɛbaa sɛ mmerɛ a ɔhene Benyamin de saa nneɛma yi nyina ara baa awieɛ no, na ɔtee ne ba barima Mosaya ho sɛ ɔni ne nkurɔfoɔ no so na ɔni wɔn so hene, na ɔde n’asɛdeɛ ne n’asodie nyina ara a ɛfa aheman no ho maa no, na ɔpaa asɔfoɔ sɛ ɔnkyerɛkyerɛ nkurɔfoɔ no, sɛdeɛ ɔbɛyɛ a ɔbɛte na wɔahunu Onyankopɔn mmaransɛm no, na akanyan wɔn ama wɔakae ntam a wɔaka no, Ɔgyaee nkurɔfokuo no na wɔsann wɔn akyi sɛdeɛ obiara abusua ne wɔn afiefie mu teɛ.",
                "4": "Na Mosaya hyɛɛ aseɛ dii n’agya adeɛ. Na ɔhyɛɛ n’ahennie aseɛ no, na wadi mfie aduasa, na yei ma ne nyina ara kabɔ mu a ɛbɛyɛ sɛ mfinhyia ahanan aduason nsia ɛfiri mmerɛ a Lihae firii Yerusalem no.",
                "5": "Na ɔhene Benyamin tenaa ase mfie mmiɛnsa na ɔwuui.",
                "6": "Na ɛbaa sɛ ɔhene Mosaya nantee Awurade akwan so, na ɔhwɛɛ ne ntɛmmuo ɛne ne mmara yie, na ɔdii mmaransɛm biara a ɔhyɛɛ no sɛ ɔni so no so.",
                "7": "Na ɔhene Mosaya hyɛɛ ne nkurɔfoɔ maa wɔn funtumm asaase no. Na ɔno ara nso funtumm asaase no, amma wanyɛ adesoa amma ne nkurɔfoɔ no, ama ayɛ te sɛdeɛ n’agya yɛɛ wɔ adeɛ nyina ara mu no. Na apereapereɛ biara ansi ne nkurɔfoɔ no nyina ara mu bɛyɛ mfie mmiɛnsa ntam."
            },
            "7": {
                "1": "Na afei, ɛbaa sɛ mmerɛ a ɔhene Mosaya nyaa asomdwoeɛ toaa so mfie mmiɛnsa ntam mu akyire yi no, ɔpɛɛ sɛ ɔhunu biribi fa nkurɔfoɔ no a wɔkɔtenaa Lihae-Nifae asaase so no hɔ, anaa sɛ Lihae-Nifae kuropɔn no mu; ɛfiri sɛ ne nkurɔfoɔ no ntee biribiara mfirii wɔn nkyɛn fiti mmerɛ a wɔfirii Sarahɛmla asaase so no; ɛno nti, wɔde atweetwee haa n’adwene.",
                "2": "Na ɛbaa sɛ ɔhene Mosaya maa kwan sɛ wɔn mu marima edunsia a wɔn ho yɛ den nkɔ Lihae-Nifae asaase no so nkɔbisa sɛ wɔbɛte biribi afa wɔn nuanom no ho a.",
                "3": "Na ɛbaa sɛ adeɛkyeeɛ no wɔhyɛɛ aseɛ sɛ wɔrekɔ, Amon a ɔyɛ wɔn mu baako a ɔyɛ ɔhoɔdenfoɔ yɛ branee, na ɔyɛ Sarahɛmla aseni no; na na ɔsan di wɔn anim.",
                "4": "Na afei, na wɔnnim ɔkwan a wɔbɛfa so wɔ ɛserɛ no so akɔ Lihae-Nifae asaase no so; ɛno nti wɔkyinkyinii nna bebree wɔ ɛserɛ no so, mpo wɔkyinkyinii nna aduanan.",
                "5": "Na wɔkyinkyinii nna aduanan akyiri no, wɔbaa pampa bi a ɛsi Silom asaase so atifi fam, na ɛhɔ na wɔsisii wɔn ntomadan.",
                "6": "Na Amon faa ne nuanom no mu mmiɛnsa a, wɔn din ne Amalɛkae, Helem, ɛne Hɛm, na wɔsane kɔɔ Nifae asaase no so.",
                "7": "Na hwɛ, wɔhyiaa nkurɔfoɔ a wɔwɔ Nifae asaase no so ɛne Silom asaase no so hene; na ɔhene no ahobanbɔfoɔ twaa wɔn ho hyiaae na wɔkyekyeree wɔn, na wɔde wɔn guu afiase.",
                "8": "Na ɛbaa sɛ mmerɛ a wɔdaa afiase naanu no wɔkɔfaa wɔn baa ɔhene no anim bio, na wɔsanee wɔn nhoma no; na wɔgyinaae ɔhene no anim, na ɔmaa wɔn kwan, anaa sɛ ɔhyɛɛ wɔn sɛ wɔn nyiyi nsɛm a ɔbɛbisa wɔn no ano.",
                "9": "Na ɔsee wɔn sɛ: Hwɛ, me ne Limhae, Noa ba barima no, ɔno a ɔyɛ Sɛnif ba barima, ɔno a ɔfiri Sarahɛmla asaase so ba bɛfaa asaase yi a ɛyɛ wɔn agyanom asaase no, ɔno na nkurɔfoɔ no de wɔn nne sii no ɔhene.",
                "10": "Na afei, mepɛ sɛ mehunu deɛ nti a mɔnyaa akokoɔduro sei sɛ mobɛbɛn kuropɔn yi afasuo ho, wɔ mmerɛ a me ara ankasa me ne m’ahobanbɔfoɔ rewɛn a ɛpono kɛseɛ no ano?",
                "11": "Na afei, yei nti na mama kwan sɛ wɔnkora mo, ama mabisa mo ase, ɛnte saa anka memaa m’ahobanbɔfoɔ no kumm mo. Mema mo kwan sɛ monkasa.",
                "12": "Na afei mmerɛ a Amon hunu sɛ ɔwɔ ho kwan sɛ ɔkasa no, ɔkɔɔ n’anim na ɔbɔɔ ne mu ase wɔ ɔhene no anim; na ɔmaa ne mu so bio no ɔkaa sɛ: O ɔhene meda Onyankopɔn ase kɛseɛ nnɛ da yi sɛ meda so te ase, na wo ama me ho kwan sɛ menkasa; na mɛbɔmmɔden de akokoɔduro akasa.",
                "13": "Na menim sɛ sɛ wonim me a anka wo amma kwan amma wɔankyekyere me. Na me ne Amon, na meyɛ Sarahɛmla aseni, na mafiri Sarahɛmla asaase so aba ha sɛ merebɛbisa sɛ mɛte biribi afa yɛn nuanom a Sɛnif de wɔn firii saa asaase no so baa ɛha no ho biribi ama.",
                "14": "Na afei, ɛbaa sɛ Limhae tee Amon nsɛm no wieeɛ no ɔnyaa anigyeɛ mmorosoɔ, na ɔkaa sɛ: Afei mewɔ awerɛhyɛm sɛ me nuanom a na wɔwɔ Sarahɛmla asaase so no da so te ase. Na afei, merebɛdi ahurisie; na adeɛkye nso a mɛma me nkurɔfoɔ nso adi ahurisie.",
                "15": "Na hwɛ yɛayɛ nkoa ama Lamanfoɔ, na ɛtoɔ a wɔgye yɛn no yɛ adesoa kɛseɛ ma yɛn. Na afei, hwɛ yɛn nuanom rebɛyi yɛn afiri nkoasom mu, anaa sɛ afiri Lamanfoɔ nsa mu, na yɛabɛyɛ wɔn nkoa; ɛfiri sɛ ɛyɛ sɛ yɛbɛyɛ nkoa ama Nifaefoɔ asen sɛ yɛbɛtua toɔ ama Lamanfoɔ hene.",
                "16": "Na afei ɔhene Limhae hyɛɛ n’ahobanbɔfoɔ no sɛ ɛmma wɔn nkyekyere Amon anaa ne nuanom no bio, mmom wɔnkɔ Silom pampa no atifi hɔ na wɔnkɔfa wɔn nuanom no mera kuropɔn no mu, ama wɔabɛdidi, na wɔanom, na wɔagye wɔn ahome afiri wɔn akwantuo no berɛ mu; ɛfiri sɛ wɔahunu amane wɔ nneɛma bebree ho; wɔaberɛ wɔ ɛkɔm, nsukɔm ne ɛberɛ ho.",
                "17": "Na afei ɛbaa sɛ adeɛkyeeɛ no ɔhene Limhae maa wɔbɔɔ dawuro wɔ ne nkurɔfoɔ no nyina ara mu, sɛ ɛbɛyɛ a wɔbɛboa wɔn ano wɔ tɛmpol no mu, na wɔabɛtie nsɛm a ɔbɛka akyerɛ wɔn no.",
                "18": "Na ɛbaa sɛ ɔboaboaa wɔn ano no ɔkasa kyerɛɛ wɔn sɛ: O mo, me nkurɔfoɔ, momma mo tiri so na mo nya awerɛkyekyerɛ; na mo nhwɛ mmerɛ no abɛn, anaa sɛ ɛnni akyiri koraa, sɛ yɛrennhyɛ yɛn atamfo ase bio, ɛwɔ mu sɛ yɛapereapereɛ bebree no nyina ara ayɛ kwa; nanso megyedi sɛ aka apereapereɛ bi wɔ hɔ a ɛwɔ sɛ yɛpere de di nkonim.",
                "19": "Ɛno nti, moma mo tiri so, na moni dɛ, na momfa mowerɛ nhyɛ Onyankopɔn mu, saa Onyankopɔn no a ɔyɛ Abraham, ne Isak, ne Yakob Nyankopɔn no mu; saa Nyankopɔn no nso a ɔyii Israel mma firii Misraim asaase so no, na ɔmaa wɔn nantee asaase wesee so twaa ɛpo kɔkɔɔ no, na ɔmaa wɔn manna diiɛ ama wɔanyera wɔ ɛserɛ no so, ne nneɛma ahodoɔ bebree na ɔyɛ maa wɔn.",
                "20": "Na ebio, saa Onyankopɔn korɔ no ara na wayi yɛn agyanom afiri Yerusalem asaase so, ɛna wakora na ɔde ne nkurɔfoɔ asie mpo bɛsi sɛsɛɛ mmerɛ yi; na monhwɛ, ɛnam yɛn amumuyɛ ne yɛn akyiwasɛm nti na ɔde yɛn aba nkoasom mu.",
                "21": "Na mo nyina ara yɛ adansefoɔ nnɛ da yi, sɛ Sɛnif, deɛ wɔsii no ɔhene wɔ saa nkurɔfoɔ yi so no, ɔno a ɔpeperee ne ho sɛ ne nsa bɛka n’agyanom asaase, maa ɔhene Laman de naadaa ne nyansakwan maa ɔne ɔhene Sɛnif yɛɛ nhyehyɛeɛ bi na ɔde asaase no bi, anaasɛ mpo Lihae-Nifae kuropɔn, ɛne Silom kuropɔn; ɛne asaase a atwa ho ahyia no hyɛɛ ne nsa—",
                "22": "Na ade korɔ nti a ɔyɛe yeinom nyina ara ne sɛ ɔde saa nkurɔfoɔ yi bɛhyɛ ɔsom ase anaa sɛ nkoasom mu. Na hwɛ, saa mmerɛ yi mu yɛtua ɛtoɔ ma Lamanfoɔ hene, ɛfiti aburo, ne yɛn atokoɔ, ne yɛn nuane ahodoɔ nyina ara mpo mpaefa mmienu, ne yɛn nnwan ne yɛn anantwie a wɔadɔree mu mpaefa; ɛne yɛn agyapadeɛ a yɛ wɔ nyina ara mpo a Lamanfoɔ hene no gye mu fa firi yɛn hɔ anyɛ saa a, yɛde yɛn nkwa bɛtwa so.",
                "23": "Na afei, yei nyɛ anibereɛ kɛse? Na yɛn amanehunu yi nnɔso anaa? Afei hwɛ yei ma yɛn kwan kɛseɛ sɛ yɛnsu.",
                "24": "Aane, Mese mo sɛ: deɛ nti a ɛwɔ sɛ yɛnsu, ne sɛ na hwɛ yɛn nuanom dodoɔ sɛn na wɔakum wɔn, na wɔaka wɔn mogya agu kwa, na ne nyina ara firi amumuyɛ nti.",
                "25": "Na sɛ saa nkurɔfoɔ yi anhwease wɔ mmaratoɔ mu a anka Awurade mma ho kwan sɛ saa bɔne kɛseɛ yi mmera wɔn so. Mmom hwɛ, wɔnntie ne nsɛm: mmom apereapereɛ na ɛbaa wɔn mu, ara kɔsii sɛ wɔkumkum wɔn ho mpo.",
                "26": "Na wɔakum Awurade nkɔmhyɛni; aane nipa a Onyankopɔn asa mu ayi no, deɛ ɔkaa wɔn atirimuɔdensɛm ne wɔn akyiwasɛm kyerɛɛ wɔn no, ɛne nneɛma bebree a ɛreba no ho nkɔmhyɛ, aane, mpo Kristo mmaeɛ.",
                "27": "Na ɛnam sɛ ɔka kyerɛɛ wɔn sɛ Kristo no ne Onyankopɔn nneɛma nyina ara Agya, na ɔkaa sɛ ɔbɛfa nipa sɛso ato ne ho so, na ɛbɛyɛ nsɛsoɔ a wɔbɔɔ nipa fiti ahyɛaseɛ; anaa sɛ ɔkaa sɛ wɔbɔɔ nipa sɛ Onyankopɔn sɛso, na sɛ Onyankopɔn bɛba nnipa mma mu, na wɔafa honam ne mogya ato ne ho so na wɔanante asaase so—",
                "28": "Na afei, ɛnam sɛ ɔkaa sei nti wɔkumm no; na wɔyɛɛ nneɛma bebree a ɛde Onyankopɔn abufuhyeɛ baa wɔn so. Ɛno nti, hwan na ɛbɛyɛ no nnwanwa sɛ wɔwɔ nkoasom mu, na wɔde amanehunu aba wɔn so.",
                "29": "Na hwɛ, Awurade aka sɛ: Meremmoa me nkurɔfoɔ wɔ wɔn mmaratoɔ da mu; mmom mɛsi wɔn kwan ama wɔanyɛ frɔmfrɔm; na wɔn nneyɛɛ bɛyɛ hwintidua wɔ wɔn anim.",
                "30": "Na ebio, ɔkaa sɛ: Sɛ me nkurɔfoɔ bɛdua efiideɛ a wɔbɛtwa ntɛtɛ a ɛwɔ kyinhyiamframa mu, na n’awieɛ yɛ ɛborɔ.",
                "31": "Na ebio ɔkaa sɛ: Sɛ me nkurɔfoɔ bɛdua efiideɛ a wɔbɛtwa mframa a ɛfiri apueɛ a ɛde ɔsɛeɛ ba ntɛmntɛm.",
                "32": "Na afei, monhwɛ, Awurade bɔhyɛ no aba mu, na wabɔ mo na morehunu amane.",
                "33": "Mmom sɛ mode mo akoma nyina ara bɛba Awurade nkyɛn, na mode mo werɛ ahyɛ ne mu, na mo de mo adwene a ɛsi pi nyina ara bɛsom no, sɛ mo yɛ yei a, ɔnam ɔno ara ne pɛ ne n’anigyeɛ so bɛyi mo afiri nkoasom mu."
            },
            "8": {
                "1": "Na ɛbaa sɛ ɔhene Limhae kasa kyerɛɛ ne nkurɔfoɔ wieeɛ no, na ɔkaa nsɛm bebree kyerɛɛ wɔn na emu kakraabi na matwerɛ no nwoma yi mu yi, ɔkaa deɛ ɛfa ne nuanom a na wɔwɔ Sarahɛmla asaase so no ho nyina ara kyerɛɛ wɔn.",
                "2": "Na ɔmaa Amon sɔre gyinaa nkurɔfokuo no anim, sɛ ɔnsan nka deɛ ɛyɛɛ wɔn nuanom fiti mmerɛ a na Sɛnif firii asaase no so kɔsi mmerɛ a ɔno ara firii asaase no so nyina ara nkyerɛ wɔn.",
                "3": "Na ɔsan kaa nsɛm nso a ɔhene Benyamin de kyerɛkyerɛɛ wɔn no, na ɔkyerɛkyerɛɛ ɔhene Limhae nkurɔfoɔ no mu, ama wɔate nsɛm a waka no nyina ara ase.",
                "4": "Na ɛbaa sɛ ɔyɛe yei nyina ara akyire yi no, ɔhene Limhae maa nkurɔfokuo no kwan maa obiara kɔɔ ɔno ara ne fie.",
                "5": "Na ɛbaa sɛ ɔmaa wɔde mprɛte a ne nkurɔfoɔ twerɛtohɔsɛm gu soɔ no fiti mmerɛ a wɔfrii Sarahɛmla asaase so baeɛ no bɛtoo Amon anim sɛ ɔkenkan.",
                "6": "Afei Amon kenkann twerɛtohɔsɛm no wieeɛ no pɛ na ɔhene no bisaa no sɛ ɔbɛtumi akyerɛ no aseɛ a, na Amon see no sɛ ɔrentumi.",
                "7": "Na ɔhene no see no sɛ: Ɛnam sɛ na mewerɛ aho wɔ me nkurɔfoɔ amanehunu ho no nti, memaa me nkurɔfoɔ no mu aduanan-miɛnsa tuu kwan kɔɔ ɛserɛ no so sɛ ɛbia wɔbɛhunu Sarahɛmla asaase no a, ama yɛasrɛ yɛn nuanom ama wɔabɛyi yɛn afiri nkoasom mu.",
                "8": "Na wɔyeraa wɔ ɛserɛ no so bɛyɛ nna bebree mu, nso wɔbɔɔ mmɔden, na wɔanhunu Sarahɛmla asaase no, mmom wɔsan wɔn akyiri baa asaase yi so, wɔatu kwan akɔ asaase a nsuwa bebree wɔ so, na wɔahunu asaase bi a nnipa nnompe ne mmoa nnompe ayɛ so ma, na adan ahodoɔ bebree nso abubu wɔ so, wɔahunu asaase bi a nnipa dodoɔ a wɔn dodoɔ te sɛ Israel dɔm atena soɔ.",
                "9": "Na sɛ adansedie bɛba nneɛma a wɔaka ho asɛm yi sɛ ɛyɛ nokware nti no, wɔde mprɛte aduonu-nan a wɔakrukyire nsɛm wɔ so baae, na ɛyɛ sika kɔkɔɔ a wɔn mfraa mu.",
                "10": "Na hwɛ wɔde nkataboɔ akɛseɛ bi nso baae, a ɛso na wɔde yaawa ne kɔɔbere na ayɛ, na ɛhote wesee.",
                "11": "Na ɔde akofena baae, na ne nsɔmuu no asɛe, na ne n’adeɛ no awe naakye; na obiara nni asaase no so a ɔbɛtumi akyerɛ kasa no ase anaa sɛ nsɛm a wɔakrukyire wɔ mprɛte no so ase. Ɛno nti na mesee wo sɛ: Wobɛtumi akyerɛ aseɛ anaa?",
                "12": "Na mese wo bio sɛ: Wonim obi a ɔbɛtumi akyerɛ aseɛ? Na mepɛ sɛ wɔkyerɛ saa twerɛtohɔsɛm yi ase wɔ yɛn kasa mu, ɛfiri sɛ ebia na yɛanya nimdeɛ bi a ɛfa yɛn nkurɔfoɔ nkaeɛ no a wɔasɛe wɔn no ho, baabi a saa twerɛtohɔsɛm yi firi no; anaa sɛ, ɛfiri sɛ ɛbia na yɛbɛnya nimdeɛ bi a ɛfa saa nkurɔfoɔ yi a wɔasɛe wɔn yi nkaaɛ ho; na mepɛ sɛ mehunu sɛ nti a ɛmaa wɔsɛe wɔn.",
                "13": "Afei Amon see no sɛ: O ɔhene, mɛtumi asi no pi akyerɛ wo nipa a ɔbɛtumi akyerɛ twerɛtohɔsɛm no ase; na ɔwɔ biribi a ɔtumi hwɛ, na ɔde kyerɛ tete twerɛtohɔsɛm nyina ara ase; na ɛyɛ akyɛdeɛ a ɛfiri Onyankopɔn hɔ. Na saa nneɛma no wɔfrɛ no asekyerɛdeɛ, na nipa biara rentumi nhwɛ mu gye sɛ wɔahyɛ no, anyɛ saa ɔbɛhwɛ deɛ ɛnsɛ sɛ ɔhwɛ na ɔbɛyera. Na obiara a wɔama no ho kwan sɛ ɔnhwɛ mu no, saa nipa no ara na wɔfrɛ no adehunufoɔ.",
                "14": "Na hwɛ, nkurɔfoɔ a wɔwɔ Sarahɛmla asaase so hene no ne nipa a wɔama no ho kwan sɛ ɔnyɛ saa nneɛma no, na ɔno na ɔwɔ saa akyɛdeɛ kakraka a ɛfiri Onyankopɔn hɔ yi.",
                "15": "Na ɔhene no kaa sɛ adehunufoɔ yɛ kɛseɛ kyɛn nkɔmhyɛni.",
                "16": "Na Amon kaa sɛ adehunufoɔ yɛ adiyifoɔ ne nkɔmhyɛni nso; na nipa biara renya akyɛdeɛ a ɛso sei, gye sɛ ɔwɔ Onyankopɔn tumi a nipa biara ntumi nnya; nso nipa bi bɛtumi anya tumi kɛseɛ a ɛfiri Onyankopɔn hɔ.",
                "17": "Mmom adehunufoɔ bɛtumi ahunu nneɛma a atwa mu, ɛna nneɛma a ɛreba nso, na ɛnam wɔn so na nneɛma nyina ara bɛda adi, anaa sɛ, ahintasɛm bɛda adi, ne nneɛma a ahinta bɛpue ɛhan mu, na nneɛma a wɔnnim no wɔbɛma wɔn ahunu, na nneɛma nso nam wɔn so bɛda adi ama wɔn a anka wɔrennhunu.",
                "18": "Saa na Onyankopɔn ahyehyɛ ato hɔ ama nnipa, sɛ ɔnam gyedie so, nkɔnyaa akɛseɛ; ɛno nti ne ho bɛba mfasoɔ kɛseɛ ama ne yɔnko nnipa.",
                "19": "Na afei, mmerɛ Amon de saa nsɛm a ɔreka yi baa awieɛ no, ɔhene no nyaa ahurisie mmorosoɔ na ɔde naaseɛ maa Onyankopɔn, kaa sɛ: Akyinnigyeɛ biara nni hɔ sɛ ahintasɛm kɛseɛ na ɛwɔ saa mprɛte yi so, na adeɛ a ɔhwɛ mu de kyerɛ aseɛ yi nso akyinnigyeɛ biara nni ho sɛ wɔyɛeɛ sɛ wɔmfa nyi asumasɛm adi nkyerɛ nnipa mma.",
                "20": "O sɛn na Awurade nwuma yɛ nnwanwa fa, na mmerɛ tentene sɛn na ɔne ne nkurɔfoɔ bɛhunu; aane, sɛdeɛ nnipa mma nteaseɛ ne wɔn adwene mu anifira si yɛ den; na wɔnhwehwɛ nyansa, na wɔ nnya ɔpɛ nso sɛ ɔbɛdi wɔn so!",
                "21": "Aane, wɔte sɛ nwura mu nnwankuo a wɔadwane afiri odwanhwɛfoɔ no nkyɛn, na wɔabɔ ahweteɛ, na wɔdwane, na kwaeɛ mu mmoa na ɛmemene wɔn."
            },
            "9": {
                "intro": "Sɛnif ho Nsɛm—Ne nkurɔfoɔ ho nsɛm, ɛfiti mmerɛ a wɔfirii Sarahɛmla asaase so de kɔsi mmerɛ a wɔgyee wɔn firii Lamanfoɔ no nsa mu.",
                "1": "Me, Sɛnif, mmerɛ a wɔkyerɛkyerɛɛ me Nifaefoɔ kasa wieeɛ no, na me nyaa Nifae asaase no ho nimdeɛ wieeɛ no, anaa sɛ asaase a ɛyɛ yɛn agyanom agyapadeɛ a ɛdikan no ho, na wɔsomaa me sɛ me nkɔtetɛ wɔ Lamanfoɔ no mu sɛdeɛ ɛbɛyɛ a mɛhunu sɛdeɛ wɔn asraafoɔ dodoɔ ne wɔn ahoɔden teɛ, na ama yɛn asraafoɔ no aba wɔn so abɛsɛe wɔn—mmom mmerɛ a mehunu sɛ adeɛ bi yɛ wɔ wɔn mu no, mepɛɛ sɛ anka yɛnsɛe wɔn.",
                "2": "Ɛno nti, me ne me nuanom no dii apereapereɛ wɔ ɛserɛ no so, na mepɛɛ sɛ yɛn hene no ne wɔn bɛyɛ nhyehyɛeɛ; na ɛnam sɛ ɔyɛ nnipa a n’asɛm yɛ den na ɔpɛ mogyahwieguo no nti no, ɔhyɛɛ sɛ wɔnkum me; mmom wɔgyee me firii saa owuo no mu mmerɛ a mogya pii ka guiɛ; ɛfiri sɛ agya ne agya kooe, ɛna ɔnua ne ɔnua, kɔsii sɛ yɛn asraafoɔ no mu dodoɔ no ara wuwuui wɔ ɛserɛ no so; na yɛn a wɔankum yɛn no san kɔɔ Sarahɛmla asaase no so, kɔbɔɔ yɛn akosɛm kyerɛɛ wɔn yerenom ne wɔn mma.",
                "3": "Nanso, menyaa anigyeɛ mmorosoɔ sɛ me nsa bɛka yɛn agyanom asaase no nti, meboaboaa nnipa dodoɔ ara a wɔnyaa ɔpɛ sɛ wɔbɛkɔ akɔgye asaase no ano, na yɛhyɛɛ yɛn akwantuo ase bio kɔɔ ɛserɛ no so sɛ yɛrekɔ asaase no so, mmom ɛkɔm dee yɛn, ne amanehunu a ɛyɛ awerɛhoɔ baa yɛn so; ɛfiri sɛ na yɛyɛ nyaa wɔ Awurade yɛn Nyankopɔn nkaeɛ ho.",
                "4": "Nanso yɛkyinkyinii ɛserɛ no so nna bebree akyire yi no, yɛsisii yɛn ntomadan wɔ baabi a wɔkum yɛn nuanom no; na ɛbɛn yɛn agyanom asaase no.",
                "5": "Na ɛbaa sɛ mesan ne me marima no mu nnan kɔɔ kuropɔn no mu, yɛkɔɔ ɔhene no hɔ sɛdeɛ ɛbɛyɛ a mɛhunu ɔhene no adwene, na ama mahunu sɛ ɛsɛ sɛ me ne me nkurɔfoɔ no kɔ na yɛkɔgye asaase no asomdwoeɛ mu a.",
                "6": "Na mekɔɔ ɔhene no nkyɛn, na ɔne me faa apam sɛdeɛ ɛbɛyɛ a mɛgye Lihae-Nifae asaase no ne Silom asaase no.",
                "7": "Na ɔhyɛɛ nso sɛ ne nkurɔfoɔ no mfiri asaase no so, na me ne me nkurɔfoɔ kɔɔe sɛ yɛrekɔgye asaase no.",
                "8": "Na yɛhyɛɛ aseɛ sisii adan, na yɛyɛɛ kuropɔn no afasuo yie, aane, mpo Lihae-Nifae kuropɔn no ne Silom kuropɔn no afasuo.",
                "9": "Na yɛhyɛɛ aseɛ dɔɔ asaase no, aane, na yɛduaa aba ahodoɔ, aburo aba, ne ayuo aba, ne atokoɔ, ne neas, ne sheum ne nuaba ahodoɔ nyina ara bi, na yɛhyɛɛ aseɛ sɛ yɛredɔre na yɛyɛɛ frɔmfrɔm wɔ asaase no so.",
                "10": "Afei sɛɛ na ɛyɛ ɔhene Laman naadaa kwan ne n’aniteɛ sɛ ɔde me nkurɔfoɔ bɛba nkoasom mu, nti na ɔgyaee asaase no mu maa yɛn sɛ yɛnkɔfa no.",
                "11": "Ɛno nti ɛbaa sɛ, yɛtenaa asaase no so bɛyɛ mfie dumienu akyiri no, ɔhene Laman hyɛɛ aseɛ suroo sɛ anhwɛ a me nkurɔfoɔ no ho bɛyɛ den wɔ asaase no so a wɔrentumi nnya wɔn so tumi mfa wɔn mma nkoasom mu.",
                "12": "Na afei nkurɔfoɔ yi yɛ akwadwofoɔ ne abosom somfoɔ; ɛno nti wɔpɛɛ sɛ wɔde yɛn kɔ nkoasom mu, ama wɔafa yɛn nsa ano adwuma so amee; aane, ama wɔanya yɛn nnwan akye awe.",
                "13": "Ɛno nti ɛbaa sɛ ɔhene Laman hyɛɛ aseɛ kanyann ne nkurɔfoɔ no sɛ wɔn ne me nkurɔfoɔ no nni apereapereɛ; ɛno nti akokoakoko ne apereapereɛ hyɛɛ aseɛ baa asaase no so.",
                "14": "Na mfie dummiɛnsa mu wɔ m’ahennie mu wɔ Nifae asaase so no, wɔ Silom anaafoɔ afa mu, mmerɛ a na me nkurɔfoɔ rema wɔn nnwan nsuo ne aduane na wɔredɔ wɔn asaase no, Lamanfoɔ nnipa dɔm baa wɔn so na wɔhyɛɛ aseɛ sɛ wɔrekumkum wɔn, na akyekyere wɔn nnwan, wɔrebubu aburo a ɛwɔ wɔn afuo mu nso.",
                "15": "Aane, na ɛbaa sɛ wɔdwanee, wɔn a wɔn nsa anka wɔn no nyina ara dwane baa Nifae kuropɔn no mu, na wɔsee me sɛ me mmɔ wɔn ho ban.",
                "16": "Na ɛbaa sɛ memaa wɔn akodeɛ na me maa wɔn ntadua, agyan, akofena, ɛna asekan nkoaɛ, ne nkontibaa, ne ntommoɔ, ne akodeɛ ahodoɔ a yɛbɛtumi ayɛ na me neme nkurɔfoɔ no kɔko tiaa Lamanfoɔ.",
                "17": "Aane, wɔ Awurade ahoɔden mu na yɛkɔko tiaa Lamanfoɔ no; ɛfiri sɛ me ne me nkurɔfoɔ suu dendennden frɛɛ Awurade sɛ ɔnye yɛn mfiri yɛn atamfo nsa mu; ɛfiri sɛ yɛkaee ɔgyeɛ a ɔgyee yɛn agyanom no.",
                "18": "Na Onyankopɔn tiee yɛn sufrɛ na ɔtiee yɛn mpaebɔ; na yɛkɔɔ n’ahoɔden mu; aane yɛkɔɔ Lamanfoɔ so, na da koro ne n’anadwo mu no yɛkumm nnipa mpem mmiɛnsa ne aduanan mmiɛnsa; yɛkum wɔn ara kɔsii sɛ yɛpamoo wɔn firi yɛn asaase no so.",
                "19": "Na me ara ankasa mede me ara me nsa, boaae maa wɔsiee wɔn awufoɔ no. Na hwɛ, deɛ ɛyɛ yɛn awerɛhoɔ kɛseɛ ne yɛn abooboo koraa ne sɛ yɛn nuanom ahanu ne aduɔsonkron na wɔkum wɔn."
            },
            "10": {
                "1": "Na ɛbaa sɛ yɛsan hyɛɛ aseɛ sɛ yɛrekyekyere aheman no na yɛsan hyɛɛ aseɛ sɛ yɛn nsa bɛka asaase no asomdwoeɛ mu. Na me maa wɔyɛɛ akodeɛ ahodoɔ bebree, sɛ ɛbɛyɛ a mɛnya akodeɛ ama me nkurɔfoɔ beberee mmerɛ biara a Lamanfoɔ bɛsɔre me nkurɔfoɔ so bio sɛ wɔ ne wɔn rebɛko.",
                "2": "Na mede awɛnfoɔ twaa asaase no ho hyiaae, sɛdeɛ ɛbɛyɛ a Lamanfoɔ no mma yɛn so mpofirimu bio na wɔansɛe yɛn; na sei na meyɛ de bɔɔ me nkurɔfoɔ ne me nnwan ho ban; sɛ wɔnnkɔtɔ yɛn atamfoɔ nsam.",
                "3": "Na ɛbaa sɛ yɛtenaa yɛn agyanom asaase no so mfinhyia bebree, aane, mfie aduonu-mmienu ntam.",
                "4": "Na mehyɛɛ sɛ marima no nɔ asaase no so; na wɔduaa aburo ahodoɔ nyina ara bi ne aduaba ahodoɔ nyina ara bi.",
                "5": "Na mehyɛɛ sɛ mmaa no nso nto asaawa mfa nyɛ ahoma, na wɔmmerɛ, na wɔnyɛ adwuma na wɔnyɛ nwera a ɛyɛ fɛ ahodoɔ nyina ara bi, aane, ne ntoma biara a yɛde kata yɛn adagya so; na sei na yɛyɛɛ frɔmfrɔm wɔ asaase no so—sei na ɛmaa yɛnyaa asomdwoeɛ ntoasoɔ ara wɔ asaase no so mfinhyia aduonu-mmienu no.",
                "6": "Na ɛbaa sɛ ɔhene Laman wuui, na ne ba barima bɛhyɛɛ n’anan mu dii hene. Na ɔhyɛɛ aseɛ kanyann ne nkurɔfoɔ no maa wɔtee atua wɔ me nkurɔfoɔ no so, ɛno nti wɔhyɛɛ aseɛ siesie wɔn ho sɛ wɔbɛba ne me nkurɔfoɔ no abɛko.",
                "7": "Mmom na masoma makwansrafoɔ ama wɔabɔ Semlon asaase no mu aporɔ ahyia, sɛdeɛ ɛbɛyɛ a mehunu wɔn ahoboaboa, ama masi wɔn kwan, ama wɔamma me nkurɔfoɔ so ammɛsɛe wɔn.",
                "8": "Na ɛbaa sɛ wɔfaa Silom asaase no atifi afa mu hɔ, wɔde wɔn dɔm dodoɔ a wɔde akodeɛ a edidisoɔ yi ahyehyɛ wɔn ho, wɔde kuntunu ɛne nnyan, akofena, ne mpea, ne aboɔ, ne ntommoɔ; na wɔayi wɔn tiri ho ama ayɛ kokwakokwa; na wɔde aboa nwoma atwitwa wɔn asene mu.",
                "9": "Na ɛbaa sɛ mehyɛɛ me nkurɔfoɔ no sɛ wɔmfa ɛmaa ne nkwadaa no nsie wɔ ɛserɛ no so; na mesan nso hyɛɛ sɛ me nkɔkorawa no nyina ara a wɔbɛtumi akuta akodeɛ ne mmeranteɛ nyina ara nso a wɔbɛtumi akuta akodeɛ mmoa wɔn ano ne Lamanfoɔ no nkɔko; na mehyehyɛɛ wɔn dibea sɛdeɛ wɔn mfie teɛ.",
                "10": "Na ɛbaa sɛ yɛn ne Lamanfoɔ no kɔkoe; na me, me mpo, a mewɔ me nkɔkorabɔ mu no ne Lamanfoɔ no kɔkoe; Na ɛbaa sɛ yɛde Awurade ahoɔden mu na ɛkɔkoe.",
                "11": "Na, Lamanfoɔ no nnim biribiara a ɛfa Awurade ho, anaa sɛ Awurade ahoɔden ho, ɛno nti wɔde wɔn ho to wɔn ara ankasa ahoɔden so. Nanso sɛ wɔhwɛ no nnipa ahoɔden mu deɛ a na wɔyɛ nkurɔfoɔ a wɔn ho yɛ den.",
                "12": "Na wɔyɛ kekakeka, na wɔn ho yɛ hu, ne nkurɔfoɔ a wɔpɛ mogyahwieguo wɔgye wɔn agyanom amamerɛ di—Wɔgyedi sɛ wɔpamoo wɔn firii Yerusalem asaase so ɛnam wɔn agyanom amumuyɛ nti, na wɔn nuanom fomm wɔn wɔ ɛserɛ no so, na wɔ fomm wɔn nso mmerɛ a wɔretwa ɛpo no.",
                "13": "Na ebio, nso wɔyɛɛ wɔn bɔne mmerɛ a na wɔwɔ wɔn agyapadeɛ asaase a ɛdi kan no so no, akyire yi a wɔtwaa ɛpo no, na ne nyina ara nti ne sɛ na Nifae yɛ obi a ɔdi Awurade mmaransɛm no so yie—ɛno nti ɔsɔɔ Awurade ani, na Awurade tiee ne mpaebɔ, na ɔnyaa ho mmuaeɛ, na ɔno na ɔyɛe wɔn akwantuo wɔ ɛserɛ no so kandifoɔ.",
                "14": "Na ne nuanom bofuu no ɛfiri sɛ wɔante Awurade dwumadie ase; Wɔn bo nso fuu no wɔ ɛpo no so ɛfiri sɛ wɔyɛɛ wɔn akoma den tiaa Awurade.",
                "15": "Na wɔn bo fuu no bio mmerɛ a wɔduruu bɔhyɛ asaase no so no, ɛfiri sɛ wɔkaa sɛ wagye nkurɔfoɔ no so amanmuo afiri wɔn nsa mu; na wɔpɛɛ sɛ wɔbɛkum no.",
                "16": "Na wɔn bo fuu no bio ɛfiri sɛ ɔfiri kɔɔ ɛserɛ no so sɛdeɛ Awurade hyɛɛ no no, na ɔfaa twerɛtohɔsɛm a wɔakrukyire wɔ yaawa mprɛte so no, na wɔkaa sɛ wawia wɔn.",
                "17": "Na saa na wɔde akyerɛkyerɛ wɔn mma sɛ wɔntan wɔn, na mpo wɔn nkumkum wɔn, na mpo wɔn nwia wɔn na wɔnmfom wɔn nneɛma, na wɔnyɛ biribiara a wɔbɛtumi ayɛ de asɛe wɔn; ɛno nti wɔnyaa ɔtan a ɛnniawieɛ de maa Nifae mma.",
                "18": "Na ɛnam yei ara nti na ɔhene Laman, nam naadaa, ne nyansakwan so, ne bɔhyɛ a ɛyɛ ahomeka daadaa me, ama mede me nkurɔfoɔ aba asaase yi so sɛ wɔn mɛsɛe wɔn; aane, na yɛahunu amane mfie bebree yi mu wɔ asaase no so.",
                "19": "Na afei me, Sɛnif, mekaa saa nsɛm yi nyina ara a ɛfa Lamanfoɔ ho kyerɛɛ me nkurɔfoɔ ho akyire yi no, me kanyan wɔn sɛ wɔmfa wɔn ahoɔden nkɔ ɔko mmerɛ a wɔde wɔn werɛ ahyɛ Awurade mu; ɛno nti yɛne wɔn dii apereapereɛ animu ne animu.",
                "20": "Na ɛbaa sɛ, yɛpamoo wɔn bio firii yɛn asaase no so; na yɛkumm wɔn ɛkumm kɛseɛ, na wɔdɔɔso ara a yɛantumi ankan wɔn dodoɔ mpo.",
                "21": "Na ɛbaa sɛ, yɛsan baa yɛn ara yɛn asaase so bio, na me nkurɔfoɔ no hyɛɛ aseɛ bio sɛ wɔreyɛn wɔn nnwan, na wɔyɛɛ mfuo nso.",
                "22": "Na afei me, ɛnam sɛ mayɛ akɔkora nti no, mede aheman no hyɛɛ me mmammarima no mu baako nsa; ɛno nti merenka bio. Na Awurade nhyira me nkurɔfoɔ. Amen."
            },
            "11": {
                "1": "Na afei ɛbaa sɛ Sɛnif de n’ahennie maa Noa, ne mmammarima no mu baako; ɛno nti Noa hyɛɛ aseɛ dii n’agya adeɛ; na wannante n’agya akwan so.",
                "2": "Na hwɛ, wanni Onyankopɔn mmaransɛm so, mmom ɔnantee deɛ ɔno ara n’akoma pɛ so. Na ɔnyaa yerenom ne mpenafoɔ bebree. Na ɔmaa ne nkurɔfoɔ yɛɛ bɔne, na wɔyɛɛ deɛ ɛyɛ akyiwadeɛ wɔ Awurade anim. Aane, na wɔbɔɔ adwaaman ne atirimuɔdensɛm ahodoɔ bebree.",
                "3": "Na ɔde ɛtoɔ too hɔ sɛdeɛ wɔwɔ nyina ara no, wɔnkyɛ mu num, wɔn sika kɔkɔɔ mu nkyɛm num, ne wɔn dwetɛ, ne wɔn sif ne wɔn kɔɔbere, ne yaawa ne wɔn dadeɛ; ne wɔn ayɛnmoa a wɔadɔree, ne wɔn aburo nyina ara nso mu nkyemuu num mma no.",
                "4": "Na yei nyina ara na ɔfaae de boa ne ho, ɛne ne yerenom ɛne ne mpenafoɔ, ne n’asɔfoɔ nso, ɛne wɔn yerenom ne wɔn mpenafoɔ; sei na ɔyɛe de sesaa aheman no mu nhyehyɛeɛ.",
                "5": "Na ɔtuu asɔfoɔ a n’agya hyɛɛ wɔn asɔfoɔ no nyina ara adeɛ so, na ɔyii afoforɔ hyɛɛ wɔn anan mu, wɔn sɛsofoɔ a wɔamema wɔn ho so wɔ ahomasoɔ akoma mu.",
                "6": "Aane, sei na wɔde taee wɔn akwadworɔ akyiri ɛne wɔn abosom som mu, ɛne wɔn adwamanmmɔ mu ɛnam ɛtoɔ a ɔhene Noa de ato ne nkurɔfoɔ so nti; sei na nkurɔfoɔ no yɛɛ adwumaden de boaa amumuyɛ.",
                "7": "Aane, na wɔn nso bɛyɛɛ abosomsomfoɔ, ɛfiri sɛ ɔhene no ne n’asɔfoɔ de kasahunu ne nsɛm a ɛyɛ naadaa dɛfɛdɛfɛɛ wɔn; na wɔkaa nsɛm a ɛyɛ naadaa kyerɛɛ wɔn.",
                "8": "Na ɛbaa sɛ ɔhene Noa sisii adan akɛseɛ a ɛyɛ fɛ bebree, na ɔde nnua a wɔasene no fɛfɛɛfɛ, ɛne nneɛma ahodoɔ a ɛsombo nyina ara bi, deɛ wɔde sika kɔkɔɔ, ne dwetɛ, ne dadeɛ, ne yaawa, ne sif, ne kɔɔbere ayɛ siesiee adan no.",
                "9": "Na ɔsii ahemfie a emu baae nso maa ne ho, na ɔde ahenwa sii mfimfini, ɔde dua a ɛyɛ fɛ ne sika kɔkɔɔ, ne dwetɛ, ne nneɛma a ɛsombo na siesie ne nyina ara ho.",
                "10": "Na ɔmaa n’adwumafoɔ nso de dua a ɛyɛ fɛ, ne kɔɔbere, ne yaawa ne anwenedeɛ a ɛyɛ fɛ ahodoɔ bebree na esiesiee tɛmpol afasuo no.",
                "11": "Na nkonnwa a ɔde sisii asɔfoɔ mpanimfoɔ no hɔ deɛ, ɛboro nkonnwa nkaeɛ no nyina ara so, ɔde sika kɔkɔɔ a wɔmfraa mu siesiee ho; na ɔmaa wɔyɛɛ nkatanim anwenedeɛ sisii wɔn anim, sɛdeɛ wɔbɛtumi ahome so na wɔde wɔn abasa agugu so wɔ mmerɛ a wɔreka atorɔsɛm ne nsɛmhunu akyerɛ ne nkurɔfoɔ no.",
                "12": "Na ɛbaa sɛ ɔsii abantentene wɔ tɛmpol no nkyɛn; aane, abantentene a ɛware ara yie, na ɛware ara a ɔtumi gyina n’atifi na ɔhwɛ Silom asaase ne Semlon asaase a na Lamanfoɔ wɔ so no; na ɔtumi mpo hunu asaase a atwa ho ahyia nyina ara.",
                "13": "Na ɛbaa sɛ ɔmaa wɔsisii adan bebree wɔ Silom asaase no so; na ɔma wɔsii abantentene kɛseɛ wɔ pampa bi ɛwɔ Silom asaase no atifi, baabi a na ɛyɛ Nifae mma no ahomegyebea wɔ mmerɛ a wɔdwane firii asaase no so no; na saa nneɛma yi, ahonyadeɛ a ɔnya firii ɛtoɔ a ɔgye firii ne nkurɔfoɔ no hɔ no na ɔde yɛeɛ.",
                "14": "Na ɛbaa sɛ ɔde n’akoma too n’ahonyadeɛ so, na ɔne ne yerenom ne ne mpenafoɔ no dii wɔn mmerɛ wɔ abrabɔ basabasa mu; na saa ara nso na n’asɔfoɔ no ne adwamammɔfoɔ dii wɔn mmerɛ.",
                "15": "Na ɛbaa sɛ ɔduaa bobeturo twaa asaase no ho hyiaa; na ɔsii nsakyiiadeɛ na ɔyɛe bobensa maa ɛbuuso; ɛno nti ɔbɛyɛɛ ɔsanomfoɔ ne ne nkurɔfoɔ nso saa ara.",
                "16": "Na ɛbaa sɛ Lamanfoɔ no hyɛɛ aseɛ baa ne nkurɔfoɔ no so, wɔn mu kakra bi a ɔrehwɛ wɔn nnwan so, na wɔkumkum wɔn wɔ ɛsrɛ no so.",
                "17": "Na ɔhene Noa somaa wɔn a wɔwɛn asaase no sɛ wɔnkɔ pamo wɔn mfiri so; na wannsoma nnipa dodoɔ nti, Lamanfoɔ no baa wɔn so bɛkum wɔn, na wɔpamoo wɔn nnwan no mu bebree firii asaase no so; sei na Lamanfoɔ no hyɛɛ aseɛ sɛee wɔn, daa ɛtan a wɔtan wɔn no adi wɔ wɔn so.",
                "18": "Na ɛbaa sɛ ɔhene Noa somaa n’asraafoɔ kɔɔ wɔn so, na wɔpamoo wɔn, anaa sɛ wɔpamoo wɔn mmerɛ kakra; ɛno nti, wɔsann wɔn akyiri a na wɔredi dɛ wɔ deɛ ɔtumi sɛee no ho.",
                "19": "Na afei, ɛnam saa nkunimdie kɛseɛ yi nti, wɔmaa wɔn ho so wɔ ahomasoɔ mu wɔ wɔn akoma mu; wɔtuu wɔn ho wɔ wɔn ara ankasa wɔn ahoɔden mu kaa sɛ, wɔn mu aduonum tumi gyinaa Lamanfoɔ mpem mpem anim; na sei na wɔde tuu wɔn ho, na wɔn ani gyee mogyasɛm ne wɔn nuanom mogyahwieguo ho, na wɔyɛɛ sei ɛnam wɔn hene no ne wɔn asɔfoɔ no atirimuɔdensɛm nti.",
                "20": "Na ɛbaa sɛ na ɔbarima bi wɔ wɔn mu a ne din de Abinadae; na ɔnantee wɔn mu, na ɔhyɛɛ aseɛ hyɛɛ nkɔm, kaa sɛ: hwɛ, sei na Awurade seɛ; na sei na wahyɛ me sɛ, kɔ, na kɔse nkurɔfoɔ yi sɛ, sei na Awurade seɛ—Mmusuo nka saa nkurɔfoɔ yi, ɛfiri sɛ mahunu wɔn akyiwasɛm ne wɔn atirimuɔdensɛm, ne wɔn adwaamanmmɔ; na gye sɛ wɔsakyeraae, anyɛ saa a mɛba wɔn so wɔ m’abufuo mu.",
                "21": "Na gye sɛ wɔsakyera na wɔsan ba Awurade wɔn Nyankopɔn nkyɛn, hwɛ, mede wɔn bɛhyɛ wɔn atamfo nsa; aane, na wɔde wɔn bɛba nkoasom mu, na wɔbɛhunu amane wɔ wɔn atamfo nsa ano.",
                "22": "Na ɛbɛba sɛ wɔbɛhunu sɛ mene wɔn Awurade wɔn Nyankopɔn, na meyɛ Onyankopɔn ninkufoɔ a merebɛsra me nkurɔfoɔ amumuyɛ.",
                "23": "Na ɛbɛba sɛ gye sɛ nkurɔfoɔ yi sakyera na wɔsan ba Awurade wɔn Nyankopɔn nkyɛn, anyɛ saa a wɔde wɔn bɛba nkoasom mu; na obiara nni hɔ a ɔbɛgye wɔn, gye sɛ Awurade Nyankopɔn Otumfoɔ.",
                "24": "Aane, na ɛbɛba sɛ mmerɛ a wɔbɛsu afrɛ me no, mɛyɛ nyaa atie wɔn sufrɛ, aane na mɛma kwan ama wɔn atamfo aha wɔn.",
                "25": "Na gye sɛ wɔsakyera wɔ ayitoma ne nsoo mu, na wɔsu dendennden frɛ Awurade wɔn Nyankopɔn, merentie wɔn mpaebɔ, na mennye wɔn mfiri wɔn amanehunu mu; na sei na Awurade seɛ, na sei na wɔahyɛ me sɛ menka.",
                "26": "Afei ɛbaa sɛ mmerɛ a Abinadae kaa saa nsɛm yi kyerɛɛ wɔn no, wɔn bo fuu no, na wɔhwehwɛɛ sɛ wɔyi ne nkwa firi hɔ; na Awurade yii no firii wɔn nsa mu.",
                "27": "Afei mmerɛ a ɔhene Noa tee saa nsɛm yi a Abinadae ka kyerɛɛ ne nkurɔfoɔ no, ɔno nso bo fuui na ɔkaa sɛ: Hwan ne Abinadae, a ɔrebɛbu me ne me nkurɔfoɔ atɛn anaa hwan ne saa Awurade no a ɔde amanehunu kɛseɛ reba me nkurɔfoɔ so yi?",
                "28": "Mese mo sɛ momfa Abinadae mmera ha na menkum no, ɛfiri sɛ waka saa nsɛm yi de rekanyan me nkurɔfoɔ ama obiara bo afu ne yɔnko, na ɔde apereapereɛ aba me nkurɔfoɔ mu; ɛno nti mɛkum no.",
                "29": "Na nkurɔfoɔ no ani afira; ɛno nti wɔyɛɛ wɔn akoma den tiaa Abinadae nsɛm no, na ɛfiri saa mmerɛ no rekɔ no wɔpɛɛ sɛ wɔkyere no. Na ɔhene Noa yɛɛ n’akoma den tiaa Awurade asɛm, na wansakyeraɛ amfiri ne nneyɛɛ bɔne ho."
            },
            "12": {
                "1": "Na ɛbaa sɛ mfie mmienu akyiri no Abinadae danee ne ho baa wɔn mu, a ɛno nti wɔn anhunu no, na ɔhyɛɛ aseɛ sɛ ɔrehyɛ nkɔm wɔ wɔn mu sɛ: Sei na Awurade hyɛɛ me sɛ—Abinadae kɔ na kɔhyɛ nkɔm kyerɛ me nkurɔfoɔ yi, ɛfiri sɛ wɔayɛ wɔn akoma den atia me nsɛm; wɔansakyera wɔ wɔn nneyɛɛbɔne ho; ɛno nti, mede mabufuo bɛba wɔn so, aane, mabufuhyeɛ mu na mede bɛba wɔn so wɔ wɔn amumuyɛ ne wɔn akyiwasɛm ho.",
                "2": "Aane, mmusuo nka saa awoɔntoatoasoɔ yi! Na Awurade see me sɛ: tene wo nsa na hyɛ nkɔm ka sɛ: Sei na Awurade seɛ, ɛbɛba sɛ awoɔntoatoasoɔ yi, ɛnam wɔn amumuyɛ nti wɔde wɔn bɛba nkoasom mu; na wɔbɛbobɔ wɔn aso mu; aane, na nnipa bɛma wɔn anantenante, na wɔakumkum wɔn; na ɛwie mu mpɛtɛ, ne nkraman, aane, ne nwura mu mmoa bɛwe wɔn nam.",
                "3": "Na ɛbɛba sɛ wɔbɛbu ɔhene Noa nkwa mpo te sɛ ataadeɛ a ɛgu fononoo hyeehyee mu; na wahunu sɛ meyɛ Awurade.",
                "4": "Na ɛbɛba sɛ mede amanehunu a ɛmu yɛ den bɛba me nkurɔfoɔ yi so, aane, mede ɔkɔm ne nsaeyareɛ bɛba wɔn so; na mɛma wɔateatea mu awerɛhoɔ mu ɛda muu no nyina ara.",
                "5": "Aane, na mɛma wɔde nnesoa akyekyere wɔn akyiri; na wɔapia wɔn sɛ afunumu a ɔntumi nkasa.",
                "6": "Na ɛbɛba sɛ mede asukɔkyea bɛgu wɔn so, na ɛbɛkumkum wɔn; na apueɛ mframa nso bɛbɔ wɔn; na ntummoa bɛsɛe wɔn asaase nso, na wɔawe wɔn aburo fuu.",
                "7": "Na nsaeyareɛ a ɛmu yɛ den bɛbɔ wɔn—na mɛyɛ yei nyina ara ɛnam wɔn amumuyɛ ne wɔn akyiwasɛm nti.",
                "8": "Na ɛbɛba sɛ gye sɛ wɔsakyera anyɛ saa a mɛsɛe wɔn afiri asaase ani so korakora; na wɔbɛgya wɔn ho nsɛm ato hɔ na mɛkora yei de ama aman foforɔ a wɔbɛba abɛfa asaase no; aane, mpo yei na mɛyɛ de ada nkurɔfoɔ yi akyiwasɛm adi akyerɛ aman foforɔ. Na nneɛma bebree na Abinadae hyɛɛ ho nkɔm tiaa nkurɔfoɔ yi.",
                "9": "Na ɛbaa sɛ wɔn bo fuu no; na wɔfaa no kyekyeree no, na wɔsoaa no kɔɔ ɔhene no anim na wɔsee no sɛ: Hwɛ, yɛde ɔbarima yi aba w’anim,deɛ wahyɛ nkɔm bɔne a ɛfa wo nkurɔfoɔ ho, na ɔkaa sɛ Onyankopɔn bɛsɛe wɔn.",
                "10": "Na ɔhyɛɛ nkɔm bɔne nso a ɛfa wo nkwa ho, na ɔkaa sɛ wo nkwa bɛyɛ sɛ ataadeɛ a ɛgu fononoo gya mu.",
                "11": "Na ɔhyɛɛ bio sɛ wo bɛyɛ sɛ edua, mpo te sɛ edua a awoɔ wɔ ewura mu, deɛ mmoa fa so na wɔtiatia so wɔ wɔn nan ase.",
                "12": "Na ɔkaa bio sɛ wobɛyɛ sɛ hwerɛmo so nhwiren a sɛ ɛbere yie a, na mframa bɔ a ɛte pete asaase so. Na wɔyɛɛ sɛdeɛ Awurade na aka no. Na ɔkaa sɛ yei nyina ara bɛba wo so ɛnam wo amumuyɛ nti, na gye sɛ wo sakyera.",
                "13": "Na afei, O ɔhene ɛdeɛn bɔne kɛseɛ na wayɛ yi; anaa sɛ ɛdeɛn na wo nkurɔfoɔ ayɛ, ama Nyankopɔn abu yɛn fɔ yi anaa sɛ saa ɔbarima yi abu yɛn atɛn yi?",
                "14": "Na afei, O ɔhene hwɛ yɛnni fɔ, na wo, O ɔhene wo nnyɛɛ bɔne; ɛno nti saa ɔbarima yi adi atorɔ afa wo ho na wahyɛ nkɔm hunu.",
                "15": "Na hwɛ, yɛn ho yɛ den yɛrenkɔ nkoasom mu, anaa sɛ yɛn atamfo mfa yɛn nnɔmum nso; aane, na wayɛ frɔmfrɔm wɔ asaase yi so, na wobɛkɔ so ayɛ frɔmfrɔm nso.",
                "16": "Hwɛ, ɔbarima no nie, yɛde no hyɛ wo nsa; yɛ no deɛ wo hwɛ a ɛyɛ ma wo.",
                "17": "Na ɛbaa sɛ ɔhene Noa hyɛɛ sɛ wɔmfa Abinadae nto afiase; na ɔsee asɔfoɔ no sɛ wɔmmoa wɔn ano na ɔne wɔn nwenwene deɛ ɔmfa nyɛ no.",
                "18": "Na ɛbaa sɛ wɔsee ɔhene no sɛ: Fa no bra ha na yɛmmisa no nsɛm; na ɔhene no hyɛɛ sɛ wɔmfa no mmara wɔn anim.",
                "19": "Na wɔhyɛɛ aseɛ bisabisaa no nsɛm, ama nano afomfom na wɔanya biribi de atia no abu no fɔ; na ɔyii wɔn ano akokoɔduro mu, na ɔtumi yiyii wɔn nsɛm no nyina ara ano pɛpɛɛpɛ, aane; ɛmaa wɔn ho dwirii wɔn; na ɔgyinae wɔn nsɛm a wɔbisaa no no nyina ara ano, na ɔtumi yiyii wɔn nsɛm no ano pɛpɛɛpɛ maa wɔkaa wɔn ano too mu.",
                "20": "Na ɛbaa sɛ wɔn mu baako see no sɛ: Ɛdeɛn na nsɛm a wɔatwerɛ yi kyerɛ, deɛ yɛn agyanom kyerɛkyerɛɛ yɛn sɛ:",
                "21": "Sɛdeɛ obi a ɔnam mmepɔ so ka asɛmpa mu papa no nan si yɛ fɛ; deɛ ɔma wɔte asomdwoesɛm, deɛ ɔde asɛmpa mu papa ba, deɛ ɔma wɔte nkwagyeɛ asɛm, na ɔka kyerɛ Sion sɛ, Wo Nyankopɔn di hene;",
                "22": "W’awɛmfoɔ bɛma wɔn nne so; wɔbɛbom de nne ato dwom; ɛfiri sɛ wɔn ani tua sɛ Awurade de Sion bɛba bio;",
                "23": "Monni ahurisie; mo nto dwom Yerusalem mmea mmea a ada mpan; na Awurade akyekyere ne nkurɔfoɔ werɛ, wadi ama Yerusalem;",
                "24": "Awurade ayi ne basa kronkron no ho wɔ aman nyina ara ani so, na wiase ano nyina ara ahunu yɛn Nyankopɔn nkwagyeɛ anaa?",
                "25": "Na afei Abinadae see wɔn sɛ: Moyɛ asɔfoɔ, na moahyɛda sɛ mo bɛ kyerɛkyerɛ saa nkurɔfoɔ yi, na wɔate nkɔmhyɛ Honhom ase, na yei nyina ara akyiri no mopɛ sɛ mohunu adeɛ a saa nneɛma yi nyina ara ase kyerɛ firi me hɔ anaa?",
                "26": "Mese mo sɛ: mmusuo nka mo sɛ mo adanedane Awurade akwan! Ɛfiri sɛ sɛ mote saa nneɛma yi ase, na moankyerɛkyerɛ wɔn a; na moadanedane Awurade akwan.",
                "27": "Moamfa mo akoma amma nteaseɛ; ɛno nti, moannyɛ anyansafoɔ. Ɛneɛ ɛdeɛn na mokyerɛkyerɛɛ saa nkurɔfoɔ yi?",
                "28": "Na wɔsee sɛ: Yɛkyerɛkyerɛ Mose mmara.",
                "29": "Na bio ɔsee wɔn sɛ: Sɛ mokyerɛkyerɛ Mose mmara a, adɛn nti na mo nni so? Adɛn nti na mode mo akoma ato ahonyadeɛ so? Adɛn nti na mobɔ adwaaman na mosɛe moahoɔden wɔ adwamammɔfoɔ ho, aane, na mo ma saa nkurɔfoɔ yi yɛ bɔne, ɛno nti Awurade nim deɛ nti a wasoma me sɛ me mɛhyɛ nkɔm ntia nkurɔfoɔ yi, aane, deɛ ɛyɛ bɔne kɛseɛ mpo tia saa nkurɔfoɔ yi?",
                "30": "Anaa monnim sɛ meka nokware? Aane, monim sɛ meka nokware; na ɛwɔ sɛ mo ho popo wɔ Onyankopɔn anim.",
                "31": "Na ɛbɛba sɛ mobɛhunu amane wɔ mo ara mo amumuyɛ nti, ɛfiri sɛ moaka sɛ mokyerɛkyerɛ Mose mmara. Na ɛdeɛn na monim fa Mose mmara ho? Nkwagyeɛ firi Mose mmara mu ba anaa? Ɛdeɛn na moka?",
                "32": "Na wɔbuae kaa sɛ nkwagyeɛ nam Mose mmara so ba.",
                "33": "Na afei Abinadae see wɔn sɛ: Menim sɛ sɛ modi Onyankopɔn mmaransɛm so a mo bɛnya nkwa; aane, sɛ modi mmaransɛm a Awurade maa Mose wɔ bepɔ Sinai so no a ɔse:",
                "34": "Me ne Awurade wo Nyankopɔn a meyii wo firii Misraim asaase so firi nkoasom fie mu.",
                "35": "Nnya Nyame foforɔ bi nka me ho.",
                "36": "Mma mo nnyɛ ohoni biara anaa adeɛ ɛwɔ wiem wɔ soro anaa deɛ ɛwɔ asaase so wɔ fam mma mo ho.",
                "37": "Afei Abinadae bisaa wɔn sɛ, Mo ayɛ yei nyina ara? Mese mo sɛ, Daabi, mo nnyɛɛe. Na moakyerɛkyerɛ saa nnipa yi sɛ wɔn nyɛ saa nneɛma yi nyina ara? Mese mo sɛ, Daabi mo nnyɛe."
            },
            "13": {
                "1": "Na afei mmerɛ a ɔhene no tee nsɛm yi no, ɔsee n’asɔfoɔ no sɛ: Momfa saa nnipa yi mfiri ha nkɔ, na monkum no; na ɛdeɛn na yɛne no wɔ yɛ, ɛfiri sɛ wabɔ dam.",
                "2": "Na wɔsɔre gyinaae na wɔyɛe sɛ wɔde wɔn nsa rekɔka no; na ɔne wɔn gyinaae, na ɔsee wɔn sɛ:",
                "3": "Ɛmma mommfa mo nsa nka me, ɛfiri sɛ Onyankopɔn bɛkum mo, sɛ mo de mo nsa ka me a, ɛfiri sɛ memfaa nsɛm a Awurade de ama me sɛ memfa ma mo no mmaa mo; ɛna menkaa deɛ mobisaa me no nkyerɛ mo; ɛno nti Onyankopɔn ɛmma kwan ma wɔn nsɛe me saa mmerɛ yi.",
                "4": "Mmom ɛwɔ sɛ me ma mmaransɛm a Onyankopɔn hyɛɛ me no ba mu; na ɛnam sɛ maka nokware no akyerɛ mo nti no mo bo afu me. Na bio, ɛnam sɛ maka Onyankopɔn asɛm nti no moabu me sɛ mabɔ dam.",
                "5": "Afei ɛbaa sɛ Abinadae kaa saa nsɛm yi wieeɛ no, ɔhene Noa nkurɔfoɔ no surooe sɛ wɔde wɔn nsa bɛka no, ɛfiri sɛ na Awurade Honhom wɔ ne so; na n’anim hyerɛn mmorosoɔ, mpo sɛdeɛ Mose deɛ yɛe mmerɛ a na ɔwɔ bepɔ Sinai so ne Awurade rekasa no.",
                "6": "Na tumi ne akwanya a ɛfiri Onyankopɔn hɔ na ɔde kasaaeɛ; na ɔtoaa ne nsɛm so sɛ:",
                "7": "Moahunu sɛ mo nni tumi sɛ mokum me, ɛno nti mewie m’asɛm ka. Aane, me hunu sɛ ɛtwa mo kɔ mo akoma mu ɛfiri sɛ meka deɛ ɛyɛ nokware a ɛfa mo amumuyɛ ho.",
                "8": "Aane, na me nsɛm yɛ mo nnwanwa ne ahodwiri, na ɛhyɛ mo abufuo.",
                "9": "Mmom mewie m’asɛm ka; na ɛmfa baabi a mɛkɔ ho, sɛ mɛnya nkwa nkoaa deɛ a.",
                "10": "Mmom yei deɛ meka kyerɛ mo, deɛ mo de yɛ me, yei akyire no, ɛbɛyɛ ne nhwɛsoɔ ne sunsum ama nneɛma a ɛbɛba.",
                "11": "Na afei merekenkan Nyankopɔn mmaransɛm nkaeɛ no akyerɛ mo, ɛfiri sɛ mehunu sɛ wɔntwerɛɛ wɔ mo akoma mu; mehunu sɛ moasua na mo akyerɛkyerɛ amumuyɛ wɔ mo nkwana dodoɔ no mu.",
                "12": "Na afei, mokae sɛ mesee mo sɛ: mma monnyɛ ohoni biara anaa adeɛ a ɛwɔ wiem wɔ soro anaa deɛ ɛwɔ asaase so wɔ fam, anaa deɛ ɛwɔ nsuo mu wɔ asaase ase.",
                "13": "Na ebio: Mma monkoto wɔn anaa nsom wɔn; na me Awurade wo Nyankopɔn meyɛ Onyankopɔn nunkufoɔ a metua agyanom amumuyɛ so ka wɔ mma so kɔsi awoɔ ntoatoasoɔ mmiɛnsa ne ɛnan a wɔtan me soɔ.",
                "14": "Na mehunu mpempem a wɔdɔ me na wɔdi me mmaransɛm so mmɔbɔ.",
                "15": "Mmɔ Awurade wo Nyankopɔn din kwa; na Awurade remma deɛ ɔbɔ ne din kwa no mfa ne ho tɔtorɔtɔ.",
                "16": "Kae homeda no na yɛ no kronkron.",
                "17": "Nna nsia na yɛ adwuma, na yɛ w’adwuma nyina ara;",
                "18": "Na ɛda a ɛtɔ so nson no yɛ homeda ma Awurade wo Nyankopɔn, nyɛ adwuma biara, wo ne wo babarima anaa wo babaa, wakoa, anaa wo somfo, anaa w’anantwie, anaa wo hɔhoɔ a ɔwɔ wo fie apono mu;",
                "19": "Na nna nsia na Awurade de yɛɛ ɔsoro ne asaase, ne ɛpo, ne deɛ ɛwɔ mu nyina ara, ɛno nti Awurade hyiraa homeda no, na ɔyɛe no kronkron.",
                "20": "Di w’agya ne wo na ni na wo nna aware asaase a Awurade wo Nyankopɔn de bɛma woɔ no so.",
                "21": "Nni awu",
                "22": "Nsɛe awareɛ. Mmɔ korɔnoo.",
                "23": "Nni adasekunumu ntia wo yɔnko.",
                "24": "Mma w’ani mmerɛ wo yɔnko fie, mma w’ani mmerɛ wo yɔnko yere anaa ne somfoɔ, anaa n’abaawa, anaa ne nantwie, anaa n’afunumu, anaa biribiara a ɛyɛ wo yɔnko deɛ.",
                "25": "Na ɛbaa sɛ, Abinadae wiee saa nsɛm yi ka no, ɔsee wɔn sɛ: Moakyerɛkyerɛ saa nkurɔfoɔ yi sɛ wɔn hwɛ na wɔnyɛ saa nneɛma yi nyina ara sɛdeɛ wɔbɛdi saa mmaransɛm yi so anaa?",
                "26": "Me se mo sɛ, Daabi; na sɛ moayɛ a, anka Awurade remma memma na memmɛhyɛ nkɔm bɔne a ɛfa saa nkurɔfoɔ yi ho.",
                "27": "Na moaka sɛ nkwagyeɛ nam Mose mmara so na ɛba. Mese mo sɛ ɛhia sɛ mobɛdi Mose mmara so mmerɛ yi mu; mmom mese mo sɛ, mmerɛ no bɛba a ɛnhia bio sɛ mobɛdi Mose mmara so.",
                "28": "Na bio, Me se mo sɛ, nkwagyeɛ nnam mmara no nko ara so na ɛba; na sɛ ɛnnyɛ mpata no a, deɛ Onyankopɔn no ara ankasa rebɛyɛ ama ne nkurɔfoɔ bɔne ne wɔn amumuyɛ a, anka sɛdeɛ ɛteɛ biara no wɔbɛyera, ɛmfa ho mpo sɛ Mose mmara no wɔ hɔ.",
                "29": "Na afei mese mo sɛ ɛhia sɛ na mmara wɔ hɔ ma wɔde ma Israel mma, aane, mmara a ɛyɛ den mpo; ɛnam sɛ na wɔyɛ ɛkɔnseneɛfoɔ, wɔn ho yɛ hare wɔ amumuyɛ ho, na wɔyɛ nyaa wɔ Awurade wɔn Nyankopɔn nkae ho.",
                "30": "Ɛno nti mmera wɔ hɔ a wɔde maa wɔn, aane, nhyehyɛeɛ ne ayɛdeɛ ho mmara, mmara a na ɛwɔ sɛ wɔdi so pɛpɛɛpɛ dabiara, ama wɔde akae wɔn Nyankopɔn ne wɔn asɛdeɛ a ɛwɔ sɛ wɔyɛ de ma no.",
                "31": "Na hwɛ, mese mo sɛ, yeinom nyina ara bɛyɛ nhwɛsoɔ ama nneɛma a ɛbɛba.",
                "32": "Na afei, wɔtee mmara no ase anaa? Mese mo sɛ Daabi, nyɛ wɔn nyina ara na ɛtee mmara no ase na yei firi wɔn akoma den; ɛfiri sɛ wɔnte aseɛ sɛ nipa biara rennya nkwagyeɛ gye sɛ ɛnam Onyankopɔn dima no so.",
                "33": "Na hwɛ, nti Mose anhyɛ wɔn nkɔm a ɛfa Mesaia mmaeɛ no ho, sɛ Onyankopɔn bɛdi ama ne nkurɔfoɔ? Aane, na nkɔmhyɛfoɔ no nyina ara mpo a wɔhyɛɛ nkɔm fiti mmerɛ a wiase hyɛɛ aseɛ no—wɔnnkasaae bebree mfaa saa nneɛma yi ho anaa?",
                "34": "Na wɔanka sɛ ɛsɛ sɛ Onyankopɔn no ara ankasa ba fam wɔ nnipa mma mu na wafa nnipa honamdua ahyɛ na ɔde tumi kɛseɛ anante asaase ani so?",
                "35": "Aane, na wɔanka nso sɛ ɔbɛma awufoɔ wusɔreɛ aba mu, na ɔno ara deɛ wɔbɛteetee no na wahunu amane anaa?"
            },
            "14": {
                "1": "Aane, Yesaia mpo anka sɛ: Hwan na wagye yɛn asɛnka no adie, na Awurade abasa no, hwan nso na ada no adie ama no ahunu?",
                "2": "Na ɔbɛnyini sɛ duafoforɔ wɔ n’anim, sɛ nhini a apue afiri asaase pɛsɛɛ mu; ɔnni ahoɔfɛ na ɔnni animuonyam, na yɛhunu no no, na ɔnni ahoɔfɛ a ɛbɛma yɛapɛ n’asɛm.",
                "3": "Wɔbuu no animtia, na nnipa poo no, ɔyɛ nnipa a ɔhunu ayaayaadeɛ na ɔnim anibereɛ; na wɔbuu no animtia sɛ obi a nnipa yi wɔn ani hunta no, na yɛammu no hwee.",
                "4": "Ampa, wasoa yɛn anibereɛ no, na yɛn ayaayaadeɛ no nso, wasoa; na yɛn deɛ, yɛbuu no sɛdeɛ wɔahwe no no, deɛ Onyankopɔn aka no de no ahyɛ amaneɛ mu.",
                "5": "Na yɛn mmaratoɔ nti na wɔpiraa no, yɛn amumuyɛ nti na wɔdwerɛɛ no; yɛn asomdwoeɛ ho asotweɛ daa ne so, na ne mmaa ntampea na wɔde asa yɛn yadeɛ.",
                "6": "Yɛn nyina ara afom kwan sɛ nnwan, yɛdanedane fefaa yɛn akwan so, na Awurade maa yɛn nyina ara amumuyɛ kɔdaa ne so.",
                "7": "Wɔhyɛɛ no aniɛyaa, ɔhunu amane na ɔno deɛ, wammue n’ano; sɛ adwammaa a wɔde no rekɔ akɔkum no, sɛ odwanten a watɔ ne ho nwitwitwafoɔ anim mum no, nti wammue n’ano.",
                "8": "Wɔyii no firii afiase ne atɛmmuo mu; na hwan na ɛbɛda n’awoɔntoatoasoɔ adi? Na ɔtwaa no firii ateasefoɔ asaase so twenee; na me nkurɔfoɔ mmaratoɔ nti na wɔbobɔɔ no.",
                "9": "Na wɔbɔɔ ne nna fraa atirimuɔdenfoɔ ne ɔdefoɔ deɛ mu wɔ ne wuo mu; ɛfiri sɛ ɔnyɛɛ bɔne biara, ɛna no naadaa nni n’ano mu.",
                "10": "Na ɛsɔɔ Awurade ani sɛ ɔdwerɛɛ no; na ɔde anibereɛ baa ne so; mmerɛ a ɔde ne kra yɛɛ bɔne ho afɔreɛ no, ɔbɛhunu n’asefoɔ, ne nna bɛware, na deɛ ɛsɔ Awurade ani afa ne nsa mu ayɛ frɔmfrɔm.",
                "11": "Ɔbɛhunu ne kra amanehunu na wamee; ɛnam ne nimdeɛ so na m’akoa teneneeni bɛbu dodoɔ no ara bem; na wasoa wɔn amumuyɛ.",
                "12": "Ɛno nti mɛma no kyɛfa wɔ akɛsefoɔ mu, na ɔne ahoɔdenfoɔ bɛkyɛ asadeɛ; ɛfiri sɛ ɔde ne kra too hɔ maa owuo, na wɔakan no afra mmaratofoɔ; na ɔsoaa dodoɔ no ara bɔne, na wadi ama mmaratofoɔ."
            },
            "15": {
                "1": "Na afei Abinadae see wɔn sɛ: Mepɛ sɛ mote aseɛ sɛ Onyankopɔn no ara bɛsan aba nnipa mma mu, na wadi ama ne nkurɔfoɔ.",
                "2": "Na ɛnam sɛ ɔte honam mu nti no wɔbɛfrɛ no Onyankopɔn Ba, na ɔde ne honam ahyɛ Agya no pɛ ase, sɛ ɔyɛ Agya, ne Ɔba—",
                "3": "Agya no, ɛfiri sɛ wɔnyinsɛn no wɔ Onyankopɔn tumi mu, ɛna Ɔba, ɛnam honam no nti, ɛno na ɛmaa no bɛyɛɛ Agya ne Ɔba—",
                "4": "Na wɔyɛ Onyankopɔn baako, aane, ɛsoro ne asaase Agya no ara a Ɔnniawieɛ.",
                "5": "Na sei na honam no bɛhyɛ Honhom no ase, anaa sɛ Ɔba no hyɛ Agya no ase, ama wɔayɛ Onyankopɔn baako, nsɔhwɛ to no, na ɔnyae ne ho mma nsɔhwɛ, mmom ɔma ne ho kwan ma wɔsi no atwetweɛ, na wɔhwe mu, na wɔto no twene, na ne nkurɔfoɔ po no.",
                "6": "Na yei nyina ara akyiri no, wɔyɛ nkɔnyaa akɛseɛ wɔ nnipa mma mu awieɛ no, wɔde no bɛkɔ, aane, sɛdeɛ Yesaia mpo kaae no, te sɛ odwan a atɔ mmum wɔ ne nwitwitwafoɔ anim no, nti wɔamue n’ano.",
                "7": "Aane, mpo saa ara na wɔde no bɛkɔ akɔbɔ no asɛnnua mu, na wɔakum no, na ne honam no abɛhyɛ owuo mpo ase, Ɔba no pɛ akɔhyɛ Agya no pɛ mu.",
                "8": "Na saa ara na Onyankopɔn bɛbubu owuo mpokyerɛ mu, mmerɛ a wadi owuo so nkonim no; na wama ɔba no tumi ama wadi ama nnipa mma—",
                "9": "Na waforo akɔ soro, ama ahummɔborɔ ahyɛ ne yamadeɛ ma, na ahummɔborɔ ahyɛ ne ma wɔ nnipa mma ho; ɔgyina wɔn ne atɛntenenee ntam; mmerɛ a ɔbubuu owuo mpokyerɛ mu, na ɔfaa wɔn amumuyɛ ne wɔn mmaratoɔ too ne ho so, na ɔdi maa wɔn, na ɔyɛɛ atɛntenenee apɛdeɛ maa no.",
                "10": "Na afei mese mo sɛ; hwan na ɔbɛda n’awoɔntoatoasoɔ no adi? Mo nhwɛ, mese mo sɛ, mmerɛ a ɔde ne kra ato hɔ ama bɔne yi ɔbɛhunu n’asefoɔ. Na afei mose sɛn? Na hwan na ɔbɛyɛ n’asefoɔ?",
                "11": "Hwɛ mese mo sɛ, obiara a wate nkɔmhyɛfoɔ no nsɛm no, aane nkɔmhyɛfoɔ akronkron no nyina ara a wɔahyɛ nkɔm a ɛfa Awurade mmaeɛ no ho no—Mese mo sɛ, wɔn a wɔatie wɔn nsɛm no, na wɔagye adi sɛ Awurade bɛdi ama ne nkurɔfoɔ no, na wahwɛ saa da no kwan ama wɔde wɔn bɔne bɛkyɛ wɔn no, mese mo sɛ, yeinom ne n’asefoɔ, anaa sɛ wɔyɛ Onyankopɔn aheman no adediefoɔ.",
                "12": "Na yeinom ne wɔn a wasoa wɔn bɔne; yeinom ne wɔn a owu maa wɔn, ama wadi ama wɔn wɔ wɔn mmaratoɔ ho. Na afei, wɔnnyɛ n’asefoɔ anaa?",
                "13": "Aane, na nnyɛ nkɔmhyɛfoɔ no a, wɔn mu biara a wabue n’ano ahyɛ nkɔm no, na ɔnnhwease wɔ mmaratoɔ mu, Mekyerɛ sɛ nkɔmhyɛfoɔ kronkron no nyina ara a wɔaba fiti mmerɛ a wiase hyɛɛ aseɛ no? Mese mo sɛ wɔyɛ n’asefoɔ.",
                "14": "Na yeinom ne wɔn a ɔka asomdwoeɛ nsɛm, wɔn a wɔka papa ho asɛmpa, wɔn a ɔma wɔte nkwagyeɛ nsɛm; na ɔsee Sion sɛ: Wo Nyankopɔn di hene.",
                "15": "Na O sɛdeɛ wɔn nan ho yɛ fɛ wɔ mmepɔ no so!",
                "16": "Na ebio, sɛdeɛ wɔn a wɔda so ka asomdwoeɛ asɛm wɔ mmepɔ no so nan si yɛ fɛ!",
                "17": "Na ebio, sɛdeɛ wɔn nan si yɛ fɛ a dabi wɔbɛbɔ asomdwoeɛ ho asɛm dawuro wɔ mmepɔ no so, aane, ɛfiri saa mmerɛ yi derekɔsi afebɔɔ!",
                "18": "Na hwɛ, mese mo sɛ; nnyɛ ne nyina ara nie. Na O sɛdeɛ wɔn a wɔde nsɛmpa ba no nan dua yɛ fɛ wɔ mmepɔ no so a ɔno ne asomdwoeɛ farebae, aane, mpo Awurade a, wadi ama ne nkurɔfoɔ no; aane, w’ama ne nkurɔfoɔ nkwagyeɛ.",
                "19": "Na sɛ ɛnyɛ di a ɔdi maa ne nkurɔfoɔ a, deɛ ɔsiesiee too hɔ fiti wiase fapem no, mese mo sɛ, sɛ ɛnyɛ yei a, anka adasamma nyina ara bɛyera.",
                "20": "Na hwɛ, wɔbɛbubu owuo mpokyerɛ mu, na ɔba no adi hene, na wanya tumi wɔ owuo so; ɛno nti wama awufoɔ wusɔreɛ aba.",
                "21": "Na owusɔreɛ bi reba, mpo owusɔreɛ a ɛdi kan; aane, mpo owusɔreɛ ma wɔn a wɔaba dada, ne wɔn a wɔwɔ ha seesei, ne wɔn a wɔbɛba no, kɔsi Kristo wusɔreɛ mpo—na saa na wɔbɛfrɛ no.",
                "22": "Na afei, nkɔmhyɛfoɔ nyina ara wusɔreɛ, ne wɔn a wɔgyee wɔn nsɛm diiɛ no nyina ara, anaa sɛ wɔn a wɔdii Onyankopɔn mmaransɛm so no nyina ara no, wɔbɛpue aba owusɔreɛ a edikan no mu; ɛno nti, wɔn ne owusɔreɛ a edikan.",
                "23": "Wɔanyane wɔn sɛ wɔne Onyankopɔn a ɔdi maa wɔn no ntena, ɛno nti wɔwɔ nkwa a ɛnniawieɛ wɔ Kristo mu, deɛ wabubu owuo mpokyerɛ mu no.",
                "24": "Na yeinom ne wɔn a wɔwɔ kyɛfa wɔ owusɔreɛ a edikan no mu; na yeinom ne wɔn a wɔanka nkwagyeɛ ho asɛm ankyerɛ wɔn na wɔwuii mmerɛ a wɔnnim biribiara ansa na Kristo reba. Na saa na Awurade de saa nneɛma yi bɛsan aba, na wɔwɔ kyɛfa wɔ owusɔreɛ a edi kan no mu, anaa sɛ Awurade adi ama wɔn ama wanya nkwa a ɛnniawieɛ.",
                "25": "Na nkwadaa nketewa nso wɔ nkwa a ɛnniawieɛ.",
                "26": "Mmom monhwɛ, na monsuro, na mo ho mpopo wɔ Onyankopɔn anim, na ɛsɛ sɛ mo ho popo; ɛfiri sɛ Awurade nni mma obiara a ɔte atua wɔ ne so na owu wɔ ne bɔne mu; aane, saa nkurɔfoɔ yi nyina ara ayera wɔ wɔn bɔne mu fiti mmerɛ a wiase hyɛɛ aseɛ, wɔn a wɔde anida ho tee atua wɔ Onyankopɔn so, wɔn a wɔnim Onyankopɔn mmaransɛm na wɔnni so; yeinom na wɔnni kyɛfa wɔ owusɔreɛ a edi kan no mu no.",
                "27": "Ɛno nti ɛnsɛ sɛ mo ho popo? Ɛnam sɛ nkwagyeɛ mma obiara a ɔte saa hɔ; na Awurade nni mma obi a ɔte saa; aane, ɛna Awurade ntumi nni mma obiara a ɔte saa; ɛfiri sɛ ɔntumi mpa ne ho; ɛfiri sɛ ɔntumi mmu atɛntenenee mmerɛ a aduru ne mmerɛ mfa so.",
                "28": "Na afei mese mo sɛ mmerɛ no bɛba ama wɔabɔ Awurade nkwagyeɛ ho dawuro akyerɛ ɔman biara, abusuakuo biara, kasa hodoɔ biara ne nnipa biara.",
                "29": "Aane, Awurade, awɛmfoɔ bɛma wɔn nne so; wɔde wɔn nne bɛbom ato dwom; ɛfiri sɛ wɔn ani bɛhunu sɛ Awurade de Sion bɛsan aba bio.",
                "30": "Mo ni dɛ, monto dwom, Yerusalem mmea a ada mpan; ɛfiri sɛ Awurade akyekyere ne nkurɔfoɔ werɛ, wadi ama Yerusalem.",
                "31": "Awurade ayi ne basa kronkron no ho wɔ aman nyina ara ani so; na asaase ano nyina ara ahunu yɛn Nyankopɔn nkwagyeɛ."
            },
            "16": {
                "1": "Na afei, ɛbaa sɛ mmerɛ a Abinadae kaa saa nsɛm yi wieeɛ no, ɔtenee ne nsa na ɔkaa sɛ: Mmerɛ no bɛba ama obiara ahunu Awurade nkwagyeɛ; mmerɛ a ɔman biara, abusuakuo biara, kasa hodoɔ biara, ne nnipa biara bɛhunu na wɔaka nokware wɔ Onyankopɔn anim sɛ ne ntɛmmuo yɛ pɛpɛɛpɛ.",
                "2": "Na ɛno na wɔbɛtwa atirimuɔdenfoɔ atwene, na yei bɛma wɔateatea mu, na wɔasu, na wɔatwa agyaadwoɔ, na wɔatwɛre wɔn se; ɛfiri sɛ wɔntie Awurade nne; ɛno nti Awurade nni mma wɔn.",
                "3": "Na wɔayɛ honam ne ɔbonsam, na ɔbonsam wɔ wɔn so tumi, aane, saa aboateaa dada no mpo a ɔdaadaa yɛn awofoɔ a wɔdii kan no, ɛno na ɛde wɔn asehweɛ baae; ɛno na ɛmaa adasamma nyina ara bɛyɛɛ honamufoɔ, ɔkra, atirimuɔden, na wɔnim papa ne bɔne, na wɔde wɔn ho hyɛ ɔbonsam ase.",
                "4": "Saa nti adasamma nyina ara yeraae; na hwɛ, anka wɔbɛyera afebɔɔ sɛ Onyankopɔn anni amma ne nkurɔfoɔ amfirii wɔn yera ne wɔn asehweɛ mu a.",
                "5": "Na monkae sɛdeɛ ɔkɔ so tena ɔno ara ne honamdua mu no, na ɔda so nante bɔne mu no na ɔte Onyankopɔn so atua no, da so te n’asehweɛ mu, na ɔbonsam wɔ na ɔbonsam wɔ tumi nyina ara wɔ ne so. Ɛno nti, ɔbɛyɛ te sɛdeɛ dima biara nni hɔ ma no, na ɔyɛ ɔtamfo ma Onyankopɔn; na ɔbonsam nso yɛ ɔtamfoɔ ma Onyankopɔn.",
                "6": "Na afei sɛ Kristo amma wiase yi mu, ammɛka nneɛma a ɛbɛba ho nsɛm te sɛdeɛ aba dada no a, anka dima biara nni hɔ.",
                "7": "Na sɛ Kristo ansɔre amfiri awufoɔ mu, anaasɛ wammubu owuo mpokyerɛ mu sɛ ɛbɛyɛ a adakamena nnya nkonimdie, na owuo nnya ɛborɔ a, anka owusɔreɛ biara nni hɔ.",
                "8": "Nanso owusɔreɛ wɔ hɔ, ɛno nti adakamena nni nkonimdie, na owuo ano borɔ amene no wɔ Kristo mu.",
                "9": "Ɔne wiase hann ne nkwa; aane, ɛhan a ɛwɔ a ɛnni awieɛ, deɛ ennum da; aane, ne nkwa a ɛnni awieɛ, na owuo nni hɔ bio.",
                "10": "Saa honam a ewuo yi bɛfa honam a ɛnnwuo afira, na honam a ɛporɔ afa honam a ɛmporɔ ahyɛ, wɔde wɔn bɛba Onyankopɔn asɛnipono anim, na wɔabu wɔn atɛn sɛdeɛ wɔn nwuma teɛ, sɛ ɛyɛ anaa sɛ ɛnnyɛ—",
                "11": "Na sɛ wɔn nwuma yɛ a ɛde wɔn bɛkɔ wusɔreɛ a ɛyɛ nkwa a ɛnni awieɛ ne anigyeɛ mu, na sɛ wɔn nwuma yɛ bɔne a ɛde wɔn bɛkɔ afɔbuo a ɛnni awieɛ wusɔreɛ mu, na wɔbɛyi wɔn ama ɔbonsam, deɛ wɔhyɛ n’ase no, deɛ ɛyɛ afɔbuo—",
                "12": "Mmerɛ a wɔdii wɔn honam akɔnnɔ ne ne pɛ akyi; na wɔamfrɛ Awurade mmerɛ a na mmɔborɔhunu abasa no watene wɔ wɔn so no; ɛfiri sɛ na mmɔborɔhunu abasa no atene wɔ wɔn so, nanso wɔankasa ho; na wɔn a wɔabɔ kɔkɔ wɔ wɔn amumuyɛ ho nanso wɔantwe wɔn ho amfiri ho; na wɔhyɛɛ wɔn sɛ wɔnsakyeraɛ nanso wɔansakyeraɛ.",
                "13": "Na afei, ɛnsɛ sɛ mo ho popo na mo sakyera wɔ mo bɔne ho, na mokae sɛ wɔnam Kristo nko ara mu ɛne ne so na wɔbɛgye mo nkwa?",
                "14": "Ɛno nti, sɛ mokyerɛkyerɛ Mose mmara no a, monkyerɛkyerɛ nso sɛ ɛyɛ saa nneɛma yi sunsum na ɛbɛba no—",
                "15": "Monkyerɛkyerɛ wɔn sɛ ɛnam Awurade Kristo so na dima ba, a ɔyɛ ɔnniawieɛ Agya no ankasa. Amen."
            },
            "17": {
                "1": "Na afei ɛbaa sɛ mmerɛ a Abinadae wiee saa nsɛm yi ka no, ɛna ɔhene no hyɛɛ sɛ asɔfoɔ no mfa no nkɔ ma wɔnkum no.",
                "2": "Na na baako bi wɔ wɔn mu a ne din de Alma, na ɔsan nso yɛ Nifae aseni. Na ɔyɛ aberanteɛ, na ɔgyee nsɛm a Abinadae kaeɛ no dii, ɛfiri sɛ ɔnim amumuyɛdeɛ a Abinadae akasa atia no; ɛno nti ɔhyɛɛ aseɛ srɛɛ ɔhene no sɛ ɛmma ne bo mfu Abinadae na ɔmma no nkɔ asomdwoeɛ mu.",
                "3": "Na ɔhene no bo fuui yie, na ɔmaa kwan sɛ wɔnyi Alma mfiri wɔn mu, na ɔsomaa n’asomfoɔ no dii ne akyi sɛ wɔnkɔ kum no.",
                "4": "Na ɔdwane firii wɔn anim na ɔde ne ho kɔsie maa wɔanhunu no. Na ɔde ne ho sie nna bebree mu no, ɔtwerɛɛe nsɛm a Abinadae kaae no nyina ara.",
                "5": "Na ɛbaa sɛ ɔhene no hyɛɛ sɛ wɔn a wɔbɔ ne hoban no ntwa Abinadae ho nhyia na wɔmfa no; na wɔnkyekyere no na wɔmfa no nto afiase.",
                "6": "Na nansa akyiri no a ɔne n’asɔfoɔ tuu agyina wieeɛ no, ɔhyɛɛ sɛ wɔmfa no mmera n’anim bio.",
                "7": "Na ɔsee no sɛ: Abinadae, yɛanya biribi atia wo, na wo sɛ owuo.",
                "8": "Ɛfiri sɛ waka sɛ Onyankopɔn no ara ankasa bɛsane aba nnipa mma mu; na afei, yei nti wɔbɛkum wo gye sɛ wotwe nsɛm a waka yi nyina ara a ɛyɛ bɔne fa me ne me nkurɔfoɔ ho no san.",
                "9": "Afei Abinadae see no sɛ: Mese wo sɛ merentwe nsɛm a maka no a ɛfa saa nkurɔfoɔ yi ho no nsan, ɛfiri sɛ ɛyɛ nokware; na sɛ mama wobɛhunu ne nokware a ɛyɛ nti na mama me ho kwan abɛtɔ wo nsa mu no.",
                "10": "Aane, na mɛhunu amane akɔsi owuo mu mpo a, merentwe me nsɛm no nsan, na ɛbɛgyina hɔ sɛ adanseɛ atia mo. Na sɛ mo kum me a, mobɛka mogya a ɛdi bem agu, na yei nso bɛgyina hɔ sɛ adanseɛ atia mo wɔ ɛda a ɛdi akyire no.",
                "11": "Na afei anka ɔhene Noa regyae ne mu, ɛfiri sɛ na ɔsuro n’asɛm; na ɔsuro sɛ Onyankopɔn ntɛmmuo bɛba ne so.",
                "12": "Mmom asɔfoɔ no maa wɔn nne so tia no, na ɔhyɛɛ aseɛ kasa tiaa no kaa sɛ: Wakasa ahunahuna ɔhene no. Ɛno nti ɛkenyan ɔhene no abufuo wɔ ne so, na oyii no mae sɛ wɔnkɔ kum no.",
                "13": "Na ɛbaa sɛ wɔfaa no kyekyeree no, na wɔde mabaayɛnten hwee no, aane dekɔsi owuo mu mpo.",
                "14": "Na afei mmerɛ a egyaframa no hyɛɛ aseɛ sɛ ɛrehye no no, ɔteaa mu see wɔn sɛ:",
                "15": "Hwɛ, mpo deɛ mo de ayɛ me yi no, saa ara na ɛbɛba sɛ mo asefoɔ nso bɛma nnipa bebree ahunu amaneɛ a merehunu yi bi, wɔ egya yea mu wuo mpo; na yei bɛsi ɛfiri sɛ wɔgye Awurade wɔn Nyankopɔn nkwagyeɛ no di.",
                "16": "Na ɛbɛba sɛ ɛnam mo amumuyɛ nti mobɛhunu amane wɔ yareɛ ahodoɔ bebree mu.",
                "17": "Aane, na nsa biara bɛbɔ mo, na wɔbɛpamo mo na wabɔ mo apete na moadi akɔneaba sɛdeɛ nnwan a wɔn ho yɛhu repamo mmoakuo a wɔayɛ kekakeka ho.",
                "18": "Na saa da no mu na wɔbɛhwehwɛ mo, na mo atamfo nsa bɛka mo, na ɛhɔ na mobɛhunu amane, sɛdeɛ merehunu owuo amaneɛ wɔ egya mu no.",
                "19": "Saa na Onyankopɔn de awerɛtɔ bɛba wɔn a wɔsɛe ne nkurɔfoɔ no so. O Onyankopɔn, gye me kra.",
                "20": "Na afei, Abinadae kaa saa nsɛm yi wieeɛ no, ɔhwee fam, na owuui wɔ egya no mu; aane, wɔkum no ɛfiri sɛ wɔampo Onyankopɔn mmaransɛm, na ɔde ne wuo sɔɔ ne nokware a ɛwɔ ne nsɛm ho no ano."
            },
            "18": {
                "1": "Na afei, ɛbaa sɛ Alma, a ɔdwane firii ɔhene Noa nkoa nsam no, sakyeraaee wɔ ne bɔne ne n’amumuyɛ ho, na ɔkyinkyinii ne nkurɔfoɔ so kokoa mu, na ɔhyɛɛ aseɛ sɛ ɔrekyerɛkyerɛ wɔn Abinadae nsɛm no—",
                "2": "Aane, ɛfa deɛ ɛbɛba no ho, ne deɛ ɛfa wusɔreɛ ho, ne nkurɔfoɔ no dima a ɛnam Kristo tumi so, ne n’amanehunu, ne ne wuo ɛne ne wusɔreɛ ɛne ne sorokɔ so bɛba no.",
                "3": "Na dodoɔ no ara a wɔbɛtie ne nsɛm no, ɔkyerɛkyerɛɛ wɔn. Na ɔkyerɛkyerɛɛ wɔn wɔ kokoa mu, amma ɔhene no ante. Na dodoɔ no ara na ɛgyee ne nsɛm no diiɛ.",
                "4": "Na ɛbaa sɛ dodoɔ no ara a wɔgyee no dii no kɔɔ baabi a wɔfrɛ hɔ Mormon, baabi korɔ no nyaa ne din firii ɔhene no nsaase no hyeɛ so a ɛduru mmerɛ bi anaa sɛ mmerɛ nkyekyɛmu bi na mmoa a wɔn ho yɛ hu ahyɛ hɔ ma no.",
                "5": "Afei, na abura bi wɔ hɔ a ɛmu nsuo yɛ korɔgyee wɔ Mormon, na Alma kɔhyɛɛ hɔ ɛnam sɛ na nnua nketewa kusuu bi bɛn nsuo no, na ɛhɔ na ɔde ne ho kɔsiee adekyeɛ, firi ɔhene no ahwehwɛfoɔ nsam.",
                "6": "Na ɛbaa sɛ dodoɔ ara no a wɔgyee no diiɛ no kɔɔ hɔ kɔtiee ne nsɛm.",
                "7": "Na ɛbaa sɛ nna bebree akyiri no nnipa bebree boaa wɔn ano wɔ Mormon sɛ wɔrekɔtie Alma nsɛm no. Aane, wɔn a wɔgyee ne nsɛm diiɛ no nyina ara kɔboaa wɔn ho ano sɛ wɔrekɔtie no. Na wɔkyerɛkyerɛɛe wɔn, na ɔkaa nsakyeraɛ, ne dima ne Awurade mu gyedie ho nsɛm kyerɛɛ wɔn.",
                "8": "Na ɛbaa sɛ ɔsee wɔn sɛ: hwɛ, Mormon nsuwa na ɛwɔ ha no (na saa na wɔfrɛɛ nsuo no) na afei sɛdeɛ mowɔ ɔpɛ sɛ mobɛka Onyankopɔn nnwankuo no ho, na wɔafrɛ mo ne nkurɔfoɔ, na mo anya ɔpɛ sɛ obiara bɛsoa ne yɔnko nnesoa na ayɛ hare ama no.",
                "9": "Aane, na wɔpɛ sɛ wɔne wɔn a wɔsu no su; aane, na wɔkyekyere wɔn a wɔhia awerɛkyekyerɛ werɛ, na wɔgyina sɛ Onyankopɔn adansefoɔ wɔ mmerɛ nyina ara ne adeɛ nyina ara mu, ne baabiara a mowɔ mu, de kɔsi owuo mu mpo, ama Onyankopɔn adi ama mo, na wɔakan mo afra wɔn a wɔbɛsɔre owusɔreɛ a ɛdikan no mu, na ama mo anya nkwa a ɛnniawieɛ—",
                "10": "Afei mese mo sɛ sɛ yei yɛ ɔpɛ a ɛfiri mo akoma mu deɛ a, ɛneɛ na ɛdeɛbɛn na ɛsi mo kwan sɛ wɔbɛbɔ mo asu wɔ Awurade din mu, na ayɛ adanseɛ wɔ n’anim, sɛ mo ne no akɔ apam, sɛ mobɛsom no na moadi ne mmaransɛm no so, ama wahwie ne Honhom no agu mo so mmorosoɔ mu?",
                "11": "Na afei mmerɛ a nkurɔfoɔ no tee saa nsɛm yi no wɔde ɛdɛ bɔɔ wɔn nsam na wɔtea mu sɛ: Yei ne yɛn akoma mu adeɛ a yɛ pɛ.",
                "12": "Na afei ɛbaa sɛ Alma faa Helam, ɔno a ɔyɛ adikanfoɔ no mu baako, na ɔne no kɔgyinaa nsuo no mu, na ɔteaa mu denden sɛ: O Awurade, hwie wo Honhom gu w’akoa so, ama ɔde akoma a ɛmu yɛ kronkron ayɛ adwuma yi.",
                "13": "Na mmerɛ a ɔkaa saa nsɛm yi no, Awurade Honhom baa ne so, na ɔkaa sɛ: Helam, ɛnam sɛ Otumfoɔ Nyankopɔn ama me kwan no, mebɔ wo asu de ayɛ adansedie sɛ wakɔ apam sɛ wobɛsom no akɔsi mmerɛ a wo bɛwu sɛdeɛ nipadua a ɛwuo yi teɛ; na Awurade nhwie ne Honhom no ngu wo so; na ɔmma wo nkwa a ɛnniawieɛ mfa Kristo dima no mu, ɔno a wasiesie no fiti ewiase fapem.",
                "14": "Na Alma kaa saa nsɛm yi wieeɛ no, Alma ne Helam nyina ara kɔsiee wɔn ho wɔ nsuo no mu; na wɔde ahurisie sɔre firii nsuo no mu baeɛ, a Honhom no ahyɛ wɔn ma.",
                "15": "Na Alma faa obi bio, na ɔkɔɔ nsuo no mu mprɛnu, na ɔbɔɔ no asu sɛdeɛ ɔbɔɔ deɛ odii kan no asu no, na yei deɛ Alma amfa ne ho ankɔhyɛ nsuo no mu bio.",
                "16": "Na saa kwan yi so na ɔfa bɔɔ obiara a ɔkɔɔ Mormon beaɛ hɔ no asu; na na wɔn dodoɔ bɛyɛ sɛ akra ahanu ne nnan; aane, na ɔbɔɔ wɔn asu wɔ Mormon nsuwa no mu, na Onyankopɔn adom hyɛɛ wɔn ma.",
                "17": "Na wɔfrɛɛ wɔn Onyankopɔn asɔre, anaa sɛ Kristo asɔre, ɛfiri saa mmerɛ no rekɔ. Na ɛbaa sɛ obiara a wɔnam Nyankopɔn tumi ne akwanya so bɔɔ no asu no bɛkaa n’asɔre no ho.",
                "18": "Na ɛbaa sɛ Alma, ɛnam sɛ Onyankopɔn ama no ho kwan no hyɛɛ asɔfoɔ, mpo wɔn mu aduonum biara nyaa ɔsɔfo baako a ɔbɛhwɛ wɔn so na wakyerɛkyerɛ wɔn nneɛma a ɛfa Onyankopɔn aheman ho.",
                "19": "Na ɔhyɛɛ wɔn sɛ mma wɔn nkyerɛkyerɛ wɔn biribiara nnka deɛ wakyerɛ wɔn no ho na nkɔmhyɛfoɔ kronkron no de wɔn ano aka no ho.",
                "20": "Aane, ɔhyɛɛ wɔn mpo sɛ ɛmma wɔn nkyerɛkyerɛ biribiara nnka nsakyeraɛ ne gyedie wɔ Awurade mu ho, ɔno a ɔdi maa ne nkurɔfoɔ no.",
                "21": "Na ɔhyɛɛ wɔn sɛ ɛmma obiara ne ne nua nni apereapereɛ, na mmom wɔmfa ani korɔ nhwɛ kan, wɔ gyedie baako ne asubɔ baako mu, akoma a waka abɔ mu wɔ koroyɛ mu na wɔn nodɔ wɔn ho maako maako.",
                "22": "Na saa na ɔhyɛɛ wɔn sɛ wɔn nkyerɛkyerɛ. Na saa nti wɔbɛyɛɛ Onyankopɔn mma.",
                "23": "Na ɔhyɛɛ wɔn sɛ wɔn hwɛ homeda no, na wɔnni no kronkron, na afei nso wɔmfa aseda mma wɔn Awurade Nyankopɔn dabiara.",
                "24": "Na ɔhyɛɛ wɔn bio sɛ wɔn a wahyɛ wɔn asɔfoɔ no mfa wɔn ara ankasa nsa nyɛ adwuma mfa nhwɛ wɔn ho.",
                "25": "Na wɔde da koro sii hɔ dapɛn biara mu a wɔboaa wɔn ano de kyerɛkyerɛɛ nkurɔfoɔ no, na wɔde somm Awurade wɔn Nyankopɔn, na mmerɛ biara nso a wɔbɛtumi no, wɔhyia mu.",
                "26": "Na ɛnsɛ sɛ asɔfoɔ no de wɔn ani to asɔfoɔ no so sɛ wɔbɛhwɛ wɔn; na mmom wɔn nwuma so akatua ne sɛ wɔn nsa bɛka Nyankopɔn n’adom, ama wayɛ den wɔ Honhom mu, na wɔanya Onyankopɔn nimdeɛ, ama wɔde tumi ne akwanya a ɛfiri Onyankopɔn hɔ akyerɛkyerɛ wɔn adeɛ.",
                "27": "Na ebio, Alma hyɛɛe sɛ asɔre mma no mfa wɔn ahodeɛ mma, dodoɔ biara a obiara bɛtumi de ama; sɛ ɔwɔ no mmorosoɔ a, ɛwɔ sɛ ɔma no mmorosoɔ; na deɛ ɔwɔ kakraabi no, kakraabi na wɔbɛhwehwɛ afiri wɔn nkyɛn; na deɛ onni bi nso no, wama no bi.",
                "28": "Na saa na wɔnyiyi wɔn ahodeɛ mfa ma mfiri wɔn ara ankasa wɔn akoma mu ne wɔn pɛ pa a wɔwɔ wɔ Onyankopɔn mu, mfa mma asɔfoɔ a wɔwɔ ahokyerɛ mu, aane, ne ɔkra biara a ɔhia na ɔda adagya.",
                "29": "Na Onyankopɔn na ɔhyɛɛ no sɛ ɔnka saa nsɛm yi nkyerɛ wɔn; na ɔnantee tenenee mu wɔ Onyankopɔn anim, na wɔkyekyɛ maa wɔn ho maako maako sɛdeɛ wɔhia, ne sɛdeɛ wɔnpɛ teɛ wɔ honam mu ne honhom mu.",
                "30": "Na afei ɛbaa sɛ wɔyɛɛ yei nyina ara wɔ Mormon, aane, ɛwɔ Mormon nsuwa no ho, ɛwɔ kwaeɛ a ɛbɛn Mormon nsuwa no ho no; aane, ɛwɔ Mormon baabi, Mormon nsuwa ho, Mormon kwaeɛ mu, sɛdeɛ saa nneɛma yi yɛɛfɛ maa wɔn a wɔbaa hɔ de wɔn ani hunu wɔn Dimafoɔ no; aane, na sɛdeɛ wɔahyira wɔn, sɛ wɔbɛto ayɛyi dwom ama no afebɔɔ.",
                "31": "Na ɔyɛe saa nneɛma yi wɔ asaase no hyeɛ so, ama ɔhene no ante wɔn nka.",
                "32": "Mmom hwɛ, ɛbaa sɛ ɔhene no hunu sɛ biribi rekɔ so wɔ nkurɔfoɔ no mu nti, ɔsomaa ne nkoa sɛ wɔnkɔ tetɛ wɔn. Ɛno nti dakoro bi a na wɔrehyia mu sɛ wɔrebɛtie Awurade asɛm no, wɔbɛhunu wɔn ka bɔɔ ɔhene no amaneɛ.",
                "33": "Na afei ɔhene no kaa sɛ: Alma rekanyan nkurɔfoɔ no ama wɔate ne so atua; ɛno nti ɔsomaa n’asraafoɔ sɛ wɔn nkɔ sɛe wɔn.",
                "34": "Na ɛbaa sɛ wɔbɔɔ Alma ne Awurade nkurɔfoɔ no amaneɛ sɛ ɔhene no asraafoɔ no reba; ɛno nti wɔfaa wɔn ntomadan, ne wɔn abusua, na wɔfirii hɔ kɔɔ ɛserɛ no so.",
                "35": "Na wɔn dodoɔ no ara bɛyɛ sɛ akra ahanan aduonum."
            },
            "19": {
                "1": "Na ɛbaa sɛ ɔhene no asraafoɔ no kyinkyini hwehwɛɛ Awurade nkurɔfoɔ no, na wɔahunu wɔn no nti wɔsan wɔn akyi.",
                "2": "Na afei hwɛ, ɔhene no dɔm no so te, bɛyɛɛ kakraa bi, na mpaepaemuu hyɛɛaseɛ baa wɔn a wɔaka no mu.",
                "3": "Na ɛfa no a esua no hyɛɛ aseɛ hunahunaa ɔhene no, na apereapereɛ hyɛɛ aseɛ baa wɔn mu.",
                "4": "Na afei na ɔbarima bi wɔwɔ wɔn mu a ne din de Gideon, na na ɔyɛ ɔbarima a ne ho yɛ den na ɔyɛ ɔhene no tamfo, nti, ɔtwee n’akofena na ɔkaa ntam wɔ n’abufuhyeɛ mu sɛ ɔbɛkum ɔhene no.",
                "5": "Na ɛbaa sɛ ɔne ɔhene no koeɛ; na mmerɛ a ɔhene no hunu sɛ ɔrebɛdi ne so nkonim no, ɔdwanee na ɔkɔhyɛɛ abantentene bi a na ɛwɔ tɛmpol no nkyɛn no so.",
                "6": "Na Gideon tii no na aka kakra ama n’aduru abantentene no so ama n’akum ɔhene no, na ɔhene no de n’ani kɔɔ aporɔ hwɛɛ Semlon asaase no, na hwɛ, ɔhunuu Lamanfoɔ no asraafoɔ sɛ wɔatra asaase no hyeɛso aba mu.",
                "7": "Na afei ɔhene no de ne kra mu haw teatea mu dendennden kaa sɛ: Gideon nku me na Lamanfoɔ no atu yɛn so sa, na wɔbɛsɛe yɛn; aane, wɔbɛsɛe me nkurɔfoɔ no.",
                "8": "Na afei na ɔhene no nkwa ho hia no kyɛn ne nkurɔfoɔ no; nanso Gideon de ne nkwa kyɛɛ no.",
                "9": "Na ɔhene no hyɛɛ ne nkurɔfoɔ no sɛ wɔnwane Lamanfoɔ no, na ɔno ara dii wɔn anim maa wɔde wɔn mmaa ne wɔn mma dwane kɔɔ ɛserɛ no so.",
                "10": "Na ɛbaa sɛ Lamanfoɔ no tii wɔn, na wɔtoo wɔn, na wɔhyɛɛ aseɛ kumkum wɔn.",
                "11": "Afei ɛbaa sɛ ɔhene no hyɛɛ wɔn sɛ marima no nyina ara nyae wɔn yerenom ne wɔn mma, na wɔnwane Lamanfoɔ no.",
                "12": "Afei na wɔn mu dodoɔ no mpɛ sɛ wɔgya wɔn hɔ, na mmom wɔpɛɛ sɛ wɔbɛka hɔ na wɔne wɔn awu. Na nkae no gyaa wɔn yerenom ne wɔn mma hɔ dwanee.",
                "13": "Na ɛbaa sɛ wɔn a wɔne wɔn yerenom ne wɔn mma kaa hɔ no maa wɔn mmammaa ahoɔfɛfoɔ no bɛgyinaa wɔn anim na wɔpaa Lamanfoɔ no kyɛw sɛ ɛmma wɔnku wɔn.",
                "14": "Na ɛbaa sɛ Lamanfoɔ hunu wɔn mmɔbɔ ɛfiri sɛ wɔn maa no ahoɔfɛ no maa wɔyɛɛ mmerɛ.",
                "15": "Ɛno nti Lamanfoɔ no ankum wɔn, na wɔfaa wɔn nnɔmum na wɔde wɔn san kɔɔ Nifae asaase no so, na wɔmaa wɔn kwan sɛ wɔmfa asaase no, mmom wɔ nhyehyɛeɛ mu sɛ wɔbɛ kyere ɔhene Noa de no ahyɛ Lamanfoɔ no nsam, na wɔadane wɔn ahodeɛ nso ama wɔn, mpo deɛ wɔwɔ nyina ara mu nkyɛ mu mmienu, wɔn sika kɔkɔɔ mu nkyemu mmienu, ne wɔn dwetɛ, ne wɔn nneɛma a ɛsombo nyina ara, na wɔn mfa nyɛ ɛtoɔ mma Lamanfoɔ hene afe afe.",
                "16": "Na afei wɔn a wɔfaa wɔn nnɔmum no mu baako a ne din de Limhae yɛ ɔhene no babarima.",
                "17": "Na afei na Limhae mpɛ sɛ wɔbɛsɛe n’agya; nanso na Limhae nim n’agya amumuyɛdeɛ nyina ara, na ɔno ara ankasa deɛ na ɔyɛ nnipa a ɔdi nokware.",
                "18": "Na ɛbaa sɛ Gideon somaa nnipa wɔ sum ase sɛ wɔnkɔ ɛserɛ no so, sɛ wɔnkɔ hwehwɛ ɔhene no ne wɔn a na wɔka ne ho no. Na ɛbaa sɛ wɔhyiaa nkurɔfoɔ no wɔ ɛserɛ no so, wɔn nyina ara, gye sɛ ɔhene no ne n’asɔfoɔ no.",
                "19": "Afei na wɔaka ntam wɔ wɔn akoma mu sɛ wɔbɛsan wɔn akyiri akɔ Nifae asaase no so, na sɛ wɔakumkum wɔn yerenom ne wɔn mma, ne wɔn a wɔne wɔn kaeɛ no a, ɛnneɛ wɔbɛtɔ wɔn so werɛ, na wɔne wɔn nyina ara awu.",
                "20": "Na ɔhene no hyɛɛ wɔn sɛ ɛmma wɔn nsan wɔn akyiri; na wɔn bo fuu ɔhene no, na wɔmaa ɔhunu amane, mpo ɔwuui wɔ egya mu.",
                "21": "Na anka wɔrefa asɔfoɔ no nso akum wɔn, na wɔdwane firii wɔn anim.",
                "22": "Na ɛbaa sɛ anka wɔresan wɔn akyiri akɔ Nifae asaase no so, no na wɔhyiaa Gideon marima no. Na Gideon marima no kaa deɛ ayɛ wɔn yerenom ne wɔn mma no; na Lamanfoɔ no ama wɔn kwan sɛ wɔmfa asaase no na wɔmfa wɔn ahodeɛ mu fa ntua toɔ ma Lamanfoɔ no.",
                "23": "Na nkurɔfoɔ no ka kyerɛɛ Gideon marima no sɛ wɔakum ɔhene no, na n’asɔfoɔ no adwane kɔ ɛserɛ no so nohwoaa.",
                "24": "Na ɛbaa sɛ wɔwiee amaneɛ no, wɔde anigyeɛ sann wɔn akyiri kɔɔ Nifae asaase no so, ɛfiri sɛ wɔankum wɔn yerenom ne wɔn mma no; na wɔkaa deɛ ɛyɛɛ ɔhene no kyerɛɛ Gideon.",
                "25": "Na ɛbaa sɛ Lamanfoɔ hene no dii nse kyerɛɛ wɔn, sɛ ne nkurɔfoɔ no nnkum wɔn.",
                "26": "Na Limhae nso ɛnam sɛ ɔyɛ ɔhene no ba nti, ne nkurɔfoɔ no hyɛɛ no ɔhene na ɔno nso dii nse kyerɛɛ Lamanfoɔ hene no sɛ ne nkurɔfoɔ no de wɔn ahodeɛ mu fa bɛtua toɔ ama no.",
                "27": "Na ɛbaa sɛ Limhae hyɛɛ aseɛ kyekyeree n’aheman na ɔmaa asomdwoeɛ baa ne nkurɔfoɔ no mu.",
                "28": "Na Lamanfoɔ hene no de awɛnfoɔ twaa asaase no ho hyiaae, ama Limhae nkurɔfoɔ no atena asaase no so, ama wɔamfiri hɔ ankɔ ɛserɛ no so; na ɛtoɔ a ɔnya firii Nifaefoɔ no hɔ no na ɔde hwɛɛ awɛnfoɔ no.",
                "29": "Na afei ɔhene Limhae nyaa asomdwoeɛ toaa so wɔ n’aheman no mu bɛyɛ mfinhyia mmienu, na Lamanfoɔ no anteetee wɔn ɛna wɔanhwehwɛ sɛ wɔbɛsɛe wɔn."
            },
            "20": {
                "1": "Afei baabi wɔ Semlon a Lamanfoɔ mmammaa no boa wɔn ho ano wɔ hɔ to dwom, na wɔsaae, gye wɔn ani.",
                "2": "Na ɛbaa sɛ da koro bi wɔn mu kakraabi boaa wɔn ano sɛ wɔreto dwom na wɔasa.",
                "3": "Na afei ɛnam sɛ ɔhene Noa asɔfoɔ no ani awu nti no, na wɔntumi nsan wɔn akyiri nkɔ Nifae kuropɔn no mu no, aane, na wɔsuro nso sɛ nkurɔfoɔ no bɛkum wɔn, ɛno nti wɔanya akokoɔduro sɛ wɔbɛsan akɔ wɔn yerenom ne wɔn mma nkyɛn.",
                "4": "Na wɔtenaa ɛserɛ no so hɔ nom, na wɔhunu Lamanfoɔ mmammaa no, wɔde wɔn ho siee tetɛɛ wɔn.",
                "5": "Na mmerɛ a wɔhunu sɛ wɔn a wɔaboa wɔn ano rebɛsa no sua no, wɔfirii kokoam hɔ kɔkyekyeree wɔn kɔɔ ɛserɛ no so; aane, Lamanfoɔ mmammaa aduonu nnan na wɔde wɔn kɔɔ ɛserɛ no so.",
                "6": "Na ɛbaa sɛ mmerɛ a Lamanfoɔ hunu sɛ wɔn mmammaa no ayera no, wɔn bo fuu Limhae nkurɔfoɔ no, ɛfiri sɛ wɔdwenee sɛ ɛyɛ Limhae nkurɔfoɔ no na wɔyɛɛ saa.",
                "7": "Ɛno nti wɔtuu wɔn asraafoɔ maa wɔn kɔɔ wɔn so; aane ɔhene no ankasa mpo na ɔdii ne nkurɔfoɔ no anim; na wɔkɔɔ Nifae asaase no so sɛ wɔrekɔsɛe Limhae nkurɔfoɔ no.",
                "8": "Na afei Limhae hunu wɔn wɔ abantentene no so, mpo wɔn ahoboa nyina ara a wɔde kɔ ako; ɛno nti ɔboaboaa ne nkurɔfoɔ no ano; na wɔhinta twɛnn wɔn wɔ ɛwura ne kwaeɛ no mu.",
                "9": "Na ɛbaa sɛ mmerɛ a Lamanfoɔ baa hɔ no, Limhae nkurɔfoɔ no puei firii mmea a na wɔtwɛn wɔn no, na wɔhyɛɛ aseɛ sɛ wɔrekumkum wɔn.",
                "10": "Na ɛbaa sɛ ɔko no mu bɛyɛɛ den papaapa, ɛfiri sɛ wɔko sɛ agyata a wɔrehwehwɛ mmoa akye wɔn awe.",
                "11": "Na ɛbaa sɛ Limhae nkurɔfoɔ no hyɛɛ aseɛ sɛ wɔrepam Lamanfoɔ no; nanso na wɔn dodoɔ no nnuru Lamanfoɔ no dodoɔ no mu fa mpo. Nanso wɔkooe ɛnam wɔn ara ankasa, ne wɔn yerenom, ne wɔn mma nkwa nti; ɛno nti wɔyeree wɔn ho koe te sɛ atweaseɛ no.",
                "12": "Na ɛbaa sɛ wɔhunu Lamanfoɔ hene no sɛ ɔfra wɔn awufoɔ no mu; nanso na ɔnwuui, na mmom na wapira na wɔagya no wɔ fam hɔ, ɛfiri sɛ na ne nkurɔfoɔ no dwane ntɛmntɛm.",
                "13": "Na wɔfaa no na wɔkyekyeree ne baabi a wapira no, na wɔde no baa Limhae anim, na wɔkaa sɛ: Hwɛ, Lamanfoɔ hene no nie, ɔpirae na ɔhwee fam wɔ awufoɔ no mu na wɔagya no hɔ; na hwɛ, yɛde no aba w’anim; na afei ma yɛnkum no.",
                "14": "Mmom Limhae see wɔn sɛ: Mma mo nkum no, mmom momfa no mmera ha na menhwɛ no. Na wɔde no baae. Na Limhae see no sɛ: Ɔkwan bɛn na wowɔ sɛ wɔ ne me nkurɔfoɔ ko? Hwɛ, me nkurɔfoɔ muu nse a medi kyerɛɛ wo no so; na adɛn nti na wɔabu nse a wodi kyerɛɛ me nkurɔfoɔ no so?",
                "15": "Na afei ɔhene no kaa sɛ: mabu nse no so ɛfiri sɛ wo nkurɔfoɔ soaa me nkurɔfoɔ mmammaa kɔeɛ; ɛno nti m’abufuo mu na me maa me nkurɔfoɔ kwan sɛ wɔmera na wɔne wo nkurɔfoɔ mmɛko.",
                "16": "Na afei na Limhae ntee biribiara ɛfa saa asɛm yi ho; ɛno nti ɔkaa sɛ: Mɛhwehwɛ me nkurɔfoɔ yi mu na obiara a wayɛ saa adeɛ yi no ɔbɛhwere ne nkwa. Ɛno nti ɔmaa wɔhwehwɛɛ ne nkurɔfoɔ no mu.",
                "17": "Afei mmerɛ a Gideon a ɔyɛ ɔhene no sahene no tee saa nsɛm yi no, ɔkɔɔ ɔhene no hɔ kɔ see no sɛ: Mesrɛ wo, si abotare, na nhwehwɛ nkurɔfoɔ yi mu, na mfa asɛm yi ho asodie nto saa nkurɔfoɔ yi so.",
                "18": "Na wo nkae w’agya asɔfoɔ no a saa nkurɔfoɔ yi pɛɛ sɛ wɔbɛsɛe wɔn no? Na wɔn nni ɛserɛ no so? Na nyɛ wɔn na wɔwiaa Lamanfoɔ mmammaa no?",
                "19": "Na afei, hwɛ, na ka saa nsɛm yi kyerɛ ɔhene no, ama waka akyerɛ ne nkurɔfoɔ no na wapata wɔn ama yɛn; na hwɛ wɔaboaboa wɔn ho dada sɛ wɔreba yɛn so; na hunu nso sɛ yɛn dodoɔ sua.",
                "20": "Na hwɛ, wɔde wɔn dɔm nyina ara reba; na gye sɛ ɔhene no pata wɔn ma yɛn, anyɛ saa yɛbɛyera.",
                "21": "Na Abinadae nsɛm no mmaa mu, deɛ ɔhyɛɛ ho nkɔm tiaa yɛn no—na ɛnam sɛ yɛntie Awurade nsɛm, na yɛntwe yɛn ho mfiri amumuyɛ ho nti na yei nyina ara aba no.",
                "22": "Na afei momma yɛn pata ɔhene no, na yɛn ni nse a yɛdi kyerɛɛ no no so; na ɛbɛyɛ sɛ yɛbɛhyɛ nkoasom ase kyɛn sɛ yɛbɛhwere yɛn nkwa; ɛno nti, momma yɛnnyae mogya dodoɔ no a yɛreka gu no.",
                "23": "Na afei Limhae kaa nsɛm a ɛfa n’agya ho nyina ara kyerɛɛ ɔhene no, ɛne asɔfoɔ no a wɔdwane kɔɔ ɛserɛ no so no, na ɔde mfomsoɔ no too wɔn so sɛ wɔn na wɔbɛsoaa wɔn mmammaa no kɔɔɛ.",
                "24": "Na ɛbaa sɛ ɔhene no bo dwooe wɔ ne nkurɔfoɔ no ho; na ɔsee wɔn sɛ: Momma yɛnkɔ nkɔhyia me nkurɔfoɔ no, mo mma yɛn mmfa akodeɛ; na mɛdi nse akyerɛ mo, na mahyɛ bɔ sɛ me nkurɔfoɔ no renkum mo nkurɔfoɔ.",
                "25": "Na ɛbaa sɛ wɔdii ɔhene no akyi a wɔamfa akodeɛ ankɔhyia Lamanfoɔ no. Na ɛbaa sɛ wɔhyiaa Lamanfoɔ no; na Lamanfoɔ hene no bɔɔ ne mu ase wɔ wɔn anim, na ɔpaa kyɛw maa Limhae nkurɔfoɔ no.",
                "26": "Na mmerɛ a Lamanfoɔ hunu Limhae nkurɔfoɔ no sɛ wɔn nkura akodeɛ no, wɔhunu wɔn mmɔbɔ na wɔnyaa abodwoɛ wɔ wɔn ho, na wɔne wɔn hene no sann kɔɔ wɔn asaase so asomdwoeɛ mu."
            },
            "21": {
                "1": "Na ɛbaa sɛ Limhae ne ne nkurɔfoɔ no san wɔn akyiri kɔɔ Nifae kuropɔn no mu, na wɔhyɛɛ aseɛ tenaa asaase no so asomdwoeɛ mu bio.",
                "2": "Na ɛbaa sɛ nna bebree akyiri no Lamanfoɔ no hyɛɛ aseɛ hanyann wɔn abufuo mu bio wɔ Nifaefoɔ no so, na wɔhyɛɛ aseɛ baa ahyeɛ no so twaa wɔn asaase no ho hyiaae.",
                "3": "Afei deɛ wɔnni ho kwan sɛ wɔkum wɔn, ɛnam nse a wɔn hene no adi akyerɛ Limhae no nti; na mmom wɔbobɔ wɔn aso mu na wɔdi wɔn so tumi; na wɔhyɛɛ aseɛ de nnesoa a emu yɛ duru totoo wɔn akyiri, na wɔpamoo wɔn sɛ afunum a watɔre mum.",
                "4": "Aane, wɔyɛɛ yei nyina ara ama Awurade asɛm aba mu.",
                "5": "Na afei Nifaefoɔ amanehunu no yɛɛ kɛseɛ, na wɔnhunu ɔkwan biara a wɔbɛfa so agye wɔn ho afiri wɔn nsa mu, ɛfiri sɛ Lamanfoɔ no atwa wɔn ho nyina ara ahyia.",
                "6": "Na ɛbaa sɛ nkurɔfoɔ no hyɛɛ aseɛ nwiinwii ɔhene no, ɛnam wɔn amanehunu no nti; na ɔhyɛɛ aseɛ pɛɛ sɛ wɔbɛkɔ wɔn so ne wɔn akɔko. Na wɔde wɔn nsɛm no teetee ɔhene no; ɛno nti wɔmaa wɔn kwan sɛ wɔnyɛ deɛ wɔpɛ sɛ wɔyɛ.",
                "7": "Na wɔboaboaa wɔn ano bio, na wɔhyɛɛ wɔn akotaadeɛ, na wɔkɔɔ Lamanfoɔ no so sɛ wɔrekɔpamo wɔn afiri wɔn asaase so.",
                "8": "Na ɛbaa sɛ Lamanfoɔ no boroo wɔn na wɔpamoo wɔn na wɔkumkumm wɔn mu bebree.",
                "9": "Na afei ɛsu ne abooboo baa Limhae nkurɔfoɔ no mu, okunafoɔ resu ma ne kunu, babarima ne babaa resu ma wɔn agya, ɛna anuanom marima resu ma wɔn nuanom.",
                "10": "Afei na akunafoɔ bebree wɔ asaase no so, na wɔtea mu dendennden fiti adekyeɛ de kɔsi adekyeɛ, ɛnam Lamanfoɔ ho suro a ahyɛ wɔn mu ma no nti.",
                "11": "Na ɛbaa sɛ wɔn su a wɔsu no daa no kanyann Limhae nkurɔfoɔ no a wɔaka no maa wɔn bo fuui Lamanfoɔ no; na wɔkɔɔ bio sɛ wɔrekɔko, na wɔpamoo wɔn bio, na wɔhweree nnipa bebree.",
                "12": "Aane, wɔkɔɔ bio, mpo ne mprɛnsa so, na wɔhunu amane saa ara bio, na wɔn a wɔankum wɔn no sann wɔn akyi bio baae Nifae kuropɔn no mu.",
                "13": "Na wɔberɛɛ wɔn ho ase ara wɔ nɛteɛ mu mpo de wɔn ho hyɛɛ nkoasom konua ase, gyaee wɔn ho maa sɛ wɔhwe wɔn, wɔdii akɔneaba, na wɔsoaa nnesoa, sɛdeɛ wɔn atamfo pɛ.",
                "14": "Na wɔbrɛɛ wɔn ho ase mpo wɔ ahobraseɛ bunu mu; na wɔsuui dendennden kyerɛɛ Onyankopɔn, aane wɔsu frɛɛ wɔn Nyankopɔn da muu no nyina ara mu na wɔsu frɛɛ wɔn Nyankopɔn sɛ ɔnyi wɔn mfiri wɔn amanehunu mu.",
                "15": "Na afei Awurade yɛɛ nyaa de tiee wɔn sufrɛ ɛnam wɔn amumuyɛ nti; nanso Awurade tiee wɔn sufrɛ, na ɔhyɛɛ aseɛ sɛ ɔreyɛ Lamanfoɔ no akoma mmerɛ ama wɔayi wɔn nnesoa no afiri wɔn so; nanso Awurade hunu sɛ ɛnyɛ sɛ ɔbɛgye wɔn afiri nkoasom mu.",
                "16": "Na ɛbaa sɛ wɔhyɛɛ aseɛ sɛ wɔreyɛ frɔmfrɔm nkakrankakra wɔ asaase no so, na wɔhyɛɛ aseɛ sɛ wɔrenya aburo bebree, ɛna nnwan ne anantwie, ɛno nti ɔkɔm anne wɔn.",
                "17": "Afei na mmaa a wɔwɔ hɔ no dɔɔso kyɛn marima no; ɛno nti ɔhene Limhae hyɛɛ sɛ ɔbarima biara mfa biribi mmara mma wɔmfa mmoa akunafoɔ ne wɔn nkwadaa no, ama ɛkɔm ankum wɔn; na wɔyɛɛ yei ɛfiri sɛ wɔn a wɔkum wɔn no dɔɔso.",
                "18": "Afei Limhae nkurɔfoɔ no bɔɔ mu yɛɛ baako sɛdeɛ wɔbɛtumi biara de hwɛɛ wɔn aburo ne wɔn nnwan yie.",
                "19": "Na ɔhene no ara ankasa mpo surooe sɛ ɔno nkoaa bɛtena afasuo a wɔato no wɔ ne kuropɔn no ho no, gye sɛ n’awɛnfoɔ ka ne ho, ɔsurooe sɛ anhwɛ a na ɛkwan bi so no wakɔtɔ Lamanfoɔ no nsa mu.",
                "20": "Na ɔmaa ne nkurɔfoɔ no wɛnn asaase a atwa wɔn ho ahyia no yie ama wɔnam ɛkwan bi so atumi akyere asɔfoɔ no a wɔwiaa Lamanfoɔ mmammaa no de wɔn kɔɔ ɛserɛ no so no a, ɛnam saa nti ma saa ɔsɛee kɛseɛ a ɛte saa aba wɔn so no.",
                "21": "Na wɔpɛɛ sɛ wɔkyere wɔn na wɔtwe wɔn aso; ɛfiri sɛ na wɔaba Nifae asaase so anadwo, na wɔasoa wɔn aburo ne wɔn nneɛma a ɛsombo bebree kɔ; ɛno nti na wɔretetɛ wɔn no.",
                "22": "Na ɛbaa sɛ basabasa biara amma Lamanfoɔ ne Limhae nkurɔfoɔ no ntam, kɔsi mmerɛ mpo a Amon ne ne nuanom baa asaase no so no.",
                "23": "Na ɔhene no ne n’awɛmfoɔ firii adi kɔɔ kuropɔn no pono akyi; na ɛhɔ na wɔhunu Amon ne ne nuanom; wɔdwenee sɛ wɔyɛ Noa asɔfoɔ no, ɛno nti ɔmaa wɔfaa wɔn na wɔkyekyeree wɔn de wɔn to afiase. Na sɛ wɔyɛ Noa asɔfoɔ no a anka ɔmaa wɔkum wɔn.",
                "24": "Mmom mmerɛ a ɔhunu sɛ ɛnyɛ wɔn no, na mmom wɔyɛ ne nuanom no, na wɔfiri Sarahɛmla asaase so na ɛbaaɛ no, ɛdɛ kɛseɛ hyɛɛ no ma.",
                "25": "Afei ansaa na Amon rebɛba hɔ no, na ɔhene Limhae asoma nnipa kakraabi sɛ wɔnkɔhwehwɛ Sarahɛmla asaase no, nanso wɔanhunu hɔ, na wɔyeraae wɔ ɛserɛ no so.",
                "26": "Nanso wɔhunu asaase bi a na nnipa wɔ so ara yie; aane, asaase a nnipa nompe ahyɛ so ma, aane, asaase a anka nnipa bebree atena so na wasɛe no; na wɔsusuu sɛ ɛyɛ Sarahɛmla asaase, nti wɔsan wɔn akyi baa Nifae asaase so, wɔduruu asaase no hyeɛ so no, ankyɛre biara na Amon baaɛ.",
                "27": "Na wɔde twerɛtohɔsɛm bi baae, mpo nkurɔfoɔ no a wɔhunuu wɔn nompe no twerɛtohɔsɛm; na wɔakrukyire wɔ dadefuturo mprɛte so.",
                "28": "Na afei ɛdɛ hyɛɛ Limhae ma bio mmerɛ a ɔte firii Amon ano mu sɛ ɔhene Mosaya wɔ Onyankopɔn akyɛdeɛ bi a ɛbɛma watumi akyerɛ nkrukyire no ase no; aane, na Amon nso dii ahurisie.",
                "29": "Nanso awerɛhoɔ hyɛɛ Amon ne ne nuanom ma ɛfiri sɛ wɔakumkum wɔn nuanom no mu bebree.",
                "30": "Na ɔhene Noa ne n’asɔfoɔ nso ama nkurɔfoɔ no ayɛ bɔne ne amumuyɛ bebree atia Nyankopɔn; na wɔsuii nso de maa Abinadae wuo; ne Alma ne nnipa a wɔkaa ne ho ne no kɔɔe, wɔn a wɔnam Onyankopɔn ahoɔden ɛne ne tumi so nyaa gyedie wɔ nsɛm a Abinadae kaae no kyekyeree Onyankopɔn asɔre.",
                "31": "Aane, wɔsuui wɔ wɔn nkorɔɛ no ho, ɛfiri sɛ na wɔnnim baabi a wɔadwane akɔ. Afei anka wɔde anigyeɛ bɛka wɔn ho, ɛfiri sɛ wɔn ankasa ne Onyankopɔn akɔ apam sɛ wɔbɛsom no na wɔadi ne mmaransɛm so.",
                "32": "Na afei ɛfiri mmerɛ a Amon baeɛ no akyire yi no, ɔhene Limhae ne nkurɔfoɔ no mu dodoɔ no ara nso ne Onyankopɔn kɔɔ apam, sɛ wɔbɛsom no na wɔadi ne mmaransɛm so.",
                "33": "Na ɛbaa sɛ ɔhene Limhae ne nkurɔfoɔ no mu dodoɔ no ara pɛɛ sɛ wɔbɔ wɔn asu; mmom na obiara nni asaase no so a wanya ho kwan afiri Nyankopɔn hɔ. Na Amon ampɛ sɛ ɔbɛyɛ saa adeɛ yi, ɔbu neho sɛ akoa a ɔmfata.",
                "34": "Ɛno nti saa mmerɛ no wɔammoa wɔn ano ante asɔre, na mmom wɔtwɛnn Awurade Honhom no. Afei na wɔpɛ sɛ wɔbɛyɛ sɛdeɛ Alma ne ne nuanom a wɔdwane kɔɔ ɛserɛ no so no.",
                "35": "Wɔpɛɛ sɛ wɔnya asubɔ na ɛdi adanseɛ sɛ wɔpɛ sɛ wɔde wɔn akoma nyina ara som Onyankopɔn; nanso wɔtwee mmerɛ no mu; na wɔbɛka wɔn asubɔ no ho nsɛm akyire yi.",
                "36": "Na afei Amon ɛne ne nkurɔfoɔ, ne ɔhene Limhae ne ne nkurɔfoɔ nsusuɛ ne sɛ wɔbɛfiri Lamanfoɔ nsa na wɔafiri nkoasom mu."
            },
            "22": {
                "1": "Na afei ɛbaa sɛ Amon ne ɔhene Limhae hyɛɛ aseɛ bisabisaa nkurɔfoɔ no ɛkwan a wɔbɛfa so agye wɔn ho afiri nkoasom mu; na wɔmaa nkurɔfoɔ no nyina ara boaa wɔn ano hyiae; na wɔyɛɛ sei ama wɔn nyina ara de wɔn nne akyerɛ wɔn adwene wɔ asɛm no ho.",
                "2": "Na ɛbaa sɛ wɔanhunu ɛkwan biara a wɔbɛfa so agye wɔn ho afiri nkoasom mu, gye sɛ wɔfa wɔn maa ne wɔn nkwadaa ne wɔn nnwan, ne wɔn anantwie, ne wɔn ntomadan, na wɔfirii hɔ kɔɔ ɛserɛ no so; ɛnam sɛ na Lamanfoɔ no dɔɔso nti no, na ɛyɛ den sɛ Limhae nkurɔfoɔ no bɛtumi ne wɔn ako nti no, wɔdwenee sɛ wɔbɛtumi de afena ayi wɔn ho afiri nkoasom mu.",
                "3": "Afei ɛbaa sɛ Gideon kɔgyinaa ɔhene no anim, na ɔsee no sɛ: Afei O ɔhene, watie me nsɛm mmerɛ bebree a yɛne yɛn nuanom Lamanfoɔ dii apereapereɛ no.",
                "4": "Na afei O ɔhene, sɛ wanhunu sɛ meyɛ akoa a ne ho nni mfasoɔ, anaa sɛ watie me nsɛm yi biara yie ama ayɛ mmoa ama wo deɛ a, na saa na mɛpɛ sɛ wobɛtie me nsɛm saa mmerɛ yi nso, na mɛyɛ wakoa na magye nkurɔfoɔ yi afiri nkoasom mu.",
                "5": "Na ɔhene no maa no kwan sɛ ɔnkasa. Na Gideon see no sɛ:",
                "6": "Hwɛ ɔkwan no a ɛda akyire hɔ no, de rekɔfa afasuo no akyi no, wɔ kuropɔn no akyi no, Lamanfoɔ no anaa sɛ Lamanfoɔ awɛnfoɔ no, boro nsa anadwo biara; nti ma yɛnsoma na wɔnkɔbɔ dawuro nkyerɛ wɔn sɛ wɔmmoaboa wɔn nnwan ne anantwie ano, ama wɔaka wɔn akɔ ɛserɛ no so anadwo.",
                "7": "Na sɛdeɛ wo mmara teɛ no, mɛkɔ akɔtua bobe toɔ a edi akyire no ama Lamanfoɔ no, na wɔaboboro na yɛafa ɔkwan a ɛda kokoa mu no a ɛwɔ wɔn nsraban bɛnkum so no akɔ mmerɛ a wɔaboboro na wɔadedadeda no.",
                "8": "Saa na yɛbɛtumi ne yɛn mmaa ne yɛn nkwadaa ne yɛn nnwan ne yɛn anantwie akɔ ɛserɛ no so; na yɛbɛfa Silom asaase no ho akɔ.",
                "9": "Na ɛbaa sɛ ɔhene no tiee Gideon nsɛm no.",
                "10": "Na ɔhene Limhae hyɛɛ sɛ ne nkurɔfoɔ no mmoaboa wɔn nnwan ano; na wɔnkɔtua bobe toɔ no mma Lamanfoɔ no; na ɔsomaa nso maa wɔde bobe pii kɔkyɛɛ wɔn; na wɔnomm bobe a ɔhene Limhae de kɔmaa wɔn no ara yie.",
                "11": "Na ɛbaa sɛ ɔhene Limhae nkurɔfoɔ no firii hɔ anadwo no kɔɔ ɛserɛ no so, wɔde wɔn nnwan ne wɔn anantwie, na wɔfaa Silom asaase nkyɛn wɔ ɛserɛ no so, na wɔfaa Sarahɛmla asaase so kwan, Amon ne onuanom na edii wɔn anim.",
                "12": "Na wɔfaa wɔn sikakɔkɔɔ, ne dwetɛ, ne wɔn nneɛma a ɛsombo nyina ara a wɔbɛtumi asoa, ne wɔn nnuane nso de sii mu tuu wɔn kwan kɔɔ ɛserɛ no so.",
                "13": "Na wɔdii nna bebree ɛserɛ no so akyire yi no, wɔduruu Sarahɛmla asaase so, na wɔkɔkaa Mosaya nkurɔfoɔ no ho na wɔbɛhyɛɛ n’ase.",
                "14": "Na ɛbaa sɛ Mosaya de anigyeɛ gyee wɔn; na ɔgyee wɔn twerɛtohɔsɛm ne twerɛtohɔsɛm a Limhae nkurɔfoɔ no hunuu no nso.",
                "15": "Na afei ɛbaa sɛ mmerɛ a Lamanfoɔ no hunu sɛ Limhae nkurɔfoɔ no afiri asaase no so anadwo no, wɔsomaa asraafoɔ sɛ wɔnti wɔn wɔ ɛserɛ no so;",
                "16": "Na wɔtii wɔn bɛyɛ naanu, na wɔannhunu bea a wɔfaae bio; ɛno nti wɔyeraa wɔ ɛserɛ no so."
            },
            "23": {
                "intro": "Deɛ ɛfa Alma ne Awurade nkurɔfoɔ a ɔhene Noa nkurɔfoɔ no pamoo wɔn kɔguu ɛserɛ no so no.",
                "1": "Afei Awurade bɔɔ Alma kɔkɔ sɛ ɔhene Noa asraafoɔ no bɛba wɔn so, na ɛnam sɛ Alma bɔɔ ne nkurɔfoɔ no amaneɛ nti no wɔboaboaa wɔn nnwan ne wɔn aburo a wɔatutu no bi, na wɔkɔɔ ɛserɛ no so ansa na ɔhene Noa asraafoɔ no reba.",
                "2": "Na Awurade maa wɔn ahoɔden, sɛ ɛbɛyɛ a ɔhene Noa nkurɔfoɔ no nnto wɔn na wɔnseɛ wɔn.",
                "3": "Na wɔdwanee nnanwɔtwe wɔ ɛserɛ no so.",
                "4": "Na wɔbaa asaase bi so, aane, asaase a ɛyɛ fɛ, na ɛyɛ ahomka mpo, asaase a nsukorɔgyee wɔ so.",
                "5": "Na wɔsii wɔn ntomadan, na wɔhyɛɛ aseɛ dɔɔ asaase no, na wɔhyɛɛ aseɛ sisii adan, aane, na wɔyɛ adwumayɛfoɔ nti, wɔyɛɛ adwuma mmorosoɔ.",
                "6": "Na nkurɔfoɔ no pɛɛ sɛ Alma yɛ wɔn hene, ɛfiri sɛ na ne nkurɔfoɔ no dɔ no yie.",
                "7": "Mmom ɔka kyerɛɛ wɔn sɛ: Hwɛ, ɛnhia sɛ yɛbɛnya ɔhene; na sei na Awurade seɛ: ɛmma mommu honam bi nkyɛn honam bi, anaa mma nnipa bi nwene sɛ ɔsombo kyɛn ne yɔnko; ɛno nti mese mo sɛ ɛnnyɛ mma mo sɛ mobɛnya ɔhene.",
                "8": "Nanso sɛ mobɛtumi anya nnipa a wɔdi nokware ama wɔayɛ mo ahene mmerɛ nyina ara deɛ a, ɛneɛ ɛbɛyɛ ama mo sɛ mo bɛnya ɔhene.",
                "9": "Mmom monkae ɔhene Noa ne n’asɔfoɔ no amumuyɛ; na me ara ankasa nso afidie yii me, na meyɛɛ nneɛma bebree a ɛyɛ akyiwadeɛ wɔ Awurade anim, a ɛmaa mesakyera me ho yie;",
                "10": "Nanso amanehunu pii akyi no, Awurade tiee me sufrɛ, na ɔtiee me mpaebɔ, na ɔde me ayɛ adwendideɛ wɔ ne nsa mu ama mo mu dodoɔ no ara anya ne nokware ho nimdeɛ.",
                "11": "Nanso meremfa yei ntu me ho, ɛfiri sɛ memfata sɛ metu me ho.",
                "12": "Na afei mese mo sɛ: ɔhene Noa hyɛɛ mo so, na moyɛɛ nkoa maa ɔne n’asɔfoɔ no, na wɔmaa mo yɛɛ amumuyɛdeɛ; ɔde amumuyɛ nkyehoma akyekyere mo.",
                "13": "Na afei, sɛdeɛ Onyankopɔn de ne tumi ayi mo afiri saa nkyehoma yi mu; aane; wagye mo mpo afiri ɔhene Noa ne ne nkurɔfoɔ nsa mu, na wayi mo nso afiri amumuyɛ mponkyerɛ mu no, saa nso na mepɛ sɛ mɔgyina pintinn wɔ saa fawohodie a ama mo ade mo ho yi, na ɛmma momfa mo werɛ nnhyɛ nipa biara mu sɛ ɔbɛdi mo so hene.",
                "14": "Na afei nso mma monnye obiara nni sɛ ɔnyɛ mo kyerɛkyerɛni anaa mo sɔfoɔ; gye sɛ ɔyɛ Onyankopɔn nipa a ɔnante n’akwan so na ɔdi ne mmaransɛm so.",
                "15": "Sei na Alma kyerɛkyerɛɛ ne nkurɔfoɔ, sɛ nnipa biara nnɔ ne yɔnko sɛ ɔno ara ne ho, na amma apereapereɛ amma wɔn mu.",
                "16": "Na afei, Alma yɛɛ wɔn ɔsɔfo panin ɛfiri sɛ ɔno na ɔtee wɔn asɔre no.",
                "17": "Na ɛbaa sɛ wɔamma obiara kwan sɛ ɔbɛka nsɛmpa no anaa ɔbɛkyerɛkyerɛ, gye sɛ Onyankopɔn de fa ne so. Ɛno nti ɔhyiraa wɔn asɔfoɔ ne wɔn akyerɛkyerɛfoɔ nyina ara; na wanhyira wɔn mu biara gye sɛ wɔn a wɔdi nokware no.",
                "18": "Ɛno nti wɔhwɛe wɔn nkurɔfoɔ no so, na nneɛma a ɛfa tenenee ho na wɔde tetee wɔn.",
                "19": "Na ɛbaa sɛ wɔhyɛɛ aseɛ yɛɛ frɔmfrɔm mmorosoɔ wɔ asaase no so na wɔfrɛɛ asaase no Helam.",
                "20": "Na ɛbaa sɛ wɔn ase dɔree na wɔyɛɛ frɔmfrɔm mmorosoɔ wɔ Helam asaase no so; na wɔkyekyeree kuropɔn, na wɔtoo ne din Helam kuropɔn.",
                "21": "Nanso, Onyankopɔn hunu sɛ ɛyɛ sɛ ɔtea ne nkurɔfoɔ; aane, na ɔsɔ wɔn aboterɛ ne wɔn gyedie hwɛ.",
                "22": "Nanso—obiara a ɔde ne werɛ bɛhyɛ ne mu no, ɔno ara nso na ɔbɛma no so wɔ ɛda a ɛdi akyire no mu. Aane, na saa ara na ɔde yɛɛ saa nkurɔfoɔ yi.",
                "23": "Na hwɛ mɛkyerɛ wo sɛ wɔde wɔn baa nkoasom mu, a obiara ntumi nnye wɔn, gye sɛ Awurade wɔn Nyankopɔn, aane, mpo Abraham ne Isak ne Yakob Nyankopɔn.",
                "24": "Na ɛbaa sɛ ɔgyee wɔn na ɔdaa ne tumi kɛseɛ no adi kyerɛɛ wɔn, na wɔn ahurisie yɛɛ kɛseɛ.",
                "25": "Na hwɛ, ɛbaa sɛ mmerɛ a na wɔwɔ Helam asaase so no, aane, Helam kuropɔn no mu no, mmerɛ a wɔredɔ twa asaase no ho ahyia no, hwɛ na Lamanfoɔ asraafoɔ wɔ asaase no hyeɛ so.",
                "26": "Na afei ɛbaa sɛ Alma nuanom no dwane firii wɔn afuo mu, na wɔboaa wɔn ano bɔɔ mu wɔ Helam kuropɔn no mu; na ehuu kɛseɛ kaa wɔn ɛnam Lamanfoɔ no nti.",
                "27": "Nanso Alma kɔgyinaa wɔn mu, na ɔtuu wɔn fo sɛ ɛmma wɔn akoma ntu, na mmom wɔn nkae wɔn Awurade Nyankopɔn na ɔbɛgye wɔn.",
                "28": "Ɛno nti wɔbrɛɛ wɔn huu no ase, na wɔhyɛɛ aseɛ sufrɛɛ Awurade sɛ ɔbɛdwodwo Lamanfoɔ no akoma ama wɔankum wɔn, ne wɔn yerenom, ne wɔn mma.",
                "29": "Na ɛbaa sɛ Awurade maa Lamanfoɔ no akoma yɛɛ mmerɛ. Na Alma ne ne nkurɔfoɔ kɔgyaa wɔn ho hyɛɛ Lamanfoɔ no nsa; na Lamanfoɔ no faa Helam asaase no.",
                "30": "Afei Lamanfoɔ asraafoɔ no a wɔtii ɔhene Limhae nkurɔfoɔ no ayera wɔ ɛserɛ no so nna bebree.",
                "31": "Na hwɛ, wɔhunu ɔhene Noa asɔfoɔ no wɔ baabi a wɔfrɛ hɔ Amulɔn; na wɔhyɛɛ aseɛ faa Amulɔn asaase no na wɔhyɛɛ aseɛ sɛ wɔredɔ asaase no so.",
                "32": "Afei deɛ na ɔdi asɔfoɔ no anim no, na ɔde Amulɔn.",
                "33": "Na ɛbaa sɛ Amulɔn srɛɛ Lamanfoɔ; na ɔsomaa wɔn yerenom a, wɔyɛ Lamanfoɔ mmammaa no sɛ wɔnkɔ pa wɔn nuanom kyɛw, sɛ mma wɔnkum wɔn kununom.",
                "34": "Na Lamanfoɔ no hunu Amulɔn ne ne nuanom mmɔbɔ, na wɔanseɛ wɔn ɛnam wɔn yerenom nti.",
                "35": "Na Amulɔn ne ɔnuanom kɔkaa Lamanfoɔ no ho, na wɔnantee ɛserɛ no so hwehwɛɛ Nifae asaase no na wɔhunu Helam asaase no, a ɛyɛ Alma ne ne nuanom deɛ no.",
                "36": "Na ɛbaa sɛ Lamanfoɔ no hyɛɛ Alma ne ne nuanom bɔ sɛ sɛ wɔkyerɛ wɔn ɔkwan a ɛkɔ Nifae asaase so a ɛneɛ wɔde wɔn nkwa ne wɔn fawohodie bɛma wɔn.",
                "37": "Mmom mmerɛ a Alma kyerɛɛ wɔn ɔkwan a ɛkɔ Nifae asaase so wieeɛ no Lamanfoɔ no anni wɔn bɔhyɛ so; mmom wɔmaa awɛnfoɔ bɔɔ Helam asaase ne Alma ne ɔnuanom ho aporɔ.",
                "38": "Na wɔn a wɔkaee no kɔɔ Nifae asaase so; ɛna wɔn mu bi nso sann wɔn akyiri baa Helam asaase so, na wɔde wɔn a wɔwɛn wɔn no yerenom ne wɔn mma a wɔgyaa wɔn wɔ asaase no so no baae.",
                "39": "Na Lamanfoɔ hene no maa Amulɔn kwan sɛ ɔnyɛ ɔhene na ɔnhwɛ ne nkurɔfoɔ a wɔwɔ Helam asaase no so no; nanso ɔnnya tumi a ɔde bɛyɛ biribiara atia Lamanfoɔ hene no pɛ."
            },
            "24": {
                "1": "Na ɛbaa sɛ Amulɔn nyaa Lamanfoɔ hene no anim adom; ɛno nti, Lamanfoɔ hene no maa kwan sɛ ɔne ɔnuanom no nyɛ akyerɛkyerɛfoɔ wɔ ne nkurɔfoɔ no so, aane, wɔ nkurɔfoɔ a na wɔwɔ Sɛmlɔn asaase no so mpo, ne Silon asaase so, ne Amulɔn asaase so.",
                "2": "Ɛnam sɛ Lamanfoɔ no afa saa nsaase yi nyina ara no nti; Lamanfoɔ hene no de ahemfo sisii saa nsaase no nyina ara so.",
                "3": "Na afei na Lamanfoɔ hene no din de Laman, na wɔde no too n’agya; ɛno nti wɔfrɛɛ no ɔhene Laman. Na ɔdii ɔhene wɔ nnipa dodoɔ so.",
                "4": "Na ɔyii akyerɛkyerɛfoɔ firii Amulɔn nuanom mu wɔ asaase biara a ne nkurɔfoɔ wɔ so no so; na ɛmaa wɔhyɛɛ aseɛ de Nifae kasa kyerɛkyerɛɛ wɔ Lamanfoɔ nyina ara mu.",
                "5": "Na wɔyɛ nkurɔfoɔ a wɔdodɔ wɔn ho wɔn ho; nanso na wɔnnim Onyankopɔn; ɛna Amulɔn nkurɔfoɔ no nso ankyerɛkyerɛ wɔn biribiara a ɛfa Awurade wɔn Nyankopɔn ho, anaa sɛ Mose mmara no; ɛna wɔankyerɛkyerɛ wɔn Abinadae nsɛm no nso.",
                "6": "Nanso wɔkyerɛɛ wɔn sɛ wɔntwerɛ wɔn ho nsɛm nsie, na wɔtwerɛɛe wɔn ho wɔn ho.",
                "7": "Na sei na Lamanfoɔ no ahonyadeɛ hyɛɛ aseɛ sɛ ɛredɔɔso, na wɔhyɛɛ aseɛ sɛ wɔne wɔn ho wɔn ho redi dwa na wɔyɛɛ kɛse, na wɔhyɛɛ aseɛ yɛɛ naadaafoɔ ne anyansafoɔ sɛdeɛ wiase nyansa teɛ, aane nnipa naadaafoɔ, a wɔn anigye wɔ bɔneyɛ ne apoobɔ ahodoɔ nyina ara mu, gye sɛdeɛ ɛfiri wɔn nuanom mu.",
                "8": "Na afei ɛbaa sɛ Amulɔn hyɛɛ aseɛ sɛ ɔrekyerɛ tumi a ɔwɔ wɔ Alma ne ne nuanom so, na ɔhyɛɛ aseɛ taataa no, na ɔmaa ne mma kwan ma wɔtaataa wɔn mma.",
                "9": "Ɛfiri sɛ Amulɔn nim Alma, sɛ na ɔyɛ ɔhene no asɔfoɔ no mu baako, na ɔno na ɔgyee Abinadae nsɛm no diiɛ maa wɔpamoo no firii ɔhene no anim no, na ɛno nti ne bo fuu no, ɛfiri sɛ na ɔhyɛ ɔhene Laman ase, nanso ɔkyerɛɛ ne tumi wɔ wɔn so, na ɔde adwuma too wɔn so, na ɔmaa adwumayɛfoɔ so mpaninfoɔ hwɛɛ wɔn so.",
                "10": "Na ɛbaa sɛ wɔn amanehunu yɛɛ kɛseɛ yie maa wɔhyɛɛ aseɛ suu dendennden kyerɛɛ Onyankopɔn.",
                "11": "Na Amulɔn hyɛɛ wɔn sɛ wɔnyae wɔn sufrɛ no; na ɔmaa awɛnfoɔ hwɛɛ wɔn so, ama obiara a wɔbɛhunu no sɛ ɔresu frɛ Onyankopɔn no wɔaku no.",
                "12": "Na Alma ne ne nkurɔfoɔ amma wɔn nne so amfrɛ Awurade wɔn Nyankopɔn, na mmom wɔhwiee wɔn akoma maa no; nti na ɔnim deɛ wɔdwene ho wɔ wɔn akoma mu.",
                "13": "Na ɛbaa sɛ Awurade nne baa wɔn so wɔ wɔn amanehunu mu, kaa sɛ: Momma mo tiri so na monya awerɛkyekyerɛ, na menim apam a mo ne me apam; na me ne me nkurɔfoɔ bɛyɛ apam na mayi wɔn afiri nkoasom mu.",
                "14": "Na mɛma nnesoa no nso a wɔde agu mo abatiri so no ayɛ hare a monte mpo sɛ ɛda mo akyiri, wɔ mmerɛ a mo wɔ nkoasom mu mpo; na yei na mɛyɛ ama moagyina sɛ adansefoɔ ama me daakye, na ama mo ahunu nokware no sɛ me, Awurade Nyankopɔn, mesera me nkurɔfoɔ wɔ wɔn amanehunu mu.",
                "15": "Na afei ɛbaa sɛ nnesoa no a wɔde too Alma ne ne nuanom so no yɛɛ hare; aane, Awurade hyɛɛ wɔn den sɛdeɛ ɛbɛyɛ a wɔbɛtumi asoa wɔn nnesoa no a wɔmmerɛ, na wɔde anigyeɛ ne abotare gyaee wɔn ho hyɛɛ Awurade pɛ nyina ara ase.",
                "16": "Na ɛbaa sɛ wɔn gyedie ne wɔn abotare yɛɛ kɛseɛ ara maa Awurade nne baa wɔn hɔ bio, sɛ: Momma mo bo ntɔ mo yam na ɔkyena mɛyi mo afiri nkoasom mu.",
                "17": "Na ɔsee Alma sɛ: Wo na wobɛdi nkurɔfoɔ yi anim, na me ne wobɛkɔ akɔyi nkurɔfoɔ yi afiri nkoasom mu.",
                "18": "Afei ɛbaa sɛ Alma ne ne nkurɔfoɔ boaboaa wɔn nnwan ano, ne wɔn aburo anadwo-berɛ no mu; aane anadwo-berɛ no mu nyina ara mpo na wɔreka wɔn nnwan boaboa ano.",
                "19": "Na adeɛkyeeɛ no Awurade maa nnahɔɔ tɔɔ Lamanfoɔ no so, aane, ne wɔn adwuma so mpaninfoɔ no nyina ara so; maa wɔdaa hɔɔ.",
                "20": "Na Alma ne ne nkurɔfoɔ firii hɔ kɔɔ ɛserɛ no so; na mmerɛ a wɔtuu kwan ɛda no nyina ara no wɔsisii wɔn ntomadan wɔ bɔnhwa bi mu, na wɔtoo bɔnhwa no din Alma, ɛfiri sɛ ɔno na ɔdii wɔn anim kɔɔ ɛserɛ no so.",
                "21": "Aane, na Alma bɔnhwa no mu hɔ na wɔde wɔn naaseɛ maa Onyankopɔn ɛfiri sɛ wahu wɔn mmɔbɔ, na wama wɔn nnesoa mu ayɛ hare, na wayi wɔn afiri nkoasom mu; ɛfiri sɛ na wɔwɔ nkoasom mu; na obiara antumi anye wɔn gye sɛ Awurade wɔn Nyankopɔn no.",
                "22": "Na wɔde aseda maa Onyankopɔn, aane, wɔn marima nyina ara ne wɔn mmaa nyina ara ne wɔn nkwadaa a wɔtumi kasa nyina ara maa wɔn nne so yii wɔn Nyankopɔn ayɛ.",
                "23": "Na afei Awurade see Alma sɛ: Ma wo ho nyɛ hare na wo ne nkurɔfoɔ yi mfiri asaase yi so, na Lamanfoɔ no anyanenyane na wɔreti mo; ɛno nti mo mfiri asaase yi so, na mɛgyina Lamanfoɔ no wɔ bɔnhwa yi mu amma wɔanti nkurɔfoɔ yi ankɔ akyiri bio.",
                "24": "Na ɛbaa sɛ wɔfirii bɔnhwa no mu, na wɔde wɔn akwantuo no faa ɛserɛ no so.",
                "25": "Na wɔnantee ɛserɛ no so dadu nna mmienu akyiri no, wɔduruu Sarahɛmla asaase no so; na ɔhene Mosaya de ɛdɛ gyee wɔn."
            },
            "25": {
                "1": "Na afei ɔhene Mosaya maa nkurɔfoɔ no nyina ara boaboa wɔn ano.",
                "2": "Afei na Nifae mma no nnɔɔso bebree, anaa sɛ wɔn a wɔyɛ Nifae asefoɔ no nnɔɔso bebree sɛ Sarahɛmla nkurɔfoɔ no a na ɔyɛ Mulɛk aseni no, ne wɔn a wɔne no firi ɛserɛ no so baeɛ no.",
                "3": "Na na Nifae nkurɔfoɔ no ne Sarahɛmla nkurɔfoɔ no nnɔɔso bebree wɔ hɔ sɛ Lamanfoɔ no; aane, na wɔnnuru wɔn mu fa mpo.",
                "4": "Na afei Nifae nkurɔfoɔ no nyina ara boaa wɔn ano hyiaa mu, na Sarahɛmla nkurɔfoɔ no nso saa ara, na wɔboaa wɔn ano maa wɔyɛɛ akuo mmienu.",
                "5": "Na ɛbaa sɛ Mosaya kenkanee, na ɔhyɛe nso maa wɔkenkanee Sɛnif nkurɔfoɔ twerɛtohɔsɛm no kyerɛɛ ne nkurɔfoɔ no; aane, ɔkenkann Sɛnif nkurɔfoɔ no twerɛtohɔsɛm firi mmerɛ a wɔfirii Sarahɛmla asaase so de kɔsi mmerɛ a wɔsann wɔn akyi bio baaɛ no.",
                "6": "Na ɔkenkan Alma ne ne nuanom ho nsɛm, ne wɔn amanehunu nso nyina ara, ɛfiri mmerɛ a wɔfirii Sarahɛmla asaase so de kɔpem mmerɛ a wɔsan baa bio.",
                "7": "Na afei, mmerɛ a Mosaya de twerɛtohɔsɛm a ɔrekenkan no baa awieɛ no, ɛyɛɛ ne nkurɔfoɔ no a wɔkaa asaase no so hɔ no nnwanwa ne ahodwiri.",
                "8": "Na wɔnnim deɛ wɔn nnwene; na mmerɛ a wɔhunu wɔn a wɔyii wɔn firii nkoasom mu no, ɛdɛ kɛseɛ hyɛɛ wɔn ma.",
                "9": "Na bio, sɛ wɔdwendwene wɔn nuanom a Lamanfoɔ no akukum wɔn no ho no a, na awerɛhoɔ ahyɛ wɔn ma, ma mpo wɔtee awerɛhoɔ anisuo pii.",
                "10": "Na bio, sɛ wɔdwendwenee Onyankopɔn papayɛ a ɛbaa ntɛm, ne ne tumi a ɔde yii Alma ne ne nuanom firii Lamanfoɔ nsa mu ne nkoasom mu no, wɔmaa wɔn nne so de aseda maa Onyankopɔn.",
                "11": "Na bio, sɛ wɔdwendwene Lamanfoɔ a wɔyɛ wɔn nuanom no bɔne ne ɔsɛeɛ gyinabea a wɔwɔ mu no ho a, na yea ne amanehunu ahyɛ wɔn so de ma wɔn akra yiedie.",
                "12": "Na ɛbaa sɛ, wɔn a na wɔyɛ Amulɔn nuanom no ne ne nkurɔfoɔ a wɔfaa Lamanfoɔ mmammaa wareeɛ no, wɔn mma no ani anye wɔn agyanom suban ho, nti wɔampɛ sɛ wɔde wɔn agyanom din bɛfrɛ wɔn bio, ɛno nti wɔfaa Nifae din to wɔn so maa wɔfrɛɛ wɔn Nifae mma na wɔkann wɔn fraa wɔn a wɔfrɛ wɔn Nifaefoɔ no.",
                "13": "Na afei wɔkan Sarahɛmla nkurɔfoɔ no nyina ara fraa Nifaefoɔ no, ɛfiri sɛ na wɔmfaa ahennie no mmaa obiara, gye sɛ wɔn a wɔyɛ Nifae asefoɔ no.",
                "14": "Na afei ɛbaa sɛ mmerɛ a Mosaya wiee kasa na ɔde deɛ ɔrekenkan no nso baa awieɛ no, ɔpɛɛ sɛ Alma nso kasa kyerɛ nkurɔfoɔ no.",
                "15": "Na Alma kasa kyerɛɛ wɔn mmerɛ a na wɔaboa wɔn ano akuokuo akɛseɛ akɛseɛ no, na ɔfiri ɛkuo baako so a na ɔkɔ baako so, kaa nsakyeraɛ ne gyedie wɔ Awurade mu kyerɛɛ nnipa no.",
                "16": "Na ɔtuu Limhae nkurɔfoɔ no, ne wɔn a wɔyii wɔn firii nkoasom mu no nyina ara fo dendennden sɛ wɔnkae sɛ ɛyɛ Awurade na ɔgyee wɔn.",
                "17": "Na ɛbaa sɛ Alma kyerɛkyerɛɛ nkurɔfoɔ no nneɛma bebree, na ɔne wɔn kasa wieeɛ no, ɔhene Limhae pɛɛ sɛ wɔbɔ no asu; na ne nkurɔfoɔ no nyina ara nso pɛɛ sɛ wɔbɔ wɔn asu.",
                "18": "Ɛno nti, Alma kɔɔ nsuo no mu na ɔbɔɔ wɔn asu; aane ɔbɔɔ wɔn asu pɛpɛɛpɛ te sɛdeɛ ɔbɔɔ ne nuanom asu wɔ Mormon nsuwa no mu; aane; na dodoɔ no a ɔbɔɔ wɔn asu no bɛkaa Onyankopɔn asɔre no ho; na wɔyɛɛ sei ɛnam wɔn gyedie a wɔwɔ wɔ Alma nsɛm no mu nti.",
                "19": "Na ɛbaa sɛ ɔhene Mosaya maa Alma kwan sɛ ɔnte nsɔre wɔ Sarahɛmla asaase no so nyina ara; na ɔmaa no tumi sɛ ɔnhyɛ asɔfoɔ ne akyerɛkyerɛfoɔ wɔ asɔre biara mu.",
                "20": "Na ɔmaa ɔyɛe no sei ɛfiri sɛ na nkurɔfoɔ no dɔɔso dodo, ɔkyerɛkyerɛni baako ntumi nhwɛ wɔn so; anaa sɛ wɔn nyina ara ntumi ntie Onyankopɔn asɛm no wɔ nhyiamu baako ase.",
                "21": "Ɛno nti wɔboaboaa wɔn ano akuokuo, na yei na wɔfrɛɛ wɔn nsɔre no; asɔre biara wɔ n’asɔfoɔ ne n’akyerɛkyerɛfoɔ, na ɔsɔfo biara nso ka asɛm sɛdeɛ Alma de firii n’ano mu maa wɔn no.",
                "22": "Na yei, ɛmfa ho sɛ nsɔre bebree wɔ hɔ; na wɔn nyina ara yɛ asɔre baako, aane mpo Onyankopɔn asɔre; na wɔnka biribiara wɔ nsɔre no nyina ara mu a gye sɛ nsakyeraɛ ne gyedie wɔ Onyankopɔn mu.",
                "23": "Na afei nsɔre no bɛyɛɛ nson wɔ Sarahɛmla asaase so. Na ɛbaa sɛ obiara a ɔnyaa ɔpɛ sɛ ɔde Kristo anaa Onyankopɔn din bɛto ne so no, wɔkɔkaa Onyankopɔn nsɔre no ho.",
                "24": "Na wɔfrɛɛ wɔn Onyankopɔn nkurɔfoɔ. Na Awurade hwiee ne Honhom guu wɔn so, na ɔhyiraa wɔn, na wɔyɛɛ frɔmfrɔm wɔ asaase no so."
            },
            "26": {
                "1": "Afei ɛbaa sɛ awoɔntoatoasoɔ a wɔasi enyini kwan so no mu bebree ntumi nte ɔhene Benyamin nsɛm ase, ɛfiri sɛ mmerɛ a ɔkasa kyerɛɛ ne nkurɔfoɔ no na wɔyɛ nkwadaa nti wɔanye wɔn agyanom amammerɛ no anni.",
                "2": "Wɔanye deɛ wɔaka a ɛfa wusɔreɛ ho no anni ɛna wɔanye deɛ ɛfa Kristo mmaeɛ ho no nso anni.",
                "3": "Na afei ɛnam gyedie a wɔnni nti no, wɔantumi ante Onyankopɔn asɛm ase; na wɔn akoma yɛɛ den.",
                "4": "Na wɔammɔ wɔn asu; ɛna wɔn nso a wɔammɛka asɔre no ho. Na ɛnam wɔn gyedie nti na wɔyɛ nkurɔfoɔ a wɔate wɔn ho, na wɔkɔɔ so ara kɔsii sɛ akyire yi wɔkɔɔ honam ne bɔneyɛ tebea mu mpo; na wɔampɛ sɛ wɔbɛsu afrɛ wɔn Awurade Nyankopɔn.",
                "5": "Na afei Mosaya ahennie mu no na wɔn dodoɔ no nnuru Onyankopɔn nkurɔfoɔ no mu fa mpo; na ɛnam ntawantawa a ɛwɔ asɔre mma no mu nti wɔdɔɔso.",
                "6": "Na ɛbaa sɛ wɔde nɛfɛnɛfɛ nsɛm daadaa wɔn a wɔwɔ asɔre no mu pii, na wɔmaa wɔyɛɛ bɔne bebree; ɛno nti ɛho hiaa sɛ wɔn a wɔdii bɔne no a wɔwɔ asɔre no mu no, asɔre no kaa wɔn anim.",
                "7": "Na ɛbaa sɛ wɔde wɔn baa asɔfoɔ no anim, na akyerɛkyerɛfoɔ no de wɔn brɛɛ asɔfoɔ no; na asɔfoɔ no de wɔn baa Alma a ɔyɛ ɔsɔfo panin no anim.",
                "8": "Afei ɔhene Mosaya maa Alma kwan sɛ ɔnhwɛ asɔre no so.",
                "9": "Na ɛbaa sɛ na Alma nnim biribiara a ɛfa wɔn ho; na mmom adansefoɔ bebree dii adanseɛ tiaa wɔn; aane nkurɔfoɔ sɔre dii adanseɛ pii faa wɔn amumuyɛ ho.",
                "10": "Afei na biribiara a ɛte sei nsii wɔn asɔre no mu da; ɛno nti Alma ho yeraa no Honhom mu, na ɔmaa wɔde wɔn baa ɔhene no anim.",
                "11": "Na ɔsee ɔhene no sɛ: Hwɛ, nnipa dodoɔ a yɛde wɔn aba wɔanim ha yi, wɔn asɔremma adi adanseɛ atia wɔn; aane wɔayɛ amumuyɛ ahodoɔ pii. Na wɔnsakyeraɛ wɔ wɔn amumuyɛ ho; ɛno nti yɛde wɔn aba w’anim, ama wabu wɔn atɛn sɛdeɛ wɔn bɔne teɛ.",
                "12": "Nanso ɔhene Mosaya see Alma sɛ: Hwɛ, meremmua wɔn atɛn; ɛno nti mede wɔn hyɛ wo nsa sɛ bu wɔn atɛn.",
                "13": "Na afei Alma honhom ho yeraa no bio; na ɔkɔ so bisaa Awurade deɛ ɔnyɛ wɔ asɛm yi ho, ɛfiri sɛ ɔsuroo sɛ ɔbɛyɛ bɔne wɔ Onyankopɔn anim.",
                "14": "Na ɛbaa sɛ mmerɛ a ɔde ne kra nyina ara maa Onyankopɔn no, Awurade nne baa ne hɔ kaa sɛ:",
                "15": "Nhyira ne wo, Alma, na nhyira nka wɔn a wɔbɔɔ asu wɔ Mormon nsuwa mu no. Wɔahyira wo ɛnam gyedie mmorosoɔ a wo wɔ wɔ me somfoɔ Abinadae nsɛm no ho nti.",
                "16": "Na nhyira ne wɔn a ɛnam wɔn gyedie mmorosoɔ a wɔnyaa wɔ nsɛm a wo ka kyerɛɛ wɔn no nti.",
                "17": "Na nhyira ne wo, ɛfiri sɛ wate asɔre wɔ wo nkurɔfoɔ yi mu; na wɔbɛgyina, na wɔbɛyɛ me nkurɔfoɔ.",
                "18": "Aane, nhyira ne saa nkurɔfoɔ yi a wɔpɛ sɛ wɔde me din to wɔn ho so yi, na me din na wɔde bɛfrɛ wɔn, na wɔyɛ me deɛ.",
                "19": "Na ɛnam sɛ wɔabisa me biribi a ɛfa mmaratoni no ho nti, nhyira aka wo.",
                "20": "Wo ne me somfoɔ; na me ne wakɔ apam sɛ wobɛnya nkwa a ɛnni awieɛ; na wobɛsom me na wanante wɔ me din mu, na waboa me nnwan ano.",
                "21": "Na deɛ ɔbɛtie me nne no na ɔbɛyɛ me dwan no; na ɔno na gye no wɔ asɔre no mu, na ɔno na me nso mɛgye no.",
                "22": "Na hwɛ, yei ne m’asɔre; deɛ ɔbɛbɔ asu biara no, ɔbɔ asu kɔ nsakyeraɛ mu. Na obiara a mobɛgye no no ɔbɛgye me din adi; na mede ne bɔne bɛkyɛ no kwa.",
                "23": "Na me na mafa wiase bɔne ato me ho so; na me na mebɔɔ wɔn; na me na mɛma wɔn a wɔgye di kɔsi awieɛ no baabi wɔ me nsa nifa so.",
                "24": "Na hwɛ, me din mu na wɔafrɛ wɔn; na sɛ wɔnim me a wɔbɛba, na wɔabɛnya tenabea a ɛnniawieɛ wɔ me nsa nifa so.",
                "25": "Na ɛbɛba sɛ mmerɛ a totorobɛnto a ɛtɔ so mmienu no bɛbɔ mu no na wɔn a wɔnnim me no bɛba abɛgyina m’anim.",
                "26": "Na ɛhɔ na wɔbɛhunu sɛ me ne Awurade wɔn Nyankopɔn no a meyɛ wɔn Dimafoɔ no; na mmom dima nni hɔ ma wɔn.",
                "27": "Na ɛhɔ na mɛka akyerɛ wɔn sɛ mennim wɔn da; na wɔbɛfiri hɔ akɔ egya a ɛtehɔ daa no a wɔasiesie ama ɔbonsam ne n’abɔfoɔ no mu.",
                "28": "Ɛno nti mese mo sɛ, deɛ ɔntie me nne no, saa nnipa no ara nso na ɛmma monnye no nto m’asɔre no mu, na ɔno na me nnye no ɛda a ɛdi akyire no mu.",
                "29": "Ɛno nti mese wo sɛ, Kɔ; na obiara a ɔbɛto me mmara no, ɔno na wo bɛbu no atɛn sɛdeɛ ne bɔne teɛ ho; na sɛ ɔka ne bɔne wɔ wo ne m’anim a, na ɔde akoma a ɛmu da hɔ sakyera a, ɔno na fa ne bɔne kyɛ no na me nso mede bɛkyɛ no.",
                "30": "Aane, na mmerɛ dodoɔ a me nkurɔfoɔ no bɛsakyera no, na mede wɔn mfomsoɔ a wɔafom me no bɛkyɛ wɔn.",
                "31": "Na mo nso mo mfa mo mfomsoɔ nkyekyɛ mo ho mo ho; na nokware mese wo sɛ, deɛ wamfa ne yɔnko mfomsoɔ ankyɛ no wɔ mmerɛ a waka sɛ w’asakyera n’adwene no, saa nipa no de ɛfɔdie abrɛ ne ho.",
                "32": "Afei mese wo sɛ, Kɔ; na deɛ wɔnsakyeraɛ n’adwene wɔ ne bɔne ho no, saa nnipa no mma wɔnnkan no mfra me nkurɔfoɔ ho mu; na yei na mo nni so fiti saa mmerɛ yi de rekɔ.",
                "33": "Na ɛbaa sɛ mmerɛ a Alma tee saa nsɛm yi no ɔtwerɛ too hɔ ama ne nsa aka, na ama ɔde abu nkurɔfoɔ a wɔwɔ saa asɔre no mu no atɛn sɛdeɛ Onyankopɔn mmaransɛm no teɛ.",
                "34": "Na ɛbaa sɛ Alma kɔɔe na ɔkɔbuu wɔn a wɔayɛ amumuyɛ no atɛn, sɛdeɛ Awurade asɛm no teɛ.",
                "35": "Na wɔn a wɔsakyeraae firii wɔn bɔne ho na wɔkaa wɔn bɔne no, wɔn na ɔkann wɔn feraa asɔremma no.",
                "36": "Na wɔn a wɔnnka wɔn bɔne na wɔnsakyeraɛ mfiri wɔn amumuyɛ ho no, wɔn na wɔankan wɔn amfera asɔre mma no, na wɔpepaa wɔn din firii mu.",
                "37": "Na ɛbaa sɛ Alma totoo asɔre no dwumadie nyina ara yie; na wɔhyɛɛ aseɛ nyaa asomdwoeɛ bio na wɔyɛɛ frɔmfrɔm mmorosoɔ wɔ asɔre no dwumadie mu, na wɔnantee ahwɛyie mu wɔ Onyankopɔn anim, wɔnyaa dodoɔ ara, na wɔbɔɔ dodoɔ no ara asu.",
                "38": "Na afei saa nneɛma yi nyina ara na Alma ne n’afɛfoɔ adwumayɛfoɔ a wɔhwɛ asɔre no so no yɛɛe, wɔnantee mmɔdenmɔ mu, kyerɛkyerɛɛ Onyankopɔn asɛm wɔ adeɛ nyina ara mu, wɔhunu amane ahodoɔ nyina ara bi, na wɔn a wɔnnka Nyankopɔn asɔre no ho no nyina ara taataa wɔn.",
                "39": "Na wɔbɔɔ wɔn nuanom kɔkɔ; na wɔn nso wɔbɔɔ wɔn kɔkɔ, obiara wɔ Nyankopɔn asɛm mu, sɛdeɛ ne bɔne teɛ, anaa sɛ bɔne a wayɛ, na Onyankopɔn hyɛɛ wɔn sɛ mma wɔn nnyae mpaebɔ, nna wɔn na ase wɔ adeɛ nyina ara mu."
            },
            "27": {
                "1": "Na afei ɛbaa sɛ ɔtae a akyinnyegyefoɔ no de retaa asɔremma no mu yɛɛ den maa asɔremma no hyɛɛ aseɛ nwiinwii, na wɔkaa ɔhaw a ɛde abrɛ wɔn wɔ saa asɛm yi ho no kyerɛɛ wɔn ahwɛsofoɔ; na wɔde wɔn haw too Alma anim. Na Alma de asɛm no too wɔn hene Mosaya anim. Na Mosaya ne n’asɔfoɔ no dwendwenee ho.",
                "2": "Na ɛbaa sɛ ɔhene Mosaya soma maa wɔbɔɔ dawuro wɔ asaase ahyia no nyina ara so sɛ mma wɔn a wɔnnye asɛm no nni no ntaataa Onyankopɔn asɔre mma no bio.",
                "3": "Na wɔhyɛɛ wɔn dendennden wɔ nsɔre no nyina ara mu sɛ mma obiara ntaataa ne yɔnko na ɛwɔ sɛ nnipa nyina ara hunu ne yɔnko sɛ ɔne no yɛ pɛ.",
                "4": "Mma wɔn mma ahomasoɔ anaa sɛ ahantan nsɛe wɔn asomdwoeɛ; na obiara nni ne yɔnko ni te sɛ ɔno ara ne ho, na obiara mfa ne nsa nyɛ adwuma nhwɛ ne ho.",
                "5": "Aane, na wɔn asɔfoɔ ne wɔn akyerɛkyerɛfoɔ nyina ara mfa wɔn ankasa nsa mfa nyɛ adwuma nhwɛ wɔn ho, akwan nyina ara mu gye sɛ yareɛ anaa ohia dodoɔ mu; na wɔyɛ saa nneɛma yi a wɔbɛnya adom wɔ Onyankopɔn mu.",
                "6": "Na asomdwoeɛ pii hyɛɛ aseɛ baa asaase no so bio; na nkurɔfoɔ no hyɛɛ aseɛ dɔree, na wɔhyɛɛ aseɛ petee amannɔne wɔ asaase ani so, aane wɔ atifii ne anaafoɔ, apueɛ ne atɔɛ, kyekyeree kuropɔn akɛseɛ ne nkuraa wɔ asaase no fa biara so.",
                "7": "Na Awurade bɛsraa wɔn na ɔmaa wɔyɛɛ frɔmfrɔm, na wɔn ase dɔree na wɔyɛɛ ahonyafoɔ.",
                "8": "Afei wɔkann Mosaya mmammarima no kaa akyinnyegyefoɔ ho, na wɔkan Alma mmammarima no mu baako nso fraa wɔn mu, deɛ wɔfrɛ no Alma, na wɔde no too n’agya; nanso ɔbɛyɛɛ otirimuɔdenni ne ɔbosomsomni kɛseɛ. Na na ɔyɛ obi a ɔka nsɛm bebree na ɔka adɛfɛdɛfɛ sɛm kyerɛ nnipa no; nti ɔtwee nnipa no mu dodoɔ maa wɔdii n’akyi yɛɛ amumuyɛdeɛ no bi.",
                "9": "Na ɔbɛyɛɛ hwintidua kɛseɛ de sii Onyankopɔn asɔre no mpontuo ho kwan; ɔwiaa nkurɔfoɔ no akoma maa basabasayɛ baa nkurɔfoɔ no mu; yei maa deɛ ɔtan Onyankopɔn no kwan ma ɔde ne tumi no dii wɔn so.",
                "10": "Na afei ɛbaa sɛ mmerɛ a na ɔnenam resɛe Onyankopɔn asɔre no; na ɔne Mosaya mmamarima no pɛɛ sɛ wɔsɛe asɔre no wɔ kokoa mu, ama Awurade nkurɔfoɔ afiri nokware kwan no ho, deɛ ɛne Onyankopɔn mmaransɛm no anaa ɔhene no mpo deɛ bɔ abira no—",
                "11": "Na sɛdeɛ meka kyerɛɛ mo no, mmerɛ a wɔnam rete Onyankopɔn so atua no, hwɛ Awurade bɔfoɔ yii ne ho adi kyerɛɛ wɔn na ɔfirii biribi te sɛ ɛbɔ mu sanee; na ɔde nne bi a ɛte sɛ apranaa kasaae na yei maa asaase a wɔgyina so no wosooe.",
                "12": "Na ahodwiri kɛseɛ a ɛkaa wɔn no maa wɔtwitwa hwee fam, na wɔante nsɛm a ɔka kyerɛɛ wɔn no ase.",
                "13": "Nanso ɔteaa mu bio sɛ: Alma sɔre na gyina hɔ, na adɛn nti na wotaataa Nyankopɔn asɔre yi? Na Awurade aka sɛ: Yei ne m’asɔre, na mɛma no atim; na biribiara ntumi ntu ngu, gye sɛ ɛnam me nkurɔfoɔ mmaratoɔ so.",
                "14": "Na ɔsoro bɔfoɔ no kaa bio sɛ: Hwɛ, Awurade atie ne nkurɔfoɔ mpaebɔ, ne ne somfoɔ Alma nso mpaebɔ; ɛfiri sɛ ɔde gyedie kɛseɛ bɔɔ mpaeɛ wɔ wo ho ama wanya nokware yi ho nimdeɛ; yei nti na maba sɛ merebɛma wahunu Onyankopɔn tumi ne akwanya a ɔwɔ ama wahunu sɛ Onyankopɔn tie n’asomfoɔ mpaebɔ sɛdeɛ wɔn gyedie teɛ.",
                "15": "Na afei hwɛ, mobɛtumi agye Onyankopɔn tumi no ho akyinnyeɛ? Na hwɛ, me nne nnwoso asaase no anaa? Na monhunu nso sɛ megyina moanim? Na Onyankopɔn na ɔsomaa me.",
                "16": "Afei mese wo sɛ: Kɔ, na kae mo agyanom nnɔmumfa wɔ Helam asaase so, ne Nifae asaase so; na kae sɛdeɛ wayɛ nneɛma akɛseɛ ama wɔn; na wɔwɔ nkoasom mu, na wagye wɔn. Na afei mese wo sɛ: Alma, kɔ wo kwan, na nhwehwɛ sɛ wo bɛsɛe asɔre no bio ama watie wɔn mpaebɔ, na yei mpo sɛ anhwɛ a wɔbɛtwa wo ara ankasa atwene.",
                "17": "Na afei ɛbaa sɛ yei ne nsɛm a ɛtwa toɔ a ɔbɔfoɔ no ka kyerɛɛ Alma, na ɔkɔɔɛ.",
                "18": "Na afei Alma ne wɔn a na wɔka ne ho no hwee fam bio, na wɔn ahodwiri yɛɛ kɛseɛ; ɛfiri sɛ wɔde wɔn ankasa ani ahunu Awurade bɔfoɔ; na ne nne yɛɛ sɛ apranaa a ɛwoso asaase; na wɔnim sɛ biribiara nni hɔ bio, gye sɛ Onyankopɔn tumi a ɛtumi ma asaase popo te sɛdeɛ ɛmu bɛpae mmienu.",
                "19": "Na afei Alma ahodwiri no yɛɛ kɛseɛ maa ɔtɔree mum, na wantumi ammua n’ano; aane, na ɔyɛe mmerɛ ara mpo a wantumi amma ne nsa so mpo; ɛno nti wɔn a na wɔka ne ho no soaa no mmerɛ a na ɔntumi nnyɛ ne ho hwee, kɔpem mmerɛ a wɔde no kɔtoo n’agya anim mpo.",
                "20": "Na wɔsii deɛ ɛtoo wɔn no nyina ara so bio kyerɛɛ n’agya; na n’agya anigyeɛ, ɛfiri sɛ na ɔnim sɛ ɛyɛ Onyankopɔn tumi.",
                "21": "Na ɔmaa nkurɔfokuo bɛboaa wɔn ano wɔ hɔ na wɔadi adanseɛ wɔ deɛ Awurade ayɛ ama ne babarima no, ne wɔn nso a na wɔka ne ho no.",
                "22": "Na ɔmaa asɔfoɔ no nso boaa wɔn ano; na wɔhyɛɛ aseɛ yɛɛ akɔmkyenɛ, na wɔbɔɔ mpaeɛ sɛ Awurade wɔn Nyankopɔn bɛbue Alma ano, na watumi akasa, na ahoɔden nso aba ne nsa ne ne nan mu—na nkurɔfoɔ no ani abue na wɔahunu adeɛ na wɔahunu deɛ ɛfa Onyankopɔn papayɛ ne n’animuonyam ho.",
                "23": "Na ɛbaa sɛ wɔyɛɛ akɔmkyerɛ na ɔbɔɔ mpaeɛ naanu ne anadwo mmienu ntam wieeɛ no, Alma nsa ne ne nan mu yɛɛ no den, na ɔsɔre gyinaa hɔ na ɔhyɛɛ aseɛ kasa kyerɛɛ wɔn, sɛ wɔnnya awerɛkyekyerɛ:",
                "24": "Na, ɔkaa sɛ: Masakyera afiri me bɔne ho, na Awurade adi ama me; hwɛ Honhom no awo me.",
                "25": "Na Awurade see me sɛ: Ɛmma no nnyɛ wo nnwanwa sɛ adasamma nyina ara, aane, marima ne maa, aman nyina ara, mmusuakuo nyina ara kasa hodoɔ nyina ara ne nnipa nyina ara a ɛwɔ sɛ wɔwo wɔn foforɔ; aane, Onyankopɔn woo wɔn, na wɔasesa afiri wɔn honam ne ahweaseɛ tebea mu, akɔ tenenee tebea mu, ama Onyankopɔn adi ama wɔn ama wɔabɛyɛ ne mmammarima ne ne mmammaa.",
                "26": "Na yei ma wɔbɛyɛ abɔdeɛ foforɔ; na gye sɛ wɔyɛ yei, anyɛ saa a ɔkwan biara nni hɔ a wɔde bɛnya Onyankopɔn aheman no adie.",
                "27": "Mese mo sɛ: gye sɛ ɛba no sei, anyɛ saa a wɔbɛtwa wɔn atwene; na menim yei, ɛfiri sɛ anka wɔretwa me nso matwene.",
                "28": "Nanso, akyire yi a mefaa amanehunu pii mu, na ɛkaa kakraabi maa me sakyera kɔɔ owuo mu, na Awurade nam n’adom so hunu sɛ ɛsɛ sɛ ɔtwe me firi gyamframa a ɛtehɔ daa mu, na Onyankopɔn awo me.",
                "29": "Wɔadi ama me kra afiri bɔnwono nwononwono mu ne amumuyɛ mpokyerɛ mu. Na mewɔ amena ɛmu yɛ esum kabii mu; nanso afei mehunu Onyankopɔn hann a ɛyɛ nnwanwa no. Ateetee a ɛnniawieɛ yɛɛ me kra ayaayaadeɛ; na wahwim me afiri mu, na me kra nni yea bio.",
                "30": "Me poo me Dimafoɔ, na deɛ m’agyanom aka no mannye anni; na afei a wama wɔn ahunu sɛ ɔbɛba no, na ɔbɛkae abɔdeɛ biara a ɔbɔɔe no, ɔbɛda ne ho adi akyerɛ wɔn nyina ara.",
                "31": "Aane kotodwe biara bɛkoto no, na tɛkyerɛma biara bɛka nokware wɔ n’anim. Aane, ɛda a ɛdi akyire no mpo, saa mmerɛ no a nnipa nyina ara bɛgyina n’anim ama wabu no atɛn no, na wɔbɛgye ato mu sɛ, ɔyɛ Onyankopɔn; na wɔn a wɔte wiase yi mu a wonni Onyankopɔn no, bɛka nokware sɛ atɛmmuo no a ɛtehɔ daa no asotweɛ wɔ wɔn so; na wɔn ho awoso na apopo, na wayera wɔ n’ani a ɛhunu biribi ara no ase.",
                "32": "Na afei ɛbaa sɛ Alma hyɛɛ aseɛ firii saa mmerɛ yi de rekɔ no kyerɛkyerɛɛ ne nkurɔfoɔ, ne wɔn a na wɔka Alma ho mmerɛ a ɔbɔfoɔ no yii ne ho adi kyerɛɛ wɔn no, kɔɔ asaase no so nyina ara, bɔɔ dawuro kyerɛɛ nkurɔfoɔ no nyina ara nneɛma a wɔteeɛ ne deɛ wɔhunuɛ, na wɔnam amanehunu kɛseɛ mu kaa Onyankopɔn asɛm, na wɔn a wɔnnye asɛm no nni no taataa wɔn kɛse, na wɔhwee wɔn mu dodoɔ no ara.",
                "33": "Na yei nyina ara akyiri no, wɔmaa asɔre no awerɛkyekyerɛ, wɔmaa wɔn gyedie sii pi, na wɔde abodwokyerɛ ne ɔberɛ tuu wɔn fo sɛ wɔnni Onyankopɔn mmaransɛm so.",
                "34": "Na wɔn mu nan yɛ Mosaya mmammarima; na na wɔn din de Amon, ne Aaron, ne Omna, ne Himnae; sei na na wɔfrɛ Mosaya mmammarima no.",
                "35": "Na wɔnantee Sarahɛmla asaase no so nyina ara, ne nkurɔfoɔ a wɔhyɛ ɔhene Mosaya ahennie ase no nyina ara mu, bɔɔ mmɔden biara sɛ wɔbɛkora ɔsɛee a wɔde asɛe asɔre no, wɔkaa wɔn bɔne nyina ara, na wɔbɔɔ nneɛma a wɔahunu no nyina ara ho dawuro, na wɔkyerɛkyerɛɛe nkɔmhyɛ ne twerɛsɛm no nyina ara ase kyerɛɛ wɔn a wɔnyaa ɔpɛ sɛ wɔbɛtie wɔn.",
                "36": "Na Onyankopɔn nam wɔn so de nokware no ho nimdeɛ maa dodoɔ no ara, aane, wɔn Dimafoɔ no ho nimdeɛ no.",
                "37": "Na sɛdeɛ wɔahyira wɔn! ɛfiri sɛ wɔbɔɔ asomdwoeɛ ho dawuro; na wɔbɔɔ nsɛmpa no ho dawuro; na wɔka kyerɛɛ nkurɔfoɔ no sɛ Awurade di hene."
            },
            "28": {
                "1": "Afei ɛbaa sɛ Mosaya mmammarima no yɛɛ saa nneɛma yi nyina ara wieeɛ no, wɔfaa wɔn mu kakraabi kaa wɔn ho na wɔsan kɔɔ wɔn agya, ɔhene no nkyɛn, na wɔsrɛɛ no sɛ ɔmma wɔn kwan mma wɔne wɔn a wɔsaa wɔn mu yii wɔn no nkɔ Nifae asaase so nkɔka nneɛma a wɔate, na ama wɔaka Onyankopɔn asɛm akyerɛ wɔn nuanom Lamanfoɔ no—",
                "2": "Sɛ ebia na atwe wɔn ama wɔahunu Awurade wɔn Nyankopɔn ho nimdeɛ, na ama wɔagya w’agyanom amumuyɛ deɛ no; na ama ebia na wɔn nsɛmka no ama wɔayi ɔtan a wɔtan Nifaefoɔ no afiri hɔ, ama wɔn nso anya anigyeɛ wɔ Awurade wɔn Nyankopɔn mu, ama wɔanya ayɔnkofa ama wɔn ho wɔn ho, na amma apereapereɛ amma wɔn mu bio wɔ asaase a Awurade wɔn Nyankopɔn de ama wɔn no nyina ara so.",
                "3": "Afei wɔpɛɛ sɛ wɔbɔ nkwagyeɛ ho dawuro kyerɛ abɔdeɛ biara, na wɔampɛ sɛ wɔbɛhwɛ ama nnipa biara kra bɛyera; aane, mpo adwene a wɔbɛnya sɛ ɔkra bi bɛkɔ akɔtena ateetee a ɛnni awieɛ mu no maa wɔn ho wosoe na ɛpopooe.",
                "4": "Na sei na Awurade Honhom no dii dwuma wɔ wɔn mu, ɛfiri sɛ na wɔyɛ abɔnefoɔ mu abɔnefoɔ. Na Awurade nam n’ahummɔborɔ a ɛnsa daa no so hunu sɛ ɛyɛ sɛ ɔgye wɔn; nanso wɔdii yea pii ɛnam wɔn amumuyɛ nti, wɔhunu amane pii na wɔsuro sɛ wɔbɛtwa wɔn atwene afebɔɔ.",
                "5": "Na ɛbaa sɛ wɔsrɛɛ wɔn agya nna bebree sɛ ɔmma wɔn kwan ma wɔnkɔ Nifae asaase so.",
                "6": "Na ɔhene Mosaya kɔbisaa Awurade sɛ ɔmma ne mmammarima no kwan ma wɔnkɔ Lamanfoɔ mu nkɔka nsɛmpa no.",
                "7": "Na Awurade see Mosaya sɛ: Ma wɔn kwan ma wɔnkɔ, na dodoɔ no ara a wɔbɛgye wɔn nsɛm no adie no bɛnya nkwa a ɛnniawieɛ; na mɛgye wɔn mmammarima afiri Lamanfoɔ nsam.",
                "8": "Na ɛbaa sɛ Mosaya maa wɔn kwan sɛ wɔnkɔ na wɔnkɔyɛ deɛ wɔbisaaeɛ no.",
                "9": "Na wɔtuu kwan kɔɔ ɛserɛ no so sɛ wɔrekɔka asɛmpa no wɔ Lamanfoɔ no mu; na mɛka wɔakosɛm akyire yi.",
                "10": "Afei na ɔhene Mosaya nnya obiara mfa n’ahennie no mma no, ɛfiri sɛ na ne mmammarima no mu biara mpɛ ahennie no.",
                "11": "Ɛno nti ɔfaa twerɛtohɔsɛm a wɔakrukyire wɔ yaawa mprɛte so no, ne Nifae mprɛte no nso so, ne nneɛma nyina ara a Onyankopɔn maa ho mmaransɛm sɛ ɔmfa nsie na ɔnhwɛ so yie no, wɔ mmerɛ a ɔwiee twerɛtohɔnsɛm a ɛwɔ sika mprɛte so no ne nkyeraseɛ na ɔmaa wɔtwerɛ too hɔ no, saa sika mprɛte no a Limhae nkurɔfoɔ hunuɛ a ɛfiri Limhae nsa mu baa ne hɔ no;",
                "12": "Na sei na ɔyɛe ɛfiri sɛ ne nkurɔfoɔ no ho a na ɛrepere wɔn kɛseɛ no nti; Na wɔpɛ sɛ wɔhunu biribiara a ɛfa saa nkurɔfoɔ no a wɔasɛe wɔn no ho.",
                "13": "Na afei ɔnam aboɔ mmienu no a wɔde akyekyere tadua mmienu ano no so de kyerɛɛ aseɛ.",
                "14": "Na wɔsiesiee saa nneɛma yi fiti ahyɛaseɛ ama wɔde akyerɛ kasa biara ase, na wɔde afiti awoɔntoatoasoɔ koro so dekɔsi awoɔntoatoasoɔ koro so;",
                "15": "Na Awurade nsa na wɔde saa nneɛma yi asie na w’akora, ama w’ada ne nkurɔfoɔ amumuyɛ ne wɔn akyiwasɛm adi akyerɛ abɔdeɛ biara a ɔbɛtena asaase no so;",
                "16": "Na obiara a ɔwɔ saa nneɛma yi no wɔfrɛ no adehununi, sɛdeɛ na ɛte wɔ tete mmerɛ no mu no.",
                "17": "Afei Mosaya kyerɛɛ twerɛtohɔsɛm no ase wieeɛ no; hwɛ, ɛkaa wɔn a wɔasɛe wɔn no ho nsɛm, fiti mmerɛ a wɔsɛe wɔn no de kɔsi mmerɛ a wɔsii abantentene kɛseɛ no; saa mmerɛ no a Awurade yɛɛ nkurɔfoɔ no kasa basabasa na wɔbɔɔ wɔn petee amannɔne wɔ asaase nyina ara ani so no, aane na mpo ɛfiti mmerɛ a wɔbɔɔ Adam.",
                "18": "Afei saa nsɛm yi maa Mosaya nkurɔfoɔ no dii awerɛhoɔ, aane, awerɛhoɔ hyɛɛ wɔn ma deɛ; nanso ɛmaa wɔn nimdeɛ kɛseɛ, ɛno nti ɛmaa wɔdii dɛ.",
                "19": "Na wɔbɛtwerɛ saa nsɛm yi akyire yi; na hwɛ, ɛbɛhia sɛ nnipa nyina ara bɛhunu deɛ wɔatwerɛ wɔ saa nsɛm yi mu.",
                "20": "Na afei, sɛdeɛ meka kyerɛɛ mo no, mmerɛ a ɔhene Mosaya yɛɛ saa nneɛma yi wieeɛ no, ɔfaa yaawa mprɛte no ne nneɛma a ɔde siee no nyina ara na ɔde maa Alma no a ɔyɛ Alma babarima no; aane twerɛtohɔsɛm no nyina ara, ne deɛ wɔhwɛso kyerɛ biribi ase no nso na ɔde maa no, na ɔhyɛɛ no sɛ ɔmfa nsie na ɔnkora no yie, na ɔmfa nkurɔfoɔ no twerɛtohɔsɛm no nso nsie, mma awoɔntoatoasoɔ baako, nkɔsi foforɔ so, mpo sɛdeɛ wɔde ato hɔ fiti mmerɛ a Lihae firii Yerusalem no."
            },
            "29": {
                "1": "Afei mmerɛ a Mosaya yɛɛ sei wieeɛ no, ɔsoma maa wɔkɔɔ asaase no so nyina ara wɔ ne nkurɔfoɔ no nyina ara mu kɔbisaa wɔn deɛ wɔpɛ sɛ ɔyɛ wɔn hene.",
                "2": "Na ɛbaa sɛ nkurɔfoɔ no nne buaa sɛ: Yɛpɛ sɛ Aaron, wo babarima no yɛ yɛn hene ne yɛn hwɛsofoɔ.",
                "3": "Afei na Aaron kɔ Nifae asaase no so saa mmerɛ no, ɛno nti ɔhene no antumi amfa ahennie no amma no; ɛna Aaron no ara nso mpɛ ahennie no; ɛna Mosaya mmammarima nkaeɛ no nso mu biara mpɛ sɛ ɔbɛgye ahennie no ato ne ho so.",
                "4": "Ɛno nti ɔhene Mosaya somaa bio maa wɔkɔɔ nkurɔfoɔ no mu; aane, ɔtwerɛɛe nwoma mpo ma wɔde kɔɔ nkurɔfoɔ no hɔ. Na nsɛm a ɔtwerɛe ne sɛ:",
                "5": "Hwɛ, O mo a mo yɛ me nkurɔfoɔ, anaa me nuanom, na saa na mefa mo sɛ mo yɛ; mepɛ sɛ mo susu deɛ wɔafrɛ mo sɛ mo nsusu ho yi—ɛfiri sɛ mopɛ sɛ monya ɔhene.",
                "6": "Afei meda no adi kyerɛ mo sɛdeɛ ahennie no yɛ ne dea ankasa no atwe asan, na ɔse ɔrennye ahennie no.",
                "7": "Na afei sɛ wɔde obi foforɔ si n’anan mu a hwɛ me suro sɛ apereapereɛ bɛba mo mu. Na hwan na ɛnim sɛ annhwɛ a me babarima no a ahennie no yɛ ne deɛ no bɛtwa ne ho ama ne bo afu na watwe nkurɔfoɔ yi mu fa aka ne ho, ɛno nso de akokoakoko ne apereapereɛ bɛba mo mu, ɛno nso de mogya kaguo pii bɛba na atoto Awurade akwan, aane, na wɔasɛe akra bebree.",
                "8": "Afei mese mo sɛ momma yɛn nhunu nyansa na yɛnwennwene saa nneɛma yi ho yie, ɛfiri sɛ yɛnni ho kwan sɛ yɛbɛsɛe me babarima no, ɛna yɛnni ho kwan nso sɛ yɛsɛe obiara a wɔbɛyi no sɛ ɔnsi nanan mu.",
                "9": "Na sɛ me babarima no bɛsan n’akyi akɔ n’ahomasoɔ mu ne nneɛma hunu mu na wɔsesa n’adwene wɔ nneɛma a waka ho, na ɔpere n’ahennie ho a ɛbɛma ɔne ne nkurɔfoɔ yi nyina ara nso ayɛ bɔne pii.",
                "10": "Na afei mo mma yɛnhunu nyansa na yɛnhwɛ saa nneɛma yi kwan, na yɛnyɛ deɛ ɛde asomdwoeɛ bɛbrɛ nkurɔfoɔ yi.",
                "11": "Ɛno nti mɛyɛ mo hene wɔ me nna a aka nyina ara mu; nanso, momma yɛnyi atɛmmuafoɔ, na wɔmu nkurɔfoɔ yi atɛn sɛdeɛ wɔn mmara teɛ; na yɛbɛhyehyɛ nneɛma nyina ara foforɔ de ama nkurɔfoɔ yi, na yɛbɛyi anyansafoɔ ama wɔayɛ atɛmmuafoɔ, wɔn a wɔbɛbu nkurɔfoɔ yi atɛn sɛdeɛ Onyankopɔn mmaransɛm teɛ.",
                "12": "Afei ɛyɛ ma nipa sɛ Onyankopɔn bɛbu no atɛn kyɛn nipa, ɛfiri sɛ, Onyankopɔn ntɛmmuo yɛ pɛpɛɛpɛ mmerɛ nyina ara, na nipa ntɛmmuo deɛ nnyɛ mmerɛ nyina ara na ɛtene.",
                "13": "Ɛno nti, sɛ ɛbɛyɛ yie sɛ mobɛnya nipa ateneneefoɔ ama wɔayɛ mo ahemfo, wɔn a wɔbɛtumi ahyehyɛ Onyankopɔn mmara, na wɔabu nkurɔfoɔ no atɛn sɛdeɛ mmaransɛm no teɛ, aane, sɛ mobɛtumi anya nnipa a wɔtene ama wɔayɛ mo ahemfo a wɔbɛtumi mpo ayɛ deɛ m’agya Benyamin yɛɛe de maa nkurɔfoɔ yi—Mese mo sɛ, sɛ sei na ɛbɛyɛ mmerɛ nyina ara a ɛnneɛ ɛbɛhia sɛ mobɛnya ahemfo mmerɛ nyina ara ama wɔahwɛ mo so.",
                "14": "Na me ara mpo mede me tumi ne me nyansa a mewɔ nyina ara abɔ mmɔden sɛ mede bɛkyerɛkyerɛ mo Onyankopɔn mmaransɛm no, na mama asomdwoeɛ atim wɔ asaase no nyina ara so, amma akokoakoko anaa apereapereɛ, anaa wia, adefom, awudie anaa amumuyɛ ahodoɔ biara ansi.",
                "15": "Na obiara a wayɛ amumuyɛ no, ɔno na metwee n’aso sɛdeɛ bɔne a ɔyɛe no ho mmara a yɛn agyanom de maa yɛn no teɛ.",
                "16": "Afei mese mo sɛ ɛnam sɛ nnipa nyina ara ntene nti, ɛho nhia sɛ mobɛnya ɔhene anaa ahemfo ama wɔahwɛ mo so.",
                "17": "Na hwɛ, amumuyɛ dodoɔ a ɔhene atirimuɔdenni baako bɛtumi ama wɔayɛ no, aane, ɔsɛee kɛseɛ bɛtumi aba!",
                "18": "Aane monkae ɔhene Noa, n’atirimuɔdensɛm ne n’akyiwasɛm, ne ne nkurɔfoɔ nso atirimuɔdensɛm ne wɔn akyiwasɛm. Hwɛ ɔsɛee kɛseɛ a ɛbaa wɔn so; na bio nso, ɛnam wɔn amumuyɛ nti wɔkɔɔ nkoasom mu.",
                "19": "Na sɛ ɛnyɛ Ɔbɔadeɛ no a ɔnim nyansa nyina ara no a ɔbɛyɛɛ ntamgyinafoɔ maa wɔsakyeraa wɔn adwene nokware mu a, anka wɔda ho wɔ nkoasom mu a wɔntumi nnyɛ ho hwee bɛsi nnɛ.",
                "20": "Na hwɛ, ɔgyee wɔn ɛnam sɛ wɔbrɛɛ wɔn ho ase wɔ n’anim; na ɛnam sɛ wɔsuu dendennden guu no so nti, ɔyii wɔn firii nkoasom mu; na saa ara na Awurade de ne tumi yɛ adwuma wɔ nnipa mma mu wɔ akwan nyina ara mu, ɔtene n’ahummɔborɔ abasa no wɔ wɔn a wɔde wɔn gyedie hyɛ no mu no so.",
                "21": "Na hwɛ, afei mese mo sɛ, montumi nntu ɔhene amumuyɛni adeɛ so gyesɛ mo nam apereapereɛ pii so, ne mogyahwieguo pii so.",
                "22": "Na hwɛ, ɔwɔ ayɔnkofoɔ wɔ amumuyɛ mu, na ɔde n’awɛnfoɔ nso atwa ne ho ahyia; na ɔtetee wɔn a wɔdii adeɛ wɔ tenenee mu no mmara mu agu n’anim; na watiatia Onyankopɔn mmaransɛm so wɔ ne nan ase.",
                "23": "Na wayɛ mmera ama wɔde akɔ ne nkurɔfoɔ mu, aane, mmara a ɛte sɛ ɔno ara ne bɔneyɛ; na wɔn a wɔanni ne mmara so no wama wɔasɛe wɔn; na wɔn a wɔbɛte atua wɔ ne so no ɔbɛma n’asraafoɔ akɔ ne wɔn akɔko; na saa ara na ɔhene a ɔnnyɛ teneneeni yɛ de sɛe akwan tenenee.",
                "24": "Na afei hwɛ mese mo sɛ; ɛho nhia sɛ saa akyiwasɛm yi ba mo so.",
                "25": "Ɛno nti, momfa nkurɔfoɔ no nne so nyi atɛmmuafoɔ a wɔbɛfa wɔn mmara a yɛn agyanom de maa mo no so abua atɛn, deɛ ɛtene, ne deɛ Awurade nam ne nsa so de ama wɔn.",
                "26": "Afei nyɛ adeɛ a ɛtaa sie sɛ biribi a nkurɔfoɔ no pɛ na wɔbɛma wɔn nne so aka no nnyɛ ade pa; na mmom ɛtaa si sɛdeɛ nkurɔfoɔ no mu kakraabi pɛ no na nnyɛ ade pa; ɛno nti moni so na momfa nyɛ mo mmara—sɛ mobɛtie nkurɔfoɔ no nne na mo de adi mo dwuma.",
                "27": "Na sɛ mmera bi ba ma nkurɔfoɔ no de wɔn nne fa deɛ ɛyɛ amumuyɛ a ɛneɛ na mmerɛ aduru sɛ Onyankopɔn ntɛmmuo ba mo so; aane, na mmerɛ aso sɛ ɔde ɔsɛee kɛseɛ ba mo so sɛdeɛ ɔde aba asaase yi so pɛn no.",
                "28": "Na afei sɛ mowɔ atɛmmuafoɔ, na sɛ wɔammu mo atɛn sɛdeɛ mmara no a wɔde ama mo no teɛ a, mobɛtumi ama atɛmmuani panin abu wɔn atɛn.",
                "29": "Sɛ mo atɛmmuafoɔ mpanimfoɔ no ammu atɛn tenenee a momma mo ntɛmmuafoɔ nketewa no mu kakrabi moa wɔn ano, na wɔnmu atɛmmuafoɔ mpanimfoɔ no atɛn sɛdeɛ nkurɔfoɔ no nne teɛ.",
                "30": "Na mehyɛ mo sɛ monyɛ saa nneɛma yi wɔ Awurade suro mu; na mehyɛ mo sɛ monyɛ saa nneɛma yi, ɛfiri sɛ monni ɔhene; ama sɛ nkurɔfoɔ yi yɛ bɔne ne amumuyɛ a ne ho mmuaɛ bɛba wɔn tiri so.",
                "31": "Na hwɛ mese mo sɛ, nnipa dodoɔ no ara bɔneyɛ firi wɔn nhemfo amumuyɛ; ɛno nti wɔn amumuyɛ ho asotweɛ bɛba wɔn nhemfo tiri so.",
                "32": "Na Afei ɛyɛ mepɛ sɛ saa asisie yi mma asaase yi so nkanka wɔ me nkurɔfoɔ yi mu; mmom mepɛ sɛ asaase yi yɛ fawohodie asaase na nnipa biara bɛdi dɛ wɔ deɛ ɛsɛ wɔn mu biara ne deɛ ɛyɛ wɔn mu biara nko ara deɛ ho pɛpɛɛpɛ, wɔ mmerɛ dodoɔ ara biara a ɛbɛsɔ Awurade ani sɛ ɔbɛma yɛatena asaase yi so no, aane mpo wɔ mmerɛ dodoɔ biara a yɛasefoɔ bɛtena asaase yi so no.",
                "33": "Na nneɛma dodoɔ bebree na ɔhene Mosaya twerɛ maa wɔn; ɔdaa nsɔhwɛ ne amanehunu pii a ɛba ɔhene teneneeni biara so, aane, deɛ ɛfa ne nkurɔfoɔ akra mu haw nyina ara, ne ne nkurɔfoɔ awiinwii nso nyina ara ho; de kyerɛɛ wɔn hene; na ɔkyerɛkyerɛɛ ne nyina ara mu de kyerɛɛ wɔn.",
                "34": "Na ɔka kyerɛɛ wɔn sɛ ɛnsɛ sɛ saa nneɛma yi ba mu; mmom adesoa no bɛba nkurɔfoɔ no nyina ara so, ama obiara asoa ne kyɛfa.",
                "35": "Na ɔdaa amanehunu a sɛ wɔnya ɔhene a ɔnnyɛ teneneeni ma ɔhwɛ wɔn so a, ɛtwa sɛ ɛba wɔn so no kyerɛɛ wɔn.",
                "36": "Aane, n’amumuyɛ ne n’akyiwasɛm ne akokoakoko nyina ara, ne apereapereɛ, ne mogya hwieguo, ne wia, ne adefom, ne adwaamanmmɔ, ne amumuyɛ ahodoɔ nyina ara a wɔntumi mmobɔ din—na ɔsee wɔn sɛ ɛmfata sɛ saa nneɛma yi nyina ara si ɛfiri sɛ etia Onyankopɔn mmaransɛm.",
                "37": "Na afei ɛbaa sɛ, mmerɛ a ɔhene Mosaya soma maa wɔde saa nsɛm yi kɔmaa nkurɔfoɔ no wieeɛ no wɔgye too mu sɛ ne nsɛm no yɛ.",
                "38": "Ɛno nti wɔampɛ sɛ wɔbɛpɛ ɔhene bio, na ɛbɛyɛɛ wɔn ahiasɛm mmorosoɔ sɛ wɔbɛhwɛ ama obiara anya ne kyɛfa pɛpɛɛpɛ wɔ asaase no nyina ara so; aane, na nnipa biara gye to mu sɛ ɔbɛyi ɔno ara ankasa ne bɔne ano.",
                "39": "Ɛno nti ɛbaa sɛ wɔboaboaa wɔn ano akuokuo wɔ asaase no so; kyerɛɛ wɔn adwene wɔ wɔn a wɔsɛ sɛ wɔyɛ wɔn atɛmmuafoɔ, ama wɔabu wɔn atɛn sɛdeɛ mmara a wɔde ama wɔn no teɛ; na wɔn anigyeɛ mmorosoɔ ɛnam fawohodie a ɔde ama wɔn no nti.",
                "40": "Na ɛdɔ a wɔde dɔ Mosaya no mu yɛɛ den; aane, wɔde anidie kɛseɛ maa no kyɛn nnipa biara; ɛfiri sɛ wɔhunu sɛ ɔnnyɛ nhyɛsoɔ a mfasoɔ na ɔrehwehwɛ, aane, ɔrenhwehwɛ ahonyadeɛ a ɛsɛe ɔkra; ɛfiri sɛ wanyegye ahonyadeɛ amfiri wɔn hɔ, ɛna n’ani anye wɔ mogyahwieguo ho; mmom ɔmaa asomdwoeɛ baa asaase no so ama wɔagye ne nkurɔfoɔ no afiri nkoasom ahodoɔ nyina ara mu; ɛno nti wɔde anidie maa no, aane, anidie mmorosoɔ a obiara ntumi nsusu.",
                "41": "Na ɛbaa sɛ wɔyii atɛmmuafoɔ sɛ wɔnhwɛ wɔn so, anaa sɛ wɔbɛbu wɔn atɛn sɛdeɛ mmara no teɛ; na wɔyɛɛ sei wɔ asaase no nyina ara so.",
                "42": "Na ɛbaa sɛ wɔyii Alma maa ɔbɛyɛɛ ɔtɛmmuafoɔ panin a ɔdi kan, ɔno nso na ɔyɛ ɔsɔfo panin nso, na n’agya de gyinabea no maa no, na ɔde asɔre no mu dwumadie nyina ara hyɛɛ ne nsa.",
                "43": "Na afei ɛbaa sɛ Alma nantee Awurade akwan so, na ɔdii ne mmaransɛm so, na ɔbuu atɛn ntɛmmuafoɔ tenenee, na asomdwoeɛ toaa so baa asaase no nyina ara so.",
                "44": "Na sei na atɛmmuafoɔ no ahennie hyɛɛ aseɛ wɔ Sarahɛmla asaase no nyina ara so wɔ nkurɔfoɔ a wɔfrɛ wɔn Nifaefoɔ no nyina ara mu; na Alma ne ɔtɛmmuafoɔ panin a ɔdi kan.",
                "45": "Na afei ɛbaa sɛ n’agya wuui, na wadi mfinhyia aduɔwɔtwe mmienu na ne nyina ara mu no ɔdii Onyankopɔn mmaransɛm so.",
                "46": "Na ɛbaa sɛ Mosaya nso wuui wɔ n’ahennie mu mfinhyia aduasa mmiɛnsa mu wɔ mmerɛ a na wadi mfinhyia aduosia mmiɛnsa; na wɔka ne nyina ara bɔ mu a, ɛyɛ mfinhyia ahanum ne nkron ɛfiri mmerɛ a Lihae firii Yerusalem.",
                "47": "Na sei na Nifae nkurɔfoɔ nhemfo ahennie baa awieɛ; na sei na Alma a ɔtee wɔn asɔre no nna si baa awieɛ."
            }
        }
    },
    "alma": {
        "meta": {
            "slug": "alma",
            "name": "Alma Nwoma No",
            "chapterWord": "Ti"
        },
        "chapters": {
            "1": {
                "intro": "Deɛ Alma a na ɔyɛ Alma babarima kaae, ɔtɛmmuafoɔ panin a ɔdikan wɔ Nifae nkurɔfoɔ mu, ɔno ara nso na na ɔyɛ ɔsɔfo panin wɔ Asɔre no so. Deɛ ɛfa atɛmmuafoɔ no ahennie ho, ne akokoakoko ne apereapereɛ a ɛwɔ nkurɔfoɔ no mu no. Ne deɛ ɛfa ɛko a ɛsii Nifae ne Lamanfoɔ ntam nso, sɛdeɛ Alma a ɔdi kan na ɔyɛ ɔtɛmmuafoɔ panin no twerɛtohɔsɛm teɛ.",
                "1": "Afei ɛbaa sɛ atɛmmuafoɔ no ahennie mu afe a edikan no, wɔ Nifae nkurɔfoɔ so no mu no, ɛfiri saa mmerɛ no de rekɔ, mmerɛ a ɔhene Mosaya kɔɔ asaasesofoɔ nyina ara kwan, ɔno na ɔkoo ɔko pa, na ɔnantee tenenee mu wɔ Onyankopɔn anim, na wanyi obiara a ɔbɛdi n’adeɛ; nanso ɔhyehyɛɛ mmara, na ne nkurɔfoɔ no gye too mu, ɛno nti na ɛtwa sɛ wɔdi mmara no a ɔyɛɛe no so.",
                "2": "Na ɛbaa sɛ afe a ɛdi kan a na Alma di adeɛ wɔ atɛmmuo-adwa no so no, wɔde ɔbarima bi baa n’anim sɛ ɔnyi n’atɛn, saa ɔbarima no so, na obiara nim sɛ ne ho yɛ den yie.",
                "3": "Na ɔnenam nnipa no mu, reka nsɛm bi a ɔse ɛyɛ Onyankopɔn asɛm, na ɛyɛ nsɛm a ɛtia asɔre no; ɔka kyerɛɛ nkurɔfoɔ no sɛ ɛwɔ sɛ ɔsɔfo biara ne ɔkyerɛkyerɛni biara gye din; na ɛnsɛ sɛ wɔde wɔn nsa yɛ adwuma, na ɛwɔ sɛ nkurɔfoɔ no na ɛhwɛ wɔn.",
                "4": "Na ɔdii adanseɛ kyerɛɛ nkurɔfoɔ no nso sɛ, wɔbɛgye adasamma nyina ara nkwa wɔ ɛda a ɛdi akyire no mu, na ɛnsɛ sɛ wɔn ho woso anaa sɛ wɔn ho popo, mmom wɔmma wɔn tiri so na wɔnni ahurisie; ɛfiri sɛ Awurade na wɔabɔ nnipa nyina ara, na wɔadi ama nnipa nyina ara nso; na ɛno akyire yi no nnipa nyina ara bɛnya nkwa a ɛnniawieɛ.",
                "5": "Na ɛbaa sɛ ɔkyerɛkyerɛɛ saa nneɛma yi ara maa dodoɔ no ara gyee ne nsɛm no dii, wɔdɔɔso ara maa wɔhyɛɛ aseɛ hwɛɛ no na wɔmaa no sika.",
                "6": "Na ɔhyɛɛ aseɛ sɛ ɔrema ne ho so ahomasoɔ mu wɔ n’akoma mu, na ɔhyɛɛ ntadeɛ a neboɔ yɛ den, aane, na ɔhyɛɛ aseɛ sɛ ɔrete asɔre sɛdeɛ ne nkyerɛkyerɛ teɛ mpo.",
                "7": "Na ɛbaa sɛ mmerɛ a na ɔrekɔ akɔkyerɛkyerɛ wɔn a wɔagye n’asɛm no adi no, ɔhyiaa ɔbarima bi a ɔka Onyankopɔn asɔre no ho, aane, mpo wɔn akyerɛkyerɛfoɔ no mu baako; na ɔhyɛɛ aseɛ sɛ ɔne no regye akyinnye dendennden, ama wɔnam so atwe nkurɔfoɔ a wɔwɔ asɔre no mu no afiri asɔre no mu akɔ; nanso ɔbarima no ne no gyinae, na ɔde Onyankopɔn nsɛm no bɔɔ no kɔkɔ.",
                "8": "Afei na saa ɔbarima no de Gideon; na ɔno na ɔyɛ adwendideɛ wɔ Onyankopɔn nsam ma ɔde gyee Limhae nkurɔfoɔ no firii nkoasom mu no.",
                "9": "Afei, ɛnam sɛ Gideon de Onyankopɔn nsɛm no ne no gyinaeɛ nti no ne bo fuu Gideon, na ɔtwee n’akofena na ɔhyɛɛ aseɛ sɛ ɔde retwitwa no. Afei na ɛnam sɛ Gideon anyini nti no wantumi angyina n’atwɛdeɛ no ano, ɛno nti ɔde akofena kumm no.",
                "10": "Na asɔremma no faa ɔbarima no a ɔkumm no no de no baa Alma anim sɛ ɔmu no atɛn sɛdeɛ n’awudisɛm a wadie no teɛ.",
                "11": "Na ɛbaa sɛ ɔbɛgyinaa Alma anim na ɔde akokoɔduro srɛɛ maa ne ho.",
                "12": "Na Alma see no sɛ: Hwɛ yei ne mmerɛ a ɛdi kan a wɔde ɔsɔfotorɔsɛm aba nkurɔfoɔ yi mu. Na hwɛ, nnyɛ fɔ nko ara na wo di wɔ ɔsɔfotorɔsɛm ho, na mmom wabɔ mmɔden sɛ wonam akofena so de ahyɛ wɔn; na sɛ wonam nhyɛ so de ɔsɔfotorɔsɛm reba nkurɔfoɔ yi mu a, na ɛbɛsɛe wɔn koraa.",
                "13": "Na waka ɔteneneeni mogya agu, aane, ɔbarima a wayɛ papa pii wɔ nkurɔfoɔ yi mu; na sɛ yɛgyae wo a ne mogya bɛba yɛn so abɛtɔ yɛn so werɛ.",
                "14": "Ɛno nti wɔbua wo kumfo sɛdeɛ Mosaya a ɔyɛ yɛn hene a ɔtwatoɔ no de maa yɛn no teɛ; na nkurɔfoɔ yi agye ato mu; ɛno nti ɛwɔ sɛ nkurɔfoɔ yi di mmara no so.",
                "15": "Na ɛbaa sɛ wɔfaa no; na na ne din de Nehɔ; na wɔde no kɔɔ pampa Mantae atifi ɛhɔ na wɔmaa anaa sɛ, ɔgye too mu wɔ ɛsoro ne asaase so, sɛdeɛ ɔde kyerɛkyerɛɛ nkurɔfoɔ no ne Onyankopɔn asɛm bɔ abira; na ɛhɔ na owuu animguaseɛ wuo.",
                "16": "Nanso, yei antumi amma ɔsɔfotorɔsɛm no anyae wɔ asaase no so nyina ara; ɛfiri sɛ dodoɔ no ara na wɔn ani gye wiase nneɛma hunu ho, na wɔkɔɔ so kyerɛkyerɛɛ nkyerɛkyerɛ a ɛnnyɛ nokware; na wɔyɛɛ yei ɛnam ahonyadeɛ ne animuonyam nti.",
                "17": "Nanso, sɛ wɔn ho da adi a, ɛnam mmara no nti wɔntumi nni atorɔ, ɛfiri sɛ wɔhyɛɛ da sɛ wɔrekyerɛkyerɛ deɛ wɔgyedie; na mmara no nni tumi wɔ obiara so wɔ ne gyedie ho.",
                "18": "Na wɔntumi mmɔ korɔnoo ɛfiri sɛ wɔsuro mmara no; na wɔtwee wɔn aso wɔ saa adeɛ yi ho; anaa sɛ wɔntumi nni awu, ɛfiri sɛdeɛ ɔdi awu no wɔkum no.",
                "19": "Na ɛbaa sɛ obiara a ɔnka Onyankopɔn asɔre no ho no hyɛɛ aseɛ sɛ wɔretaataa wɔn a wɔka Onyankopɔn asɔre no ho no, na wɔafa Kristo din ato wɔn ho so no.",
                "20": "Aane, wɔtaataa wɔn, na wɔmaa wɔhunuu amane wɔ nsɛm hodoɔ pii ho, na wɔyɛɛ sei ɛnam wɔn ahobraseɛ nti; ɛfiri sɛ wɔnyɛ ahomasoɔ wɔ wɔn ankasa ani so, na ɛnam sɛ wɔde Onyankopɔn asɛm kyerɛkyerɛɛ wɔn ho nkoronkoro, na wɔanye sika na wɔantwa boɔ nso.",
                "21": "Afei mmara kyenkyenee bi wɔ hɔ ma nkurɔfoɔ a wɔwɔ asɔre no mu sɛ, ɛnsɛ sɛ nipa biara a ɔka asɔre no ho no, sɔre na ɔtaataa wɔn a wɔnka asɔre no ho no, na ɛnsɛ sɛ wɔma ɔtaataa biara si wɔn ankasa mu.",
                "22": "Nanso dodoɔ no ara wɔ wɔn mu a wɔhyɛɛ aseɛ sɛ wɔrema wɔn ho so, na wɔhyɛɛ aseɛ sɛ wɔne wɔn atamfo redi apereapereɛ, na wɔbɔɔ atwɛdeɛ mpo; aane, wɔde twɛdeɛ bobɔɔ wɔn ho wɔn ho.",
                "23": "Afei yei nyina ara sii wɔ afe a ɛtɔ so mmienu wɔ mmerɛ a Alma dii adeɛ no, na ɛmaa amanehunu pii baa asɔre no mu; aane ɛmaa nsɔhwɛ pii baa asɔre no mu.",
                "24": "Na dodoɔ no ara akoma yɛɛ den, na wɔpepaa wɔn din, na wɔankae wɔn bio wɔ Onyankopɔn nkurɔfoɔ no mu. Na dodoɔ no ara twee wɔn ho firii wɔn mu.",
                "25": "Afei yei yɛɛ nsɔhwɛ kɛseɛ maa wɔn a wɔgyinaa pintinn wɔ gyedie mu no; nanso wɔgyinaa pintinn a wɔannhinhim sɛ wɔbɛdi Onyankopɔn mmaransɛm so, na wɔmiaa wɔn ani sii abotare wɔ ntaataa a ɛbaa wɔn so no mu.",
                "26": "Na sɛ asɔfoɔ no gyae wɔn adwuma a wɔyɛ na wɔkɔka Onyankopɔn asɛm no kyerɛ nkurɔfoɔ no a, nkurɔfoɔ no nso gyae wɔn adwuma a wɔyɛ de tie Nyankopɔn asɛm no. Na sɛ ɔsɔfo no ka Onyankopɔn asɛm no kyerɛ wɔn wie a, wɔn nyina ara san wɔ akyiri de mmɔden bɔ kɔdii wɔn dwuma bio; na ɔsɔfo no mmu ne ho nkyɛn atiefoɔ no; anaa sɛ kyerɛkyerɛni no nnyɛ papa nkyɛn atiefoɔ no; na sɛ wɔn nyina ara yɛ pɛ, na wɔn nyina ara yɛ adwuma a, obiara yɛ deɛ n’ahoɔden bɛtumi.",
                "27": "Na wɔde wɔn ahodeɛ memaae, sɛdeɛ obiara wɔ; de maa ahiafoɔ, ne mmɔborɔwa, ne ayarefoɔ, ne amanehunufoɔ; na wɔanhyehyɛ ntaadeɛ a ne boɔ yɛ den, nanso wɔdi wɔn ho ni na na wɔn ho twa.",
                "28": "Na sei na wɔde hyehyɛɛ asɔre no mu dwumadie; na ɛmaa wɔhyɛɛ aseɛ sɛ wɔrekɔ so anya asomdwoeɛ bio, wɔn ntaataa nyina ara akyi no.",
                "29": "Na afei ɛnam sɛ asɔre no gyinaa pintinn nti, wɔhyɛɛ aseɛ sɛ wɔreyɛ asikafoɔ yie, adeɛ biara a wɔhia no wɔnyaa no mmorosoɔ—nwan ne anantwie, ne ayɛnmoa ahodoɔ nyina ara bi, ne aburo a wɔatutuo pii, ne sika kɔkɔɔ, ne dwetɛ, ne nneɛma a ɛsombo, ne serekye ne asaawa fitaa, ne ntoma ahodoɔ nyina ara ani da hɔ.",
                "30": "Na mmerɛ a na wɔyɛ frɔmfrɔm no mu no, wɔanyi wɔn a wɔda adagya, anaa ɛkɔm de wɔn, anaa nsukɔm de wɔn, anaa wɔn a wɔyareyare, anaa wɔn a wɔmaa wɔn aduane ne nsuo; na wɔamfa wɔn akoma anto ahonyadeɛ so; ɛno nti na wɔyɛ ayamuyie ma obiara, mpanimfoɔ ne nkwadaa, wɔn a wɔwɔ nkoasom mu ne wɔn a wɔwɔ wɔn fahodie, marima ne mmaa, sɛ wɔwɔ asɔre no mu anaa sɛ wɔnni asɔre no mu, wɔanhwehwɛ animuu sɛ obi sombo kyɛn obi, na wɔyɛɛ obiara abisadeɛ maa no.",
                "31": "Na saa na ɛmaa wɔyɛɛ frɔmfrɔm na wɔnyaa wɔn ho yie kyɛnn wɔn a wɔnni asɔre no mu no.",
                "32": "Na wɔn a wɔnni wɔn asɔre no mu no de wɔn ho kɔhyɛɛ ntafoayie ne abosomsom mu, ne kasafii, ne anibereɛ ne akasakasa, na wɔhyehyɛɛ ntaadeɛ a ne boɔ yɛ den, na wɔmemaa wɔn ho so wɔ ahomasoɔ mu wɔ wɔn ara ani so, wɔtaataae, wɔdii atorɔ, wɔbɔɔ korɔno, wɔde aniɛden gyee deɛ ɛnnyɛ wɔn dea wɔbɔɔ adwaman, na wɔdii awu, na wɔyɛɛ atirimuɔdensɛm ahodoɔ nyina ara bi; nanso wɔmaa mmara no yɛɛ adwuma wɔ wɔn a wɔto mmara no nyina ara wɔ mmerɛ dodoɔ biara a ɛbɛtumi.",
                "33": "Na ɛbaa sɛ wɔde mmara no yɛɛ adwuma wɔ wɔn mu, obiara hunuu amane sɛdeɛ ne bɔne a ɔyɛe teɛ, na amma wɔanyɛ bɔne bio, na wɔsuroo sɛ wɔbɛyɛ atirimuɔdensɛm biara a ɛbɛma wɔn ho ada hɔ, ɛno nti; ɛmaa asomdwoeɛ pii baa Nifae nkurɔfoɔ no mu ara de kɔsii mmerɛ a atɛmmuafoɔ no dii adeɛ no, ne mfie a ɛtɔ so ɛnum no mu."
            },
            "2": {
                "1": "Na ɛbaa sɛ wɔrehyɛ mfie num ase wɔ wɔn ahennie mu no apereapereɛ hyɛɛ aseɛ baa nkurɔfoɔ no mu; ɛfiri sɛ na ɔbarima bi a wɔfrɛ no Amlisae a ɔyɛ ɔdaadaafoɔ kɛseɛ, aane, nyansafoɔ sɛdeɛ wiase nimdeɛ teɛ, na ɔka ɛkuo a saa ɔbarima no a ɔde akofena kumm Gideon no di akyire no, deɛ wɔkumm ɔno nso bi sɛdeɛ mmara no teɛ no—",
                "2": "Afei saa Amlisae yi nam nnaadaa so twee nkurɔfoɔ bebree dii n’akyi; wɔdɔɔso ara ma wɔhyɛɛ aseɛ sɛ wɔrenya tumi ara yie; na wɔhyɛɛ aseɛ sɛ wɔrebɔ mmɔden de Amlisae adi adeɛ wɔ nkurɔfoɔ no so.",
                "3": "Afei saa adeɛ yi bɔɔ asɔre mma ne wɔn a Amlisae antumi amfa nnaadaa antwe wɔn anni n’akyiri no hu; ɛfiri sɛ wɔnim sɛdeɛ wɔn mmara no teɛ no, nnipa no nne na wɔgyina so de yɛ nneɛma a ɛte saa.",
                "4": "Ɛno nti, sɛ ɛba sɛ nkurɔfoɔ no de nne korɔ pene so maa Amlisae, ɛnam sɛ ɔyɛ atirimuɔdenni nti, ɔbɛgye deɛ ɛsɛ wɔn ne deɛ ɛyɛ asɔre no dibea afiri wɔn nsa mu; ɛfiri sɛ na ɛyɛ n’adwene sɛ ɔbɛsɛe Onyankopɔn asɔre no.",
                "5": "Na ɛbaa sɛ nkurɔfoɔ no a wɔwɔ asaase no so nyina ara boaboa wɔn ano, sɛdeɛ obiara adwene kyerɛ no, sɛ ɔpɛ Amlisae anaa sɛ ɔmpɛ no, wɔboaa wɔn ano akuokuo, na akasakasa baa wɔn mu yie, ne apereapereɛ a ɛyɛ nnwanwa baa ankorɛkorɛ ntam.",
                "6": "Na sei na wɔkaa wɔn ho bɔɔ mu de wɔn nne too aba wɔ asɛm no ho; na wɔde too atɛmmuafoɔ no anim.",
                "7": "Na ɛbaa sɛ nkurɔfoɔ no maa wɔn nne so tia Amlisae, ɛno nti wɔansi no hene wɔ nkurɔfoɔ no so.",
                "8": "Afei yei maa wɔn a wɔtia no no dii ɛdɛ kɛseɛ wɔ wɔn akoma mu; na mmom Amlisae kanyann wɔn a wɔwɔ n’afa no maa wɔn bo fuu wɔn a wɔnni n’afa no.",
                "9": "Na ɛbaa sɛ wɔboaa wɔn ano, na wɔseraa Amlisae nwo maa ɔbɛyɛɛ wɔn hene.",
                "10": "Afei mmerɛ a wɔyɛɛ Amlisae ɔhene wɔ wɔn so no, ɔhyɛɛ wɔn sɛ wɔmfa akodeɛ nkɔ wɔn nuanom no so; na wɔyɛɛ yei sɛdeɛ ɛbɛyɛ a ɔde wɔn bɛhyɛ n’ase.",
                "11": "Afei Amlisae nkurɔfoɔ no de Amlisae din too wɔn so na wɔfrɛɛ wɔn Amlisaefoɔ; na nkaeɛ no nso wɔfrɛɛ wɔn Nifaefoɔ, anaa sɛ Onyankopɔn nkurɔfoɔ.",
                "12": "Ɛno nti ɛmaa Nifae nkurɔfoɔ no hunuu Amlisaefoɔ no adwene, na ɛno nti wɔboaboaa wɔn ho de hyiaa wɔn kwan; aane, wɔfaa akofena, ne sikankoaɛ, ne ntadua, ne agyan, ne aboɔ, ne ntommoɔ, ne akodeɛ ahodoɔ biara a wɔde kɔ ako ahodoɔ biara bi.",
                "13": "Na sei na wɔsiesiee wɔn ho sɛ wɔderehyia Amlisaefoɔ no kwan wɔ mmerɛ a wɔbɛba no mu. Na wɔyiyii asraafoɔ no mu asahene, ne asahene mu akonin, ne asahene mpanimfoɔ, sɛdeɛ panin biara nnipa dodoɔ teɛ.",
                "14": "Na ɛbaa sɛ Amlisae maa ne mmarima no akodeɛ ahodoɔ nyina ara a wɔde kɔ ako ahodoɔ; na ɔsan yiyii wɔn a wɔbɛdi wɔn so ne mpanimfoɔ sɛ wɔnni wɔn anim na wɔne wɔn nuanom nkɔko.",
                "15": "Na ɛbaa sɛ Amlisaefoɔ no baa pampa Amnihu so, deɛ ɛwɔ asubɔntene Sidon apueɛ afa mu no, deɛ ɛtene fa Sarahɛmla asaase so no, na ɛhɔ na wɔhyɛɛ aseɛ sɛ wɔne Nifaefoɔ no reko.",
                "16": "Afei Alma, ɛnam sɛ ɔyɛ ɔtɛmmuafoɔ panin, ne Nifae nkurɔfoɔ no ammrado, ɛno nti ɔne ne nkurɔfoɔ no kɔɔ ɛsoro, aane ɔne n’asahene, ne n’asahene mpanimfoɔ aane, maa wɔsisii n’asraafoɔ no ano, maa wɔne Amlisaefoɔ no kɔkooe.",
                "17": "Na wɔhyɛɛ aseɛ kumkumm Amlisaefoɔ no wɔ pampa a ɛwɔ Sidon apueɛ. Na Amlisaefoɔ no de ahoɔden kɛseɛ ne Nifaefoɔ no kooɛ ara maa Nifaefoɔ no mu bebree totɔɔ wɔ Amlisaefoɔ no anim.",
                "18": "Nanso Awurade maa Nifaefoɔ no nsa mu yɛɛ den maa wɔkumkumm Amlisaefoɔ no yie, ɛmaa wɔhyɛɛ aseɛ sɛ wɔredwane afiri wɔn anim.",
                "19": "Na ɛbaa sɛ Nifaefoɔ no pamoo Amlisaefoɔ ɛda mu no nyina ara, na wɔkumm wɔn mu dodoɔ no ara maa na Amlisaefoɔ no akra yɛ mpem dumienu, ahanum aduasa mmienu; na Nifaefoɔ a wɔkumm wɔn no nso yɛ akra mpem nsia ahanum aduosia mmienu.",
                "20": "Na ɛbaa sɛ mmerɛ a Alma hunuu sɛ ɔntumi mpamo Amlisaefoɔ no bio no, ɔhyɛɛ ne nkurɔfoɔ no sɛ wɔn nsisi wɔn ntomadan wɔ Gideon bɔnhwa no mu, wɔde Gideon no a wɔde akofena maa ɔwuui wɔ Nehɔ nsam mu no din too saa bɔnhwa no; na saa bɔnhwa yi mu na Nifaefoɔ no sisii wɔn ntomadan ɛda no anadwo.",
                "21": "Na Alma somaa akwansrafoɔ sɛ wɔnni Amlisaefoɔ nkaeɛ no akyiri, ama wahunu wɔn nhyehyɛeɛ ne wɔn pɔ a wɔabɔ, ama watumi abɔ ne ho ban wɔ wɔn ho, ama watumi de ne nkurɔfoɔ asie ama wɔansɛe wɔn.",
                "22": "Afei wɔn a ɔsomaa wɔn sɛ wɔnkɔhwɛ Amlisaefoɔ no nsraban no, wɔfrɛ wɔn Seram ne Amno, ne Mantae, ne Limha; yeinom ne wɔn a wɔne wɔn mmarima kɔhwɛɛ Amlisaefoɔ no nsraban no.",
                "23": "Na ɛbaa sɛ adeɛ kyeeɛ no wɔsan baa Nifaefoɔ nsraban no mu ntɛmntɛm, de ahodwiri, ne ɛhu kɛseɛ bɔɔ wɔn maa wɔkaa sɛ:",
                "24": "Monhwɛ yɛdii Amlisaefoɔ asraafoɔ no akyiri, na ahodwiri kɛseɛ kaa yɛn wɔ Minon asaase a ɛwɔ Sarahɛmla asaase atifii no, ɛde rekɔ Nifae asaase so hɔ no, yɛhunuu Lamanfoɔ dɔm dodoɔ no; na hwɛ, Amlisaefoɔ no akɔka wɔn ho.",
                "25": "Na wɔkɔɔ yɛn nuanom a wɔwɔ saa asaase no so no so; maa wɔde wɔn nnwan, ne wɔn yerenom, ne wɔn mma redwane aba yɛn kuropɔn no mu; na gye sɛ yɛ ma yɛn nan so anyɛ saa a, wɔbɛba abɛfa yɛn kuropɔn no, ne yɛn yerenom ne yɛn mma.",
                "26": "Na ɛbaa sɛ Nifae nkurɔfoɔ no faa wɔn ntomadan, na wɔfirii Gideon bɔnhwa no mu hɔ de faa ɔkwan a ɛkɔ wɔn kuropɔn a ɛyɛ Sarahɛmla kuropɔn no mu.",
                "27": "Na hwɛ, mmerɛ a na wɔretwa asubɔntene Sidon no, Lamanfoɔ ne Amlisaefoɔ no a wɔn dodoɔ reyɛ akɔyɛsɛ ɛpo ano anwea no, baa wɔn so sɛ wɔrebɛsɛe wɔn.",
                "28": "Nanso, Nifaefoɔ no a na Awurade ama ne nsa so de ahyɛ wɔn den, wɔ mmerɛ a wɔbɔɔ mpaeɛ dendennden srɛɛ Awurade sɛ ɔnyi wɔn mfiri wɔn atamfo nsa mu no, ɛno nti Awurade tiee wɔn sufrɛ, na ɔhyɛɛ wɔn den, na Lamanfoɔ ne Amlisaefoɔ no totɔɔ wɔ wɔn anim.",
                "29": "Na ɛbaa sɛ Alma ne Amlisae de akofena hwɛɛ obiara yɔnko anim koe; na wɔdii apereapereɛ dendennden, obiara ne ne yɔnko.",
                "30": "Na ɛbaa sɛ Alma, ɛnam sɛ ɔyɛ Nyankopɔn nnipa, na gyedie kɛseɛ ahyɛ no ma no, teaa mu sɛ: O Awurade, hu me mmɔbɔ na fa me nkwa kyɛ me ama wayɛ me adwendideɛ wɔ wo nsam de agye nkurɔfoɔ yi nkwa na m’akora wɔn.",
                "31": "Afei Alma kaa saa nsɛm yi wieeɛ no, ɔne Amlisae koo bio; na Awurade maa no ahoɔden kɛseɛ ara a ɛmaa ɔde akofena kumm Amlisae.",
                "32": "Na ɔne Lamanfoɔ hene nso desii ani; na mmom Lamanfoɔ hene no dwane firii Alma anim kɔɔ n’akyiri na ɔsomaa n’awɛnfoɔ no sɛ wɔne Alma nkɔko.",
                "33": "Na Alma ne n’awɛnfoɔ ne Lamanfoɔ hene n’awɛnfoɔ no kooɛ ara kɔsii sɛ wɔkumkumm wɔn na wɔpamo wɔn kɔɔ akyire.",
                "34": "Na yei maa ɔdɔɔ asaase no so, anaa sɛ kokoɔ a ɛda asubɔntene Sidon ano, na wɔtoo Lamanfoɔ a wɔakumkum wɔn no funu guu Sidon nsuwa mu, ama ne nkurɔfoɔ anya kwan atwa na wɔne Lamanfoɔ ne Amlisaefoɔ no akɔko wɔ asubɔntene Sidon atɔɛ.",
                "35": "Na ɛbaa sɛ mmerɛ a wɔn nyina ara twaa asubɔntene Sidon no ɛna Lamanfoɔ ne Amlisaefoɔ no hyɛɛ aseɛ dwanee firii wɔn anim, yei nyina ara akyiri no wɔdɔɔso ara maa wɔantumi ankan wɔn dodoɔ.",
                "36": "Na wɔde wɔn ani kyerɛɛ ɛserɛ no a na ɛda atɔɛ ne atifi fam no dwane firii Nifaefoɔ no anim, traa asaase no hyeɛ so; na Nifaefoɔ no de wɔn ahoɔden nyina ara tii wɔn na wɔkumkumm wɔn.",
                "37": "Aane, wɔhyiaa wɔn wɔ afa ne afa nyina ara, na wɔkumkumm wɔn na wɔpamoo wɔn kɔsii sɛ wɔbɔɔ ahweteɛ wɔ atɔɛ, ne atifii, kɔsii sɛ wɔduruu ɛserɛ a wɔfrɛ no Hurmount no so; na ɛserɛ no fa hɔ na mmoa a wɔn ho yɛ hu na wɔn tirimu yɛ den hyehyɛ.",
                "38": "Na ɛbaa sɛ dodoɔ no a wɔpirapiraeɛ no wuwuui wɔ ɛserɛ no so, na saa mmoa no a wɔn ho yɛ hu no ne ɛwiem mpɛtɛ wee wɔn nam; na nkurɔfoɔ ahunu wɔn nnompe sɛ wɔaboa ano wɔ asaase no so."
            },
            "3": {
                "1": "Na ɛbaa sɛ Nifaefoɔ no a wɔanwu wɔ akodeɛ ano no siee wɔn a wɔawuwuo no wieeɛ no—afei wɔn a wɔakumkum wɔn no wɔantumi ankan wɔn dodoɔ, ɛfiri sɛ na wɔdɔɔso dodo—wɔsiee wɔn awufoɔ wieeɛ no, wɔn nyina ara sann wɔn akyi kɔɔ wɔn nsaase so, ne wɔn afie mu, ne wɔn yerenom hɔ, ne wɔn mma hɔ.",
                "2": "Afei mmaa ne nkwadaa bebree wuwuui wɔ akofena ano, ne wɔn nnwan ne wɔn anantwie nso bebree; na nnipa dɔm tiatiaa wɔn aburofuo bebree so sɛee no.",
                "3": "Na afei Lamanfoɔ ne Amlisaefoɔ bebree a wɔkumm wɔn wɔ asubɔntene Sidon kokoɔ so no, wɔtoo wɔn guu Sidon nsuwa no mu; na hwɛ wɔn nnompe wɔ ɛpo ase, na ɛdɔɔso ara yie.",
                "4": "Na nsonsonoɛ bɛdaa Amlisaefoɔ ne Nifaefoɔ ntam, ɛfiri sɛ wɔde adekɔkɔɔ bi kekaa wɔn momaso te sɛdeɛ Lamanfoɔ no ayɛ pɛpɛɛpɛ no; nanso wɔanwerɛ wɔn tiri ho sɛ Lamanfoɔ no.",
                "5": "Afei Lamanfoɔ no werɛɛ wɔn tiri ho; na sɛ ɛnyɛ aboa nwoma a wɔde twaa wɔn asene mu, ne akodeɛ a ɛsensɛn wɔn ho, ne wɔn tadua, ne wɔn agyan, ne wɔn aboɔ, ne wɔn ntweneduro, ne deɛ ɛkeka ho a, na anka wɔda adagya.",
                "6": "Na Lamanfoɔ no honam ani biri, sɛdeɛ wɔn agyanom ahyɛnso teɛ no, na ɛyɛ nomee a ɛwɔ wɔn so ɛnam wɔn mmaratoɔ ne wɔn atuateɛ wɔ wɔn nuanom a, wɔn ne Nifae, Yakob, ne Yosef, ne Sam a wɔyɛ nnipa tenenee ne kronkron so.",
                "7": "Na wɔn nuanom pɛɛ sɛ wɔsɛe wɔn, ɛno nti wɔdomee wɔn; na Awurade maa wɔn ahyɛnso, aane, wɔ Laman ne Lemuel, ne Ismael mmammarima no nso, ne Ismaelfoɔ mmaa no.",
                "8": "Na wɔyɛɛ sei maa nsonsonoɛ bɛdaa wɔn ase ne wɔn nuanom asefoɔ ntam, ama Awurade Nyankopɔn nam yei so de akora ne nkurɔfoɔ, ama wɔankɔfra wɔn mu na wɔanye wɔn amammerɛ bɔne a ɛde ɔsɛee bɛba wɔn so no anni.",
                "9": "Na ɛbaa sɛ obiara a ɔne Lamanfoɔ asefoɔ no bɛdi afera no de saa nomee no ba n’asefoɔ so.",
                "10": "Ɛno nti, obiara a ɔmaa ne ho kwan maa Lamanfoɔ twee no kɔɔɛ no, wɔde saa din no frɛɛ no na ɔnyaa ahyɛnsoɔ wɔ ne ho.",
                "11": "Na ɛbaa sɛ obiara a wɔanye Lamanfoɔ amammerɛ anni no; na ɔgyee saa twerɛtohɔsɛm no a wɔde firi Yerusalem asaase so baeɛ no, ne wɔn agyanom amammerɛ no a ɛyɛ nokware no nso diiɛ no ne wɔn a wɔgyee Onyankopɔn mmaransɛm no diiɛ no, na wɔdii so no wɔfrɛɛ wɔn Nifae nkurɔfoɔ, ɛfiri saa mmerɛ no de rekorɔ no.",
                "12": "Na yeinom ne wɔn a wɔde wɔn nkurɔfoɔ ho twerɛtohɔsɛm a ɛyɛ nokware ne deɛ ɛfa Lamanfoɔ nso ho asie no.",
                "13": "Afei yɛbɛsan yɛn akyi akɔ Amlisaefoɔ so bio, ɛfiri sɛ wɔn nso wɔwɔ ahyɛnso wɔ wɔn ho; aane, wɔhyɛɛ wɔn ho nso, aane, ade kɔkɔɔ mpo a na wɔde akeka wɔn momaso no.",
                "14": "Yei ama Onyankopɔn asɛm ahyɛ ma, ɛfiri sɛ nsɛm a ɔka kyerɛɛ Nifaefoɔ no nie: Na hwɛ, madome Lamanfoɔ no, na mama wɔn ahyɛnso ama nsonsonoɛ abɛda wɔn asefoɔ ne w’asefoɔ ntam, ɛfiri saa mmerɛ yi derekɔsi afebɔɔ, na gye sɛ wɔsakyera firi wɔn bɔne ho, na wɔsan ba me hɔ ma mehunu wɔn mmɔbɔ.",
                "15": "Na bio: Mɛma ahyɛnso aba wɔn a wɔne n’asefoɔ ne wo nuanom bɛdi afra, ama, nomee aba wɔn so nso.",
                "16": "Na bio: Mɛma ahyɛnso aba deɛ ɔne wo ne w’asefoɔ bɛko so.",
                "17": "Na bio, mese deɛ ɔbɛfiri wo nkyɛn akɔ no, wɔremferɛ no w’aseni bio; na mɛhyira wo, ne obiara a wɔbɛfrɛ no w’aseni, akɔsi afebɔɔ; na yei ne bɔhyɛ a Awurade de bɔɔ Nifae ne n’asefoɔ no.",
                "18": "Afei Amlisaefoɔ no nnim sɛ wɔrehyɛ Nyankopɔn nsɛm no ma mmerɛ a wɔhyɛɛ aseɛ sɛ wɔrehyɛ wɔn ho nso wɔ wɔn momaso no; nanso wɔate Nyankopɔn so atua wɔ badwam, ɛno nti ɛho hiaa sɛ nomee ba wɔn so.",
                "19": "Afei mepɛ sɛ wo hunu sɛ wɔde nomee no aba wɔn ankasa wɔn so; na saa nso mpo na nipa biara a wadome no no de ɛfɔdie ma ne ho.",
                "20": "Afei ɛbaa sɛ mmerɛ a Lamanfoɔ ne Amlisaefoɔ bɛkoe wɔ Sarahɛmla asaase so no, ankyɛre biara na Lamanfoɔ asraafoɔ foforɔ bi nso baa Nifae nkurɔfoɔ so wɔ baabi korɔ no a asraafoɔ a edikan no hyiaa Amlisaefoɔ no.",
                "21": "Na ɛbaa sɛ wɔtuu asraafoɔ maa wɔkɔpamoo wɔn firii wɔn asaase so.",
                "22": "Afei na Alma no ara apira nti saa mmerɛ no wankɔ wɔne Lamanfoɔ ako no bi.",
                "23": "Na mmom ɔtuu asraafoɔ bebree maa wɔkɔɔ wɔn so; na wɔkɔkumkumm Lamanfoɔ no bebree, na wɔpamoo nkaeɛ no firii wɔn asaase no hyeɛso.",
                "24": "Na afei wɔsan baa bio na wɔhyɛɛ aseɛ sɛ wɔrenya asomdwoeɛ wɔ asaase no so, na wɔn atamfo biara ammɛha wɔn saa mmerɛ no bio.",
                "25": "Afei wɔyɛɛ saa nneɛma yi nyina ara, aane, saa akokoakoko ne apereapereɛ yi nyina ara hyɛɛ aseɛ na ɛbaa awieɛ wɔ mfie nnum mu wɔ atɛmmuafoɔ ahennie no mu.",
                "26": "Na afe korɔ mu no wɔmaa akra mpem ne mpem mpem kɔɔ wiase a ɛnniawieɛ no mu, ama wɔanya wɔn akatua sɛdeɛ wɔn nwuma teɛ, sɛ ɛyɛ anaa sɛ ɛnnyɛ, ama wɔanya anigyeɛ a ɛnniawieɛ anaa mmɔborɔyɛ a ɛnniawieɛ, sɛdeɛ honhom a wɔpɛ tiee no teɛ, sɛ ɛyɛ honhom pa anaa sɛ honhom bɔne.",
                "27": "Ɛfiri sɛ nnipa biara nya akatua firi deɛ ɔtie no no hɔ, na yei ne nsɛm a nkɔmhyɛ honhom no da n’adi; ɛno nti momma ɛnyɛ hɔ sɛdeɛ nokware no teɛ. Na sei na atɛmmuafoɔ no ahennie afe a ɛtɔ so num de baa awieɛ."
            },
            "4": {
                "1": "Afei ɛbaa sɛ mfie nsia mu wɔ atɛmmuafoɔ ahennie mu no wɔ Nifae nkurɔfoɔ no so no, na apereapereɛ anaa akokoakoko nni Sarahɛmla asaase no so.",
                "2": "Na mmom nkurɔfoɔ no hunuu amane, aane, wɔhunuu amane yie ɛnam wɔn nuanom a wɔwuwuiɛ no, ne wɔn nnwan ne wɔn anantwie a wɔwuwuui no nso, ne wɔn aburofuo a Lamanfoɔ no de wɔn nan tiatiaa so sɛee no wɔ wɔn nan ase no nti.",
                "3": "Na wɔn amanehunu no yɛɛ kɛse ara maa ɔkra biara suui; na wɔgye dii sɛ ɛyɛ Onyankopɔn ntɛmmuo na aba wɔn so ɛnam wɔn atirimuɔdensɛm ne wɔn akyiwasɛm nti; ɛno nti wɔkanyan wɔn ho maa wɔkaee wɔn dwumadie.",
                "4": "Na wɔhyɛɛ aseɛ sɛ wɔrekyekyere asɔre no yie; aane, na wɔbɔɔ dodoɔ no ara asu wɔ Sidon nsuwa mu na wɔbɛkaa Onyankopɔn asɔremma no ho; aane; Alma a n’agya Alma hyɛɛ no ɔsɔfo panin wɔ asɔremma no so no na ɔbɔɔ wɔn asu.",
                "5": "Na ɛbaa sɛ atɛmmuafoɔ ahennie mu afe a ɛtɔ so nson mu no, akra bɛyɛ sɛ mpem mmiɛnsa ne ahanum a wɔkaa wɔn ho bɔɔ mu wɔ Nyankopɔn asɔre no mu maa wɔbɔɔ wɔn asu. Na sei na afe a ɛtɔ so nson wɔ atɛmmuafoɔ a wɔbɛdii adeɛ wɔ Nifae nkurɔfoɔ so no de baa awieɛ; na asomdwoeɛ baa asaase no so toaaso saa ara mmerɛ no mu.",
                "6": "Na ɛbaa sɛ atɛmmuafoɔ ahennie mu afe a ɛtɔ so nwɔtwe mu no, nnipa a na ɛwɔ asɔre no mu no hyɛɛ aseɛ sɛ wɔreyɛ ahomasoɔ, ɛnam wɔn ahonyadeɛ mmorosoɔ ne wɔn sirikye pa, ne wɔn nwera fɛɛfɛɛ a wɔanwene, wɔn nnwan ne wɔn anantwie bebree, ne wɔn sika kɔkɔɔ ne wɔn dwetɛ, ne nneɛma ahodoɔ a ɛsombo bebree, a wɔnam wɔn dwumadie mu nyaaɛ no nti; na nneɛma yi mu nti na, wɔmemaa wɔn ho so wɔ ahomasoɔ mu wɔ wɔn ara ani so na wɔhyɛɛ aseɛ hyehyɛɛ ntaadeɛ a ne boɔ yɛ den yie.",
                "7": "Afei yei na ɛmaa amanehunu kɛseɛ baa Alma so, aane, ne ne nkurɔfoɔ nso a Alma yɛɛ wɔn akyerɛkyerɛfoɔ, ne asɔfoɔ, ne asɔre no mpanimfoɔ no; aane, wɔn mu bebree dii anibereɛ kɛseɛ ara wɔ amumuyɛ a wɔhunuu sɛ ɛrehyɛ aseɛ wɔ nkurɔfoɔ no mu no ho.",
                "8": "Na wɔhwɛe na wɔhunuu wɔ awerɛhoɔ kɛseɛ mu sɛ nkurɔfoɔ a wɔwɔ asɔre no mu no ahyɛaseɛ sɛ wɔremema wɔn ho so wɔ ahomasoɔ mu wɔ wɔn aniso, na wɔde wɔn akoma atoto ahonyadeɛ ne wiase mu adehunu so, ama wɔhyɛɛ aseɛ bubuu wɔn ho animtia, na wɔhyɛɛ aseɛ sɛ wɔretaataa wɔn a ɛnam wɔn ankasa wɔn pɛ ne anigyeɛ so nnye nni no.",
                "9": "Na sei na atɛmmuafoɔ no ahennie mu afe a ɛtɔ so nwɔtwe no apereapereɛ kɛseɛ hyɛɛ aseɛ wɔ asɔremma no mu; aane anibereɛ, ne akasakasa ne adwene bɔne, ne ɔtaataa, ne ahomasoɔ, a ɛboro wɔn a wɔnni Onyankopɔn asɔre mu mpo deɛ so.",
                "10": "Na sei na atɛmmuafoɔ no ahennie mu mfie a ɛtɔ so nwɔtwe no baa awieɛ; na asɔre no atirimuɔdensɛm bɛyɛɛ suntidua maa wɔn a wɔnka asɔre no ho no; na yei maa asɔre no mpontuo hyɛɛ aseɛ brɛɛ ase.",
                "11": "Na ɛbaa sɛ afe a ɛtɔ so nkron ahyɛaseɛ mu no, Alma hunuu asɔre no atirimuɔdensɛm na ɔsan hunuu nso sɛ asɔre no abrabɔ ahyɛ aseɛ rema wɔn a wɔnnye nni no yɛ amumuyɛ baako a na wɔasan ayɛ bio a yei de ɔsɛɛ bɛba nkurɔfoɔ no so.",
                "12": "Aane, ɔhunuu asisie kɛseɛ wɔ nkurɔfoɔ no mu, ebinom amema wɔn ho so wɔ wɔn ahomasoɔ mu rebu ebinom animtia, redane wɔn akyi ama ahiafoɔ ne wɔn a wɔda adagya ne wɔn a na ɔkɔm de wɔn, ne wɔn a nsukɔm de wɔn, ne wɔn a wɔyare ne wɔn a wɔrehunu amane.",
                "13": "Afei yei de abooboo baa nkurɔfoɔ no mu, mmerɛ a ebinom rebrɛ wɔn ho ase, reboaboa wɔn a wɔhia wɔn mmoa no, ebi te sɛ wɔreyiyi wɔn ahodeɛ ama ahiafoɔ ne mmɔborɔwafoɔ, rema wɔn a ɛkɔm de wɔn no aduane, na wɔrehunu amanehunu ahodoɔ nyina ara bi, ɛnam Kristo nti, deɛ nkɔmhyɛ honhom kyerɛ sɛ ɔbɛba no nti;",
                "14": "Wɔrehwɛ saa da no kwan no, ama wɔanya bɔnefakyɛ afiri wɔn bɔne ho; na ɛdɛ kɛseɛ hyɛɛ wɔn ma ɛnam wusɔreɛ no nti, sɛdeɛ Yesu Kristo pɛ ne ne tumi ne ne gyeɛ afiri owuo mpokyerɛ mu.",
                "15": "Na afei ɛbaa sɛ Alma hunuu Onyankopɔn akyidifoɔ a wɔbrɛ wɔn ho ase amanehunu, ne ɔtaataa a nkurɔfoɔ a wɔaka no de baa wɔn so no, na ɛnam sɛ ɔhunu nyiyimuu a ɛwɔ wɔn mu no nti, ɔhyɛɛ aseɛ dii awerɛhoɔ kɛseɛ yie; nanso Awurade Honhom no anyae sɛ ɛbɛka ne ho.",
                "16": "Na ɔyii onyansafoɔ bi a na ɔka asɔre no mu mpanimfoɔ no ho, na ɔmaa no tumi sɛdeɛ nkurɔfoɔ no nne seɛ, ama wanya tumi de ahyɛ mmara sɛdeɛ mmara a wɔde ama wɔn no teɛ, na wɔahwɛ ama ayɛ adwuma sɛdeɛ nkurɔfoɔ no atirimuɔden ne wɔn bɔne teɛ.",
                "17": "Afei, na saa ɔbarima yi din de Nifaeha, na wɔyɛɛ no ɔtɛmmuafoɔ panin; na ɔtenaa atɛmmuo-adwa no so de hwɛɛ nkurɔfoɔ no so de buu wɔn atɛn.",
                "18": "Afei Alma amfa asɔre no mu ɔsɔfo panin gyinabea amma no, na mmom ɔno ara sane faa ɔsɔfo panin gyinabea no; nanso ɔde atɛmmuo-adwa no maa Nifaeha.",
                "19": "Na ɔyɛe sei ama ɔno ara atumi akɔ ne nkurɔfoɔ no mu, anaa sɛ Nifae nkurɔfoɔ no mu, ama wɔatumi aka Onyankopɔn asɛm no akyerɛ wɔn de akanyan wɔn ama wɔakae wɔn asɛdeɛ, na ama ɔde Onyankopɔn asɛm no abrɛ wɔn ahomasoɔ ne wɔn nnaadaa ne apereapereɛ a ɛwɔ nkurɔfoɔ no mu nyina ara ase, na wanhunu ɔkwan biara a ɔbɛfa so de atwe wɔn gye sɛ ɔdi adanseɛ a ɛho da hɔ de tia wɔn.",
                "20": "Na sei na atɛmmuafoɔ no ahennie mu afe a ɛtɔ so nkron no ahyɛaseɛ yɛɛe wɔ Nifae nkurɔfoɔ no mu, Alma de atɛmmuo-adwa no maa Nifaeha, na ɔde ne ho nyina ara hyɛɛ asɔfodie a ɛyɛ kɛseɛ no dwumadie mu, deɛ ɛyɛ Onyankopɔn nhyehyɛeɛ kronkron no, sɛdeɛ yikyerɛ honhom ne nkɔmhyɛ di asɛm no ho adanseɛ no."
            },
            "5": {
                "intro": "Nsɛm a Ɔsɔfo Panin Alma nam sɛdeɛ Onyankopɔn nhyehyɛeɛ kronkron no teɛ so de maa nkurɔfoɔ no wɔ wɔn nkuropɔn ne nkuraseɛ wɔ asaase no nyina ara so no.",
                "1": "Afei ɛbaa sɛ Alma hyɛɛ aseɛ sɛ ɔreka Onyankopɔn asɛm akyerɛ nkurɔfoɔ no, ɔdii kan kaa no wɔ Sarahɛmla, na ɔfirii hɔ no, ɔkyinkyinii asaase no nyina ara so.",
                "2": "Na yei ne nsɛm a ɔka kyerɛɛ asɔremma a wɔwɔ asɔre a wɔate wɔ Sarahɛmla kuropɔn no mu no, sɛdeɛ ɔno ara ne twerɛtohɔsɛm no seɛ:",
                "3": "Me, Alma, m’agya Alma na ɔhyɛɛ me ɔsɔfo panin wɔ Onyankopɔn asɔre no mu, ɔno na Onyankopɔn maa no tumi ne akwanya sɛ ɔnyɛ saa nneɛma yi, hwɛ, mese mo sɛ ɔhyɛɛ aseɛ tee asɔre wɔ asaase a ɛwɔ Nifae asaase no hyeɛso; aane, asaase no a wɔfrɛɛ no Mormon asaase, aane; na ɔbɔɔ ne nuanom asu wɔ Mormon nsuwa no mu.",
                "4": "Na hwɛ, mese mo sɛ, Onyankopɔn nam n’ahummɔborɔ ne ne tumi so gyee wɔn firii ɔhene Noa nkurɔfoɔ no nsa mu.",
                "5": "Na hwɛ, ɛno akyire yi no, Lamanfoɔ de wɔn baa nkoasom mu, wɔ ɛserɛ no so; aane, mese wo sɛ wɔde wɔn baa nnɔmum mu, na Awurade nam tumi a ɛwɔ n’asɛm mu gyee wɔn firii nkoasom mu bio; na wɔde yɛn baa asaase yi so, na ɛha na yɛhyɛɛ aseɛ tee Onyankopɔn asɔre no nso wɔ asaase no nyina ara so.",
                "6": "Na afei monhwɛ, mese mo, me nuanom a mowɔ asɔre yi mu sɛ, moatumi akae moagyanom nnɔmum no yie? Aane, na moakae n’ahummɔborɔ ne n’abodwokyerɛ a na ɔwɔ wɔ wɔn so no yie? Na ɛno akyiri no, moakae yie sɛ wayi wɔn akra afiri asamando?",
                "7": "Monhwɛ, ɔsesaa wɔn akoma; aane, ɔnyanee wɔn firii nnahɔɔ mu, na wɔnyanee wɔn maa Nyankopɔn. Monhwɛ, na wɔwɔ ɛsum kabii mu; nanso asɛm a ɛtehɔ daa no hann hyerɛnn wɔn akra mu; aane, ne owuo mpokyerɛ ne asamando nkɔnsɔnkɔnsɔn, na ɔsɛeɛ a ɛtehɔ daa retwɛn wɔn.",
                "8": "Na afei mebisa mo, me nuanom, wɔsɛee wɔn anaa? Monhwɛ, mese mo sɛ Daabi, wɔansɛe wɔn.",
                "9": "Na mebisa mo bio, owuo mpokyerɛ no mu teteeɛ anaa, ne asamando nkɔnsɔnkɔnsɔn no a ɛtwaa wɔn ho hyiaeɛ no, ɛmu saneeɛ anaa? Mese mo sɛ, Aane, ɛmu sanesaneeɛ, na wɔn akra ho sɛpɛɛ wɔn, na wɔtoo dima dɔ ho nwom. Na mese mo sɛ wɔagye wɔn nkwa.",
                "10": "Na afei mebisa mo sɛ ɛdeɛn na wɔhwɛe ho de gyee wɔn nkwa? Aane, ɛdeɛn na wɔgyina so de nyaa anidasoɔ wɔ nkwagyeɛ ho? Ɛdeɛn na ɛmaa wɔsanesanee wɔn firii owuo mpokyerɛ mu, aane, ne asamando nkɔnsɔnkɔnsɔn nso mu?",
                "11": "Monhwɛ, Mɛtumi aka akyerɛ mo—M’agya Alma anye nsɛm a ɛpue firii Abinadae ano mu no anni anaa? Anaa na ɔnnyɛ nkɔmhyɛni kronkron? Na wanka Onyankopɔn nsɛm no, na m’agya Alma gye diiɛ?",
                "12": "Na ɛnam ne gyedie nti nsesaɛ kɛseɛ baa n’akoma mu. Monhwɛ mese mo sɛ yei nyina ara yɛ nokware.",
                "13": "Na monhwɛ, ɔkaa asɛm no kyerɛɛ wɔn agyanom, na nsesaɛ kɛseɛ bi nso baa wɔn akoma mu, na wɔbrɛɛ wɔn ho ase na wɔde wɔn werɛ hyɛɛ Nyankopɔn nokwarefoɔ teasefoɔ no mu. Na monhwɛ, wɔdii nokware de kɔsii awieɛ; ɛno nti wɔgyee wɔn nkwa.",
                "14": "Na afei monhwɛ, mebisa mo, me nuanom asɔremma, Onyankopɔn awo mo honhom mu anaa? Na moanya ne su wɔ mo anim anaa? Moanya saa nsesaɛ kɛseɛ yi wɔ mo akoma mu anaa?",
                "15": "Mo wɔ gyedie wɔ deɛ ɔbɔɔ mo no a ɔdi maa mo no mu anaa? Mode gyedie ani hwɛ kwan, na mo hunu saa honam dua yi a ɛwuo sɛ wanyane no ama abɛyɛ honamdua a ɛnnwuo da, na deɛ ɛyɛ porɔɛ yi abɛyɛ deɛ ɛmporɔ, na ɛgyina Onyankopɔn anim ama wabu n’atɛn wɔ dwuma a odii wɔ honamdua yi mu anaa?",
                "16": "Mese mo sɛ, mobɛtumi asusu ama mo ho sɛ mote Awurade nne sɛ ɛrekasa akyerɛ mo saa da no mu sɛ: Mo mmra me nkyɛn mo a wɔahyira mo, na monhwɛ, mo nwuma a moyɛɛe wɔ asaase ani so no yɛ tenenee nwuma anaa?",
                "17": "Anaa sɛ mosusu ma mo ho sɛ mobɛtumi adi atorɔ akyerɛ Awurade wɔ saa da no mu, na mo aka sɛ—Awurade, yɛn nwuma a yɛdii wɔ asaase ani so no yɛ nnwuma tenenee—na ɛno w’agye mo nkwa anaa?",
                "18": "Anaa sɛ mobɛtumi asusu ama mo ho sɛ mo aba Onyankopɔn asɛnibea na awerɛhoɔ ne nnuho ahyɛ mo akra ma na mo kaekae mo mfomsoɔ nyina ara, aane mo kae moamumuyɛ nyina ara pefee, aane, deɛ ɛkae mo sɛ moabu Onyankopɔn mmaransɛm no animtia no?",
                "19": "Mese mo sɛ, mo bɛtumi de akoma a ɛmuteɛ ne nsa a ɛhoteɛ ahwɛ Onyankopɔn anim anaa? Mese mo sɛ, mobɛtumi ahwɛ ɛsoro sɛ wɔakrukyire Onyankopɔn nsɛsoɔ wɔ mo anim?",
                "20": "Mese mo sɛ, mobɛtumi adwene sɛ mobɛnya nkwagyeɛ wɔ mmerɛ a moagyae mo ho mu ama moabɛyɛ ɔbonsam nkoa yi?",
                "21": "Mese mo sɛ, mobɛhunu no saa da no sɛ montumi nnya nkwagyeɛ; ɛfiri sɛ obiara ntumi nnya nkwagyeɛ gye sɛ wasi ne ntaadeɛ ama ayɛ fitaa; aane, ɛwɔ sɛ ɔte ne ntaadeɛ ho wɔ deɛ yɛn agyanom aka ne ho asɛm sɛ ɔbɛdi ama ne nkurɔfoɔ wɔ wɔn bɔne mu no mogya mu kɔsi sɛ nkekae biara bɛfiri mu.",
                "22": "Na afei mebisa mo, me nuanom, sɛn na mo ho bɛyɛ mo, sɛ mokɔgyina Onyankopɔn anim wɔ n’asɛnibea hɔ a, mmerɛ a mogya ne ɛfii ahodoɔ nyina ara akeka mo ntaadeɛ mu? Monhwɛ, ɛdeɛn adanseɛ na saa nneɛma yi bɛdi atia mo?",
                "23": "Monhwɛ nti enni adanseɛ sɛ moyɛ awudifoɔ, aane, na mo san difɔ wɔ awudisɛm ahodoɔ nyina ara ho?",
                "24": "Monhwɛ me nuanom, modwene sɛdeɛ ɔte saa no bɛtumi ne Abraham, Isak, ne Yakob, ne nkɔmhyɛfoɔ kronkron no nyina ara nso a wɔate wɔn ntaadeɛ ho ama ayɛ fitaa no atena Onyankopɔn aheman no mu anaa?",
                "25": "Mese mo sɛ, Daabi; gye sɛ moyɛ yɛn Ɔbɔadeɛ no torofoɔ fiti ahyɛaseɛ, anaa sɛ modwene sɛ ɔyɛ ɔtorofoɔ fiti ahyɛaseɛ, mma mo nnwene sɛ wɔn a wɔte saa no bɛnya baabi wɔ ɔsoro aheman no mu; na mmom wɔbɛto wɔn atwene, ɛfiri sɛ wɔyɛ ɔbonsam aheman mu mma.",
                "26": "Na afei monhwɛ, mese mo, me nuanom, sɛ monyaa nsesaɛ wɔ mo akoma mu pɛn, na sɛ monyaa atenka sɛ mo bɛto ɔdɔ a ɔdi maa mo no ho dwom a, mebisa sɛ monyaa saa atenka no seesei?",
                "27": "Moanante wɔ Onyankopɔn anim a ɛfɔdie biara nni mo ho anaa? Anaa sɛ ɛba sɛ wɔ frɛ mo sɛ monwu saa mmerɛ yi a, mobɛtumi aka wɔ mo mu sɛ moayɛ ahobraseɛ ara yie? Na moate mo ntadeɛ ho ama ayɛ fitaa wɔ Kristo a ɔbɛba abɛdi ama ne nkurɔfoɔ wɔ wɔn bɔne mu no mogya mu anaa?",
                "28": "Monhwɛ, moayi ahomasoɔ afiri mo mu? Mese mo sɛ, sɛ monnyɛɛ saa a na mo nsiesie mo ho sɛ morehyia Onyankopɔn. Monhwɛ ɛwɔ sɛ moyɛ ahoboa ntɛmntɛm; ɛfiri sɛ ɔsoro aheman no abɛn, na deɛ ɔte saa no nni nkwa a ɛnniawieɛ.",
                "29": "Monhwɛ, mese, mo mu bi wɔ hɔ a ɔnnyii anibereɛ mfirii ne mu anaa? Mese mo sɛdeɛ ɔte saa no nnyɛɛ ahoboa; na mɛpɛ sɛ ɔsiesie ne ho ntɛmntɛm, ɛfiri sɛ mmerɛ no abɛn, na ɔnnim mmerɛ a mmerɛ no bɛba; na ama deɛ ɔte saa no anni fɔ.",
                "30": "Na mese mo bio sɛ, obi wɔ mo mu a ɔdi onua ho fɛw, anaa sɛ ɔtaataa no pii anaa?",
                "31": "Deɛ ɔte saa no nue, ɛfiri sɛ ɔnnyɛɛ ahoboa, na mmerɛ no abɛn ama ɛwɔ sɛ ɔsakyera, anyɛ saa a ɔnnya nkwagyeɛ!",
                "32": "Aane, mo a mo yɛ amumuyɛ nyina ara nnue; mo nsakyera, mo nsakyera, ɛfiri sɛ Awurade Nyankopɔn na akasa!",
                "33": "Monhwɛ, wato nsa aferɛ nnipa nyina ara, na waterɛ n’ahummɔborɔ abasa no mu wɔ wɔn so na ɔka sɛ: Monsakyera na mɛgye mo.",
                "34": "Aane ɔkaa sɛ: Mo mmra me nkyɛn na mobɛdi nkwadua n’aba no; aane, mobɛdi nkwa paanoo no na moanom nkwa nsuo no kwa.",
                "35": "Aane, mo mmra me nkyɛn na momfa nwuma a ɛtene mmra, na wɔrentwa mo nngu na wɔanto mo anngu egya no mu—",
                "36": "Na monhwɛ, mmerɛ no abɛn sɛ obiara a wɔanso aba pa no, anaa sɛ obiara a wanyɛ nwuma a ɛtene no, saa nnipa no ara wɔ akwanya sɛ wɔtwa agyaadwoɔ na wɔdi awerɛhoɔ.",
                "37": "O mo a moyɛ amumuyɛ; mo a wiase nneɛma hunu ama moayɛ ahomasoɔ, mo a mo gye to mu sɛ monim kwan tenenee no nanso moatwe mo ho afiri ho sɛ odwan a ɔnni hwɛfoɔ, nanso odwanhwɛfoɔ bi afrɛ mo ɔdaso refrɛ mo, nanso montie ne nne!",
                "38": "Monhwɛ, mese mo sɛ, odwanhwɛfoɔ pa no refrɛ mo; aane, na ɔno ara ne din a ɛyɛ Kristo din mu na ɔde refrɛ mo; na sɛ moantie odwanhwɛfoɔ pa no nne, ne edin a ɔde frɛ mo no a, monhwɛ, monnyɛ odwanhwɛfoɔ pa no nnwan.",
                "39": "Na afei sɛ monnyɛ odwanhwɛfoɔ pa no nnwan a, ɛnneɛ na nnwankuo bɛn ne mo? Monhwɛ, mese mo sɛ, ɔbonsam ne mo dwanhwɛfoɔ, na moyɛ ne nnwankuo; na afei, hwan na ɔbɛtumi agye yei ho akyinnyeɛ? Monhwɛ, mese mo sɛ obiara a ɔbɛgye yei ho akyinnyeɛ no yɛ ɔtorofoɔ ne ɔbonsam ba.",
                "40": "Na mese mo sɛ biribiara a ɛyɛ no firi Onyankopɔn hɔ, na biribiara a ɛnnyɛ no firi ɔbonsam hɔ.",
                "41": "Ɛno nti, sɛ nnipa bi nwuma yɛ a, na ɔtie odwanhwɛfoɔ pa no nne, na ɔdi n’akyi, na mmom obiara a ne nwuma nnyɛ no, ɔno ara nso bɛyɛ ɔbonsam ba, ɛfiri sɛ ɔtie ne nne, na ɔdi n’akyi.",
                "42": "Na obiara a ɔyɛ yei no, ɔnya n’akatua firi ne hɔ, ɛno nti, ɔnya akatua a ɛyɛ owuo, sɛdeɛ nneɛma a ɛyɛ tenenee nwuma pa ho teɛ, ɔyɛ ho owufoɔ.",
                "43": "Na afei, me nuanom, mepɛ sɛ mo tie me, ɛfiri sɛ mede ahoɔden a ɛwɔ me kra mu na ɛrekasa; na monhwɛ, m’akasa akyerɛ mo pefee ama montumi mfom, anaa sɛ makasa sɛdeɛ Onyankopɔn mmaransɛm teɛ.",
                "44": "Na wafrɛ me sɛ me ankasa wɔ saa kwan yi so sɛdeɛ Onyankopɔn nhyehyɛeɛ kronkron no a ɛwɔ Yesu Kristo mu no teɛ; aane, wahyɛ me sɛ mengyina hɔ na menni adanseɛ nkyerɛ nkurɔfoɔ yi wɔ nneɛma a yɛn agyanom aka ho asɛm a ɛfa nneɛma a ɛbɛba no ho.",
                "45": "Na nnyɛ ne nyina ara nie. Monnwene sɛ me ara ankasa menim saa nneɛma yi anaa? Mo nhwɛ, medi adanseɛ kyerɛ mo sɛ menim sɛ nneɛma a m’aka ho asɛm yi yɛ nokware. Na ɛyɛ dɛn na mohunu sɛ menim sɛ ɛyɛ nokware?",
                "46": "Monhwɛ, mese mo sɛ ɛyɛ Onyankopɔn Honhom Kronkron no na ɛdaa no adi kyerɛɛ me. Monhwɛ, Mayɛ akɔmkyene na mabɔ mpaeɛ nna bebree sɛdeɛ ɛbɛyɛ a me ara ankasa mɛhunu saa nneɛma yi. Na afei me ara ankasa mehunuu sɛ ɛyɛ nokware; ɛfiri sɛ Awurade Nyankopɔn nam ne Honhom Kronkron no so ada n’adi akyerɛ me; na yei ne yikyerɛ honhom no a ɛwɔ me mu no.",
                "47": "Na bio, Mese mosɛ wayi akyerɛ me sɛ nsɛm a yɛn agyanom kaae no yɛ nokware, na nkɔmhyɛ honhom a ɛwɔ me mu no a ɛyɛ Onyankopɔn Honhom no mpo ada no adi akyerɛ me.",
                "48": "Mese mo sɛ, me ara ankasa menim sɛ biribiara a mɛka akyerɛ mo a ɛfa deɛ ɛbɛba ho no yɛ nokware; na mese mo sɛ menim sɛ Yesu Kristo bɛba, aane, Ɔba no, Agya no ba no a ɔwoo no korɔ no a adom ne ahummɔborɔ, ne nokware ahyɛ no ma no. Na monhwɛ, ɔno na ɔbɛfa wiase bɔne, aane, nnipa biara a ɔbɛgye ne din adi ampa ara no bɔne.",
                "49": "Na afei mese mo sɛ yei ne nhyehyɛeɛ a wɔafrɛ me wɔ mu no, aane, sɛ me menka asɛmpa no nkyerɛ me nuanom adɔfoɔ, aane, ne obiara a ɔte asaase yi so no; aane, sɛ menka asɛmpa no nkyerɛ obiara, nkwadaa ne mpanin, wɔn a wɔwɔ nkoasom mu ne wɔn a wɔde wɔn ho; aane, Mese mo sɛ nkɔkoraa ne mmeranteɛ, na wɔn a wɔasi onyini kwan so; aane, sɛ me nsu nkyerɛ wɔn sɛ wɔnsakyera na wɔnwo wɔn foforɔ.",
                "50": "Aane, sei na Honhom no seɛ: Monsakyera, mo wiase ano nyina ara, na ɔsoro aheman no abɛn; aane, Onyankopɔn Ba no reba wɔ n’animuonyam mu, wɔ n’ahoɔden mu, wɔ n’ahensɛm mu, wɔ ne tumi mu, ne n’anidie mu. Aane, me nuanom adɔfoɔ, mese mo sɛ, Honhom no se: Monhwɛ asaase nyina ara so Hene no animuonyam; na ɛsoro Hene no renkyɛ na w’ahyerɛn wɔ nnipa mma nyina ara mu.",
                "51": "Na Honhom no nso ka kyerɛɛ me, aane, ɔde nne denden teaa mu, kaa sɛ: Kɔ na kɔka kyerɛ nkurɔfoɔ yi sɛ—Wɔn nsakyera, na gye sɛ mosakyera anyɛ saa a morennya ɔsoro aheman no nni.",
                "52": "Na mese mo bio sɛ; Honhom no se: Monhwɛ, wɔde akuma no ato dua no ase; ɛno nti dua biara a anso aba pa no wɔbɛtwa agu na wɔato agu egya no mu, aane egya a ɛrennhye nnwie, egya a ɛrennum mpo da. Monhwɛ, na monkae sɛ, Kronkroni no na wɔaka.",
                "53": "Na afei me nuanom adɔfoɔ, mese mo sɛ, mobɛtumi agyina saa nsɛm yi ano anaa; aane, mobɛtumi abu mo ani agu saa nneɛma yi so, na moatiatia Kronkroni no so wɔ mo nan ase; aane, mobɛtumi ama mo ho so wɔ ahomasoɔ a ɛwɔ mo akoma mu; aane, mobɛkɔ so ahyehyɛ ntaadeɛ a ne boɔ yɛ den na mo de mo akoma ato wiase nneɛma hunu ne mo ahonyadeɛ so anaa?",
                "54": "Aane, mobɛkɔ so adwene sɛ moyɛ kyɛn mo mu binom; aane, mobɛkɔ so ataataa mo nuanom, a wɔbrɛ wɔn ho ase, na wɔnante Onyankopɔn nhyehyɛeɛ kronkron no so no, a ɛde wɔn baa asɔre yi mu, na Honhom Kronkron no ate wɔn ho, na wɔn nwuma kyerɛ sɛ wɔanya nsakyeraɛ—",
                "55": "Aane, na mobɛkɔ so adane moakyiri akyerɛ ahiafoɔ ne mmɔborɔwa, na mo de mo ahodeɛ akame wɔn anaa?",
                "56": "Na deɛ ɛtwa toɔ, ne sɛ mo a mobɛkɔ so ayɛ atirimuɔdensɛm no, Mese mo sɛ, wɔn na wɔbɛtwa wɔn agu na wɔato agu egya no mu, na gye sɛ wɔsakyeraae ntɛmntɛm.",
                "57": "Na afei mese mo sɛ, mo a mopɛ sɛ mo di odwanhwɛfoɔ pa no nne akyiri no, momfiri atirimuɔdenfoɔ no mu mmra, na monte mo ho, na mma mo nsɔ wɔn nneɛma a ɛho nteɛ mu; na mo nhwɛ, wɔbɛpepa wɔn din, na wɔrenkan atirimuɔdenfoɔ no din mfra ateneneefoɔ din ho, sɛdeɛ ɛbɛyɛ a Onyankopɔn asɛm no bɛhyɛ ma, deɛ ɛka sɛ: Wɔmfa atirimuɔdenfoɔ din mfra me nkurɔfoɔ din mu no;",
                "58": "Na wɔbɛtwerɛ ateneneefoɔ no din wɔ nkwa nwoma no mu, na wɔn na mɛma wɔn agyapadeɛ wɔ me nsa nifa so. Na afei, me nuanom, ɛdeɛn na mo wɔ ka de tia yei? Mese mo sɛ, sɛ mo kasa tia a, ɛnnyɛ hwee, ɛfiri sɛ ɛwɔ sɛ Nyankopɔn asɛm no bɛhyɛ ma.",
                "59": "Na Odwanhwɛfoɔ bɛn na ɛwɔ mo mu a sɛ n’adwan dɔɔso a ɔnnhwɛ wɔn yie, sɛ mpataku nkɔwura wɔn mu nkɔwe n’adwan no? Na monhwɛ, sɛ ɔpataku bi ba n’adwan mu a, ɔmmpamo no anaa? Aane, na akyire yi no sɛ ɔbɛtumi mpo a ɔbɛkum no.",
                "60": "Na afei mese mo sɛ odwanhwɛfoɔ pa no refrɛ mo; na sɛ motie ne nne a, ɔde mo bɛba ne nnwankuo no mu, na moyɛ n’adwan; na ɔhyɛ mo sɛ mo mma kwan mma pataku a ne ho yɛ hu biara mma mo mu, na wɔankumkum mo.",
                "61": "Na afei, me Alma, hyɛ mo wɔ deɛ wahyɛ me no kasa mu sɛ, monhwɛ na moni nsɛm a maka akyerɛ mo no so.",
                "62": "Menam mmara kwan so kasa kyerɛ mo a mo wɔ asɔre no mu; ne mo a monni asɔre no mu no nso, mekasa to nsa frɛ mo sɛ: Momra na momɛnya nsakyeraɛ asubɔ, ama mo nso moabɛdi nkwadua no aba no bi."
            },
            "6": {
                "1": "Na afei ɛbaa sɛ Alma kasa kyerɛɛ nkurɔfoɔ a wɔwɔ asɔre a wɔate wɔ Sarahɛmla kuropɔn no mu wieeɛ no, ɔde ne nsa guu ebinom so hyɛɛ wɔn asɔfoɔ ne asɔre mpanimfoɔ sɛdeɛ Onyankopɔn nhyehyɛeɛ no teɛ, sɛ wɔnhwɛ asɔre no so, na ɔnyaa ho kwan nso sɛ ɔhwɛ asɔre no so yie.",
                "2": "Na ɛbaa sɛ wɔn a wɔnka asɔre no ho no a wɔsakyeraae firii wɔn bɔne ho no na ɛnyaa nsakyeraɛ asubɔ, na wɔgyee wɔn too asɔre no mu.",
                "3": "Na ɛbaa nso sɛ obiara a ɔwɔ asɔre no mu a wansakyera amfiri wɔn atirimuɔden ho na wɔammerɛ wɔn ho ase wɔ Onyankopɔn anim no—Me kyerɛ sɛ wɔn a wɔmaa wɔn ho so ahomasoɔ mu wɔ wɔn akoma mu no—wɔn na wɔpoo wɔn, na wɔpopaa wɔn din, ɛno nti wɔankan wɔn din amfera ateneneefoɔ no.",
                "4": "Na sei na wɔhyɛɛ aseɛ de hyehyɛɛ asɔre no mu dwumadie wɔ Sarahɛmla kuropɔn no mu.",
                "5": "Afei mepɛ sɛ mote aseɛ sɛ Onyankopɔn asɛm wɔ hɔ ma obiara, na obiara nni hɔ a wɔsi no kwan sɛ mma wɔnka wɔn ho mmɔ mu sɛ wɔretie Onyankopɔn asɛm.",
                "6": "Nanso wɔahyɛ Onyankopɔn mma no sɛ wɔntaa nka wɔn ho mmɔ mu, na wɔn nhyia wɔ akɔmkyene ne mpaebɔ den mu mma wɔn a wɔnnim Onyankopɔn no yiedie.",
                "7": "Na afei ɛbaa sɛ mmerɛ a Alma yɛɛ saa mmara yi no, ɔfirii wɔn mu kɔɔe, aane, ɔfirii asɔre a na ɛwɔ Sarahɛmla kuropɔn no mu no, na ɔkɔɔ asubɔntene Sidon apueɛ fa mu, kɔɔ Gideon bɔnhwa no mu, na wɔakyekyere kuropɔn bi wɔ hɔ a wɔfrɛ no Gideon kuropɔn a na ɛwɔ bɔnhwa no a wɔfrɛ no Gideon no mu, deɛ wɔde too ɔbarima no a Nehɔ de n’akofena kum no no.",
                "8": "Na Alma kɔhyɛɛ aseɛ sɛ ɔreda Onyankopɔn asɛm no adi akyerɛ asɔre a wɔtee no wɔ Gideon bɔnhwa no mma no, sɛdeɛ asɛm no nokware ho yikyerɛ a n’agyanom aka ho asɛm no, ne sɛdeɛ nkɔmhyɛ honhom a ɛwɔ ne mu teɛ, sɛdeɛ Yesu Kristo a ɔyɛ Nyankopɔn Ba no ho adanseɛ teɛ, deɛ ɔbɛba abɛdi ama ne nkurɔfoɔ afiri wɔn bɔne mu, ne nhyehyɛeɛ kronkron no a wɔde frɛɛ no no. Na sei na wɔatwerɛ. Amen."
            },
            "7": {
                "intro": "Nsɛm a Alma ka kyerɛɛ nkurɔfoɔ a wɔwɔ Gideon no, sɛdeɛ ɔno ara ankasa ne twerɛtohɔsɛm no teɛ.",
                "1": "Monhwɛ me nuanom adɔfoɔ, monhwɛ sɛ wɔama me kwan sɛ me mmra mo nkyɛn, ɛno nti mɛbɔ mmɔden ne moakasa wɔ me ara ankasa me kasa mu; aane, ɛfiri me ara m’anom, mo ahunu sɛ yei na ɛdi kan a makasa akyerɛ mo ama moate m’anom kasa, mede me mmerɛ atena atɛmmuo-adwa no so, na ɛnam sɛ me dwumadie dɔɔso nti no, ama m’antumi amma mo nkyɛn.",
                "2": "Na anka me ntumi mpo mma saa mmerɛ yi mu, sɛ nyɛ sɛ wɔde atɛmmuo-adwa no ama obi sɛ ɔnhyɛ m’anan mu ni hene a; na Awurade nam n’ahummɔborɔ so ama me kwan sɛ me mmra mo nkyɛn.",
                "3": "Na monhwɛ, mede anidasoɔ kɛseɛ ne ɔpɛ kɛseɛ na aba sɛ merebɛhwɛ sɛ mo abrɛ mo ho ase wɔ Onyankopɔn anim, na moakɔ so akoto asrɛ n’adom, ama mahunu sɛ monni fɔ wɔ n’anim, ama m’ahunu sɛ monnye akyinnye hunu sɛdeɛ yɛn nuanom a wɔwɔ Sarahɛmla no na wɔyɛ no.",
                "4": "Na mmom nhyira nka Onyankopɔn din, sɛ wama mahunu, aane, w’ama m’anya ɛdɛ kɛseɛ mmorosoɔ sɛ m’abɛhunu sɛ wɔn ase atim bio wɔ ne tenenee kwan so.",
                "5": "Na Onyankopɔn Honhom a ɛwɔ me mu no ma megyedi sɛ mɛnya ɛdɛ wɔ mo nso mo so; nanso mempɛ sɛ mɛfa amanehunu ne awerɛhoɔ pii mu ansa na manya ɛdɛ wɔ mo so sɛdeɛ menyaa wɔ anuanom a wɔwɔ Sarahɛmla ho no, na monhwɛ, mefaa amanehunu ne awerɛhoɔ pii mu ansa na merenya ɛdɛ wɔ wɔn ho.",
                "6": "Na mmom monhwɛ, megyedi sɛ monnyɛ akyinnyefoɔ pii sɛ mo nuanom no; Megyedi sɛ mo mmaa mo ho so wɔ ahomasoɔ so wɔ mo akoma mu; aane, Megyedi sɛ mo mfaa mo akoma ntoo wiase ahonyadeɛ ne nneɛma hunu so; aane, Megyedi sɛ mo som nokware Nyankopɔn teasefoɔ no, na mode gyedie a ɛtehɔ daa no rehwɛ mo bɔnefakyɛ a ɛbɛba no kwan.",
                "7": "Na monhwɛ, Mese mo sɛ nneɛma bebree na ɛbɛba; na monhwɛ, adeɛ baako wɔ hɔ a ɛho hia yie kyɛn nkaeɛ no nyina ara—na monhwɛ, mmerɛ no nni akyiri koraa, a Dimafoɔ no bɛba abɛtena ne nkurɔfoɔ mu.",
                "8": "Monhwɛ, me nkaa sɛ ɔde ne nipadua a ɛwuo no bɛba abɛtena yɛn mu saa mmerɛ no mu; na monhwɛ, Honhom no anka ankyerɛ me sɛ ɛte saa. Afei ɛfa saa adeɛ yi ho no mennim; na yei deɛ menim, sɛ Awurade Nyankopɔn wɔ tumi sɛ ɔyɛ adeɛ nyina ara sɛdeɛ n’asɛm teɛ no.",
                "9": "Na mmom monhwɛ, Honhom no aka yei akyerɛ me sɛ: Tea mu ka kyerɛ nkurɔfoɔ yi sɛ—Monsakyera, na mo nsiesie Awurade akwan, na mo nante n’atempɔn a ɛtene mu; na monhwɛ, ɔsoro aheman no abɛn, na Onyankopɔn Ba no rebɛtena asaase ani so.",
                "10": "Na monhwɛ, Mary bɛwo no, wɔ Yerusalem a ɛyɛ yɛn nananom asaase no so, ɔno na ɔyɛ ɔbabunu, a ɔsombo a mayi no sɛ ɛhyɛn, deɛ Honhom Kronkron tumi no bɛhyɛ ne so ama wanyinsɛn, na wawo babarima, aane, Onyankopɔn Ba no mpo.",
                "11": "Na ɔbɛkɔ akɔte yea na wahunu amane na nsɔhwɛ ahodoɔ nyina ara bi bɛba ne so; na yei na ɛbɛsi ama asɛm no ahyɛ ma, deɛ ɛka sɛ, ɔbɛfa ne nkurɔfoɔ yea ne wɔn yareɛ ato ne ho so.",
                "12": "Na ɔbɛfa owuo ato ne ho so, ama wasane owuo mpokyerɛ a ɛkyekyere ne nkurɔfoɔ, na ɔbɛfa wɔn ahoɔmmerɛ ato ne ho so, ama ahummɔborɔ ahyɛ ne nsono mu ma, sɛdeɛ ɛte wɔ honam mu no, ama ɔnam honam mu ahunu sɛdeɛ ɔbɛsi aboa ne nkurɔfoɔ sɛdeɛ wɔn ahoɔmmerɛ teɛ no.",
                "13": "Afei Honhom no nim adeɛ nyina ara; nanso Onyankopɔn Ba no bɛhunu amane wɔ honam mu ama wafa ne nkurɔfoɔ bɔne ato ne ho so, ama ɔnam ne nkwagyeɛ tumi no so apopa wɔn mmaratoɔ; na afei monhwɛ, yei ne adanseɛ a ɛwɔ me mu.",
                "14": "Afei mese mo sɛ monsakyera, na wɔnwo mo foforɔ; ɛfiri sɛ Honhom no se sɛ wɔanwo mo foforɔ a morentumi nnya ɔsoro aheman no nni ɛno nti mommera na momɛnya nsakyeraɛ asubɔ, ama wɔahohoro mo ho afiri mo bɔne mu, ama mo anya gyedie wɔ Nyankopɔn Adwammaa no a ɔyii wiase bɔne no, deɛ ɔwɔ tumi kɛseɛ a ɔde gye nkwa na ɔbɛte yɛn ho afiri deɛ ɛntene nyina ara ho.",
                "15": "Aane, Mese mo sɛ mommera na mma mo nsuro, na monto bɔne biara a ɛnkyɛre na ato ahyɛ mo so no, deɛ ɛkyekyere mo to fam na ɛsɛe mo no ngu, aane, mommera na monkɔyi mo ho adi nkyerɛ mo Nyankopɔn sɛ mo peneso sɛ mo bɛsakyera afiri mo bɔne ho na mo ne no bɛkɔ apam sɛ mobɛdi ne mmaransɛm so, na moama wɔabɔ mo asu wɔ nsuo mu de adi adanseɛ ama no nnɛ da yi.",
                "16": "Na obiara a ɔbɛyɛ sei, na wadi Onyankopɔn mmaransɛm so fiti nnɛ de rekɔ no, saa nnipa no ara na ɔbɛkae sɛ mese no sɛ, aane, ɔbɛkae sɛ maka akyerɛ no sɛ, ɔbɛnya nkwa a ɛnniawieɛ, sɛdeɛ Honhom Kronkron no adanseɛ no di me mu adanseɛ no.",
                "17": "Na afei me nuanom adɔfoɔ, mogye saa nneɛma yi di anaa? Monhwɛ, mese mo sɛ, aane, menim sɛ mogyedi; na deɛ ɛmaa me hunu sɛ mo gyedi no ne Honhom no a ɛwɔ me mu no na ɛdaa n’adi kyerɛɛ me. Na afei ɛnam sɛ mo gyedie a ɛwɔ nneɛma a maka ho asɛm so nti, aane, m’ɛdɛ yɛ mmorosoɔ.",
                "18": "Na sɛdeɛ meka kyerɛɛ mo fiti ahyɛaseɛ no, mempɛ sɛ mobɛgye akyinnye hunu sɛ mo nuanom no yɛɛe no nti, ama mahunu sɛ m’abisadeɛ ayɛ hɔ.",
                "19": "Na mesusu sɛ monam tenenee kwan so; mesusu sɛ monam ɛkwan a ɛde mobɛkɔ Onyankopɔn aheman mu; aane, mesusu sɛ morema n’atempɔn atene.",
                "20": "Mehunu sɛ adansedie a ɛwɔ n’asɛm mu no ama moahunu sɛ ɔrentumi nante akwan a akyeakyea so; ɛna ɔrensesa mfiri deɛ waka ho; ɛna ɔrennane mfiri nifa ketewa bi mpo nkɔ bɛnkum, anaa sɛ ɔrensesa mfiri deɛ ɛyɛ ho nkɔ deɛ ɛyɛ mfomsoɔ ho; ɛno nti, ne kwan yɛ baako na ɛkɔ aporɔ na ɛnniawieɛ.",
                "21": "Na ɔntena tɛmpol a ɛnnyɛ kronkron mu; na efii anaa sɛ biribiara a ɛho nteɛ no wɔrennye no wɔ Onyankopɔn aheman mu; ɛno nti mese mo sɛ mmerɛ no bɛba, aane, na ɛbɛyɛ ɛda a ɛdi akyire, saa mmerɛ no, deɛ ɔyɛ fii no bɛtena ne fii mu.",
                "22": "Na afei me nuanom adɔfoɔ, m’aka saa nsɛm yi akyerɛ mo sɛ mede bɛkanyan mo ama mo akae mo dwumadie a ɛsɛ sɛ mo di ma Onyankopɔn, ama mo anni fɔ, ama moanante wɔ Onyankopɔn nhyehyɛeɛ kronkron no a ɔde agye mo ato mu no mu.",
                "23": "Na afei mɛpɛ sɛ mobɛbrɛ mo ho ase, na moayɛ asoɔmmerɛ na mobɛdwoɔ; na ɛrenkyɛ koraa na moatie obi abisadeɛ; na abotare bɛhyɛ mo ma ne abodwokyerɛ; mobɛto moboase wɔ adeɛ nyina ara mu; mobɛbɔ mmɔden adi Onyankopɔn mmaransɛm no so mmerɛ nyina ara; na mobɛbisa deɛ mo hia biara, honhom ne honam afa mu nyina ara; na mmerɛ nyina ara no mo de naaseɛ bɛma Onyankopɔn wɔ biribiara a mobɛnya ho.",
                "24": "Na monhwɛ sɛ mowɔ gyedie, anidasoɔ, ne ɔdɔ mapa, na afei momma nwuma pa nhyɛ mo ma.",
                "25": "Na Awurade nhyira mo, na ɔnhwɛ sɛ nkekaawa biara nka mo ntaadeɛ mu, ama awieɛ no, wɔde mo abɛka Abraham, Isak ne Yakob, ne nkɔmhyɛfoɔ kronkron no a wɔwɔ hɔ fiti mmerɛ a wiase hyɛɛ aseɛ no, na mo ntaadeɛ a nkekaawa biara nni mu sɛdeɛ wɔn nso wɔn deɛ teɛ no, ama mo ne wɔn abɔ mu atena ɔsoro aheman mu hɔ a moremfiri adi bio.",
                "26": "Na afei me nuanom adɔfoɔ, Honhom no a ɛdii adanseɛ wɔ me mu no so na menam kaa saa nsɛm yi kyerɛɛ mo; na me kra di dɛ mmorosoɔ, ɛfiri sɛ moagye m’asɛm no ato mu anibereɛ so.",
                "27": "Na afei Onyankopɔn asomdwoeɛ mmra mo ne mo afiefie ne nsaase, ne mo nnwan ne anantwie, ne deɛ mowɔ nyina ara, mo mmaa ne mo nkwadaa, sɛdeɛ mo gyedie ne mo nwuma pa teɛ, ɛfiri saa mmerɛ yi de kɔsi afebɔɔ. Na sei na maka. Amen."
            },
            "8": {
                "1": "Na afei ɛbaa sɛ Alma kyerɛkyerɛɛ nkurɔfoɔ a wɔwɔ Gideon nneɛma bebree a wɔntumi ntwerɛ, na ɔhyehyɛɛ asɔre no mu dwumadie, sɛdeɛ ɔyɛe no ahyɛaseɛ no wɔ Sarahɛmla asaase so wieeɛ no, aane, ɔsan n’akyi firii Gideon asaase so baae, aane, ɔsan baa ɔno ara ne fie wɔ Sarahɛmla sɛ ɔrebɛgye n’ahome wɔ dwumadie a ɔkɔdiiɛ no ho.",
                "2": "Na sei na atɛmmuafoɔ no ahennie no mu afe a ɛtɔ so nkron wɔ Nifae nkurɔfoɔ no so de baa awieɛ.",
                "3": "Na ɛbaa sɛ atɛmmuafoɔ no ahennie no mu afe a ɛtɔ so du wɔ Nifae nkurɔfoɔ so no ahyɛaseɛ no, Alma firii hɔ tuu ne kwan kɔɔ Melek asaase so, wɔ asubɔntene Sidon atɔɛ, wɔ ɛserɛ no hyeɛ so atɔɛ afa mu.",
                "4": "Na ɔhyɛɛ aseɛ sɛ ɔrekyerɛkyerɛ nkurɔfoɔ a wɔwɔ Melek asaase no so sɛdeɛ Onyankopɔn nhyehyɛeɛ kronkron no a wɔafrɛ no wɔ ho no teɛ, na ɔhyɛaseɛ sɛ ɔrekyerɛkyerɛ nkurɔfoɔ no wɔ Melek asaase no nyina ara so.",
                "5": "Na ɛbaa sɛ nkurɔfoɔ no firii ɛserɛ no hyeɛ so afa nyina ara baa ne nkyɛn. Na ɔbɔɔ wɔn asu wɔ asaase no nyina ara so;",
                "6": "Ɛno nti mmerɛ a ɔwiee ne dwumadie wɔ Melek no, ɔfirii hɔ na ɔtuu kwan nansa de faa Melek asaase no atifi, na ɔbaa kuropɔn bi a wɔfrɛ no Amonaeha mu.",
                "7": "Afei na ɛyɛ Nifae nkurɔfoɔ amamerɛ sɛ wɔn nsaase, ne wɔn nkuropɔn, ne wɔn nkuraseɛ, aane, mpo wɔn nkuro nketewa nyina ara sɛ wɔde deɛ odii kan kɔnyaa nsaase no din to so; na saa na Amonaeha asaase no so teɛ.",
                "8": "Na ɛbaa sɛ mmerɛ a Alma baa Amonaeha kuropɔn no mu no, ɔhyɛɛ aseɛ sɛ ɔreka Onyankopɔn asɛm akyerɛ wɔn.",
                "9": "Afei na ɔbonsam asɔ nkurɔfoɔ a wɔwɔ Amonaeha kuropɔn no akoma mu dendennden; ɛno nti wɔampɛ sɛ wɔbɛtie Alma nsɛm no.",
                "10": "Nanso Alma berɛɛ yie wɔ honhom mu na, ɔne Onyankopɔn tentam dendennden wɔ mpaebɔ mu sɛ ɔnhwie ne Honhom ngu nkurɔfoɔ a wɔwɔ kuropɔn no mu no so; sɛ ɛbɛyɛ a ɔbɛtumi nso abɔ wɔn asu akɔ nsakyeraɛ mu.",
                "11": "Nanso wɔyɛɛ wɔn akoma den, na wɔsee no sɛ: Hwɛ, yɛnim sɛ wone Alma; yɛnim sɛ wone ɔsɔfo panin wɔ asɔre a wɔate no wɔ baabi bebree so sɛdeɛ wo ara w’amammerɛ teɛ; na yɛnnyɛ w’asɔre mma, na yɛnni gyedie wɔ saa nkwasea amammerɛ yi mu.",
                "12": "Na afei yɛnim sɛ ɛnam sɛ yɛnnyɛ w’asɔre mma nti no, wonni tumi wɔ yɛn so; na wo de atɛmmuo-adwa no ama Nifaeha; ɛno nti wo nnyɛ ɔtɛmmuafoɔ panin wɔ yɛn so.",
                "13": "Afei mmerɛ a nkurɔfoɔ no kaa saa nsɛm no, na wɔkasa tiawa ne nsɛm no, na wɔhunahunaa no, na wɔntoo ntasuo guu ne so, na wɔmaa wɔpamoo no firii wɔn kuropɔn no mu nti, ɔfirii hɔ na ɔtoaa n’akwantuo no so de faa kuropɔn a wɔfrɛ hɔ Aaron no.",
                "14": "Na ɛbaa sɛ mmerɛ a ɔrekɔ saa bea hɔ no na awerɛhoɔ ahyɛ no so, na ɔfaa amanehunu pii mu ne yea a ne kra diiɛ, ɛnam nkurɔfoɔ a wɔwɔ Amonaeha kuropɔn mu no atirimuɔdensɛm nti no, ɛbaa sɛ mmerɛ a awerɛhoɔ abubu Alma no, hwɛ Awurade bɔfoɔ baa ne nkyɛn see no sɛ:",
                "15": "Nhyira ne wo, Alma; ɛno nti ma wo tiri so na di dɛ, na wo wɔ ho kwan sɛ wo di dɛ kɛseɛ; ɛfiri sɛ wayɛ nokwarefoɔ na w’adi Onyankopɔn mmaransɛm so fiti mmerɛ a wo nsa kaa w’asɛm a ɛdikan no firii ne hɔ no. Hwɛ, me ne deɛ ɔde maa woɔ no.",
                "16": "Na hwɛ, w’asoma me sɛ menka nkyerɛ wo sɛ san wakyiri kɔ Amonaeha kuropɔn no mu, na san ka nsɛmpa no kyerɛ nkurɔfoɔ a wɔwɔ kuropɔn no mu no bio; aane, ka nsɛmpa no kyerɛ wɔn. Aane, ka kyerɛ wɔn sɛ gye sɛ wɔsakyera anyɛ saa Awurade Nyankopɔn bɛsɛe wɔn.",
                "17": "Na hwɛ, wɔresua biribi saa mmerɛ yi mu sɛ ɛbɛyɛ a wɔbɛsɛe wo nkurɔfoɔ fawohodie (na sei na Awurade seɛ) na yei ne ne nhyehyɛeɛ, ne ntɛmmuo, ne ne mmaransɛm a ɔde ama ne nkurɔfoɔ no bɔ abira.",
                "18": "Afei ɛbaa sɛ Alma nsa kaa asɛm no firii ɔbɔfoɔ no hɔ wieeɛ no ɔsan n’akyiri ntɛmntɛm kɔɔ Amonaeha asaase no so. Na ɔfaa ɔkwan foforɔ so baa kuropɔn no mu, aane, ɔfaa ɔkwan a ɛda Amonaeha kuropɔn n’anaafoɔ so.",
                "19": "Na mmerɛ a ɔduruu kuropɔn no mu no, na ɛkɔm de no, na ɔsee ɔbarima bi sɛ: Wo bɛma Onyankopɔn akoa ahobraseɛni biribi adi anaa?",
                "20": "Na ɔbarima no see no sɛ: Meyɛ Nifaeni, na menim sɛ wo yɛ Onyankopɔn nkɔmhyɛni kronkron, na wo ne ɔbarima no a ɔbɔfoɔ kaa ne ho asɛm wɔ yikyerɛ mu no: Wo nsa bɛka. Ɛno nti, wo ne me nkɔ me fie na mɛma wo m’aduane no bi; na menim sɛ wobɛyɛ nhyira de ama me ne me fiefoɔ.",
                "21": "Na ɛbaa sɛ ɔbarima no de no kɔɔ ne fie; na wɔfrɛ ɔbarima no Amulek; na ɔde paanoo ne ɛnam bɛsii Alma anim.",
                "22": "Na ɛbaa sɛ Alma dii paanoo no na ɔmee; na ɔhyiraa Amulek ne ne fiefoɔ, na ɔde naaseɛ maa Nyankopɔn.",
                "23": "Na ɔdidi wieeɛ a ɔmeeɛ no, ɔka kyerɛɛ Amulek sɛ: Me ne Alma, na meyɛ ɔsɔfo panin a mehwɛ Onyankopɔn asɔre a ɛwɔ asaase yi nyina ara so.",
                "24": "Na hwɛ, wɔafrɛ me sɛ memmɛka Onyankopɔn asɛm wɔ nkurɔfoɔ yi nyina ara mu, sɛdeɛ yikyerɛ honhom ne nkɔmhyɛ no teɛ; na mebaa asaase yi so no wɔanye me, na wɔpamoo me na meyɛɛ m’adwene sɛ meredane m’akyiri de akyerɛ asaase yi afebɔɔ.",
                "25": "Na mmom hwɛ, wɔahyɛ me sɛ mensan mmra mmɛhyɛ nkɔm nkyerɛ saa nkurɔfoɔ yi, aane, na menni adanseɛ ntia wɔn wɔ wɔn amumuyɛ ho.",
                "26": "Na afei, Amulek, ɛnam sɛ wama me biribi adi na wode me akɔ wo fie nti, nhyira nka wo; na ɛkɔm dee me, ɛnam sɛ na makyere kɔm nna bebree nti.",
                "27": "Na Alma tenaa Amulek hɔ nna beberee ansa na ɔrehyɛ aseɛ aka nsɛmpa no akyerɛ nkurɔfoɔ no.",
                "28": "Na ɛbaa sɛ nkurɔfoɔ no amumuyɛ yɛɛ kɛse.",
                "29": "Na asɛm no baa Alma hɔ sɛ: Kɔ; na kakyerɛ m’akoa Amulek nso sɛ, kɔ na kɔhyɛ nkɔm kyerɛ nkurɔfoɔ yi sɛ—Monsakyera, na sei na Awurade seɛ, gye sɛ mosakyera anyɛ saa a mede m’abufuhyeɛ bɛba saa nkurɔfoɔ yi so; aane, na merennane m’abufuhyeɛ no mfiri mo so.",
                "30": "Na Alma ne Amulek nso kɔɔ nkurɔfoɔ no mu sɛ wɔre kɔda Onyankopɔn asɛm no adi akyerɛ wɔn; na Honhom Kronkron no hyɛɛ wɔn ma.",
                "31": "Na ɔmaa wɔn tumi ara ma na wɔntumi mfa wɔn nto afiase, ɛna obiara ntumi nkum wɔn; nanso wɔankyerɛ wɔn tumi no kɔsi sɛ wɔde mpokyerɛ kyekyeree wɔn kɔguu afiase. Afei, ɔyɛe sei maa Awurade de kyerɛɛ ne tumi wɔ wɔn mu.",
                "32": "Na ɛbaa sɛ wɔkɔhyɛɛ aseɛ sɛ wɔreka nsɛmpa no na wɔahyɛ nkɔm akyerɛ nkurɔfoɔ no, sɛdeɛ honhom ne tumi a Awurade de ama wɔn no teɛ."
            },
            "9": {
                "intro": "Alma nsɛm, ne Amulek nso nsɛm a wɔdaa no adi kyerɛɛ nkurɔfoɔ no a wɔwɔ Amonaeha asaase so no. Na wɔde wɔn too afiase nso, na Onyankopɔn tumi a ɛyɛ nnwa no a ɛwɔ wɔn mu no yii wɔn firii mu, sedeɛ Alma twerɛtohɔsɛm no teɛ.",
                "1": "Na me, Alma, Onyankopɔn hyɛɛ me bio, sɛ memfa Amulek na yɛnkɔ ka nsɛmpa no bio nkyerɛ nkurɔfoɔ yi anaa sɛ nkurɔfoɔ a na wɔwɔ Amonaeha kuropɔn mu hɔ no, ɛbaa sɛ mmerɛ a mehyɛɛ aseɛ sɛ mereka nsɛmpa no akyerɛ wɔn no, wɔhyɛɛ aseɛ sɛ wɔ ne me represo sɛ:",
                "2": "Wo ne hwan? Wodwene sɛ yɛbɛgye nnipa baako adanseɛ adi, ɛwɔ mu sɛ, ɛsɛ sɛ ɔka kyerɛ yɛn sɛ asaase yi bɛtwa mu akɔ?",
                "3": "Afei na wɔnte nsɛm a wɔkaae no ase; ɛfiri sɛ wɔnnim sɛ asaase yi bɛtwa mu akɔ.",
                "4": "Na wɔkaa nso sɛ: Sɛ wohyɛ nkɔm sɛ kuropɔn kɛseɛ yi bɛsɛe da koro mpo a yɛnnye wo nsɛm no nni.",
                "5": "Afei na wɔnnim sɛ Onyankopɔn bɛtumi ayɛ saa anwanwadwuma yi, ɛfiri sɛ wɔyɛ nkurɔfoɔ a wɔyɛ akomadenfoɔ ne ɛkɔnseneɛfoɔ nso.",
                "6": "Na wɔkaa sɛ: Hwan ne Onyankopɔn no a ɔsoma obi a ɔwɔ ho kwan ka nnipa baako yi ho wɔ nkurɔfoɔ yi mu, sɛ ɔmmera mmɛda nokware a ɛwɔ saa nneɛma akɛseɛ a ɛyɛ nnwanwa yi adi nkyerɛ wɔn anaa?",
                "7": "Na wɔbɛnn me sɛ wɔde wɔn nsa rebɛka me; na mmom hwɛ, wɔantumi. Na mede akokoɔduro sɔree sɛ merebɛkasa akyerɛ wɔn, aane, medii adanseɛ akokoɔduro mu kyerɛɛ wɔn sɛ:",
                "8": "Monhwɛ, O nnɛ mma atirimuɔdenfoɔ a moakyea, adɛn nti na mowerɛ afiri mo agyanom amammerɛ; aane, adɛn nti na ankyɛre koraa na mowerɛ afiri Onyankopɔn mmaransɛm yi.",
                "9": "Monkae sɛ yɛn agya, Lihae, Onyankopɔn nsa na ɛyii no firii Yerusalem baae? Monkae sɛ ɔno na ɔde wɔn faa ɛserɛ no so anaa?",
                "10": "Na ankyɛre koraa na mowerɛ afiri mmerɛ dodoɔ a ɔyii yɛn agyanom firii wɔn atamfo nsa mu, na ɔkoraa wɔn sɛ ɛbɛyɛ a wɔnsɛe wɔn, na ɔgyee wɔn firii wɔn ankasa wɔn nuanom mpo nsa mu?",
                "11": "Aane, na sɛ nnyɛ ne tumi a ɛtwa tumi biara mu no a, ne n’ahummɔborɔ, ne n’abodwokyerɛ a ɛwɔ yɛn so a, anka wɔatwa yɛn afiri asaase yi ani so dadaada koraa a anka yɛntumi nnyɛ ho hwee ansa na saa mmerɛ yi reba, na annhwɛ a anka yɛwɔ mɔborɔyɛ ne ɔhaw a ɛnni awieɛ mu.",
                "12": "Mo nhwɛ, afei mese mo sɛ, wahyɛ mo sɛ monsakyera; na gye sɛ mosakyera, anyɛ saa a ɛkwan biara nni hɔ a mobɛnya Onyankopɔn aheman no adie. Na mmom monhwɛ, nyɛ ne nyina ara nie—wahyɛ mo sɛ monsakyera anyɛ saa a ɔbɛsɛe mo korakora afiri asaase yi ani so; aane; ɔde n’abufuo bɛba mo nkyɛn, na ɔrennane ne ho wɔ n’abufuhyeɛ mu.",
                "13": "Monhwɛ, monnkae nsɛm a ɔka kyerɛɛ Lihae, sɛ: Mmerɛ dodoɔ no a mobɛdi me mmaransɛm so no, mobɛyɛ frɔmfrɔm wɔ asaase yi so no? Na ɔkaa bio sɛ: Mmerɛ dodoɔ no a monni me mmaransɛm so no, wɔbɛtwa mo afiri Awurade anim atwene.",
                "14": "Afei mɛpɛ sɛ mokae sɛ, mmerɛ dodoɔ no a Lamanfoɔ no nnii Onyankopɔn mmaransɛm so no, watwa wɔn afiri Awurade anim atwene. Afei yɛhunu sɛ Awurade asɛm ada adi wɔ saa adeɛ yi mu, na watwa Lamanfoɔ no afiri n’anim atwene, ɛfiri wɔn mmaratoɔ ahyɛaseɛ wɔ asaase yi so.",
                "15": "Nanso mese mo sɛ, sɛ mokɔ so tena mo bɔne mu a ɛbɛyɛ koraa ama wɔn wɔ atɛmmuda no mu akyɛn mo, aane, ɛbɛyɛ koraa ama wɔn mpo wɔ abrabɔ yi mu akyɛn mo, na gye sɛ mo sakyera.",
                "16": "Na bɔhyɛ bebree wɔ hɔ a Lamanfoɔ no nsa bɛka; na ɛfirii wɔn agyanom amammerɛ nti na wɔaka atetekwaa tebea mu; ɛno nti Awurade bɛma wɔn nkwa aware wɔ asaase yi so no.",
                "17": "Na mmerɛ bi bɛba a ɔbɛma wɔn agye n’asɛm no adi; na wɔahunu mfomsoɔ a ɛwɔ wɔn agyanom amammerɛ mu; na wɔbɛgye wɔn mu dodoɔ no ara nkwa, na Awurade bɛhunu wɔn a wɔbɔ ne din no nyina ara mmɔbɔ.",
                "18": "Na mmom hwɛ Mese mo sɛ, sɛ mokɔ so wɔ mo atirimuɔdensɛm mu a mo nkwa nna renware wɔ asaase yi so ɛfiri sɛ wɔbɛma Lamanfoɔ no aba mo so; na sɛ moansakyera a ɛnneɛ wɔbɛba mo so wɔ mmerɛ a monnim, na wɔde ɔsɛee kɛseɛ bɛba mo so; na Awurade abufuhyeɛ na ɔbɛma aba no saa.",
                "19": "Na ɔremma montena mo amumuyɛ mu mfa nsɛe ne nkurɔfoɔ. Mese mo sɛ, Daabi; na mmom ɔbɛpɛ sɛ ɔbɛma Lamanfoɔ no asɛe ne nkurɔfoɔ a wɔfrɛ wɔn Nifae nkurɔfoɔ no nyina ara, sɛ ɛba sɛ wɔtumi hwease wɔ bɔne ne mmaratoɔ mu wɔ mmerɛ a wɔahunu ɛhan kɛseɛ a ɛte sei na wɔama wɔanya wɔn Awurade Nyankopɔn ho nimdeɛ kɛseɛ a ɛte sei yi a.",
                "20": "Aane, na mmerɛ a wɔyɛ nkurɔfoɔ a wɔsɔ Awurade ani yi, aane, wɔ mmerɛ a n’ani gye wɔn ho kyɛn ɔman biara, abusuakuo biara, kasa hodoɔ biara anaa nnipa biara no; wɔ mmerɛ a wada nneɛma nyina ara adi akyerɛ wɔn yi, sɛdeɛ wɔn pɛ, ne wɔn gyedie, ne mpaebɔ teɛ, wɔ deɛ abɛsene, ne deɛ ɛwɔ hɔ, ne deɛ ɛbɛba no;",
                "21": "Wɔ mmerɛ a Onyankopɔn Honhom aba wɔn hɔ; na wɔne abɔfoɔ akasa awie, na Awurade nne akasa akyerɛ wɔn awie, na wɔanya nkɔmhyɛ honhom, ne yikyerɛ honhom, ne akyɛdeɛ bebree nso, kasa ahodoɔ akyɛdeɛ, ne nsɛmpa ka ho akyɛdeɛ, ne Honhom Kronkron akyɛdeɛ no, ne kasa nkyerɛaseɛ ho akyɛdeɛ.",
                "22": "Aane, mmerɛ a Onyankopɔn nam Awurade nsa so gyee wɔn firii Yerusalem asaase so no, na ɔgyee wɔn firii ɔkɔm, ne yareɛ, ne yaredɔm ahodoɔ nyina ara mu; na wɔnyaa ahoɔden wɔ ako mu, ɛno nti wɔansɛe wɔn no, wɔayi wɔn afiri nkoasom mu firi mmerɛ baako kɔsi mmerɛ baako mu, na wakora wɔn ara abɛsi saa mmerɛ yi; na wɔayɛ frɔmfrɔm ara abɛsi sɛ wɔayɛ asikafoɔ wɔ nneɛma ahodoɔ nyina ara mu—",
                "23": "Na afei monhwɛ Mese mo sɛ, sɛ nkurɔfoɔ yi a wɔanya nhyira pii a ɛte sei yi afiri Awurade nsam mu, to mmara tia ɛhan ne nimdeɛ a wɔwɔ a, mese mo sɛ sɛ ɛba no saa a, na wɔhwease wɔ mmaratoɔ mu a, ɛnneɛ ɛbɛyɛ koraa ama Lamanfoɔ no akyɛn wɔn.",
                "24": "Na monhwɛ, Awurade bɔhyɛ no aso Lamanfoɔ so, na mmom sɛ moto mmara a ɛrenso mo so; na Awurade nhyɛɛ bɔ a ɛho da hɔ na ɔnnhyɛɛ mmara denden ntoo hɔ sɛ sɛ mote ne so atua a ɔbɛsɛe mo korakora afiri asaase yi ani so?",
                "25": "Na afei sɛ ɛbɛyɛ a, ɔnsɛe mo no, Awurade asoma ne bɔfoɔ sɛ ɔmmɛsera ne nkurɔfoɔ no mu dodoɔ no ara, na ɔnna no adi nkyerɛ wɔn sɛ wɔnkɔ na wɔnkɔ su dendennden nkyerɛ nkurɔfoɔ no sɛ: Mo nsakyeraɛ, na ɔsoro aheman no abɛn.",
                "26": "Na ɛfiri saa mmerɛ yi ɛrenkyɛ biara na Onyankopɔn Ba no aba wɔ n’animuonyam mu; na n’animuonyam bɛyɛ sɛ Agya no ba a ɔwoo no korɔ n’animuonyam, ɔno na adom, kyɛpɛ ne nokware, ɔno na abotare ahyɛ no ma, ne ahummɔborɔ, ne abodwokyerɛ, ne ho yɛ hare wɔ ne nkurɔfoɔ sufrɛ ho na ɔtie wɔn mpaebɔ.",
                "27": "Na monhwɛ, ɔreba abɛdi ama wɔn a wɔnam gyedie a ɛwɔ ne din mu anya nsakyeraɛ asubɔ no.",
                "28": "Ɛno nti, monsiesie Awurade kwan mu, na mmerɛ a nnipa nyina ara bɛnya wɔn nwuma ho akatua sɛdeɛ ɛteɛ no abɛn—sɛ wɔyɛɛ no tenenee mu a wɔbɛtwa nkwagyeɛ ama wɔn akra, sɛdeɛ Yesu Kristo tumi a ɔde gye nkwa no teɛ; na sɛ wɔyɛɛ bɔne a wɔbɛtwa ɛfɔbuo ama wɔn akra, sɛdeɛ ɔbonsam tumi teɛ no.",
                "29": "Afei monhwɛ, yei ne ɔbɔfoɔ no nne a ɛretea mu kyerɛ nkurɔfoɔ no.",
                "30": "Na afei me nuanom adɔfoɔ, mo yɛ me nuanom, na ɛsɛ sɛ mo nya ɔdɔ ma mo ho na mo yɛ nwuma a ɛde nsakyeraɛ ba, mo ahunu sɛ mo akoma ayɛ dendennden wɔ Onyankopɔn asɛm ho, na moahunu sɛ moyɛ nkurɔfoɔ a moayera na moahwease.",
                "31": "Afei ɛbaa sɛ mmerɛ a me Alma me kaa saa nsɛm yi no, monhwɛ, nkurɔfoɔ no bo fuu me, ɛfiri sɛ, maka akyerɛ wɔn sɛ wɔyɛ nkurɔfoɔ akomadenfoɔ na ɛkɔnseneɛfoɔ nso.",
                "32": "Na afei nso ɛnam sɛ maka akyerɛ wɔn sɛ wɔyɛ nkurɔfoɔ a wɔayera na wɔahwe ase nti no, wɔn bo fuu me, na wɔpɛɛ sɛ wɔde wɔn nsa ka me, na wɔkyere me to afiase.",
                "33": "Na mmom ɛbaa sɛ Awurade amma kwan amma wɔn nsa anka me saa mmerɛ no mu amfa me anto afiase.",
                "34": "Na ɛbaa sɛ Amulek sɔre gyinaae, na ɔhyɛɛ aseɛ sɛ ɔreka nsɛmpa no akyerɛ wɔn nso. Na afei nnyɛ Amulek nsɛm no nyina ara na me twerɛeɛ, nanso wɔatwerɛ ne nsɛm no mu bi wɔ nwoma yi mu."
            },
            "10": {
                "1": "Afei yei ne nsɛm a Amulek kyerɛɛ nkurɔfoɔ a wɔwɔ Amonaeha asaase so no, ɔse:",
                "2": "Me ne Amulek; Me ne Gidona babarima no, ɔno na ɔyɛ Ismael a ɔyɛ Aminadae aseni no babarima no; na saa Aminadae yi na ɔkyerɛɛ ntwerɛeɛ a Onyankopɔn de ne nsatea twerɛe wɔ tɛmpol no afasuo no ho no ase.",
                "3": "Na Aminadae yɛ Nifae aseni a ɔyɛ Lihae babarima a ɔfirii Yerusalem asaase so baae no, ɔno a ɔyɛ Yosef a ne nuanom de wɔn nsa tɔnn no maa wɔde no kɔɔ Misraim no babarima Manase aseni.",
                "4": "Na monhwɛ, Me nso meyɛ nnipa bi a mewɔ dibrɛ a ɛnnyɛ ketewa wɔ wɔn a wɔnim me nyina ara mu; aane, na monhwɛ, mewɔ mmusuafoɔ ne ayɔnkofoɔ, na menam me nsa ano nwuma so anya ahonyadeɛ pii.",
                "5": "Nanso, yei nyina ara akyiri no, na mennim Awurade akwan, ne n’asumasɛm ne ne tumi a ɛyɛ nnwanwa no. Mese na mennim saa nneɛma yei yi da; mmom monhwɛ, sɛ na mereyɛ mfomsoɔ, ɛfiri sɛ m’ahunu n’ahuntasɛm ne ne tumi a ɛyɛ nnwanwa no pii; aane, mpo sɛ wakora nkurɔfoɔ yi nkwa mu.",
                "6": "Nanso, meyɛɛ m’akoma den, ɛfiri sɛ ɔfrɛɛ me mmerɛ bebree na mantie; ɛno nti menim deɛ ɛfa saa nneɛma yi ho, nanso mampɛ sɛ mɛhunu; ɛno nti menam m’akoma atirimuɔdensɛm so tee atua wɔ Onyankopɔn so ara de kɔsii bosome a ɛtɔ so nson yi mu, ɛda a ɛtɔ so nan no a ɛyɛ afe a ɛtɔ so nan a ɛyɛ afe a ɛtɔ so du no mu wɔ atɛmmuafoɔ no ahennie mu.",
                "7": "Mmerɛ a meretu kwan akɔhwɛ me busuani bi a ɔbɛn me no, monhwɛ Awurade bɔfoɔ yii ne ho adi kyerɛɛ me na ɔkaa sɛ: Amulek, san wakyiri kɔ wo fie, na wo na wo bɛma Awurade nkɔmhyɛni aduane adi; aane nnipa kronkron a Onyankopɔn ahwɛ mu ayi no; na wakyene ɛkɔm nna bebree, ɛnam saa nkurɔfoɔ yi bɔne nti, na ɔkɔm de no, na fa no kɔ wo fie kɔma no biribi ma ɔnni, na ɔbɛhyira wo ne wo fiefoɔ; na Awurade nhyira no bɛba wo ne wo fiefoɔ so.",
                "8": "Na ɛbaa sɛ metiee ɔbɔfoɔ no nne, na mesann m’akyiri sɛ merekɔ me fie. Na mmerɛ a merekɔ hɔ no, mehunuu ɔbarima no a ɔbɔfoɔ no ka kyerɛɛ me sɛ: wode no bɛkɔ wofie no—na hwɛ ɔno ne saa ɔbarima yi a ɔreka nneɛma a ɛfa Onyankopɔn ho kyerɛ wo no.",
                "9": "Na ɔbɔfoɔ no see me sɛ ɔyɛ nnipa kronkron, ɛno nti mehunuu sɛ ɔyɛ nnipa kronkron ɛfiri sɛ Onyankopɔn bɔfoɔ na ɔka kyerɛɛ me.",
                "10": "Na menim bio nso sɛ, nneɛma a wadi ho adanseɛ no yɛ nokware; na hwɛ mese mo sɛ, sɛ Awurade te ase yi, saa ara nso na ɔsomaa ne bɔfoɔ maa ɔdaa saa nneɛma yi adi kyerɛɛ me; na ɔyɛe sei wɔ mmerɛ a na Alma te me fie no.",
                "11": "Na monhwɛ, wahyira me fie, wahyira me, ne me mmaa, ne me mma, ne m’agya ne m’abusuakuo nyina ara mpo, na Awurade nhyira aba yɛn so sɛdeɛ nsɛm a ɔkaeɛ no teɛ pɛpɛɛpɛ no.",
                "12": "Na afei mmerɛ a Amulek kaa saa nsɛm no nkurɔfoɔ no ho hyɛɛ aseɛ dwirii wɔn; mmerɛ a wɔhunuu sɛ nnyɛ ɔdanseni baako pɛ na ɔredi adanseɛ atia wɔn wɔ deɛ wɔayɛ ho, ne nneɛma nso a ɛbɛba ho, sɛdeɛ nkɔmhyɛ honhom a ɛwɔ wɔn mu no teɛ.",
                "13": "Nanso, na ebinom wɔ wɔn mu a wɔdwene sɛ wɔbɛbisa wɔn nsɛm, ama wɔafa naadaa pɔ so ama wɔn nsa aka wɔn wɔ wɔn kasaa mu, ama wɔanya biribi de agyina so adi adanseɛ atia wɔn, na wɔde wɔn ama wɔn atɛmmuafoɔ sɛ wɔne wɔnni no sɛdeɛ mmera no teɛ, na wɔakum wɔn anaa sɛ wɔde wɔn ato afiase, sɛdeɛ bɔne a wɔbɛtumi aka ato wɔn so no anaa sɛ wɔbɛdi ho adanseɛ atia wɔn.",
                "14": "Afei saa nnipa no a na wɔrehwehwɛ asɛe wɔn no na wɔyɛ mmaranimfoɔ a na nkurɔfoɔ no abɔ wɔn paa anaa sɛ wɔayi wɔn asi hɔ ama wɔn tumi sɛ wɔmfa mmara no nni nkurɔfoɔ a wɔyɛ bɔne no asɛm ansa na wɔde wɔn akɔ atɛmmuafoɔ no anim.",
                "15": "Afei saa mmaranimfoɔ yi asua nkurɔfoɔ no abrabɔ ne wɔn nnaadaa nyina ara; na yei bɛma wɔde nyansa adi wɔn dwuma no yie.",
                "16": "Na ɛbaa sɛ wɔhyɛɛ aseɛ bisabisaa Amulek nsɛm ama wɔnam yei so ama wadanedane ne nsɛm no anaa sɛ wasesa nsɛm a ɔbɛka no.",
                "17": "Afei na wɔnnim sɛ Amulek bɛtumi ahunu wɔn akwan a wɔayɛ no. Na mmom ɛbaa sɛ mmerɛ a wɔhyɛɛ aseɛ sɛ wɔrebisabisa no nsɛm no, ɔhunuu wɔn adwene, na ɔsee wɔn sɛ: O mo atirimuɔdenfoɔ ne nnɛ mma abɔnefoɔ, mo mmaranimfoɔ ne nyaatwomfoɔ, mo reto fapem ama ɔbonsam, ɛfiri sɛ moresunsum apa ne mfidie na mode abɛkyere Onyankopɔn akronkronfoɔ no.",
                "18": "Moreyɛ akwan de asi ateneneefoɔ kwan, na mode atwe Onyankopɔn abufuhyeɛ aba mo tiri so, ama ɔsɛee kɛseɛ aba nkurɔfoɔ yi so.",
                "19": "Aane, ne yie mu na Mosaya a na ɔyɛ yɛn hene a ɔdi akyire no kaeɛ, wɔ mmerɛ a na ɔpɛ sɛ ɔde ahennie no ma, ɛnam sɛ ɔnhunu deɛ ɔmfa mma no no, ɔkyerɛɛ sɛ wɔmma nkurɔfoɔ yi ankasa nyi deɛ wɔpɛ sɛ ɔhwɛ wɔn so—aane, ne yie mu na ɔkaa sɛ, sɛ ɛsɛ sɛ mmerɛ no ba ma nkurɔfoɔ yi fa amumuyɛ a, ɛne sɛ, sɛ mmerɛ no ba ma nkurɔfoɔ yi hwease wɔ mmaratoɔ mu a, na mmerɛ no aso sɛ wɔsɛe wɔn.",
                "20": "Na afei mese mo sɛ Awurade abua mo yie wɔ mo amumuyɛ ho; na ɛyɛ sɛ ɔmaa n’abɔfoɔ de nne teaa mu see nkurɔfoɔ yi sɛ: Monsakyera, monsakyera, na ɔsoro aheman no abɛn.",
                "21": "Aane, ɛyɛ sɛ ɔmaa n’abɔfoɔ de nne teaa mu sɛ: Mede pɛpɛyɛ ne atentene wɔ me nsa mu reba me nkurɔfoɔ mu.",
                "22": "Aane, na mese mo sɛ, sɛ ɛnnyɛ ateneneefoɔ a wɔwɔ asaase yi so no mpaebɔ a, anka saa mmerɛ yi wɔasɛe mo korakora mpo, nanso ɔremfa nsuyire nso, sɛdeɛ ɛyɛɛ wɔ Noa aberɛ so nkurɔfoɔ no, na mmom ɔde ɔkɔm, ne nsaeyareɛ, ne akofena.",
                "23": "Mmom ɛnam ateneneefoɔ mpaebɔ so nti na ɔde mo ho akyɛ mo; afei ɛno nti, sɛ mobɛpamo ateneneefoɔ no afiri mo mu a na Awurade remfa ne nsa nto hɔ; na mmom ɔbɛba mo so wɔ n’abufuhyeɛ mu, na ɔkɔm, ne nsaeyareɛ, ne akofena bɛkum mo; na ɛrenkyɛre na mmerɛ no aduru, gye sɛ mosakyera.",
                "24": "Na afei ɛbaa sɛ nkurɔfoɔ no bo fuu Amulek yie, na wɔteaa mu kaa sɛ: Saa ɔbarima yi ka asɛm bɔne tia yɛn mmara a ɛtene yi, ne yɛn mmaranimfoɔ a yɛayi wɔn yi.",
                "25": "Na mmom Amulek tenee ne nsa, na ɔteaa mu dendennden see wɔn sɛ: O mo atirimuɔdenfoɔ ne nnɛ mma abɔnefoɔ, adɛn nti na ɔbonsam asɔ mo akoma mu dendennden sei? Adɛn nti na moagyae mo ho ama no ama wanya tumi wɔ mo so yi, ama no afira mo ani, ama moante nsɛm a wɔaka yi ase, sɛdeɛ wɔn nokware no teɛ no?",
                "26": "Na mo nhwɛ, m’adi adanseɛ atia mo mmara? Monte aseɛ; mose makasa atia mo mmara; mmom m’ankasa antia, na mmom makasa ama mo mmara, de abu mo fɔ.",
                "27": "Na afei monhwɛ, Mese mo sɛ, mo mmaranimfoɔ ne mo atɛmmuafoɔ abrabɔ a ɛntene na wɔahyɛ aseɛ reto ɔsɛee fapem de ama nkurɔfoɔ yi.",
                "28": "Na afei ɛbaa sɛ mmerɛ a Amulek kaa saa nsɛm yi wieeɛ no nkurɔfoɔ no teateaa mu guu no so sɛ: Afei yɛahunu sɛ saa ɔbarima yi yɛ ɔbonsam ba, ɛfiri sɛ wadi atorɔ akyerɛ yɛn; ɛfiri sɛ wakasa atia yɛn mmara. Na afei ɔse wɔankasa antia mmara no.",
                "29": "Na wakasa bio nso de atia yɛn mmaranimfoɔ, ne yɛn atɛmmuafoɔ.",
                "30": "Na ɛbaa sɛ mmaranimfoɔ no de hyɛɛ wɔn akoma mu sɛ ɛbɛyɛ a wɔbɛkae saa nsɛm yi de atia no.",
                "31": "Na na baako bi wɔ wɔn mu a ne din de Seesrom. Afei ɔno na ɔyii n’anim kɛseɛ kasa tiaa Amulek ne Alma, ɔno na ɔyɛ wɔn a wɔdi akotene pa ara no mu baako, ɔno na ɔwɔ dwumadie kɛseɛ di wɔ nkurɔfoɔ no mu.",
                "32": "Afei botaɛ a ɛsi mmaranimfoɔ yi ani so ne sɛ, wɔbɛnya mfasoɔ; na wɔnyaa mfasoɔ sɛdeɛ wɔn adwuma teɛ."
            },
            "11": {
                "1": "Afei ɛwɔ Mosaya mmara mu sɛ obiara a ɔbu mmara no ho atɛn, anaa sɛ wɔn a wɔayi wɔn sɛ wɔnyɛ atɛmmuafoɔ no, ɛwɔ sɛ wɔgye akatua wɔ mmerɛ dodoɔ a wɔbɛdi de abua wɔn a wɔde wɔn bɛba wɔn anim no nsɛm no.",
                "2": "Afei sɛ obi de obi ka, na sɛ ɔmpɛ sɛ ɔtua ka no a, ɔbɔ no kwaadu kyerɛ atɛmmuafoɔ no; na atɛmmuafoɔ no nam ɔkwan a wɔde ama no no so ma wɔkɔfa saa nnipa no ba n’anim; na ɔbua nnipa korɔ no asɛm sɛdeɛ mmara no teɛ ne adanseɛ a wɔadi de atia no no, na wɔma saa nnipa no tua ɛka a ɔde no, anaasɛ wɔgye n’agyapadeɛ nyina ara, anaa sɛ wɔpamo no firi nkurɔfoɔ no mu sɛdeɛ wɔyɛ ɔkorɔmfoɔ ne odwotwafoɔ.",
                "3": "Na ɔtɛmmuafoɔ no akatua a ɔgyeɛ no gyina mmerɛ dodoɔ a ɔde yɛ adwuma so—sika kɔkɔɔ senin baako da koro; anaa sɛ dwetɛ senum a ɛne sika kɔkɔɔ senin yɛ pɛ; na yei ne sɛdeɛ mmara a wɔde maaeɛ no teɛ.",
                "4": "Afei saa edin yi na wɔde frɛɛ sika kɔkɔɔ ne dwetɛ ahodoɔ sɛdeɛ wɔn boɔ teɛ. Na Nifaefoɔ no na ɛtotoo saa din no, ɛfiri sɛ wɔamfa sɛdeɛ Yudafoɔ de bu wɔn akonta wɔ Yerusalem no; na wɔamfa adeɛ a Yudafoɔ de susu wɔn deɛ no; na mmom wɔnam wɔn ankasa wɔn adwene ne sɛdeɛ nneɛma teɛ so sesaa wɔn nkariɛ ne wɔn asusudeɛ no wɔ awoɔntoatoasoɔ biara mu, de kɔsi atɛmmuafoɔ no ahennie so, ɛno na ɔhene Mosaya hyehyɛɛe wɔ n’aberɛ so.",
                "5": "Afei sei na na—sika kɔkɔɔ sinin baako, sika kɔkɔɔ sian baako, sika kɔkɔɔ shum, ne sika kɔkɔɔ limna mu duro teɛ.",
                "6": "Dwetɛ senum baako, dwetɛ amno baako, dwetɛ esrum baako ne dwetɛ onti baako.",
                "7": "Dwetɛ senum baako yɛ sika kɔkɔɔ senim baako, anaasɛ atokoɔ nsusuɛ baako, ɛna afei nso aburo abusuakuo ahodoɔ no nyina ara nsusuɛ maakomaako.",
                "8": "Afei sika kɔkɔɔ sian baako yɛ senin mmɔho mmienu.",
                "9": "Na sika kɔkɔɔ shum baako yɛ sian mmɔho mmienu.",
                "10": "Na sika kɔkɔɔ limna baako yɛ ne nyina ara a wɔaka abɔm baako.",
                "11": "Na dwetɛ amno baako yɛ senum mmɔho mmienu.",
                "12": "Na dwetɛ esrum baako yɛ senum mmɔho nan.",
                "13": "Na anti baako yɛ ne nyina ara a wɔaka abɔm boɔ.",
                "14": "Afei sei na na wɔn sika no mu nketewa nsusuɛ teɛ—",
                "15": "Siblon baako yɛ senum fa; ɛno nti, siblon yɛ atokoɔ nsusuɛ fa.",
                "16": "Na shiblum baako yɛ siblon fa.",
                "17": "Na leu baako yɛ shiblum fa.",
                "18": "Afei sei na wɔn dodoɔ teɛ, sɛdeɛ wɔn nsusuɛ teɛ.",
                "19": "Afei sika kɔkɔɔ antean baako yɛ shiblan mmiɛnsa.",
                "20": "Afei, na wɔn botaee kɛseɛ ne sɛ wɔbɛnya wɔn ho, na ɛnam sɛ mmerɛ dodoɔ a wɔde yɛ adwuma no ho akatua na wɔnya nti, no, wɔkanyan nkurɔfoɔ no maa wɔtee atua, ne ahurukasɛm ahodoɔ nyina ara ne amumuyɛ, ama wɔanya adwuma pii ama wɔanya sika afiri nsɛm a wɔde bɛba wɔn anim ama wɔadi no ho teɛ; ɛno nti wɔkanyan nkurɔfoɔ no maa wɔsɔre tiaa Alma ne Amulek.",
                "21": "Na saa Seesrom yi hyɛɛ aseɛ bisabisaa Amulek nsɛm sɛ: Wo bɛyiyi nsɛm kakra yi a merebɛbisa wo yi ano? Na Seesrom yɛ nnipa bi a ɔdi akotene wɔ ɔbonsam nhyehyɛ bɔne mu yie, ama watumi asɛe deɛ ɛyɛ; ɛno nti ɔsee Amulek sɛ: Wobɛyiyi nsɛm a merebɛbisa wo yi ano anaa?",
                "22": "Na Amulek see no sɛ: Aane, sɛ Awurade Honhom a ɛwɔ me mu no ma me ho kwan a, ɛfiri sɛ me renka biribi a ɛne Awurade Honhom no bɔ abira. Na Seesrom buaa no sɛ: Hwɛ, dwetɛ anti nsia nie, na mede yei nyina ara bɛma wo, sɛ wobɛka sɛ Onyankopɔn tumfoɔ biara nni hɔ a.",
                "23": "Afei Amulek kaa sɛ: O wo asamando ba, adɛn nti na woregyegye me yi? Wonnim sɛ ɔteneneeni nnyae ne ho mma nsɔhwɛ sei?",
                "24": "Wo gyedi sɛ Onyankopɔn biara nni hɔ anaa? Mese wo sɛ, Daabi, wonim sɛ Onyankopɔn wɔ hɔ, na mmom wodɔ wo sika kyɛn no.",
                "25": "Na afei watwa ntorɔ akyerɛ me wɔ Onyankopɔn anim. Wo see me sɛ—Hwɛ saa anti nsia yi a ɛsombo kɛseɛ yi, mede bɛma wo—wɔ mmerɛ a ɛwɔ w’akoma mu sɛ wo remfa mma me; na mmom wo botaɛ ara ne sɛ wo rehwehwɛ me ama mapo Onyankopɔn nokwarefoɔ teasefoɔ no, na wanya kwan asɛe me. Na afei hwɛ, ɛnam saa bɔne kɛseɛ yi nti wobɛnya w’akatua.",
                "26": "Na Seesrom see no sɛ: Wo se Onyankopɔn nokwarefoɔ teasefoɔ bi wɔ hɔ?",
                "27": "Na Amulek kaa sɛ: Aane, Onyankopɔn nokwarefoɔ teasefoɔ bi wɔ hɔ.",
                "28": "Afei Seesrom kaa sɛ: Onyankopɔn afoforɔ binom wɔ hɔ ka ne ho anaa?",
                "29": "Na ɔbuaa sɛ, Dabi.",
                "30": "Afei Seesrom kakyerɛɛ no bio sɛ: Wo yɛɛ deɛn na wohunuu saa nneɛma yi?",
                "31": "Na ɔkaa sɛ: ɔbɔfoɔ na ɔdaa yeinom adi kyerɛɛ me.",
                "32": "Na Seesrom kaa bio sɛ: Hwan ne deɛ ɔbɛba no? Ɔne Onyankopɔn Ba no anaa?",
                "33": "Na ɔsee no sɛ: Aane.",
                "34": "Na Seesrom kaa bio sɛ: ɔbɛgye ne nkurɔfoɔ afiri wɔn bɔne mu anaa? Na Amulek buaa no see no sɛ: Mese wo sɛ ɔrennyɛ saa, ɛfiri sɛ ɛbɛyɛ den ama no sɛ ɔbɛtumi adane n’ano.",
                "35": "Afei Seesrom kakyerɛɛ nkurɔfoɔ no sɛ: Monhwɛ sɛ mobɛkae saa nneɛma yi; ɛfiri sɛ ɔkaa sɛ Onyankopɔn baako pɛ na ɛwɔ hɔ; nanso ɔkaa sɛ Onyankopɔn Ba no bɛba, na mmom ɔrennye ne nkurɔfoɔ—te sɛ obi a ɔwɔ ho kwan sɛ ɔhyɛ Onyankopɔn.",
                "36": "Afei Amulek see no bio sɛ: Hwɛ watwa ntorɔ ɛfiri sɛ waka sɛ makasa te sɛ obi a ɔwɔ ho kwan sɛ ɔhyɛ Onyankopɔn, ɛfiri sɛ m’aka sɛ ɔrennye ne nkurɔfoɔ nkwa wɔ wɔn bɔne mu nti.",
                "37": "Na mese wo bio sɛ ɔrentumi nnye wɔn wɔ wɔn bɔne mu; ɛfiri sɛ merentumi mpo n’asɛm, na waka sɛ biribiara a ɛho nteɛ no, ntumi nni ɔsoro aheman no; ɛno nti, ɛbɛyɛ dɛn na mobɛnya nkwa, gyesɛ modi ɔsoro aheman no? Ɛno nti, wɔrentumi nnye mo nkwa wɔ mo bɔne mu.",
                "38": "Afei Seesrom see no bio sɛ: Onyankopɔn Ba no ne Agya a Ɔnniawieɛ no ampa anaa?",
                "39": "Na Amulek see no sɛ: Aane, ɔne ɛsoro ne asaase ne nneɛma ɛwɔ mu nyina ara no Agya a Ɔnniawieɛ no ampa; ɔne mfitiaseɛ ne awieɛ, ɔkandifoɔ ne okyidifoɔ no.",
                "40": "Na ɔbɛba wiase yi mu abɛdi ama ne nkurɔfoɔ; na ɔbɛfa wɔn a wɔgye ne din die no mmaratoɔ ato ne ho so; na yeinom ne wɔn a wɔbɛnya nkwa a ɛnniawieɛ no, na nkwagyeɛ nni hɔ ma obiara bio.",
                "41": "Ɛno nti atirimuɔdenfoɔ bɛdaso atena hɔ te sɛdeɛ obiara anni amma wɔn no, gyesɛ wɔsanesane owuo mpokyerɛ no; na hwɛ, da bi bɛba a obiara bɛsɔre afiri awufoɔ mu abɛgyina Onyankopɔn anim, na wɔabu no atɛn sɛdeɛ ne nwuma teɛ.",
                "42": "Afei, owuo bi wɔ hɔ a wɔfrɛ no honam mu wuo; na Kristo wuo no bɛsane saa honam mu wuo no mpokyerɛ mu, ama obiara asɔre afiri saa honam mu wuo yi mu.",
                "43": "Honhom ne honamdua no bɛsan aka abɔ mu bio ama wɔayɛ sɛdeɛ na wɔteɛ no pɛpɛɛpɛ; nsa ne ɛnan ne apɔsoapɔso nyina ara bɛka asisi anim bio ama nnipadua no baabiara ayɛ sɛdeɛ yɛte seesei ara yi mpo; na wɔde yɛn bɛba abɛgyina Onyankopɔn anim, na yɛbɛhunu sɛdeɛ yɛhunu no seesei yi, na yɛbɛkae yɛn fɔdie nyina ara pefee.",
                "44": "Afei, obiara bɛyɛ te sɛdeɛ na ɔte dada no, ɔpanin ne akwadaa, deɛ ɔwɔ nkoasom mu ne ɔdehyeɛ, ɔbarima ne ɔbaa, atirimuɔdenfoɔ ne ateneneefoɔ; na wɔn tiri so nwii baako mpo renyera; na mmom biribiara bɛsi ne dadaa mu ayɛ foforɔ sɛdeɛ ɛteɛ seesei ara yi, anaa sɛ ɛteɛ wɔ honamdua yi mu yi, na wɔde wɔn bɛba abɛgyina Kristo Ɔba no, ne Onyankopɔn Agya, ne Honhom Kronkron no a ɔyɛ Onyankopɔn a Ɔnniawieɛ koro no asɛnibea anim na wɔabɔ wɔn kwaadu ama wɔabu wɔn atɛn sɛdeɛ wɔn nwuma teɛ, sɛ ɛyɛ anaa sɛ ɛnnyɛ.",
                "45": "Afei hwɛ, makasa afa honamdua wuo ne honamdua wusɔreɛ ho asɛm akyerɛ wo Mese wo sɛ wɔbɛnyane honamdua yi a ɛwuo yi ama abɛyɛ honamdua a ɛbɛkyereboɔ, ɛne sɛ, ɛbɛfiri ewuo mu, owuo a ɛdikan mu de akɔ nkwa mu, ama wanwu bio; wɔn honhom ne wɔn nipadua no bɛka abɔ mu, na wɔn mu rentete bio da; na ɛba no saa a, ɛno bɛma ne nyina ara ayɛ honhom ne deɛ ɛnwuo, ama wɔanhunu porɔɛ bio da.",
                "46": "Afei, mmerɛ a Amulek kaa saa nsɛm yi wieeɛ no, nkurɔfoɔ no ho dwirii wɔn bio, na Seesrom ho hyɛɛ aseɛ popooe. Na sei na Amulek de ne nsɛm no baa awieɛ, anaa sɛ yei ara ne deɛ matwerɛ."
            },
            "12": {
                "1": "Afei Alma hunuu sɛ Amulek nsɛm no ama Seesrom ayɛ komm, ɛnam sɛ ɔhunuu sɛ Amulek akyere no sɛ ɔredi atorɔ na wadaadaa no sɛ ɔbɛ sɛe no, na ɔhunuu saa no, n’afɔdie hyɛɛ ne so maa ne ho hyɛɛ aseɛ popooe, ɔbuee n’ano na ɔhyɛɛ aseɛ sɛ ɔrekasa akyerɛ no, de asi Amulek nsɛm no pi, na wakyerɛkyerɛ nneɛma mu akɔ akyire, anaa sɛ wada twerɛsɛm no adi ama no atera deɛ Amulek aka no.",
                "2": "Afei nsɛm a Alma ka kyerɛɛ Seesrom no, nkurɔfoɔ a wɔwɔ hɔ no nyina ara teeɛ; na nkurɔfokuo no so, na sei na ɔkasaɛ:",
                "3": "Afei Seesrom woahunu sɛ wakye wo wɔ atorɔ ne wo naadaa no mu, na wonnii atorɔ nkyerɛɛ nnipa nko ara na mmom wadi atorɔ akyerɛ Onyankopɔn; na hwɛ ɔnim w’adwene nyina ara, na wahunu sɛ Honhom no ama yahunu w’adwene;",
                "4": "Na wahunu sɛ yɛnim sɛ nhyehyɛeɛ no yɛ ɛsum ase nhyehyɛeɛ, te sɛ ɔbonsam aniteɛ, na sɛ wobɛdi atorɔ na wadaadaa nkurɔfoɔ yi ama wɔatia yɛn, na wɔayɛ yɛn, na wɔayi yɛn mu—",
                "5": "Afei yei yɛ w’atamfo nhyehyɛeɛ, na wada ne tumi adi wɔ wo mu. Afei mepɛ sɛ wo kae sɛdeɛ maka akyerɛ wo yi no, meka kyerɛ obiara.",
                "6": "Na monhwɛ Mese mo nyina ara sɛ yei yɛ ɔtamfo no afidie a wasum de rebɛyi nkurɔfoɔ, ama ɔde mo abɛhyɛ n’ase, ama ɔde ne nkɔnsɔnkɔnsɔn atwa mo ho ahyia, ama wakyekyere mo ato hɔ de akɔ ɔsɛee a ɛtehɔ daa mu, sɛdeɛ ne nnɔmum mu tumi teɛ no.",
                "7": "Afei mmerɛ a Alma kaa saa nsɛm yi no, Seesrom ho hyɛɛ aseɛ sɛ ɛrepopo mmorosoɔ, ɛfiri sɛ ɔgyee Onyankopɔn tumi no dii yie ara; na ɔgye dii nso sɛ Alma ne Amulek nim ne ho nsɛm, ɛfiri sɛ ɔhunu sɛ wɔnim n’akoma mu ne ne tiri mu nsɛm nyina ara; ɛfiri sɛ wɔnyaa tumi maa wɔnam nkɔmhyɛ honhom so hunuu saa nneɛma yi.",
                "8": "Na Seesrom hyɛɛ aseɛ bisabisaa nsɛm yi aniberɛso, sɛdeɛ ɛbɛyɛ a ɔbɛhunu Onyankopɔn aheman no ho nsɛm pii. Na ɔsee Alma sɛ: Na deɛ Amulek kaae a ɛfa awufoɔ wusɔreɛ ho no kyerɛ sɛn, sɛ obiara bɛsɔre afiri owuo mu, wɔn a wɔtene ne wɔn a wɔntene bɛba ama wɔabɛgyina Nyankopɔn anim ama wɔabu wɔn atɛn sɛdeɛ wɔn nwuma teɛ?",
                "9": "Na afei Alma hyɛɛ aseɛ sɛ ɔrekyerɛkyerɛ nneɛma yi ase akyerɛ no sɛ: Wɔama dodoɔ no kwan sɛ wɔbɛhunu Nyankopɔn asumasɛm; nanso wɔhyɛ wɔn dendennden sɛ mma wɔnna n’adi nkyerɛ obiara gye sɛ n’asɛm no mu kakraa bi a ɔhwɛ wɔn setie ne wɔn mmɔdenmɔ a, ɔma ho kwan ma wɔde ma nnipa mma.",
                "10": "Na ɛno nti, deɛ ɔbɛyɛ n’akoma den no, saa nnipa korɔ no ara na ɔnya asɛm no mu ketewa bi; na deɛ ɔnnyɛ n’akoma den no, ɔno na ɔnya asɛm no mu kɛseɛ, kɔpem sɛ wɔma no kwan ma ɔhunu Onyankopɔn asumasɛm no de kɔsi tire.",
                "11": "Na wɔn a wɔbɛyɛ wɔn akoma den no, wɔn na wɔma wɔn asɛm no mu ketewa bi kɔpem sɛ wɔnhunu biribiara a ɛfa n’asumasɛm no ho; na afei ɔbonsam bɛfa wɔn nnɔmum, na ɔnam ne pɛ so de wɔn akɔ ɔsɛee mu. Afei sei na asamando nkɔnsɔnkɔnsɔn no teɛ.",
                "12": "Na Amulek akasa pefee afa owuo ho, ne sɛ wɔbɛnyane nnipa afiri honamdua a ɛwuo yi mu de wɔn aba honamdua a ɛnwuo tebea mu, na wɔde wɔn abɛgyina Onyankopɔn asɛnibea anim, ama wabu yɛn atɛn sɛdeɛ yɛn nwuma teɛ.",
                "13": "Na sɛ yɛn akoma ayɛ den a, aane, na sɛ yayɛ yɛn akoma den wɔ ne nsɛm ho ara ma wɔnhunu no wɔ yɛn mu a, ɛnneɛ na yɛn gyinabea bɛyɛ hu, ɛfiri sɛ na ɔbɛbu yɛn fɔ.",
                "14": "Na yɛn nsɛm bɛbu yɛn fɔ, aane, yɛn nwuma nyina ara bɛbu yɛn fɔ; wɔbɛhunu sɛ yɛn ho yɛ nkekaawa; na yɛn adwene nso bɛbua yɛn fɔ; na gyinabea huhuu a ɛte sei yi mu no, yɛrentumi mma yɛn tiri so nhwɛ yɛn Nyankopɔn; na sɛ yɛtumi hyɛ abotan ne mmepɔ sɛ wɔntutu mɛhwehwe yɛn so mfa yɛn nsie mfiri Onyankopɔn anim a anka yɛn ani bɛgye.",
                "15": "Na yei ntumi mma no saa; na ɛwɔ sɛ yɛba bɛgyina n’anim wɔ n’animuonyam mu, ne ne tumi mu, ne n’ahoɔden mu ne n’ahensɛm mu, ne ne nhyɛsoɔ mu, na yɛagye yɛn aniwuo a ɛtehɔ daa ato mu sɛ ne ntɛmmuo nyina ara yɛ pɛpɛɛpɛ; na ɔdi nokware wɔ ne nwuma nyina ara mu, na ɔwɔ ahummɔborɔ ma nnipa mma, na ɔwɔ tumi biara sɛ ɔgye nnipa biara a ɔgye ne din di na ɔso nsakyeraɛ aba no nkwa.",
                "16": "Na afei monhwɛ, Mese mo sɛ ɛrenkyɛre na owuo aba, mpo owuo a ɛtɔ so mmienu a ɛyɛ honhom mu wuo, saa mmerɛ no na obiara a ɔwu honam mu wuo wɔ ne bɔne mu bɛwu wɔ honhom mu nso; aane, ɔbɛwu owuo a ɛfa nneɛma a ɛyɛ tenenee ho.",
                "17": "Na saa mmerɛ yi mu na wɔn amanehunu bɛyɛ sɛ ogya ne sɔfe tadeɛ, a ne gyamframa foro kɔ soro dɛre afebɔɔ; na afei na na mmerɛ no aduru sɛ wɔde mpokyerɛ bɛkyekyere wɔn de ama ɔsɛeɛ a ɛtehɔ daa sɛdeɛ ɔbonsam tumi ne ne nnɔmum teɛ, deɛ ɔnam ne pɛ so de twe wɔn ma wɔbɛhyɛ n’ase.",
                "18": "Afei mese mo sɛ: wɔbɛyɛ sɛdeɛ obiara nni mmaa wɔn; ɛfiri sɛ, sɛdeɛ Onyankopɔn atɛntenenee teɛ no nti wɔrentumi nni mma wɔn; na wɔrentumi nwu nso, ɛfiri sɛ ɔsɛeɛ biara nni hɔ bio.",
                "19": "Afei ɛbaa sɛ mmerɛ a Alma wiee saa nsɛm yi ka no, nkurɔfoɔ no ho hyɛɛ aseɛ dwirii wɔn;",
                "20": "Na ɔbarima bi wɔ hɔ a wɔfrɛ no Antionah a ɔyɛ ɔhwɛsofoɔ panin wɔ wɔn mu, ɔno na ɔsɔre ka kyerɛɛ no sɛ: ɛdeɛn asɛm na waka yi, sɛ nnipa bɛsɔre afiri awufoɔ mu na wasesa afiri saa honamdua a ɛwuo yi mu akɔ honam dua a ɛnwuo tebea mu, na ɔkra no ntumi nwu da anaa?",
                "21": "Na twerɛsɛm no kyerɛ sɛn, deɛ ɛka sɛ Onyankopɔn de Kerubim ne ogyaframa afena bɛsii Eden turo no anim apueɛ fam, ama yɛn awofoɔ a wɔdii kan no amfa mu ankɔdi nkwadua no aba no, na wɔantena ase afebɔɔ anaa? Na yei ma yɛhunu sɛ ɔkwan biara nni hɔ a wɔbɛtumi afa so atena ase afebɔɔ.",
                "22": "Afei Alma see no sɛ: Yei ne adeɛ anka merebɛkyerɛkyerɛ mu no. Afei yɛhunu sɛ Adam hwee ase ɛfiri sɛ ɔdii aba no a wɔbraa sɛ mma onni no, sɛdeɛ Onyankopɔn asɛm no teɛ no; na yei ma yɛhunu sɛ n’asehweɛ no nti, adasamma nyina ara bɛyɛɛ nkurɔfoɔ a wɔayera na wɔahwe ase.",
                "23": "Na afei monhwɛ, Mese mo sɛ, sɛ anka Adam tumi dii nkwadua no aba no saa mmerɛ no a, anka owuo amma, anka asɛm no yɛɛ kwa, maa Onyankopɔn bɛyɛɛ ɔtorofoɔ, ɛfiri sɛ ɔkaa sɛ: Sɛ modi a ɔkwan biara so no mobɛwu.",
                "24": "Na yɛhunu sɛ owuo baa adasamma so, aane, owuo no a Amulek kaa sɛ ɛyɛ honam mu wuo no; nanso wɔama nnipa mmerɛ a ɔbɛtumi de asakyera; ɛno nti saa tebea yi bɛyɛɛ nsɔhwɛ mmerɛ tebea; mmerɛ a yɛde yɛ ahoboa hyia Onyankopɔn kwan; mmerɛ a yɛde yɛ ahoboa twɛn saa tebea no a ɛnni awieɛ no a yɛaka ho asɛm no a ɛwɔ awufoɔ wusɔreɛ akyiri no.",
                "25": "Afei, sɛ nnyɛ dima ho nhyehyɛeɛ no a wɔahyehyɛ ato hɔ fiti mmerɛ a wɔtoo wiase fapem no a, anka awufoɔ wusɔreɛ nni hɔ; na mmom wɔayɛ dima ho nhyehyɛeɛ ato hɔ, deɛ ɛbɛma awufoɔ wusɔreɛ no a yɛaka ho asɛm no aba mu.",
                "26": "Na afei monhwɛ, sɛ yɛn awofoɔ a wɔdii kan no tumi dii nkwadua no aba no bi a anka wɔbɛyɛ mmɔbɔ afebɔɔ, ɛfiri sɛ anka wɔrennya mmerɛ mfa nsiesie wɔn ho; na anka dima no nhyehyɛeɛ no bɛyɛ basaa, na anka Onyankopɔn asɛm no yɛɛ kwa, anka mfasoɔ biara amma so.",
                "27": "Mmom monhwɛ, ɛnte saa; na mmom wɔahyehyɛ ato hɔ sɛ ɛtwa sɛ nnipa wu; na owuo no akyire no, ɛwɔ sɛ wɔba atɛmmuo ase, saa atɛmmuo no mpo a yɛaka ho asɛm no, deɛ ɛyɛ awieɛ no.",
                "28": "Na Onyankopɔn hyehyɛɛ saa nneɛma yi maa nnipa wieeɛ no, hwɛ, afei ɔhunuuɛ sɛ ɛyɛ sɛ nnipa bɛhunu nneɛma a wɔahyɛ ato hɔ ama wɔn no;",
                "29": "Ɛno nti ɔsomaa abɔfoɔ maa wɔne wɔn bɛtwetwee nkɔmmɔ, na wɔmaa nnipa hunuu n’animuonyam.",
                "30": "Na wɔhyɛɛ aseɛ firii saa mmerɛ no sɛ wɔrebɔ ne din; ɛno nti Onyankopɔn ne nnipa dii nkɔmmɔ, na ɔmaa wɔhunuu di a ɔbɛdi ama wɔn no ho nhyehyɛeɛ no a wasiesie fiti wiase fapem no; na ɔdaa yei adi kyerɛɛ wɔn sɛdeɛ wɔn gyedie ne nsakyeraɛ ne wɔn nwuma kronkron teɛ.",
                "31": "Ɛno nti, ɔmaa nnipa mmaransɛm, ɛfiri sɛ na wɔadi kan ato mmaransɛm a ɛdi kan no a ɛfa nneɛma a ɛwɔ honam afa mu no, ama wɔahunu papa ne bɔne, wɔde wɔn agyina gyinabea a ɛbɛma wɔayɛ wɔn apɛdeɛ ne deɛ wɔn anigye ho, sɛ wɔbɛyɛ bɔne anaa sɛ wɔbɛyɛ papa—",
                "32": "Ɛno nti Onyankopɔn maa wɔn mmaransɛm, mmerɛ a ɔdaa dima no ho nhyehyɛeɛ adi kyerɛɛ wɔn akyire no, sɛ mma wɔnyɛ bɔne, na asotweɛ a ɛwɔ hɔ ne owuo a ɛtɔ so mmienu, deɛ ɛyɛ owuo a ɛtehɔ daa wɔ nneɛma a ɛfa tenenee ho no; ɛfiri sɛ ɛfa saa adeɛ yi ho deɛ, dima ho nhyehyɛeɛ no nni tumi wɔ so, ɛfiri sɛ wɔrentumi nsɛe atɛntenenee nwuma no a ɛfa sɛdeɛ Onyankopɔn kokoroko ne ne papayɛ te no.",
                "33": "Mmom Onyankopɔn frɛɛ nnipa wɔ ne Ba no din mu, (yei ne dima ho nhyehyɛeɛ a wayɛ ato hɔ no) see sɛ: Sɛ mobɛsakyera na mo anyɛ mo akoma den a, ɛnneɛ mɛhunu mo mmɔbɔ wɔ me Ba no a me woo no korɔ no mu;",
                "34": "Ɛno nti, obiara a ɔsakyera no, na wɔannyɛ n’akoma den no, wɔbɛtumi anya ahummɔborɔ afiri me Ba no a me woo no korɔ no mu; na wanya bɔnefakyɛ afiri ne bɔne ho; na yeinom na wɔbɛba m’ahomegyeɛ mu.",
                "35": "Na obiara a ɔbɛyɛ n’akoma den na wayɛ amumuyɛ no, hwɛ, mɛka ntam wɔ m’abufuhyeɛ mu sɛ ɔremma m’ahomegyeɛ mu.",
                "36": "Na afei me nuanom, monhwɛ mese mo sɛ, sɛ mo yɛ mo akoma den a, moremma Awurade ahomegyeɛ mu; ɛno nti mo amumuyɛ hyɛ n’abufuo ma, ma ɔde n’abufuhyeɛ ba mo so sɛdeɛ mohyɛɛ no abufuo a ɛdi kan no, aane, sɛdeɛ n’asɛm teɛ wɔ mmerɛ a wɔhyɛɛ no abufuo a etwa toɔ no, saa ara nso na abufuo a ɛdi kan no teɛ, sɛ mo akra a ɛsɛe bɛtena hɔ daa; ɛno nti, sɛdeɛ n’asɛm teɛ wɔ owuo a ɛtwa toɔ ho no, saa ara nso na ɛteɛ wɔ deɛ ɛdi kan no nso ho.",
                "37": "Na afei, me nuanom, moahunu sɛ yɛnim saa nneɛma yi, na ne nyina ara yɛ nokware no, ɛnneɛ momma yɛn nsakyeraɛ, na mo mma yɛn nnyɛ yɛn akoma den, amma yɛanhyɛ Awurade yɛn Nyankopɔn abufuo ama n’abufuhyeɛ amma yɛn so wɔ ne mmaransɛm a ɛtɔ so mmienu no a ɔde ama yɛn yi ho; na mmom momma yɛn mmera Onyankopɔn ahomegyeɛ no a wasiesie ato hɔ no mu sɛdeɛ n’asɛm teɛ no."
            },
            "13": {
                "1": "Na bio me nuanom mɛpɛ sɛ metwe mo adwene kɔ mmerɛ a Awurade Nyankopɔn de saa mmaransɛm yi maa ne mma no; na mepɛ sɛ mobɛkae sɛ Awurade Nyankopɔn hyɛɛ asɔfoɔ wɔ ne nhyehyɛeɛ kronkron no a ɛyɛ ne Ba no nhyehyɛeɛ no so, sɛ wɔnkyerɛkyerɛ nkurɔfoɔ no saa nneɛma yi.",
                "2": "Na wɔhyɛɛ saa asɔfoɔ no wɔ ne Ba no nhyehyɛeɛ no so, wɔ ɛkwan bi so a ɛbɛma nkurɔfoɔ no ahunu ɔkwan a wɔbɛfa so de ahwɛ ne Ba no anim wɔ dima ho.",
                "3": "Na yei ne ɔkwan a wɔnam so de hyɛɛ wɔn asɔfoɔ—na wɔfrɛɛ wɔn na wɔsiesiee wɔn fiti wiase fapem sɛdeɛ Onyankopɔn nim dada no, ɛnam wɔn gyedie mmorosoɔ ne wɔn nwuma pa nti; deɛ ɛdi kan no wɔgyaee wɔn sɛ wɔnyi deɛ wɔpɛ, papa anaa sɛ bɔne; ɛno nti, wɔafa papa na wɔada gyedie kɛseɛ adi no nti, wɔanya ɔfrɛ kronkron, aane, ɔfrɛ kronkron no a wɔnam dima a wɔahyehyɛ ato hɔ wɔ mfitiaseɛ nhyehyɛeɛ so de ama wɔn no.",
                "4": "Na sei na wɔde ɔfrɛ kronkron yi afrɛ wɔn wɔ wɔn gyedie nti, wɔ mmerɛ a ebinom nso bɛpo Onyankopɔn Honhom, ɛnam wɔn akomaden ne wɔn adwene a ɛso akata nti, na sɛ anyɛ saa a anka wɔn nso nnya saa gyinabea soronko yi bi sɛdeɛ wɔn nuanom nyaeɛ no.",
                "5": "Anaa ne tiawa mu ara ne sɛ, deɛ ɛdi kan no, na wɔgyina saa gyinabea korɔ no a wɔn nuanom no gyina no pɛpɛɛpɛ; ɛno nti wɔasiesie saa ɔfrɛ kronkron yi fiti wiase fapem de ama wɔn a wɔnnyɛ wɔn akoma den, na wɔnam Ɔba no a Ɔwoo no Korɔ no mpata so asiesie no—",
                "6": "Na wɔde saa ɔfrɛ kronkron yi frɛɛ wɔn, na wɔhyɛɛ wɔn asɔfodie kɛseɛ wɔ Onyankopɔn nhyehyɛeɛ kronkron no mu, sɛ wɔnkyerɛkyerɛ ne mmaransɛm no nkyerɛ nnipa mma, ama wɔn nso wɔaba n’ahomegyeɛ no mu bi—",
                "7": "Saa asɔfodie kɛseɛ yi nam ne Ba no nhyehyɛeɛ so, deɛ wɔahyehyɛ fiti wiase fapem no; dibea no a, ɛnni mfitiaseɛ anaa awieɛ no, a wɔahyehyɛ ato hɔ fiti mmerɛ santene de kɔsi mmerɛ santene nyina ara no, sɛdeɛ ne nimdeɛ a ɔwɔ wɔ nneɛma a ɛnnya nsiiɛ nyina ara ho no—",
                "8": "Afei saa kwan yi so na wɔhyɛɛ wɔn asɔfoɔ—wɔde ɔfrɛ kronkron ayɛdeɛ no frɛɛ wɔn, na wɔfaa asɔfodie kɛseɛ no nhyehyɛeɛ kronkron no too wɔn ho so, saa ɔfrɛ no ne ayɛdeɛ ne asɔfodie kɛseɛ no nni mfitiaseɛ anaa sɛ awieɛ—",
                "9": "Ɛno na ɛma wɔyɛ asɔfoɔ mpanimfoɔ afebɔɔ, wɔ Ɔba no nhyehyɛeɛ so, Agya no ba a ɔwoo no korɔ no a ɔnni mfitiaseɛ anaa awieɛ no, deɛ adom ne kyɛpɛ ahyɛ no ma no. Na sei na ɛteɛ. Amen.",
                "10": "Afei, sɛdeɛ meka faa saa nhyehyɛeɛ kronkron no ho anaa asɔfodie kɛseɛ yi ho no, dodoɔ no ara wɔ hɔ a wɔhyɛɛ wɔn ma wɔbɛyɛɛ Onyankopɔn asɔfoɔ mpanimfoɔ; na ɛnam wɔn gyedie mmorosoɔ ne wɔn sakyeraɛ, ne wɔn teneneeyɛ wɔ Onyankopɔn anim nti no, wɔpɛɛ sɛ wɔbɛsakyera na wɔayɛ deɛ ɛtene kyɛn sɛ wɔbɛsɛe;",
                "11": "Ɛno nti wɔfrɛɛ wɔn wɔ saa nhyehyɛeɛ kronkron yi mu na wɔtee wɔn ho, na wɔsii wɔn ntaadeɛ maa ɛyɛɛ fitaa wɔ Adwammaa no mogya mu.",
                "12": "Afei, mmerɛ a Honhom Kronkron no tee wɔn ho wieeɛ, na ɛnam sɛ wɔn ntaadeɛ yɛɛ fitaa na nkekaawa biara nni mu wɔ Onyankopɔn anim no, wɔantumi annhwɛ bɔne anim anyɛ bɔne na mmom gye sɛ wɔkyiri; na wɔn a wɔtee wɔn ho na wɔbaa Awurade wɔn Nyankopɔn ahomegyeɛ mu no dodoɔ no ara dɔɔso yie.",
                "13": "Na afei, me nuanom, mepɛ sɛ moberɛ mo ho ase wɔ Onyankopɔn anim, na mo aso aba akyerɛ sɛ moanya nsakyeraɛ, ama mo nso mo aba saa ahomegyeɛ no mu.",
                "14": "Aane mo mmerɛ mo ho ase mpo sɛ Melkisedek abrɛso nkurɔfoɔ no, deɛ na ɔyɛ ɔsɔfo panin nso te sɛ saa dibea a maka ho asɛm yi, deɛ ɔno nso faa asɔfodie kɛseɛ no too ne ho so afebɔɔ no.",
                "15": "Na ɛyɛ saa Melkisedek yi na Abraham tuaa ntotosoɔ du du maa no no; aane, yɛn agya Abraham nso mpo tuaa nkyɛmuu du mu baako a ɛyɛ n’agyapadeɛ nyina ara mu du maa no.",
                "16": "Afei saa ayɛdeɛ yi ɛnam saa kwan yi so de maae, ama nkurɔfoɔ no afa so atumi ahwɛ Onyankopɔn Ba no kwan, na ɛyɛ ne dibea no bi, anaa sɛ na ɛyɛ ne dibea, na yei ama wɔde wɔn ani ato ne so de ahwehwɛ bɔnefakyɛ, ama wɔatumi aba Awurade ahomegyeɛ mu.",
                "17": "Afei saa Melkisedek yi na ɔyɛ ɔhene wɔ Salem asaase so; na ne nkurɔfoɔ no nyinii wɔ amumuyɛ mu ne akyiwasɛm mu; aane, na wɔn nyina ara afom ɔkwan no; na atirimuɔdensɛm ahodoɔ nyina ara ahyɛ wɔn ma;",
                "18": "Na ɛnam sɛ Melkisedek nyaa gyedie a ɛmu yɛ den, na ɔnyaa asɔfodie gyinabea a ɛyɛ kɛseɛ wɔ Onyankopɔn nhyehyɛeɛ kronkron yi mu no ɔkaa nsakyeraɛ ho nsɛm kyerɛɛ ne nkurɔfoɔ no. Na hwɛ, wɔsakyeraae; na Melkisedek maa asomdwoeɛ baa asaase no so wɔ ne berɛ so; ɛno nti wɔfrɛɛ no asomdwoeɛ hene; ɛfiri sɛ na ɔyɛ Salem hene; na ɔdii ɔhene hyɛɛ n’agya ase.",
                "19": "Afei, dodoɔ ara na ɛdii n’anim, ɛna dodoɔ ara nso dii n’akyi, na wɔn mu biara nni hɔ a na ɔyɛ kɛseɛ kyɛn no; ɛno nti, ɔno na wɔbɔ ne din kɛseɛ.",
                "20": "Afei ɛnhia sɛ mɛsan aka asɛm no bio; deɛ maka no ara dɔɔso. Mo nhwɛ twerɛsɛm no gu mo anim; sɛ mobɛdanedane ani a ɔsɛee ara na ɛbɛba mo soɔ.",
                "21": "Na afei ɛbaa sɛ mmerɛ a Alma kaa saa nsɛm yi kyerɛɛ wɔn wieeɛ no; ɔtenee ne nsa wɔ wɔn so na ɔde nne kɛseɛ teaa mu sɛ: Afei mmerɛ no aduru sɛ mosakyera, ɛfiri sɛ nkwagyeɛ da no abɛn;",
                "22": "Aane, na Awurade nne nam abɔfoɔ ano reda no adi akyerɛ aman nyina ara; aane, ɔreda no adi, ama wɔn nsa aka ɛdɛ nsɛm kɛseɛ a ɛyɛ dɛ; aane, ɔrebɔ anigyesɛm no ho dawuro wɔ ne nkurɔfoɔ nyina ara mu; aane; akyerɛ wɔn mpo a wɔabɔ apete amannɔne wɔ asaase ani so; ɛno nti abɛduru yɛn so.",
                "23": "Na wɔada no adi pefee akyerɛ yɛn, ama yɛate aseɛ ama yɛamfom; na yei nam yɛn akyinkyinakyinkyini wɔ asaase foforɔ so nti; ɛno nti, yɛasɔ n’ani kɛse, ɛfiri sɛ wɔada anigyesɛm yi adi akyerɛ yɛn wɔ yɛn bobeturo mmea nyina ara.",
                "24": "Na mo nhwɛ, abɔfoɔ gu so reda no adi kyerɛ dodoɔ ara wɔ saa mmerɛ yi mu wɔ yɛn asaase yi so; de asiesie nnipa mma akoma ama sɛ mmerɛ no duru sɛ ɔreba n’animuonyam mu a wɔagye n’asɛm no adi.",
                "25": "Na afei twɛn na yɛretwɛn sɛ yɛbɛte anigyesɛm no a abɔfoɔ no de wɔn ano ada no adi akyerɛ dodoɔ no ara wɔ ne mmaeɛ no ho no, ɛfiri sɛ mmerɛ no reba, na yɛnnim mmerɛ no ntɛm a ɛreba. Anka mɛpɛ sɛ Nyankopɔn bɛma n’ayɛ m’aberɛso; na mmom anka ɛbɛyɛ seisei anaasɛ ɛbɛyɛ kakra a, ɛmu na mɛdi ahurisie.",
                "26": "Na abɔfoɔ de wɔn ano bɛda ne mmaeɛ mmerɛ no mu no adi akyerɛ nokwarefoɔ ne akronkronfoɔ sɛ yɛn agyanom nsɛm no bɛhyɛ mma, sɛdeɛ wɔnam nkɔmhyɛ honhom a ɛwɔ wɔn mu no so aka wɔ ne ho no.",
                "27": "Na afei, me nuanom, mefiri m’akoma mu too, aane, mede ahoyera ne yea kɛseɛ serɛ mpo sɛ montie me nsɛm yi na monyi mo bɔne mfiri mo so, na mma montu mo nsakyeraɛ mmerɛ no nhyɛ da foforɔ.",
                "28": "Na mmom mo mmerɛ mo ho ase wɔ Awurade anim, na mommɔ ne din kronkron no, na monwɛn na mommɔ mpaeɛ mmerɛ nyina ara, ama mo nsɔhwɛ ammoro deɛ mobɛtumi asoa so, na ama Honhom Kronkron no ama mo anya ahobraseɛ, ɔdwoɔ, asoɔmmerɛ, abotare, na ɔdɔ ahyɛ mo ma na aberɛ nyina ara no moanya abodwo-kyerɛ;",
                "29": "Monya gyedie wɔ Awurade mu; na moanya anidasoɔ sɛ mobɛnya nkwa a ɛnniawieɛ; na mo anya Onyankopɔn dɔ wɔ mo akoma mu, aberɛ nyina ara, ama wɔama mo so wɔ ɛda a ɛdi akyire no mu na moaba n’ahomegyeɛ mu.",
                "30": "Na Awurade mma mo nsakyeraɛ, ama moantwe n’abufuhyeɛ amma mo so, ama asamando nkɔnsɔnkɔnsɔn ankyekyere mo anto hɔ ama mo anwu ɛwuo a ɛtɔ so mmienu no.",
                "31": "Na Alma kaa nsɛm bebree kyerɛɛ nkurɔfoɔ no a wɔantwerɛ no wɔ nwoma yi mu."
            },
            "14": {
                "1": "Na ɛbaa sɛ ɔkasa kyerɛɛ nkurɔfoɔ no wieeɛ no, wɔn mu dodoɔ no gyee ne nsɛm no diiɛ, na wɔhyɛɛ aseɛ sɛ wɔresakyera wɔn adwene, na wɔhyɛɛ aseɛ sɛ wɔrehwehwɛ twerɛsɛm no mu aniberɛso.",
                "2": "Na mmom wɔn mu dodoɔ no ara na wɔpɛɛ sɛ wɔsɛe Alma ne Amulek; ɛfiri sɛ na wɔn bo afu Alma, ɛnam sɛ ne nsɛm a ɔka kyerɛɛ Seesrom no da adi pefee nti no; na wɔkaa nso sɛ Amulek adi atorɔ akyerɛ wɔn, na wakasa atia wɔn mmara ne wɔn mmaranimfoɔ ne atɛmmuafoɔ no nso.",
                "3": "Na wɔn bo fuu Alma ne Amulek nso; na ɛnam sɛ wɔdii adanseɛ pefee de tiaa wɔn atirimuɔdensɛm nti no, wɔpɛɛ sɛ wɔkum wɔn ɛsumase.",
                "4": "Na mmom ɛbaa sɛ wɔanyɛ; na mmom wɔfaa wɔn na wɔde ntampehoma a ɛmu yɛ den kyekyeree wɔn, na wɔde wɔn kɔɔ ɔtɛmmuafoɔ panin a ɔwɔ asaase no so no anim.",
                "5": "Na nkurɔfoɔ no kɔdii adanseɛ tiaa wɔn—wɔn adanseɛ ne sɛ wɔakasa atia mmara no, ne wɔn mmaranimfoɔ ne atɛmmuafoɔ a wɔwɔ asaase no so no, ne nkurɔfoɔ a wɔwɔ asaase no so nso nyina ara; na wɔasan adi adanseɛ nso sɛ Onyankopɔn yɛ baako pɛ, na ɔbɛsoma ne Ba no ama no aba nkurɔfoɔ yi mu, na mmom ɔrennye wɔn nkwa; na nsɛm pii a ɛtete sei no na nkurɔfoɔ no de dii adanseɛ tiaa Alma ne Amulek. Afei saa adeɛ yi na wɔyɛeɛ wɔ ɔtɛmmuafoɔ panin a ɔwɔ asaase no so no anim.",
                "6": "Na ɛbaa sɛ Seesrom ho dwirii no wɔ nsɛm a wɔkaae no ho; na ɔnim nso sɛ atorɔsɛm a ɔkaaɛ no na afira nkurɔfoɔ no adwene; nti n’afɔdie ho adwendwene maa ne kra hyɛɛ aseɛ tutui; aane, asamando yea hyɛɛ aseɛ sɛ ɛretwa ne ho ahyia.",
                "7": "Na ɛbaa sɛ ɔhyɛɛ aseɛ sɛ ɔreteatea mu aka akyerɛ nkurɔfoɔ no sɛ: Monhwɛ, medi fɔ na saa marima yi ho nni nkekaawa biara wɔ Onyankopɔn anim. Na ɔhyɛaseɛ sɛ ɔresrɛ ama wɔn fiti saa mmerɛ no derekɔ; na mmom wɔyeyɛɛ no kaa sɛ: Na wo nso honhom bɔne wɔ wo so anaa? Na wɔtee ntasuo guu ne so, na wɔyii no firi wɔn mu, na wɔn nso a wɔgyee nsɛm a Alma ne Amulek kaae no diiɛ no nso; wɔyii wɔn adi, na wɔsomaa marima sɛ wɔnkɔ si wɔn aboɔ.",
                "8": "Na wɔde wɔn yerenom ne wɔn mma bɔɔ mu baae, ne obiara a wagye adi anaa sɛ wakyerɛkyerɛ no sɛ ɔbɛgye Onyankopɔn asɛm no adi no sɛ wɔmfa wɔn ngu egya mu; na wɔde wɔn twerɛsɛm kronkron no nso baae na wɔto guu egya no mu, sɛ ɛbɛhyɛe na asɛe.",
                "9": "Na ɛbaa sɛ wɔfaa Alma ne Amulek soaa wɔn de wɔn kɔɔ baabi a wɔkum wɔn a wɔdi asɛmpa no ho adanseɛ no, sɛ wɔbɛ hwɛ wɔn a egya no rehye wɔn no.",
                "10": "Na Amulek hunuu sɛ mmaa no ne nkwadaa no rehye wɔ egya no mu no, ɔno nso dii yea na ɔsee Alma sɛ: Adɛn nti na yɛbɛtumi ahwɛ adeɛ huhuu sei? Ɛno nti ma yɛn tene yɛn nsa mu na yɛn mfa Onyankopɔn tumi a ɛwɔ yɛn mu no nnye wɔn nkwa mfiri egyaframa yi mu.",
                "11": "Na mmom Alma kaa sɛ: Honhom no mma me kwan sɛ me ntene me nsa; na hwɛ Awurade regye wɔn ama ne ho, wɔ animuonyam mu; na ɔpɛ sɛ wɔyɛ saa adeɛ yi, anaa sɛ saa nkurɔfoɔ yi nyɛ wɔn saa adeɛ yi, sɛdeɛ wɔn akoma den teɛ no sɛ, atɛn a ɔde bɛbu wɔn wɔ n’abufuhyeɛ mu no ayɛ pɛpɛɛpɛ; na wɔn a wɔnni fɔ no mogya bɛsɔre adi adanseɛ atia wɔn, aane, na wɔatea mu dendennden atia wɔn wɔ ɛda a ɛdi akyire no mu.",
                "12": "Afei Amulek ka kyerɛɛ Alma sɛ: Hwɛ, anhwɛ a na wɔahye yɛn nso.",
                "13": "Na Alma kaa sɛ: Ma Awurade pɛ ɛnyɛ hɔ. Na mmom hwɛ yɛnwiee yɛn adwuma; ɛno nti wɔrennhye yɛn.",
                "14": "Afei ɛbaa sɛ mmerɛ a wɔn a wɔde wɔn guu egya mu no nipadua ne wɔn twerɛsɛm no nso a wɔde guu egya no mu bi no hye wieeɛ no, ɔtɛmmuafoɔ panin a ɔwɔ asaase no so bɛgyinaa Alma ne Amulek anim, mmerɛ a na wɔrekyekyere wɔn no; na ɔde ne nsa bɔɔ wɔn aso mu, na ɔsee wɔn sɛ: Deɛ moahunu yi nyina ara akyiri yi no, mobɛka nsɛmpa akyerɛ nkurɔfoɔ yi bio ama wɔato wɔn agu ogya ne sɔfe tadeɛ mu anaa?",
                "15": "Monhwɛ, moahunu sɛ monni tumi a modebɛgye wɔn a wɔtoo wɔn guu egya mu no; saa ara nso na Onyankopɔn anye wɔn, ɛfiri sɛ mo gyedie no mu ara na wɔwɔ. Na atɛmmuafoɔ no bɔɔ wɔn sotorɔ bio, na ɔbisaa wɔn sɛ: Moka deɛn ma mo ho?",
                "16": "Afei na saa ɔtɛmmuafoɔ no tesɛ Nehɔ nhyehyɛeɛ no ne gyedie deɛ ɔkumm Gideon no.",
                "17": "Na ɛbaa sɛ Alma ne Amulek anyi n’ano; na ɔbɔɔ wɔn bio, na ɔde wɔn maa ahwɛsofoɔ no sɛ wɔmfa wɔn nto afiase.",
                "18": "Na mmerɛ a wɔde wɔn too afiase nansa no, mmaranimfoɔ bebree, ne atɛmmuafoɔ, ne asɔfoɔ, ne akyerɛkyerɛfoɔ bebree a wɔyɛ Nehɔ akyitaafoɔ no bi baa hɔ, na wɔkɔɔ afiase hɔ sɛ wɔrekɔhwɛ wɔn, na wɔbisabisaa wɔn nsɛm a ɛfa nneɛma bebree ho; na mmom wɔanyi wɔn ano.",
                "19": "Na ɛbaa sɛ atɛmmuafoɔ no kɔgyinaa wɔn anim, na ɔkaa sɛ: Adɛn nti na mommua nkurɔfoɔ yi? Monnim sɛ mewɔ tumi sɛ mede mo gu ogyaframa no mu? Na ɔhyɛɛ wɔn sɛ wɔnkasa; na mmom wɔanka hwee.",
                "20": "Na ɛbaa sɛ wɔfirii hɔ kɔɔ wɔn kwan, na mmom adeɛ kyeeɛ no wɔsan baa hɔ bio; na ɔtɛmmuafoɔ no nso bɔɔ wɔn asom bio. Na dodoɔ no ara nso bɛbobɔɔ wɔn asotorɔ na wɔsee wɔn sɛ: Mobɛsɔre agyina bio abu nkurɔfoɔ yi atɛn, na moato yɛn mmara no atwene anaa? Sɛ mowɔ tumi kɛseɛ sei a adɛn na monye mo ho?",
                "21": "Na nneɛma ɛtete saa na wɔka kyerɛɛ wɔn, na wɔtwɛree wɔn se guu wɔn so, na wɔtee ntasuo guu wɔn so, na wɔkaa sɛ: Sɛ wɔbu yɛn fɔ a sɛn na nkurɔfoɔ bɛhwɛ yɛn afa?",
                "22": "Na nsɛm bebree a ɛtete sei, aane, nsɛm ahodoɔ nyina ara a ɛtete sei na wɔka kyerɛɛ wɔn; na wɔdii wɔn ho fɛw nna bebree. Na wɔamma wɔn aduane ne nsuo sɛdeɛ ɔkɔm ne nsukɔm bɛde wɔn; na wɔpaa wɔn ho ntoma maa wɔdaa adagya; na wɔde ntampehoma kyekyeree wɔn, na wɔde wɔn too afiase.",
                "23": "Na ɛbaa sɛ wɔhunu amane nna bebree akyiri no, (na ɛyɛ da a ɛtɔ so dummienu, wɔ bosomee a ɛtɔ so edu no mu, wɔ atɛmmuafoɔ no ahennie afe a ɛtɔso du wɔ Nifae nkurɔfoɔ so) na ɔtɛmmuafoɔ panin a ɔhwɛ Amonaeha asaase so no ne wɔn akyerɛkyerɛfoɔ no mu bebree ne wɔn mmaranimfoɔ no kɔɔ afiase hɔ baabi a wɔde ntampehoma akyekyere Alma ne Amulek no.",
                "24": "Na ɔtɛmmuafoɔ panin no bɛgyinaa wɔn anim, na ɔbɔɔ wɔn bio, na ɔsee wɔn sɛ: Sɛ mo wɔtumi a ɛfiri Onyankopɔn hɔ a mo nsane mo ho mfiri mpokyerɛ yi mu, na ɛno na yɛbɛgye adi sɛ Awurade bɛsɛe nkurɔfoɔ yi sɛdeɛ mo nsɛm teɛ no.",
                "25": "Na ɛbaa sɛ wɔn nyina ara kɔ kɔbobɔɔ wɔn, na wɔkaa saa nsɛm no ara kyerɛɛ wɔn, mpo de kɔsii deɛ ɔtwa toɔ no so; na mmerɛ a deɛ ɔtwa toɔ no kasa kyerɛɛ wɔn wieeɛ no, Onyankopɔn tumi baa Alma ne Amulek so, na wɔsɔre gyinaa wɔn nan so.",
                "26": "Na Alma teaa mu sɛ: Yɛnhunu amane kɛseɛ sei nkɔsi dabɛn, O Awurade? O Awurade, ma yɛn ahoɔden te sɛdeɛ yɛn gyedie a ɛwɔ Kristo mu teɛ no, na mpo gye yɛn. Na wɔtetee ntampehoma a wɔde akyekyere wɔn no mu; na mmerɛ a nkurɔfoɔ no hunuu saa no, wɔhyɛɛ aseɛ sɛ wɔredwane, ɛfiri sɛ na ɔsɛeɛ ho suro aba wɔn so.",
                "27": "Na ɛbaa sɛ wɔn suro no yɛɛ kɛseɛ ara maa wɔhwehwee fam, nti wɔanuru afiase abɔntene pono no ho; na asaase wosoo dendennden, na afasuo a ɛwɔ afiase hɔ no mu paae mmienu, nti ɛmaa ɛdwiri guu fam; na ɔtɛmmuafoɔ panin no, ne mmaranimfoɔ no, ne asɔfoɔ, ne akyerɛkyerɛfoɔ no a wɔbobɔɔ Alma ne Amulek no wuii wɔ afasuo no a adwiri no ase.",
                "28": "Na Alma ne Amulek firii afiase pueɛ a wɔampira; ɛfiri sɛ Awurade maa wɔn tumi sɛdeɛ wɔn gyedie a ɛwɔ Kristo mu teɛ no. Na wɔfirii afiase hɔ ntɛm paa ara; na wɔn mpokyerɛ no sanesane firii wɔn ho; na afiase hɔ dwirii guu fam, na nipa biara a na ɔwɔ afiase hɔ no gye sɛ Alma ne Amulek wuii; na wɔfirii hɔ ntɛm pa ara puei na wɔkɔɔ kuropɔn no mu.",
                "29": "Afei nkurɔfoɔ no tee dede kɛseɛ no nkurɔfoɔ akuokuo tutuu mmirika baae sɛ wɔrebɛhwɛ deɛ asie; na mmerɛ a wɔhunuu sɛ Alma ne Amulek firi afiase hɔ reba no, na afiase afasuo no nso adwiri agu fam no, ɛhuu kɛseɛ kaa wɔn, maa wɔdwane firii Alma ne Amulek anim sɛdeɛ abirekyie ne ne mma dwane firi gyata mmienu anim no; na sei na wɔdwane firii Alma ne Amulek anim."
            },
            "15": {
                "1": "Na ɛbaa sɛ wɔhyɛɛ Alma ne Amulek sɛ wɔmfiri kuropɔn no mu nkɔ; na wɔfirii hɔ, na wɔbaa Sidom asaase so; na hwɛ, ɛhɔ na wɔhunuu nkurɔfoɔ a wɔfirii Amonaeha asaase so no nyina ara a wɔyii wɔn adi na wɔsii wɔn aboɔ, ɛnam sɛ wɔgyee Alma nsɛm no diiɛ nti.",
                "2": "Na wɔkaa deɛ ɛtoo wɔn yerenom ne wɔn mma, ne deɛ ɛfa wɔn ho nso, ne tumi a wɔde agye wɔn ho kyerɛɛ wɔn.",
                "3": "Na atiridie yareɛ aka Seesrom ato hɔ wɔ Sidom, na deɛ ɛde yareɛ no baaɛ yɛ ɔhaw kɛseɛ a ɛreha n’adwene wɔ n’atirimuɔdensɛm ho, ɛfiri sɛ ɔdwenee sɛ Alma ne Amulek nni hɔ bio; na ɔdwenee sɛ wɔakum wɔn ɛnam n’amumuyɛ nti. Na saa bɔne kɛseɛ yi, ne ne bɔne bebree a ɛka ho no haa n’adwene ara kɔsii sɛ ɛmu yɛɛ den a wanya ɔgyeɛ; ɛno nti ne ho hyɛɛ aseɛ sɛ ɛreyɛ hye.",
                "4": "Afei, mmerɛ a ɔtee sɛ Alma ne Amulek wɔ Sidom asaase so no, n’akoma hyɛɛ aseɛ tɔɔ ne yam; na ɔsomaa ntɛm pa ara ma wɔde nkra kɔmaa wɔn sɛ ɔpɛ sɛ wɔba ne nkyɛn.",
                "5": "Na ɛbaa sɛ mmerɛ a wɔn nsa kaa nkra no, wɔkɔɔ Seesrom fie ntɛm pa ara; na wɔkɔtoo sɛ ɔyare da ne mpa so, na atiridie ama no ayɛ mmerɛ; na n’adwene nso haa no yie ɛnam n’amumuyɛsɛm nti; na mmerɛ a ɔhunuu wɔn no ɔtenee ne nsa, na ɔsrɛɛ wɔn sɛ wɔnsa no yareɛ.",
                "6": "Na ɛbaa sɛ Alma sɔɔ ne nsa na ɔsee no sɛ: Wogyedi sɛ tumi wɔ Kristo mu kɔ nkwagyeɛ mu?",
                "7": "Na ɔbuaa see sɛ: Aane, Megye nsɛm a wakyerɛ me no nyina ara di.",
                "8": "Na Alma see sɛ: sɛ wogye Kristo dima no di a, wobɛtumi anya ayaresa.",
                "9": "Na ɔsee sɛ: Aane, megye di sɛdeɛ wo nsɛm no teɛ no.",
                "10": "Na afei Alma su frɛɛ Awurade, sɛ: O Awurade yɛn Nyankopɔn, hunu saa ɔbarima yi mmɔbɔ, na sa no yareɛ sɛdeɛ ne gyedie wɔ Kristo mu teɛ no.",
                "11": "Na mmerɛ a Alma kaa saa nsɛm yi wieeɛ no, Seesrom huri gyinaa ne nan so, na ɔhyɛɛ aseɛ sɛ ɔrenante; na saa adeɛ a ɛsiiɛ yi maa nkurɔfoɔ a wɔwɔ hɔ no nyina ara ho dwirii wɔn; na asɛm yi terɛɛ Sidom asaase so nyina ara.",
                "12": "Na Alma bɔɔ Seesrom asu wɔ Awurade mu; na ɔhyɛɛ aseɛ saa mmerɛ no sɛ ɔreka nsɛmpa no akyerɛ nkurɔfoɔ no.",
                "13": "Na Alma tee asɔre wɔ Sidom asaase no so, na ɔhyɛɛ asɔfoɔ, na ɔyii akyerɛkyerɛfoɔ wɔ asaase no so, sɛ wɔmmɔ obiara a ɔbɛnya ɔpɛ sɛ wɔbɔ no asu no asu wɔ Awurade mu.",
                "14": "Na ɛbaa sɛ na wɔdɔɔso; ɛfiri sɛ wɔpue firii mmea mmea a atwa Sidom ho ahyia nyina ara, na wɔbɔɔ wɔn asu.",
                "15": "Na mmom ɛfa nkurɔfoɔ a na wɔwɔ Amonaeha asaase no so deɛ, wɔdaa ho yɛɛ akomadenfoɔ ne ɛkɔnseneɛfoɔ; na wɔansakyeraɛ amfiri wɔn bɔne ho, na wɔkaa sɛ Alma ne Amulek tumi nyina ara firi ɔbonsam hɔ; ɛfiri sɛ na wɔne Nehɔ wɔ ekuo baako mu, na wɔanye anni sɛ ɛwɔ sɛ wɔsakyeraae firi wɔn bɔne ho.",
                "16": "Na ɛbaa sɛ Alma ne Amulek, na Amulek agyae ne sika kɔkɔɔ, ne dwetɛ ne nneɛma a ɛsombo a na ɛwɔ Amonaeha asaase no so no ama Onyankopɔn asɛm no nti, wɔn a na wɔyɛ ne namfonom ne n’agya nso ne n’abusuafoɔ poo no.",
                "17": "Ɛno nti; mmerɛ a Alma tee asɔre wɔ Sidom wieeɛ no, ɔhwɛ siesiee na ɔhwɛ maa wɔgyaee biribiara yɛ, aane, ɔhwɛ maa wɔgyaee deɛ wɔka faa deɛ ɛfa nkurɔfoɔ no akoma a ahomasoɔ ayɛ ma no ho, na ɛmaa wɔhyɛɛ aseɛ brɛɛ wɔn ho ase wɔ Onyankopɔn anim, na wɔhyɛɛ aseɛ hyiaa mu wɔ wɔn kronkronbea hɔ sɛ wɔresom Onyankopɔn wɔ afɔrebukyia no anim, wɔwɛnn na wɔbɔɔ mpaeɛ aberɛ nyina ara, ama wɔagye wɔn afiri ɔbɔnsam ne owuo, ne ɔsɛee nsa mu—",
                "18": "Afei sɛdeɛ mekaae no, Alma hunuu saa nneɛma yi nyina ara, ɛno nti ɔfaa Amulek na ɔne no baa Sarahɛmla, na ɔde no kɔɔ ɔno ara ne fie, na ɔdii dwuma wɔ n’amanehunu no ho, na ɔhyɛɛ no den wɔ Awurade mu.",
                "19": "Na sei na afe a ɛtɔ so du wɔ atɛmmuafoɔ ahennie mu wɔ Nifae nkurɔfoɔ so no de baa awieɛ."
            },
            "16": {
                "1": "Na ɛbaa sɛ atɛmmuafoɔ no ahennie so afe a ɛtɔ so dubaako wɔ Nifae nkurɔfoɔ so no, wɔ bosome mmienu da a ɛtɔ so num no, asomdwoeɛ baa Sarahɛmla asaase no so a, akokoakoko anaa sɛ apereapereɛ biara ansi ara maa mfie kakra twaa mu de kɔsi bosome mmienu da a ɛtɔ so dumienu mu no, na wɔtee ɛko nka wɔ asaase no so.",
                "2": "Na hwɛ, Lamanfoɔ asraafoɔ no baa asaase no fa a ɛne ɛserɛ no bɔ hyeɛ no, na wɔbaa Amonaeha kuropɔn no mu hɔ mpo, na wɔhyɛɛ aseɛ sɛ wɔrekumkum nkurɔfoɔ no na wɔasɛe kuropɔn no.",
                "3": "Na afei ɛbaa sɛ, ansa na Nifaefoɔ bɛtumi aboa asraafoɔ ano ama wɔapamo wɔn afiri asaase no so no, na wɔasɛe nkurɔfoɔ a na wɔwɔ Amonaeha, ne wɔn nso a wɔwɔ nkuro a atwa Noa ho ahyia no, na wɔafa ebinom nso nnɔmum de wɔn kɔ ɛserɛ no so.",
                "4": "Afei ɛbaa sɛ na Nifaefoɔ no pɛ sɛ wɔkɔgye wɔn a wɔafa wɔn nnɔmum de wɔn akɔ ɛserɛ no so no.",
                "5": "Ɛno nti, deɛ wɔde no asi ɔsahene panin wɔ Nifaefoɔ asraafoɔ no so no, (na ne din de Soram, na ɔwɔ mmammarima mmienu, Lihae ne Aha)—afei Soram ne ne mmammarima mmienu no hunuu sɛ Alma yɛ ɔsɔfo panin wɔ asɔre no mu no, na wɔtee sɛ ɔwɔ nkɔmhyɛ honhom no, ɛno nti wɔkɔɔ ne hɔ kɔsee no sɛ wɔpɛ sɛ wɔhunu sɛ Awurade bɛpɛ sɛ wɔkɔ ɛserɛ no so kɔhwehwɛ wɔn nuanom no a Lamanfoɔ no afa wɔn nnɔmum akɔ ɛserɛ no so no.",
                "6": "Na ɛbaa sɛ Alma kɔbisaa Awurade wɔ saa asɛm no ho. Na Alma san bɛka kyerɛɛ wɔn sɛ: Monhwɛ, Lamanfoɔ no rebɛtwa asubɔntene Sidon wɔ ɛserɛ no anaafoɔ a atra ɛhyeɛ a ɛwɔ Mantae asaase so akyirikyiri no. Na monhwɛ ɛhɔ na mo bɛhyia wɔn, wɔ asubɔntene Sidon apueɛ, na ɛhɔ na Awurade bɛyi mo nuanom no a Lamanfoɔ afa wɔn nnɔmum no ama mo.",
                "7": "Na ɛbaa sɛ Soram ne ne mmammarima no ne n’asraafoɔ twaa asubɔntene Sidon, na wɔbɔɔ nsra de faa Mantae ɛhyeɛ so de kɔɔ ɛserɛ no anaafoɔ so, wɔ asubɔntene Sidon apueɛ.",
                "8": "Na wɔbɛpuee Lamanfoɔ asraafoɔ no so, na wɔbɔɔ Lamanfoɔ no petee na wɔpamo wɔn kɔɔ ɛserɛ no so; na wɔfaa wɔn nuanom no a Lamanfoɔ afa wɔn nnɔmum no, na akra a wɔfaa wɔn nnɔmum no mu baako mpo anyera. Na wɔn nuanom no de wɔn baae maa wɔbɛtenaa wɔn ankasa nsaase so.",
                "9": "Na sei na atɛmmuafoɔ no afe a ɛtɔ so dubaako no de baa awieɛ, na wɔpamoo Lamanfoɔ no firii asaase no so, na wɔsɛee nkurɔfoɔ a wɔwɔ Amonaeha no; aane, wɔsɛee ɔkra ɔteasefoɔ biara, ne wɔn kuropɔn kɛseɛ no nso a wɔkaa sɛ Onyankopɔn ntumi nsɛe no no, ɛnam ne kɛseɛ a ɛyɛ nti.",
                "10": "Na mmom hwɛ, da koro pɛ na ɛyɛɛ amanfo; na nkraman ne mmoa a wɔn ho yɛ hu wɔ ɛserɛ no so tetee wɔn funu.",
                "11": "Nanso, nna bebree akyiri no, wɔboaboaa wɔn funu ano wɔ asaase no so, na wɔde nnɛteɛ kakraabi kataa so. Na afei panpan no ano yɛɛ den ara maa nkurɔfoɔ no ankɔtena Amonaeha asaase no so hɔ maa mfie bebree twaa mu. Na wɔfrɛɛ hɔ Nehɔfoɔ Amanfo; ɛfiri sɛ na wɔne Nehɔfoɔ no wɔ ɛsom korɔ mu; na wɔn nsaase no bɛyɛɛ amanfo.",
                "12": "Na Lamanfoɔ no ne Nifaefoɔ ammɛko ara bio kɔsi afe a ɛtɔ so dunan mu wɔ atɛmmuafoɔ ahennie mu wɔ Nifae nkurɔfoɔ so. Na yei maa Nifae nkurɔfoɔ no nyaa asomdwoeɛ ara mfinhyia mmiɛnsa wɔ asaase no so nyina ara.",
                "13": "Na Alma ne Amulek kɔkaa nsakyeraɛ ho asɛm kyerɛɛ nkurɔfoɔ no wɔ wɔn tɛmpol no mu, ne wɔn kronkronbea, ne wɔn nhyiadan a wɔsisii sɛ Yudafoɔ deɛ no sɛso no mu.",
                "14": "Na dodoɔ no ara a wɔtiee wɔn nsɛm no, wɔn na wɔde Onyankopɔn asɛm no maa wɔn daa a wɔanhwehwɛ ani mu.",
                "15": "Na sei na Alma ne Amulek ne dodoɔ nso a wɔyii wɔn sɛ wɔn mmra mmɛyɛ adwuma no bi no nante kaa nsɛmpa no wɔ asaase no so nyina ara. Na asɔre no a ɔteeɛ no bɛgyinaa hɔ pintinn wɔ asaase no so nyina ara, ne nkuro a atwa wɔn ho ahyia nyina ara so, wɔ Nifaefoɔ nkurɔfoɔ no mu nyina ara.",
                "16": "Na nsonsonoɛ biara amma wɔn ntam; Awurade hwiee ne Honhom guu asaase no ani so nyina ara de siesiee nnipa mma adwene, anaa sɛ de siesiee wɔn akoma ama wɔagye asɛm a wɔbɛka akyerɛ wɔn wɔ mmerɛ a ɔbɛba no—",
                "17": "Sɛ wɔnyɛ asoɔden ntia asɛm no, na wɔanyɛ akyingyefoɔ, na wɔankɔ ɔsɛee mu, na mmom wɔde ɛdɛ agye asɛm no, na wɔayɛ sɛ mman a wɔde abata nokware bobe dua no ho ama wɔatumi aba Awurade wɔn Nyankopɔn ahomegyeɛ no mu.",
                "18": "Afei saa asɔfoɔ no a wɔkɔɔ nkurɔfoɔ no mu no kɔ kaa nsɛmpa tiaa atorɔ nyina ara ne naadaa ne anibereɛ, ne akasakasa, ne adwene bɔne, ɛdinsɛeɛ, ne korɔnoo, ne yere a wɔyere nkurɔfoɔ gye wɔn nneɛma, adefom, awudie, adwamanmmɔ, ne akohwie ahodoɔ nyina ara, na wɔteaa mu kaa sɛ ɛnsɛ sɛ saa nneɛma yi ba—",
                "19": "Na wɔdaa nneɛma a ɛrenkyɛ na aba no adi; aane, wɔdaa Onyankopɔn Ba no mmaɛ no, n’amanehunu ne ne wuo, ne awufoɔ wusɔreɛ no nso adi kyerɛɛ wɔn.",
                "20": "Na nkurɔfoɔ no mu dodoɔ no ara bisaa baabi a Nyankopɔn Ba no bɛba; na wɔkyerɛɛ wɔn sɛ ne wusɔreɛ akyire yi no ɔbɛba wɔn nkyɛn; na yei na nkurɔfoɔ no, de ɛdɛ ne ahosɛpɛ kɛseɛ tieeɛ.",
                "21": "Na afei wɔtee asɔre no wɔ asaase no so nyina ara wieeɛ na wɔdii ɔbonsam so nkonim no, wɔkaa Nyankopɔn asɛm no wɔ ne korɔgyee mu a nkekaawa nni mu wɔ asaase no so nyina ara, na Awurade hwiee ne nhyira guu nkurɔfoɔ no so—sei na atɛmmuafoɔ no ahennie afe a ɛtɔ so dunan wɔ wɔn ahennie mu wɔ Nifae nkurɔfoɔ so no baa awieɛ."
            },
            "17": {
                "intro": "Deɛ ɛfa Mosaya mmammarima a wɔpoo sɛ wɔbɛnya kyɛfa wɔ ahennie mu no, na mmom wɔfaa Onyankopɔn asɛm no, na wɔkɔɔ Nifae asaase so sɛ wɔrekɔka asɛmpa no akyerɛ Lamanfoɔ; wɔn amanehunu ne wɔngyeɛ—sɛdeɛ Alma twerɛtohɔsɛm no kyerɛ no.",
                "1": "Na afei ɛbaa sɛ mmerɛ a Alma firii Gideon asaase so anaafoɔ so rekɔ Mantae asaase so no, hwɛ, anwanwasɛm, ɔhyiaa Mosaya mmammarima no sɛ wɔrekɔ Sarahɛmla asaase so.",
                "2": "Afei saa Mosaya mmammarima yi na na wɔka Alma ho wɔ mmerɛ a ɔbɔfoɔ yii ne ho adi kyerɛɛ wɔn ahyɛaseɛ no; ɛno nti Alma dii ahurisie mmorosoɔ sɛ wahunu ne nuanom; na deɛ ɛmaa no yɛɛ no dɛ ne sɛ na wɔda so yɛ ne nuanom wɔ Awurade mu; aane, na wɔanya nokware no ho nimdeɛ kɛseɛ; ɛfiri sɛ wɔyɛ mmarima a wɔwɔ nteaseɛ na wɔahwehwɛ twerɛsɛm no mu aniberɛso, ama wɔahunu Onyankopɔn asɛm no.",
                "3": "Na mmom nnyɛ ne nyina ara nie; wɔatu wɔn ho asi hɔ ama mpaebɔ ne akɔmkyene; ɛno nti wɔwɔ nkɔmhyɛ honhom, ne yikyerɛ honhom, na wɔkyerɛ adeɛ a wɔkyerɛ no wɔ Onyankopɔn tumi ne n’akwanya so.",
                "4": "Na na wɔaka Onyankopɔn asɛm no wɔ Lamanfoɔ no mu ara mfinhyia dunan, a wɔatumi de nkurɔfoɔ no mu dodoɔ no ara aba nokware nimdeɛ no ho; aane, ɛnam wɔn asɛm no mu tumi nti wɔde wɔn mu dodoɔ no ara baa Onyankopɔn afɔrebokyea no anim, sɛ wɔmmɔ ne din na wɔnka wɔn bɔne wɔ n’anim.",
                "5": "Afei saa nneɛma yi na ɛsisii wɔn akwan mu wɔ wɔn akwantuo mu, na amanehunu bebree baa wɔn so; na wɔhunuu amane pii wɔ honam ne adwene afa mu, te sɛ ɛkɔm, nsukɔm ne ɔberɛ, ne mperesoɔ wɔ honhom mu.",
                "6": "Afei sei na wɔn akwantuo no yɛɛe: Wɔne wɔn agya Mosaya dii nkera wɔ atɛmmuafoɔ no afe a ɛdi kan no mu, mmerɛ a wɔapo ahennie a wɔn agya pɛɛ sɛ ɔde ma wɔn no, na saa na na nkurɔfoɔ no nso adwene yɛ wɔn;",
                "7": "Nanso wɔfirii Sarahɛmla asaase so, na wɔfaa wɔn akofena ne wɔn pea, ne wɔn tadua, ne wɔn agyan, ne wɔn ntommoɔ; na wɔyɛɛ saa sɛ wɔbɛtumi apɛ aduane ama wɔn ho mmerɛ a wɔwɔ ɛserɛ no so no.",
                "8": "Na sei na wɔne ebinom nso a wɔyii wɔn kaa wɔn ho no firii hɔ kɔɔ ɛserɛ no so no sɛ wɔn nkɔ Nifae asaase so nkɔka Onyankopɔn asɛm no nkyerɛ Lamanfoɔ no.",
                "9": "Na ɛbaa sɛ wɔnantee nna bebree wɔ ɛserɛ no so, na wɔkyenee ɛkɔm ara yie na wɔbɔɔ mpaeɛ ara nso yie sɛ ɛbɛyɛ a Awurade bɛma wɔn ne Honhom no kakra na ɔne wɔn akɔ na waka wɔn ho, ama wɔayɛ adwendideɛ wɔ Onyankopɔn nsam ama sɛ ɛbɛtumi a anka wɔn nuanom Lamanfoɔ no ahunu nokware no, na wɔahunu wɔn agyanom amammerɛ a ɛyɛ ɔbra bɔne no a ɛntene no.",
                "10": "Na ɛbaa sɛ Awurade maa ne Honhom no baa wɔn hɔ, na ɔsee wɔn sɛ: Momma mo werɛ nkyekyere na wɔn werɛ kyekyeree.",
                "11": "Na Awurade see wɔn bio sɛ: Monkɔ Lamanfoɔ no a wɔyɛ mo nuanom no mu, na monkɔda m’asɛm no adi; nanso monya abotare wɔ abodwokyerɛ mu ne amanehunu mu, ama moada nneyɛ pa a ɛwɔ me mu no adi akyerɛ wɔn, na mɛyɛ mo adwendideɛ wɔ me nsam ama akra bebree anya nkwagyeɛ.",
                "12": "Na ɛbaa sɛ Mosaya mmammarima no akoma, ne wɔn a wɔka wɔn ho no nso nyaa akokoɔduro sɛ wɔbɛkɔ Lamanfoɔ no mu akɔda Onyankopɔn asɛm no adi akyerɛ wɔn.",
                "13": "Na ɛbaa sɛ mmerɛ a wɔduruu Lamanfoɔ asaase no hyeɛso no na wɔpaepae wɔn mu maa obiara faa ne kwan, na wɔnyaa gyedie wɔ Awurade mu sɛ wɔbɛhyia bio wɔ mmerɛ a wɔde wɔn dwumadie no bɛba awieɛ no; ɛfiri sɛ na wɔnim sɛ dwumadie a wɔafa ato wɔn so no so.",
                "14": "Na nokware mu, na adwuma no so ampa, ɛfiri sɛ wɔafa ato wɔn ho so sɛ wɔbɛka Onyankopɔn asɛm no akyerɛ nkurɔfoɔ a wɔn ani mmuaɛ na wɔayɛ wɔn aso den na wɔn ho yɛ hu na wɔdi atruturasɛm; nkurɔfoɔ a wɔn anigye sɛ wɔbɛkumkum Nifaefoɔ no, na wɔabɔ wɔn apoo na wɔafom wɔn nneɛma; na wɔn akoma di ahonyadeɛ akyiri, anaa sɛ sika ne dwetɛ, ne aboɔ a ɛsombo yie, nanso wɔnam awudie ne mfomoɛ so pɛɛ sɛ wɔbɛnya saa nneɛma yi, ama wɔammerɛ amfa wɔn nsa anyɛ adwuma anya.",
                "15": "Ɛno nti wɔyɛ anihafoɔ, wɔn mu dodoɔ no ara som ahonini, na Onyankopɔn nomee aba wɔn so ɛnam wɔn agyanom amammerɛ nti; yei nyina ara akyiri no Awurade bɔhyɛ no duruu wɔn so sɛ wɔbɛnya sakyeraɛ nko ara deɛ a.",
                "16": "Ɛno nti, yei ne sɛ nti a Mosaya mmammarima no faa saa dwumadie no too wɔn ho so no, sɛ ɛbia wɔbɛtumi ama wɔasakyera wɔn adwene a; ebia wɔbɛtumi ama wɔahunu dima ho nhyehyɛeɛ.",
                "17": "Ɛno nti wɔpaepae wɔn mu, na nipa biara kɔɔ no nkoronkoro sɛdeɛ Onyankopɔn asɛm ne ne tumi a ɔde ama wɔn no teɛ.",
                "18": "Afei, Amon a na ɔyɛ panin wɔ wɔn mu no, ɔsomm wɔn, na ɔfirii wɔn mu, na ɔhyiaa wɔn wieeɛ no, sɛdeɛ wɔn dibre teɛ no, na ɔde Onyankopɔn asɛm no ama wɔn no, anaa sɛ ɔsomm wɔn ansa na ɔregya wɔn hɔ akɔ; na sei na wɔtuu wɔn akwan ahodoɔ no wɔ asaase no so nyina ara.",
                "19": "Na Amon kɔɔ Ismael asaase no so, asaase no a wɔde hɔ too Ismael mmamarima no, a wɔn nso wɔbɛyɛɛ Lamanfoɔ no.",
                "20": "Na mmerɛ a Amon duruu Ismael asaase so no, Lamanfoɔ no kyeree no kyekyeree no, sɛdeɛ ɛyɛ wɔn amammerɛ no sɛ wɔkyekyere Nifaefoɔ a wɔn nsa bɛka wɔn no, na wɔde wɔn kɔ ɔhene no anim; na wɔgyaee wɔn ma ɔhene no sɛ ɔbɛkum wɔn anaa sɛ wɔbɛfa wɔn nnɔmum, anaa sɛ wɔde wɔn bɛto afiase, anaa sɛ ɔbɛpamo wɔn afiri n’asaase so, sɛdeɛ ne pɛ ne n’anigyeɛ teɛ.",
                "21": "Na ɛmaa wɔsoaa Amon kɔɔ ɔhene a ɔhwɛ Ismael asaase no so hɔ; na na ne din de Lamonae; na na wɔyɛ Ismael aseni.",
                "22": "Na ɔhene no pɛɛ sɛ ɔhunu sɛ Amon wɔ ɔpɛ sɛ ɔbɛtena Lamanfoɔ no mu wɔ asaase no so anaa sɛ ɔbɛpɛ sɛ ɔbɛtena ne nkurɔfoɔ no mu.",
                "23": "Na Amon see no sɛ: Aane, mɛpɛ sɛ metena nkurɔfoɔ yi mu kakra; aane, na ɛbia na m’atena akɔsi ɛda a mɛwuo.",
                "24": "Na ɛbaa sɛ ɔhene Lamonae anigyeɛ Amon ho, na ɔmaa wɔsanesanee ne mpokyerɛ no; na ɔpɛɛ sɛ Amon ware ne mmammaa no mu baako.",
                "25": "Nanso Amon see no sɛ: Daabi, mmom mɛyɛ wo somfoɔ. Ɛno nti Amon bɛyɛɛ ɔhene Lamonae somfoɔ. Na ɛbaa sɛ wɔde no kaa n’asomfoɔ binom ho sɛ wɔnhwɛ Lamonae nnwan so, sɛdeɛ Lamanfoɔ amammerɛ teɛ no.",
                "26": "Na ɔsomm ɔhene no bɛyɛ nansa akyiri no, mmerɛ a ɔne Lamanfoɔ asomfoɔ no faa wɔn nnwan no kɔɔ baabi a nsuo wɔ a wɔfrɛ hɔ Sebus nsuo no, na Lamanfoɔ no nyina ara de wɔn nnwan ba hɔ ma wɔbɛnom nsuo—",
                "27": "Ɛno nti, mmerɛ a Amon ne ɔhene no asomfoɔ no reka wɔn nnwan no aba saa baabi yi a nsuo wɔ no, hwɛ, Lamanfoɔ no mu bi a wɔne wɔn nnwan kɔɔ nsuo no ho sɛ wɔrekɔnom bi no sɔre gyinaae na wɔbɔɔ Amon ne ɔhene no ne n’asomfoɔ no nnwan no hwetee, na wɔbɔɔ wɔn hwetee ara maa wɔdwane faa akwan bebree so.",
                "28": "Afei ɔhene no asomfoɔ no hyɛɛ aseɛ nwiinwii, kaa sɛ: Afei ɔhene no bɛkumkum yɛn, sɛdeɛ ɔde yɛɛ yɛn nuanom no, ɛfiri sɛ saa marima yi nam atirimuɔdensɛm so bɔɔ wɔn nnwan hwetee. Na wɔhyɛɛ aseɛ suu dendennden na wɔkaa sɛ: Monhwɛ yɛn nnwan abɔ ahweteɛ dada.",
                "29": "Afei wɔsuui ɛfiri sɛ na wɔsuro sɛ wɔbɛkumkum wɔn. Afei mmerɛ a Amon hunuu sei no ɛdɛ hyɛɛ n’akoma mu ma; na ɔkaa sɛ, merebɛkyerɛ me tumi akyerɛ me mfɛfoɔ asomfoɔ yi, anaa sɛ mɛma ɔhene no nsa aka ne nnwan de akyerɛ tumi a ɛwɔ me mu, ama me mfɛfoɔ asomfoɔ yi agye me adi na ama m’atumi ama wɔagye me nsɛm no adi.",
                "30": "Na afei saa adwene yi na Amon nyaaɛ wɔ mmerɛ a ɔhunuu sɛ wɔn a ɔfaa wɔn sɛ ne nuanom no rehunu amane no.",
                "31": "Na ɛbaa sɛ ɔde tɛkyerɛma dɛ see wɔn sɛ: Me nuanom, momma mo bo ntɔ mo yam, na moma yɛnkɔ hwehwɛ nnwan no, na yɛasan de wɔn aba baabi a nsuo wɔ no; ama yɛahwɛ nnwan no so yie ama ɔhene no, na ɛno mma no nkum yɛn.",
                "32": "Na ɛbaa sɛ wɔkɔɔ sɛ wɔrekɔhwehwɛ nnwan no, na wɔdii Amon akyiri na wɔkaa wɔn ho ntɛmntɛm kɔdii ɔhene no nnwan no anim, na wɔboaa wɔn ano bɔɔ mu bio kɔɔ baabi a nsuo no wɔ no.",
                "33": "Na saa marima no bɛgyinaa hɔ bio sɛ wɔrebɛbɔ wɔn nnwan no ahwete; na mmom Amon see ne nuanom no sɛ: Montwa nnwan no ho nhyia ama wɔanwane, na merekɔ ne wɔn a wɔbɔ yɛn nnwan hwete no de akɔsi ani.",
                "34": "Ɛno nti, wɔyɛɛ sɛdeɛ Amon hyɛɛ wɔn no, na ɔkɔɔ sɛ ɔne wɔn a wɔgyina asubɔntene Sebus no ho no rekɔsi ani; na na wɔdɔɔso, na wɔnsua.",
                "35": "Ɛno nti wɔansuro Amon, ɛfiri sɛ wɔsusuu sɛ wɔn nkurɔfoɔ no mu baako bɛtumi akum no wɔ ɛkwan biara a wɔpɛ so, ɛfiri sɛ na wɔnnim sɛ Awurade ahyɛ Mosaya bɔ sɛ ɔbɛgye ne mmammarima no afiri wɔn nsa mu; ɛna na wɔnnim biribiara a ɛfa Awurade ho; ɛno nti wɔn anigyeɛ wɔn nuanom sɛee ho; na yei ho nti wɔgyinaae hɔ sɛ wɔrebɛbɔ ɔhene no nnwan no ahwete.",
                "36": "Na mmom Amon gyinaa hɔ na ɔhyɛɛ aseɛ sɛ ɔde ne ntomoɔ no retoto aboɔ abɔ wɔn; aane, ɔde tumi kɛseɛ paa wɔn aboɔ; na yei maa ɔkum wɔn mu bi, na ɛmaa wɔhyɛɛ aseɛ suroo ne tumi no; nanso wɔn bo fuui ɛnam wɔn nuanom a wɔakumkum wɔn no nti, na wɔwetaee so sɛ ɛwɔ sɛ ɔno nso tɔ; ɛno nti, mmerɛ a wɔhunuu sɛ wɔrentumi mfa wɔn aboɔ no mmɔ no no, wɔde wɔn nkɔntimmaa baa ne so sɛ wɔrebɛkum no.",
                "37": "Na mmom hwɛ, obiara a ɔmaa ne kɔntibaa so sɛ ɔde rebɛbɔ Amon no, ɔde n’akofena twaa n’abasa twenee; ɛfiri sɛ ɔtumi gyinaa wɔn twɛdeɛ ano de n’akofena twitwaa wɔn abasa ara yie maa wɔn ho hyɛɛ aseɛ dwirii wɔn; na wɔhyɛɛ aseɛ dwane firii n’anim; aane, na wɔn dodoɔ nnyɛ kakraa bi; na ɛnam n’abasa den so maa wɔdwanee.",
                "38": "Afei wɔn mu nsia tɔɔe wɔ ntomoɔ no ano, na mmom wankum wɔn mu biara gye wɔn kandifoɔ no a na ɔde n’akofena no kumm no no; na ɔtwitwaa dodoɔ biara a wɔmaa wɔn abasa so wɔ ne so no twenee na wɔn dodoɔ no nnyɛ kakraabi.",
                "39": "Na wɔpamoo wɔn kɔɔ akyiri no, ɔsann n’akyiri baae, na wɔmaa wɔn nnwan nsuo maa wɔnommeɛ na wɔde wɔn san baa ɔhene no nnwan adidibea no so, na wɔkɔɔ ɔhene no hɔ a na wɔkura n’abasa no a Amon de n’akofena twitwaa firii wɔn a wɔpɛɛ sɛ wɔkum no no; na wɔsoa de kɔɔ ɔhene no hɔ de kɔdii adanseɛ wɔ nneɛma a wɔayɛ ho."
            },
            "18": {
                "1": "Na ɛbaa sɛ ɔhene Lamonae maa n’asomfoɔ no gyinaae dii adanseɛ wɔ nneɛma a wɔhunuiɛ nyina ara wɔ asɛm no ho.",
                "2": "Na mmerɛ a wɔn nyina ara dii adanseɛ wɔ nneɛma a wɔahunu no ho no, na ɔtee Amon nokwaredie a ɔdi de bɔɔ ne nnwan ho ban ne ne tumi kɛseɛ nso a ɔne wɔn a wɔpɛɛ sɛ wɔkum no no de sii ani no, ne ho dwirii no yie, na ɔkaa sɛ: Ampa, yei so sene nnipa. Hwɛ, na nnyɛ yei ne Honhom Kɛseɛ no a ɔde asotweɛ baa saa nkurɔfoɔ yi so no, ɛnam wɔn awudie no nti?",
                "3": "Na wɔbuaa ɔhene no see no sɛ: Sɛ ɔno ne Honhom Kɛseɛ no, anaa sɛ ɔyɛ nnipa a, yɛnnim; na mmom sei na yɛnim sɛ, ɔhene no atamfo no rentumi nkum no; ɛna sɛ ɔka yɛn ho a wɔrentumi mmɔ ɔhene no nnwan mpete, ɛnam ne nimdeɛ ne n’ahoɔden kɛseɛ no nti; ɛno nti, yɛnim sɛ ɔyɛ ɔhene no adamfo. Na afei, O ɔhene, yɛnnye nni sɛ nnipa bɛtumi anya tumi kɛseɛ sei, ɛfiri sɛ yɛnim sɛ wɔrentumi nkum no.",
                "4": "Na afei, mmerɛ a ɔhene no tee saa nsɛm yi no, ɔsee wɔn sɛ: Afei menim sɛ ɔyɛ Honhom Kɛseɛ; na waba fam saa mmerɛ yi mu sɛ ɔrebɛbɔ mo nkwa ho ban, ama mankum mo sɛdeɛ mede yɛɛ mo nuanom no. Afei yei ne Honhom Kɛseɛ no a yɛn agyanom aka ne ho asɛm no.",
                "5": "Afei yei ne Lamonae amammerɛ a ɔnya firii n’agya hɔ sɛ Honhom Kɛseɛ bi wɔ hɔ. Yei nyina ara akyiri no wɔgyee Honhom Kɛseɛ dii, na wɔdwene sɛ biribiara a wɔyɛɛ no yɛ; nanso, ehuu kɛseɛ hyɛɛ aseɛ kaa Lamonae, ɔsuroo sɛ ebia wayɛ bɔne sɛ ɔkumm n’asomfoɔ no;",
                "6": "Na ɔkumm wɔn mu bebree ɛfiri sɛ wɔn nuanom bɔɔ wɔn nnwan no petee wɔ baabi a nsuo no wɔ no; na sei ɛnam sɛ wɔbɔɔ wɔn nnwan no petee nti, wɔkumm wɔn.",
                "7": "Afei yei yɛ adeɛ a Lamanfoɔ no taa yɛ sɛ wɔgyina asubɔntene Sebus ho na wɔbɔ nkurɔfoɔ no nnwan hwete ama wɔnam so aka dodoɔ no ara a wɔabɔ wɔn apete no akɔ wɔn ankasa wɔn asaase so, ɛfiri sɛ saa kwan yi so na wɔtaa fa de fom nnwan.",
                "8": "Na ɛbaa sɛ ɔhene Lamonae bisaa n’asomfoɔ no sɛ: Barima no a ɔwɔ tumi kɛseɛ a ɛte sei yi no wɔ hene?",
                "9": "Na wɔbuaa no sɛ: Hwɛ, ɔrema wo mpɔnkɔ no aduane. Afei, na ansa na ɔhene no rebɛse n’asomfoɔ no sɛ wɔn nkɔma ne nnwan no nsuo no, na wɔase wɔn sɛ wɔnsiesie ne mpɔnkɔ ne nteaseɛnam, na wɔne no nkɔ Nifae asaase so; ɛnam sɛ na Lamonae agya a ɔyɛ ɔhene wɔ asaase no nyina ara so no ato pono kɛseɛ bi wɔ Nifae asaase no so hɔ.",
                "10": "Afei mmerɛ a ɔhene Lamonae tee sɛ Amon resiesie ne mpɔnkɔ ne ne nteaseɛnam no ne ho dwirii no yie, ɛnam Amon nokwaredie nti, na ɔkaa sɛ: Ampa sɛ ɔsomfoɔ biara nni m’asomfoɔ yi mu a ɔyɛ nokwarefoɔ sɛ saa ɔbarima yi; ɛfiri sɛ ɔkae me mmaransɛm nyina ara na ɔdi so.",
                "11": "Afei menim ampa ara sɛ yei ne Honhom Kɛseɛ no, na mɛpɛ sɛ ɔbɛba me hɔ, na mmom me suro koraa.",
                "12": "Na ɛbaa sɛ mmerɛ a Amon yɛɛ mpɔnkɔ ne nteaseɛnam no krado de maa ɔhene no ne n’asomfoɔ no wieeɛ no, ɔkɔɔ ɔhene no nkyɛn, na ɔhunuu sɛ ɔhene no anim asesa; ɛno nti anka ɔrefiri n’anim asan akɔ.",
                "13": "Na ɔhene no asomfoɔ no mu baako see no sɛ, Rabbana, a asekyerɛ ne sɛ, otumfoɔ anaa sɛ ɔhene kɛseɛ, na wɔfa no sɛ wɔn ahemfo yɛ atumfoɔ; na yei maa ɔsee no sɛ: Rabana, ɔhene no pɛ sɛ wotwɛn.",
                "14": "Ɛno nti Amon danee ne ho hwɛɛ ɔhene no, na ɔsee no sɛ: O ɔhene ɛdeɛn na wopɛ sɛ meyɛ ma wo? Na ɛbɛyɛ dɔnhwere baako ntam na ɔhene no mmuaa no, sɛdeɛ wɔn mmerɛ teɛ, ɛfiri sɛ na onnim asɛm a ɔnka nkyerɛ no.",
                "15": "Na ɛbaa sɛ Amon see no bio sɛ; ɛdeɛn na wo rehwehwɛ afiri me hɔ? Nanso ɔhene no ammua no.",
                "16": "Na ɛbaa sɛ Amon, ɛnam sɛ Onyankopɔn Honhom ahyɛ Amon ma nti, ɔhunuu ɔhene n’adwene. Na ɔsee no sɛ: Adɛn, wate sɛ me bɔɔ w’asomfoɔ ne wo nnwan ho ban anaa, na mede ntommoɔ ne akofena kumm wɔn nuanom mu nson na metwitwaa ebinom nso abasa firii hɔ, sɛdeɛ ɛbɛma mabɔ wo ne w’asomfoɔ nnwan ho ban; hwɛ, yei na ama woho adwiri wo yi?",
                "17": "Mese wo sɛ, ɛdeɛn na ama wo ho adwiri wo kɛseɛ sei yi? Hwɛ, meyɛ nnipa, na meyɛ wo somfoɔ; ɛno nti; biribiara a wopɛ a ɛyɛ no, ɛno na mɛyɛ.",
                "18": "Afei mmerɛ a ɔhene no tee saa nsɛm yi no, ne ho dwirii no bio, ɛfiri sɛ ɔhunuu sɛ Amon ahunu n’adwene; na mmom yei nyina ara akyiri no ɔhene Lamonae buee n’ano mu na ɔsee no sɛ: Wo ne hwan? Wo ne saa Honhom Kɛseɛ no a ɔnim adeɛ nyina ara no?",
                "19": "Amon bua see no sɛ: Ɛnnyɛ me a.",
                "20": "Na ɔhene no kaa sɛ: ɛyɛɛ dɛn na wo hunuu m’akoma mu nsusuɛ? Wo bɛtumi akasa akokoɔduro so, na waka deɛ ɛfa saa nneɛma yi ho akyerɛ me; na afei nso ka tumi a wo nam so de kumiɛ na wode twitwaa me nuanom no a wɔbɔɔ me nnwan hweteeɛ no abasa firii hɔ no kyerɛ me—",
                "21": "Na afei, sɛ wo bɛka deɛ ɛfa saa nneɛma yi ho akyerɛ me a, ɛnneɛ biribiara a wopɛ no mede bɛma wo; na sɛ wo bɛhia mpo a mɛma m’asraafoɔ abɔ wo ho ban; nanso menim sɛ wo wɔ tumi kɛseɛ kyɛn wɔn nyina ara; nanso biribiara a wopɛ sɛ meyɛ ma wo no mɛyɛ ama wo.",
                "22": "Afei ɛnam sɛ Amon yɛ nyansafoɔ, nanso ne ho dwo nti no, ɔsee Lamonae sɛ: Na sɛ meka tumi a menam so de yɛ saa nneɛma yi kyerɛ wo a, wo bɛtie m’asɛm? Na yei ne adeɛ a merehwehwɛ afiri wo hɔ.",
                "23": "Na ɔhene no buaa no sɛ: Aane, mɛgye wo nsɛm nyina ara adi: Na sei na ɔde ne nyansa nyaa no.",
                "24": "Na Amon hyɛɛ aseɛ de akokoɔduro kasa kyerɛɛ no, na ɔsee no sɛ: Wogyedi sɛ Onyankopɔn bi wɔ hɔ?",
                "25": "Na ɔbuaa see no sɛ: Mente deɛ woreka no ase.",
                "26": "Na Amon kaa sɛ: Na wogyedi sɛ Honhom Kɛseɛ bi wɔ hɔ?",
                "27": "Na ɔkaa sɛ Aane.",
                "28": "Na Amon kaa sɛ: Yei ne Onyankopɔn no. Na Amon see no bio sɛ: Na wogyedi sɛ saa Honhom Kɛseɛ yi a, ɔyɛ Onyankopɔn no na ɔbɔɔ nneɛma nyina ara a ɛwɔ ɔsoro ne asaase so no anaa?",
                "29": "Na ɔkaa sɛ: Aane, megyedi sɛ ɔno na ɔbɔɔ nneɛma a ɛwɔ asaase so nyina ara; na mmom mennim ɔsoro hɔ.",
                "30": "Na Amon buaa no sɛ: Ɔsoro hɔ ne baabi a Onyankopɔn ne n’abɔfoɔ kronkron nyina ara teɛ no.",
                "31": "Na ɔhene Lamonae buaa sɛ: ɛwɔ asaase no soro anaa?",
                "32": "Na Amon kaa sɛ: Aane, na ɔhwɛ nnipa mma nyina ara so wɔ fam; na ɔnim adwene ne nsusuɛ a ɛwɔ akoma nyina ara mu; ɛfiri sɛ ɛnam ne nsa so na ɛfiri ahyɛaseɛ no ɔde bɔɔ wɔn nyina ara.",
                "33": "Na ɔhene Lamonae kaa sɛ: Megye deɛ waka no nyina ara di. Na Onyankopɔn na ɔsomaa wo anaa?",
                "34": "Amon buaa no sɛ: Mɛyɛ nnipa; na ahyɛaseɛ no wɔbɔɔ nnipa wɔ Onyankopɔn sɛso, na ne Honhom Kronkron no na ɛfrɛɛ me sɛ me mɛkyerɛkyerɛ saa nneɛma yi nkyerɛ nkurɔfoɔ yi, ama wɔabɛhunu deɛ ɛtene ne nokware;",
                "35": "Na saa Honhom no mu bi te me mu, a ɛma me nimdeɛ, ne tumi nso sɛdeɛ me gyedie ne mɛpɛ a ɛwɔ Onyankopɔn mu teɛ no.",
                "36": "Afei mmerɛ a Amon kaa saa nsɛm yi no, ɔhyɛɛ aseɛ kaa sɛdeɛ wɔsi bɔɔ wiase, ne sɛdeɛ wɔsi bɔɔ Adam nso, na ɔkaa sɛdeɛ esi maa adasamma hwee ase kyerɛɛ no, na ɔsii nsɛm no so bio na ɔde twerɛtohɔsɛm no ne twerɛsɛm kronkron no a wɔatwerɛ a ɛfa nkurɔfoɔ no ho no a nkɔmhyɛfoɔ aka ho asɛm no, mpo de rekɔsi mmerɛ no a wɔn agya, Lihae, firii Yerusalem no.",
                "37": "Na ɔsan nso bobɔɔ so bio kyerɛɛ wɔn (de maa ɔhene no ne n’asomfoɔ) wɔn agyanom akwantuo wɔ ɛserɛ no so, ne wɔn amanehunu a ɛfa ɔkɔm ne nsukɔm ho, ne wɔn berɛ, ne deɛ ɛkeka ho.",
                "38": "Na ɔbobɔɔ deɛ ɛfa Laman ne Lemuel, ne Ismael mmammarima no atuateɛ ho asɛm so kyerɛɛ wɔn, aane wɔn atuateɛ nyina ara no ɔkakyerɛɛ wɔn; na ɔkyerɛkyerɛɛ twerɛtohɔsɛm ne twerɛsɛm no nyina ara mu yie kyerɛɛ wɔn, fiti mmerɛ a Lihae firii Yerusalem de bɛsi saa mmerɛ yi mu.",
                "39": "Mmom nnyɛ ne nyina ara nie; ɛfiri sɛ ɔkyerɛkyerɛɛ nhyehyɛeɛ a ɛwɔ hɔ ma dima no mu yie kyerɛɛ wɔn, deɛ wasiesie ato hɔ fiti wiase fapem no; na ɔsan maa wɔn hunuu deɛ ɛfa Kristo mmaeɛ no nso ho, na Awurade nwuma nyina ara nso no, ɔdaa n’adi kyerɛɛ wɔn.",
                "40": "Na ɛbaa sɛ ɔkaa saa nsɛm yi nyina ara wieeɛ no, na ɔkyerɛkyerɛɛ mu yie kyerɛɛ ɔhene no, ɔhene no gyee nsɛm no nyina ara diiɛ.",
                "41": "Na ɔhyɛɛ aseɛ sɛ ɔresu afrɛ Awurade sɛ: O Awurade, hu me mmɔbɔ; sɛdeɛ w’ahummɔborɔ dodoɔ no a wode hunuu Nifae nkurɔfoɔ no mmɔbɔ teɛ no, hunu me nso me ne me nkurɔfoɔ mmɔbɔ.",
                "42": "Na afei, mmerɛ a ɔkaa saa no, ɔhwee fam sɛdeɛ wawuo no.",
                "43": "Na ɛbaa sɛ n’asomfoɔ no maa no so soaa no de no kɔmaa ne yere, na wɔde no too mpa so; na ɔdaa hɔ te sɛdeɛ wɔawuo no bɛyɛ naanu ntam, adekyeɛ ne anadwo mmienu; na ne yere, ne ne mmammarima, ne ne mmammaa suu no, sɛdeɛ Lamanfoɔ yɛ no, na wɔbɔɔ abooboo yie wɔ ne wuo no ho."
            },
            "19": {
                "1": "Na ɛbaa sɛ naanu ne anadwo mmienu akyiri no na anka wɔrebɛfa ne funu akɔto nna a wɔayɛ sɛ wɔde bɛsie wɔn awufoɔ no mu.",
                "2": "Afei mmerɛ a ɔhemaa no tee Amon nka no, ɛno nti ɔsomaa sɛ wɔnkɔka nkyerɛ no sɛ ɔpɛ sɛ ɔba bɛhunu no.",
                "3": "Na ɛbaa sɛ Amon yɛɛ sɛdeɛ wɔahyɛ no no, na ɔkɔɔ ɔhemaa no hɔ, na ɔbisaa no deɛ ɔpɛ sɛ ɔyɛ ma no.",
                "4": "Na ɔsee no sɛ: Me kunu asomfoɔ no ama m’ahunu sɛ woyɛ Onyankopɔn nkɔmhyɛni kronkron, na wowɔ tumi bi a wode di dwuma akɛseɛ beberee wɔ ne din mu;",
                "5": "Ɛno nti, sɛ sei na ɛteɛ deɛ a mɛpɛ sɛ wokɔhunu me kunu, ɛfiri sɛ wɔde no ato ne mpa so naanu ne anadwo mmienu ntam; na ebinom se onnwuii, ɛna ebinom nso se wawu na mpo ɔbɔn, nti ɛwɔ sɛ wɔde no kɔto nna mu; na mmom me deɛ, me nko ara deɛ ɔmmɔn mma me.",
                "6": "Afei, yei ne deɛ na Amon rehwehwɛ, ɛfiri sɛ ɔnim sɛ Onyankopɔn tumi na ahyɛ ɔhene Lamonae so; ɔnim sɛ ɔreyi akyinnyeɛ nkatanim sum no afiri n’adwene mu, na hann a ɛhyerɛn wɔ n’adwene mu no yɛ Onyankopɔn animuonyam, a ɛyɛ ne papayɛ hann a ɛyɛ nnwanwa no—aane, saa hann yi de ɛdɛ a ɛte sei aba ne kra mu, na ayi ɛbɔ kabii no afiri hɔ, na nkwa a ɛtehɔ daa hann no asɔ wɔ ne kra mu, aane, ɔnim sɛ yei na ahyɛ ne honamdua so, na Onyankopɔn honhom no hyɛɛ no ma—",
                "7": "Ɛno nti, deɛ ɔhemaa no rehwehwɛ afiri ne hɔ no ne adeɛ a ɔno nso rehwehwɛ, ɛno nti, ɔkɔɔ sɛ ɔrekɔhwɛ ɔhene no sɛdeɛ ɔhemaa no rehwehwɛ no sɛ ɔnyɛ no; na ɔhunuu ɔhene no, na ɔhunuu sɛ ɔnwuui.",
                "8": "Na ɔsee ɔhemaa no sɛ: Ɔnwuii, na wada wɔ Onyankopɔn mu, na adeɛkye a ɔbɛsɔre bio; ɛno nti mma monsie no.",
                "9": "Na Amon see no sɛ: Wogye yei di? Na ɔsee no sɛ: Menni adanseɛ biara ka w’asɛm ne yɛn asomfoɔ asɛm ho; nanso megyedi sɛ ɛbɛyɛ hɔ sɛdeɛ waka no.",
                "10": "Na Amon see no sɛ: Nhyira ne wo, ɛnam wo gyedie mmorosoɔ nti; Mese wo sɛ, ɔbaa, gyedie kɛseɛ a ɛte sei yi bi nni Nifaefoɔ nkurɔfoɔ yi nyina ara mu biara.",
                "11": "Na ɛbaa sɛ ɔwɛn ne kunu mpa no, firi saa mmerɛ no ara de kɔsii adekyeɛ no a Amon hyɛɛ sɛ ɔbɛsɔre no.",
                "12": "Na ɛbaa sɛ ɔsɔree, sɛdeɛ Amon kaae no; na mmerɛ a ɔsɔree no, ɔtenee ne nsa wɔ ɔbaa no so, na ɔkaa sɛ: Nhyira nka Onyankopɔn din, na nhyira ne wo.",
                "13": "Na sɛ ɛyɛ ampa sɛ wote ase yi, hwɛ, mahunu me Dimafoɔ no; na ɔbɛba, na ɔbaa awo no, na ɔbɛdi ama adasamma nyina ara a wɔbɛgye ne din adi no. Afei, mmerɛ a ɔkaa saa nsɛm no wieeɛ no, n’akoma pentenee wɔ ne mu, na ɔde ɛdɛ hwee fam bio; na ɔhemaa no nso hwee fam, a na Honhom no ahyɛ wɔn so.",
                "14": "Afei Amon hunuu sɛ Awurade Honhom nam ne mpaeɛ a ɔbɔɔe maa Lamanfoɔ a wɔyɛ ne nuanom no a ɛnam wɔn nti suu kɛseɛ aba Nifaefoɔ mu no, anaa sɛ Onyankopɔn nkurɔfoɔ nyina ara mu ɛnam wɔn amumuyɛsɛm ne wɔn amamerɛ nti, ɔbuu nkotodwe, na ɔhyɛɛ aseɛ sɛ ɔde ne kra nyina ara rebɔ mpaeɛ na ɔdaa Onyankopɔn ase wɔ deɛ wɔayɛ ama ne nuanom no nti; na ɛdɛ hyɛɛ ɔno nso so ma; na yei maa wɔn mmiɛnsa nyina ara hwee fam.",
                "15": "Afei, mmerɛ a ɔhene no asomfoɔ no hunuu sɛ wɔahwe fam no, wɔn nso hyɛɛ aseɛ su frɛɛ Onyankopɔn, ɛfiri sɛ na Awurade ho suro aba wɔn so, na wɔn na wɔgyinaae ɔhene no anim na wɔdii adanseɛ wɔ tumi kɛseɛ a Amon wɔ no ho.",
                "16": "Na ɛbaa sɛ wɔde wɔn ahoɔden bɔɔ Awurade din ara kɔsii sɛ wɔn nyina ara hwehwee ase maa ɛkaa Lamanni baa baako bi a na ne din de Abis, ɔno na wɔasakyera aba Awurade hɔ bɛyɛ mfie bebree, ɛnam n’agya yikyerɛ a na ɛda nso nti—",
                "17": "Na mmerɛ a ɔsakyera baa Awurade hɔ no, wɔanka ankyerɛ obiara no, ɛno nti mmerɛ a ɔhunuu sɛ Lamonae asomfoɔ no nyina ara ahwehwe ase na n’awuraa nso, a ɔne ɔhemaa no, ne ɔhene no, ne Amon butubutu hɔ kagyaa wɔ fam no, ɔhunuu sɛ ɛyɛ Onyankopɔn tumi; na ɔsusuu sɛ ɔrebɛfa yei so ama nkurɔfoɔ no ahunu deɛ asi wɔ wɔn mu, ama sɛ wɔbɛhunu wɔn anisoadeɛ yi a ama wɔagye Onyankopɔn tumi no adi ɛno nti ɔtutuu mmirika kɔɔ afiefie mu, kɔkaa deɛ asi kyerɛɛ nkurɔfoɔ no.",
                "18": "Na wɔhyɛɛ aseɛ sɛ wɔreboa wɔn ano abɔ mu wɔ ɔhene no fie hɔ. Na nkurɔfokuo baa hɔ, na deɛ ɛyɛɛ wɔn nnwa koraa ne sɛ wɔhunuu sɛ ɔhene no, ne ɔhemaa no, ne wɔn asomfoɔ no deda ayeya kagyaa wɔ fam, na wɔn nyina ara deda hɔ sɛdeɛ wɔawuwuo no; na wɔhunuu Amon nso, na hwɛ na ɔyɛ Nifaeni.",
                "19": "Na afei nkurɔfoɔ no hyɛɛ aseɛ nwiinwii wɔ wɔn mu; ebinom kaa sɛ bɔne kɛseɛ bi na aba wɔn so, anaa sɛ aba ɔhene no ne ne fiefoɔ soɔ, ɛfiri sɛ wɔama Nifaefoɔ abɛtena asaase no so.",
                "20": "Mmom ebinom nso kasa tiaa wɔn sɛ: Ɔhene no ara na watwe bɔne sei aba ne fie, ɛfiri sɛ ɔkumm n’asomfoɔ no a wɔbɔɔ ne nnwan hwetee wɔ asubɔntene Sebus no ho no.",
                "21": "Na marima no a wɔgyinaae asubɔntene Sebus ho na wɔbɔɔ ɔhene no nnwan no hwetee no nso kasa tiaa wɔn, ɛfiri sɛ na wɔn bo afu Amon ɛnam wɔn nuanom mu binom a ɔkumm wɔn wɔ asubɔntene Sebus ho no, mmerɛ a na ɔrebɔ ɔhene no nnwan ho ban no.",
                "22": "Afei, wɔn mu baako a Amon de n’akofena kumm ne nua barima no, ɛnam sɛ ne bo afu Amon dodo nti no, ɔtwee n’akofena kɔɔ sɛ ɔderekɔkum Amon; na mmerɛ a ɔmaa akofena no so sɛ ɔde rekum no no, hwɛ, ɔhwee fam wuii.",
                "23": "Afei yɛhunu sɛ obiara ntumi nkum Amon, ɛfiri sɛ Awurade aka akyerɛ n’agya Mosaya sɛ: Mɛgyae no, na ɛbɛyɛ hɔ ama no sɛdeɛ wo gyedie teɛ no—ɛno nti, Mosaya tuu no hyɛɛ Awurade nsa—",
                "24": "Na ɛbaa sɛ mmerɛ a nkurɔfokuo no hunuu sɛ ɔbarima no a ɔtwee akofena sɛ ɔde rekum Amon no atwa ahwe awu no, ɛhuu kaa wɔn nyina ara, na wɔantumi antene wɔn nsa amfa anka no anaa sɛ wɔn a wɔahwehwe fam no mu biara; na wɔhyɛɛ aseɛ bio de ahodwiri bisabisaa wɔn ho sɛ, saa tumi kɛseɛ yi firi hene, anaa sɛ saa nneɛma yi nyina ara kyerɛ sɛn?",
                "25": "Na ɛbaa sɛ wɔn mu dodoɔ no ara no kaa sɛ Amon ne Honhom Kɛseɛ no, na nkaaɛ no nso se Honhom Kɛseɛ no na ɛsomaa no;",
                "26": "Na mmom ebinom nso kasa tiaa wɔn nyina ara, sɛ ɔyɛ aboa kɛseɛ huhuu bi na Nifaefoɔ asoma no sɛ ɔmera mɛteetee wɔn.",
                "27": "Na wɔn mu bi nso se Honhom Kɛseɛ no na ɛsomaa Amon sɛ ɛnam wɔn amumuyɛsɛm nti wɔmera mɛha wɔn; na saa Honhom Kɛseɛ no na ɔhwɛɛ Nifaefoɔ so mmerɛ nyina ara, ɔno na mmerɛ nyina ara no ɔgyee wɔn firii wɔn nsa mu; na wɔkaa sɛ ɛyɛ saa Honhom Kɛseɛ yi na ɔsɛe wɔn nuanom Lamanfoɔ no mu bebree.",
                "28": "Na akasakasa hyɛɛ aseɛ yɛɛ den yie wɔ wɔn mu. Na mmerɛ a wɔrekasakasa no, ɔsomfoɔ baa no a ɔmaa nkurɔfokuo no boaa wɔn ano no baae, na mmerɛ a ɔhunuu akasakasa a ɛwɔ nkurɔfokuo no mu no, ne werɛ hoo yie mpo maa ɔsuui.",
                "29": "Na ɛbaa sɛ ɔkɔsɔɔ ɔhemaa no nsa, sɛ ɛbia na watumi ama no so afiri fam; na ɔsɔɔ ne nsa mu ara pɛ na ɔde nne kɛseɛ teaa mu sɛ: O Yesu a nhyira aka no, wɔagye me afiri asamando huhuu no mu! O Nyankopɔn a nhyira aka wo, hu nkurɔfoɔ yi mmɔbɔ!",
                "30": "Na mmerɛ a ɔkaa sei no, ɛdɛ hyɛɛ no ma, ma ɔbɔɔ ne nsa mu, na ɔkaa nsɛm bebree a obi ntumi nte aseɛ; na mmerɛ a ɔyɛe sei no, ɔsɔɔ ɔhene Lamonae nsa, na ɔhunuu sɛ wasɔre agyina ne nan so.",
                "31": "Na ntɛm pa ara no, ɔhunuu akasakasa a ɛwɔ ne nkurɔfoɔ no mu, na ɔkɔɔe na ɔhyɛɛ aseɛ sɛ ɔreka wɔn anim, na wakyerɛkyerɛ wɔn nsɛm a ɔte firii Amon ano no; na dodoɔ no ara a wɔtee ne nsɛm no gye dii, na wɔsakyeraae baa Awurade hɔ.",
                "32": "Mmom dodoɔ nso wɔ wɔn mu a wɔnmpɛ sɛ wɔbɛtie ne nsɛm no; ɛno nti wɔkɔɔ wɔn kwan.",
                "33": "Na ɛbaa sɛ mmerɛ a Amon sɔree no, ɔno nso somm wɔn, na Lamonae asomfoɔ no nyina ara nso yɛɛ saa ara; na wɔn nyina ara kaa saa nsɛm korɔ no ara sɛ wɔanya nsesaɛ wɔ wɔn akoma mu; na wɔnni ɔpɛ sɛ wɔbɛyɛ bɔne bio.",
                "34": "Na hwɛ, dodoɔ no ara kakyerɛɛ nkurɔfoɔ no sɛ wɔahunu abɔfoɔ na wɔne wɔn akasa; na wɔaka nneɛma a ɛfa Nyankopɔn ho ne ne teneneeɛ ho asɛm akyerɛ wɔn.",
                "35": "Na ɛbaa sɛ dodoɔ ara na ɛgyee wɔn nsɛm no diiɛ; na dodoɔ no ara a wɔgyee diiɛ no, wɔbɔɔ wɔn asu; na wɔbɛyɛɛ nkurɔfoɔ a wɔyɛ ateneneefoɔ, na wɔtee asɔre wɔ wɔn mu.",
                "36": "Na sei na Awurade adwuma hyɛɛ aseɛ wɔ Lamanfoɔ no mu; sei na Awurade hyɛɛ aseɛ hwiee ne Honhom guu wɔn so; na yɛhunu sɛ watrɛ n’abasa mu ama nnipa biara a ɔbɛsakyera na wagye ne din adi."
            },
            "20": {
                "1": "Na ɛbaa sɛ mmerɛ a wɔtee asɔre no bi wɔ saa asaase no so no ɔhene Lamonae pɛɛ sɛ Amon ne no kɔ Nifae asaase no so, ama ɔde no akyerɛ n’agya.",
                "2": "Na Awurade nne baa Amon hɔ sɛ: Ɛnkɔ Nifae asaase no so, ɛfiri sɛ hwɛ, ɔhene no rehwehwɛ wo kra ayi afiri hɔ; na mmom kɔ Midonae asaase so; na hwɛ, wo nua Aaron ne Muloki nso ne Ama da afiase.",
                "3": "Afei ɛbaa sɛ mmerɛ a Amon tee yei no, ɔka kyerɛɛ Lamonae sɛ: Hwɛ, me nua ne anuanom gu afiase wɔ Midonae, na merekɔ na m’akɔyi wɔn.",
                "4": "Afei Lamonae ka kyerɛɛ Amon sɛ: Menim sɛ wobɛtumi ayɛ adeɛ nyina ara. Na mmom hwɛ, me ne wo bɛkɔ Midonae asaase so; ɛfiri sɛ ɔhene a ɔwɔ Midonae asaase so no a ne din de Antiomno no, yɛ m’adamfo; ɛno nti merebɛkɔ Midonae asaase no so na mede kɛterɛmadɛ akasa akyerɛ ɔhene no a ɔwɔ asaase no so no, na ɔbɛyi wo nuanom no afiri afiase. Afei Lamonae ka kyerɛɛ no sɛ: Hwan na ɔkakyerɛɛ wo sɛ wo nuanom gu afiase?",
                "5": "Na Amon see no sɛ: Obiara nka nkyerɛɛ me, gye sɛ Onyankopɔn nko ara; na ɔsee me sɛ—Kɔ na kɔyi wo nuanom no, ɛfiri sɛ wɔda afiase wɔ Midonae asaase so.",
                "6": "Afei mmerɛ a Lamonae tee yei no ɔmaa n’asomfoɔ no yɛɛ n’apɔnkɔ ne ne nteaseɛ nam krado.",
                "7": "Na ɔka kyerɛɛ Amon sɛ: Bra, me ne wo bɛkɔ Midonae asaase so, na ɛhɔ na mɛkoto aserɛ ɔhene no ama wɔayi wo nuanom afiri afiase.",
                "8": "Na ɛbaa sɛ mmerɛ a Amon ne Lamonae retu kwan akɔ hɔ no, wɔhyiaa Lamonae agya no a ɔyɛ ɔhene wɔ asaase no so nyina ara no.",
                "9": "Na hwɛ, Lamonae agya see no sɛ: Adɛn nti na wo amma aponotoɔ no ase saa da kɛseɛ no, mmerɛ a metoo pono maa me mmammarima no, ne me nkurɔfoɔ no?",
                "10": "Na ɔsan bisaa no sɛ: ɛhene na wone saa Nifaeni yi a ɔyɛ nkontompofoɔ asefoni yi mu baako rekɔ?",
                "11": "Na ɛbaa sɛ Lamonae kyerɛɛ no baabi a ɔrekɔ no yie, ɛfiri sɛ na ɔsuro sɛ ɔbɛfom no.",
                "12": "Na ɔsan nso kaa deɛ amma wantumi amfiri ɔno ara n’aheman mu no nyina ara kyerɛɛ no, na ɛno nti amma wantumi ankɔ n’agya aponotoɔ no ase no kyerɛɛ no.",
                "13": "Na afei mmerɛ a Lamonae bobɔɔ saa nneɛma yi nyina ara so kyerɛɛ no no, hwɛ, deɛ ɛyɛɛ no nnwa koraa ne sɛ n’agya bo fuu no, na ɔkaa sɛ: Lamonae, worekɔyi Nifaefoɔ yi a wɔyɛ nkontompofoɔ asefoɔ yi. Hwɛ, ɔyeree yɛn agyanom gyee wɔn ho nneɛma; na afei ne mma nso aba yɛn mu ama wɔde wɔn naadaa ne wɔn nkontoposɛm abɛdaadaa yɛn, ama wɔn nso wɔabɛyere yɛn nso bio agye yɛn agyapadeɛ.",
                "14": "Afei Lamonae agya hyɛɛ no sɛ ɔmfa n’akofena nkum Amon. Na ɔsan nso hyɛɛ no sɛ mma ɔnkɔ Midonae asaase so, na mmom ɔne no nsankɔ Ismael asaase so.",
                "15": "Na mmom Lamonae see no sɛ: merenkum Amon, ɛna me nsan m’akyiri nkɔ Ismael asaase so, na mmom mɛkɔ Midonae asaase so akɔyi Amon nuanom afiri efiase, na menim sɛ wɔyɛ nokwarefoɔ ne nokware Nyankopɔn no nkɔmhyɛfoɔ kronkron.",
                "16": "Afei mmerɛ a n’agya tee saa nsɛm yi no, ne bo fuu no, na ɔtwee n’akofena sɛ ɔde rebɛtwitwa no agu fam.",
                "17": "Na mmom Amon baa n’anim na ɔsee no sɛ: Hwɛ, nkum wo babarima; ɛfiri sɛ ɛyɛ sɛ ɔbɛtɔ kyɛn sɛ wo bɛto, na hwɛ, wasakyera afiri ne bɔne ho; na mmom sɛ wo tɔ saa mmerɛ yi mu wɔ w’abufuo mu a, wo kra nnya nkwagyeɛ.",
                "18": "Na bio nso, ɛhia sɛ wogyae deɛ wopɛ sɛ wo yɛ no; ɛfiri sɛ sɛ wokum wo babarima no a, ɔno a ɔyɛ nnipa a ɔnnifɔ no a ne mogya bɛsu afiri fam afrɛ Awurade ne Nyankopɔn, ama awerɛtɔ aba wo so; ɛfiri sɛ ɔnni fɔ na anhwɛ a na w’ayera wo kra.",
                "19": "Afei mmerɛ a Amon kaa saa nsɛm yi kyerɛɛ no no, ɔbuaa no sɛ: Menim sɛ sɛ mekum me babarima a, na maka mogya a edi bem agu; ɛfiri sɛ wo na wohwehwɛɛ sɛ wo bɛsɛe no.",
                "20": "Na ɔtenee ne nsa sɛ ɔrebɛkum Amon. Na mmom Amon gyinaa ne twɛdeɛ no anim na ɔsan nso twaa ne nsa ama wantumi amfa anyɛ hwee bio.",
                "21": "Afei mmerɛ a ɔhene no hunuu sɛ Amon bɛtumi akum no no, ɔhyɛɛ aseɛ sɛ ɔrekoto aserɛ Amon sɛ ɔmfa ne nkwa nkyɛ no.",
                "22": "Mmom Amon pagyaa n’akofena, na ɔsee no sɛ: Hwɛ, mɛtwitwa wo, gye sɛ wo ma kwan sɛ wɔnyi me nuanom no mfiri afiase.",
                "23": "Afei ɛnam sɛ ɔhene no suro sɛ ɔbɛhwere ne nkwa nti no, ɔkaa sɛ: Sɛ w’ankum me a biribiara a wobɛbisa me no mɛyɛ ama wo, de akɔsi m’ahennie fa mpo so.",
                "24": "Afei mmerɛ a Amon hunuu sɛ ne nsa aka deɛ ɔrehwehwɛ afiri ɔhene akɔkora no nkyɛn no, ɔsee no sɛ: Sɛ wo bɛma wɔayi me nuanom no afiri afiase, na wama Lamonae nso ada ho adi adeɛ wɔ n’aheman mu, na wobo mmfu no, na mmom wama no kwan ama wayɛ deɛ ɔno ara nim sɛ ɛyɛ na ɔpɛ sɛ ɔyɛ a ɛnneɛ merenkum wo; anyɛ saa deɛ a, mɛbɔ wo ahwe fam.",
                "25": "Afei mmerɛ a Amon kaa saa nsɛm yi no, ɔhene no ani hyɛɛ aseɛ gyee ɛnam ne nkwa nti.",
                "26": "Na mmerɛ a ɔhunuu sɛ Amon mpɛ sɛ ɔsɛe no no, na ɔsan hunuu ɔdɔ kɛseɛ nso a ɔwɔ ma ne babarima Lamonae no, ne ho dwirii no mmorosoɔ, na ɔsee no sɛ: Ɛnam sɛ yei ara na wahwehwɛ, sɛ mɛyi wo nuanom no, na mɛma me babarima Lamonae akɔ so adi n’adeɛ wɔ n’aheman mu no, hwɛ, mɛma me babarima no afa n’aheman no fiti saa mmerɛ yi de akɔsi afebɔɔ; na merenni ne so bio—",
                "27": "Na mɛma wɔayi wo nuanom no afiri afiase, na wone wo nuanom no bɛtumi aba me nkyɛn wɔ m’aheman mu; ɛfiri sɛ mɛpɛ pa ara sɛ mɛhunu wo. Na ɔhene no ho dwirii no yie wɔ nsɛm a ɔkaaɛ no ho, ne nsɛm nso a ne babarima Lamonae kaae no, ɛno nti na ɔpɛ sɛ ɔsua nsɛm no.",
                "28": "Na ɛbaa sɛ Amon ne Lamonae toaa wɔn akwantuo no so sɛ wɔrekɔ Midonae asaase so. Na Lamonae nyaa ɔhene no a ɔwɔ asaase no so anim animuonyam; ɛno nti wɔyii Amon nuanom no firii afiase.",
                "29": "Na mmerɛ a Amon hyiaa wɔn no ne werɛhooe yie, ɛfiri sɛ hwɛ na wɔda adagya na wɔn honam nso atwitwatwitwa ɛnam ntampehoma denden a na wɔde akyekyere wɔn no nti. Na ɔkɔm ne nsukɔm nso ade wɔn, ne amanehunu ahodoɔ nyina ara bi nso; nanso ne nyina ara akyiri no wɔnyaa abotarɛ wɔ wɔn amanehunu nyina ara mu.",
                "30": "Na sɛdeɛ ɛsiiɛ no, na ɛyɛ wɔn nkrabea sɛ wɔbɛkɔ akɔdi nkurɔfoɔ a wɔyɛ akomadenfoɔ ne ɛkɔnseneɛfoɔ kɛseɛ no nsa mu; ɛno nti wɔantie wɔn nsɛm no, na wɔyii wɔn firii mu, na wɔhwee wɔn, na wɔpamoo wɔn firii afiefie mu ne meamea so kɔsii sɛ wɔduruu Midonae asaase so; na ɛhɔ na wɔkyeree wɔn de wɔn kɔguu afiase, na wɔde ntampehoma denden kyekyeree wɔn, na wɔmaa wɔdaa afiase nna bebree na Lamonae ne Amon kɔgyee wɔn."
            },
            "21": {
                "intro": "Sei na Aaron, ne Muloki, ne wɔn nuanom kaa nsɛmpa no kyerɛɛ Lamanfoɔ no.",
                "1": "Afei mmerɛ a Amon ne ne nuanom dii mpaepaemu wɔ Lamanfoɔ asaase no hyeɛso hɔ no, hwɛ Aaron sii mu sɛ ɔrekɔ asaase a Lamanfoɔ frɛ hɔ Yerusalem no a wɔde too asaase no a wɔwoo wɔn agyanom wɔ so no; na ɛne Mormon hyeɛso bɔ mu wɔ akyiri kakra.",
                "2": "Afei Lamanfoɔ ne Amalɛkaefoɔ ne nkurɔfoɔ a wɔwɔ Amulɔn akyekyere kuropɔn kɛseɛ, a wɔfrɛ no Yerusalem.",
                "3": "Afei Lamanfoɔ no ankasa yɛ nkurɔfoɔ a wɔn aso yɛ den ara yie deɛ, nanso na Amalɛkaefoɔ no ne Amulɔnfoɔ no yɛ asoɔdenfoɔ kyɛn wɔn; ɛno nti wɔhyɛɛ Lamanfoɔ no nso sɛ wɔbɛyɛ wɔn akoma den ama wɔanyini wɔ atirimuɔdensɛm ne wɔn akyiwasɛm mu.",
                "4": "Na ɛbaa sɛ Aaron baa Yerusalem kuropɔn no mu, na ɔdii kan sɛ ɔreka nsɛmpa no akyerɛ Amalɛkaefoɔ no. Na ɔhyɛɛ aseɛ sɛ ɔreka nsɛmpa no akyerɛ wɔn wɔ wɔn nhyiadan no mu, ɛfiri sɛ wɔasisi nhyiadan sɛdeɛ Nehor kuo no nhyehyɛeɛ teɛ, ɛfiri sɛ na Amalɛkaefoɔ ne Amulɔnfoɔ no mu dodoɔ no ara ka Nehor kuo no nhyehyɛeɛ ho.",
                "5": "Ɛno nti, mmerɛ a Aaron kɔɔ nkurɔfoɔ no nhyiadan baako mu sɛ ɔrekɔka nsɛmpa no akyerɛ wɔn, na mmerɛ a ɔgu so rekasa akyerɛ wɔn no, hwɛ Amalɛkaeni bi a ɔwɔ hɔ sɔree na ɔhyɛɛ aseɛ sɛ ɔne no represo, kaa sɛ: ɛdeɛn na wadi ho adanseɛ yi? Wahunu ɔsoro bɔfoɔ anaa? Adɛn nti na yɛn deɛ abɔfoɔ nnyi wɔn ho adi nkyerɛ yɛn yi? Hwɛ nti saa nkurɔfoɔ yi nnyɛ apapafoɔ te sɛ wo nkurɔfoɔ yi anaa?",
                "6": "Woreka nso sɛ, gye sɛ yɛsakyerae anyɛ saa yɛbɛyera. Ɛyɛɛ dɛn na wo hunuu yɛn adwene ne yɛn akoma mu nsusuɛ? Ɛyɛɛ dɛn na wohunuu sɛ ɛwɔ sɛ yɛsakyera? Ɛyɛɛ dɛn na wohunuu sɛ yɛnnyɛ ateneneefoɔ? Hwɛ, yɛasisi kronkronbea, na yɛka yɛn ho bɔ mu hyia mu som Onyankopɔn. Yɛgyedi sɛ Onyankopɔn bɛgye nnipa nyina ara nkwa.",
                "7": "Afei Aaron see no sɛ: Wo gyedi sɛ Onyankopɔn Ba no bɛba abɛdi ama adasamma wɔ wɔn bɔne ho anaa?",
                "8": "Na ɔbarima no see no sɛ: Yɛnnye nni sɛ wonim adeɛ a ɛte sei. Yɛnnye saa nkwasea amamerɛ yi nni. Yɛnnye nni sɛ wonim nneɛma a ɛbɛba, ɛna yɛnnye nni nso sɛ mo agyanom ne yɛn agyanom nso nim biribi a ɛfa nneɛma a wɔkaa sɛ ɛbɛba no ho nsɛm.",
                "9": "Afei Aaron hyɛɛ aseɛ sɛ ɔrebuebue twerɛsɛm no ani so akyerɛ wɔn, wɔ nneɛma a ɛfa Kristo mmaeɛ ho, ne deɛ ɛfa awufoɔ wusɔreɛ nso ho, na biribiara nni hɔ a ɛbɛtumi adi ama adasamma gye sɛ ɛnam Kristo wuo, n’amanehunu, ne ne mogya mpata so.",
                "10": "Na ɛbaa sɛ mmerɛ a ɔhyɛɛ aseɛ sɛ ɔrekyerɛkyerɛ saa nneɛma yi mu akyerɛ wɔn no, wɔn bo fuu no; na wɔhyɛɛ aseɛ sɛ wɔregoro ne ho; na wɔantie nsɛm a na ɔreka no.",
                "11": "Ɛno nti, mmerɛ a ɔhunuu sɛ wɔrentie ne nsɛm no, ɔfirii wɔn hyiadan no mu, na ɔbaa akuraa bi wɔfrɛ hɔ Ani-Anti, na ɛhɔ na ɔhunuu sɛ Muloki reka nsɛmpa no akyerɛ wɔn; ne Ama ne ne nuanom nso. Na wɔne dodoɔ no ara peree so wɔ asɛm no ho.",
                "12": "Na ɛbaa sɛ wɔhunuu sɛ nkurɔfoɔ no bɛyɛ wɔn akoma den, ɛno nti wɔfirii hɔ baa Midonae asaase so. Na ɔkaa nsɛmpa no kyerɛɛ dodoɔ no ara, na kakraabi na ɛgyee nsɛm a wɔkyerɛkyerɛɛe wɔn no diiɛ.",
                "13": "Nanso, wɔde Aaron ne ne nuanom no mu binom too efiase, na wɔn a wɔkaae no dwane firii Midonae asaase so kɔɔ amantam a atwa hɔ ahyia no.",
                "14": "Na wɔn a wɔde wɔn too afiase no hunuu amane bebree, na Lamonae ne Amon bɛgyee wɔn, na wɔmaa wɔn aduane dii na wɔfiraa wɔn ntama.",
                "15": "Na wɔsan kɔɔ bio sɛ wɔrekɔka nsɛmpa no, na saa na wɔde yii wɔn firii afiase sɛdeɛ ɛdi kan no; na yei maa wɔhunuu amane.",
                "16": "Na wɔkɔɔ baabiara a Awurade Honhom no de wɔn kɔɔɛ, maa wɔkɔkaa Onyankopɔn asɛm no wɔ Amalɛkaefoɔ hyiadan biara mu, anaa sɛ wɔ baabi a Lamanfoɔ hyia mu biara a wɔgye wɔn no.",
                "17": "Na ɛbaa sɛ Awurade hyɛɛ aseɛ hyiraa wɔn ara maa wɔmaa dodoɔ no ara bɛhunuu nokware no ho nimdeɛ; aane, wɔmaa dodoɔ no ara gyaee wɔn bɔne, ne wɔn agyanom amammerɛ a na ɛnnyɛ nokware no mu.",
                "18": "Na ɛbaa sɛ Amon ne Lamonae sann wɔn akyiri firii Midonae asaase so baa Ismael asaase so, deɛ ɛyɛ wɔn ankasa agyapadeɛ asaase no.",
                "19": "Na ɔhene Lamonae amma kwan sɛ Amon nsom no, anaa sɛ ɔbɛyɛ ne somfoɔ.",
                "20": "Mmom ɔmaa wɔsisii nhyiadan wɔ Ismael asaase so; na ɔmaa ne nkurɔfoɔ, anaasɛ wɔn a ɔdi wɔn so no boaboaa wɔn ano hyiaa mu.",
                "21": "Na wɔn nti ɔdii ahurisie, na ɔkyerɛkyerɛɛ wɔn nneɛma bebree. Na ɔsan nso kakyerɛɛ wɔn sɛ wɔyɛ nkurɔfoɔ a wɔhyɛ n’ase na wɔyɛ nkurɔfoɔ a wɔde wɔn fawohodie ama wɔn, na wɔayi wɔn afiri n’agya a ɔyɛ ɔhene no nhyɛ ase; ɛfiri sɛ n’agya ama no kwan sɛ ɔni hene wɔ nkurɔfoɔ a wɔwɔ Ismael asaase ne asaase a atwa ho ahyia no nyina ara so.",
                "22": "Na ɔsan nso ka kyerɛɛ wɔn sɛ wɔwɔ fawohodie sɛ wɔsom Awurade wɔn Nyankopɔn wɔ wɔn pɛ so, wɔ baabiara a wɔwɔ, sɛ ɛyɛ nsaase a ɛhyɛ ɔhene Lamonae ahennie ase mpo.",
                "23": "Na Amon kaa nsɛmpa no kyerɛɛ ɔhene Lamonae nkurɔfoɔ no; na ɛbaa sɛ ɔkyerɛkyerɛɛ wɔn nneɛma a ɛfa tenenee ho nyina ara. Na ɔtuu wɔn fo aniberɛso da biara; na wɔtiee n’asɛm, na wɔpenee so sɛ wɔbɛdi Onyankopɔn mmaransɛm so."
            },
            "22": {
                "1": "Afei, mmerɛ a Amon gu so rekyerɛkyerɛ Lamonae nkurɔfoɔ no mmerɛ nyina ara no, yɛbɛsan yɛn akyiri akɔtoa Aaron ne ne nuanom no ho nsɛm no so; na mmerɛ a ɔfirii Midonae asaase so no, Honhom no de no kɔɔ Nifae asaase so, de no kɔɔ ɔhene no a ɔhwɛ asaase a ɛwɔ hɔ nyina ara so no fie gye Ismael asaase no, na ɔne Lamonae agya.",
                "2": "Na ɛbaa sɛ ɔne ne nuanom kɔɔ ɔhene no nkyɛn wɔ n’ahemfie hɔ, na ɔbɔɔ ne mu ase wɔ ɔhene no anim na ɔsee no sɛ: Hwɛ, O ɔhene, yɛyɛ Amon nuanom no a woyii yɛn firii afiase no.",
                "3": "Na afei O ɔhene, sɛ wo de yɛn nkwa kyɛ yɛn a yɛbɛyɛ wo asomfoɔ. Na ɔhene no see wɔn sɛ: Monsɔre na mede mo nkwa bɛkyɛ mo, na meremma kwan sɛ monyɛ me somfoɔ; mmom mɛhwɛ sɛ mo bɛyɛ m’apɛdeɛ ama me; ɛfiri sɛ mo nua barima Amon ayamuyɛ ne ne nsɛm akɛseɛ no ama m’adwene aha me, na mepɛ sɛ mehunu deɛ nti a ɔne mo amfiri Midonae amma ha.",
                "4": "Na Aaron see ɔhene no sɛ: Hwɛ, Awurade Honhom no afrɛ no wɔ baabi foforɔ, ɔkɔ Ismael asaase so rekɔkyerɛkyerɛ Lamonae nkurɔfoɔ no.",
                "5": "Afei ɔhene no see wɔn sɛ: Ɛdeɛn ne saa Awurade Honhom yi a moaka ho asɛm yi? Monhwɛ, yei ne adeɛ a ɛha me no.",
                "6": "Na ɛdeɛn nso ne asɛm a Amon aka yi—Sɛ wo bɛsakyera w’adwene a, wobɛnya nkwagyeɛ, na sɛ wansakyeraɛ w’adwene a wɔbɛtwa wo atwene ɛda a ɛdi akyire no.",
                "7": "Na Aaron buaa no see no sɛ: Wogyedi sɛ Onyankopɔn wɔ hɔ anaa? Na ɔhene no kaa sɛ Amalɛkaefoɔ no ka sɛ Onyankopɔn wɔ hɔ, na mama wɔn kwan sɛ wɔnsisi kronkronbea, ama wɔaboa wɔn ano ahyia mu asom no. Na afei woreka sɛ Onyankopɔn wɔ hɔ a, hwɛ mɛgye adi.",
                "8": "Na afei mmerɛ a Aaron tee saa asɛm yi no, n’akoma hyɛɛ aseɛ sɛ ɛredi dɛ na ɔkaa sɛ: Hwɛ; mesi so dua sɛ mmerɛ a wote ase yi deɛ, O ɔhene, Onyankopɔn wɔ hɔ.",
                "9": "Na ɔhene no kaa sɛ: Onyankopɔn ne saa Honhom Kɛseɛ no a ɔde yɛ agyanom firii Yerusalem asaase so baae no anaa?",
                "10": "Na Aaron see no sɛ: Aane, ɔne saa Honhom Kɛseɛ no, na ɔno na ɔbɔɔ nneɛma a ɛwɔ ɔsoro ne asaase so nyina ara. Wogye yei di anaa?",
                "11": "Na ɔkaa sɛ: Aane, megye di sɛ Honhom Kɛseɛ no na ɔbɔɔ nneɛma nyina ara, na mepɛ sɛ woka saa nneɛma yi ho nsɛm kyerɛ me, na ama magye wo nsɛm adi.",
                "12": "Na ɛbaa sɛ mmerɛ a Aaron hunuu sɛ ɔhene no bɛgye ne nsɛm adi no, ɔhyɛɛ aseɛ kenkann twerɛsɛm no kyerɛɛ ɔhene no fiti mmerɛ a wɔbɔɔ Adam—sɛdeɛ Onyankopɔn bɔɔ nnipa tesɛ ne sɛso, na Onyankopɔn maa no mmaransɛm, na ɛnam mmaratoɔ nti adasamma hwee ase.",
                "13": "Na Aaron kyerɛkyerɛɛ no twerɛsɛm no mu fiti mmerɛ a ɔbɔɔ Adam, na ɔkyerɛkyerɛɛ no adasamma ahweaseɛ, ne wɔn honam tebea mu ne dima ho nhyehyɛeɛ no nso mu, deɛ wɔsiesiee too ho fiti wiase ahyɛaseɛ wɔ Kristo mu, ama obiara a ɔbɛgye ne din adi.",
                "14": "Na ɛnam sɛ adasamma ahwe ase nti, ɔno ara ntumi nnyɛ biribiara ɛsɔ ani mma ɔno ara ankasa ne ho; mmom Kristo amanehunu ne ne wuo no yɛ mpata ma wɔn bɔne, ɛnam gyedie ne nsakyeraɛ, ne deɛ ɛkeka ho biara mu; na ɔbubu owuo mpokyerɛ mu, na wumena nnya nkonimdie biara, na ama animuonyam mu anidasoɔ amene owuo ano borɔ; na Aaron kyerɛkyerɛɛ saa nneɛma yi nyina ara mu kyerɛɛ ɔhene no.",
                "15": "Na ɛbaa sɛ Aaron kyerɛkyerɛɛ saa nneɛma yi mu kyerɛɛ no wieeɛ no, ɔhene no kaa sɛ: ɛdeɛn na menyɛ a mɛnya saa nkwa a ɛnniawieɛ yi a waka ho asɛm yi? Aane, ɛdeɛn na mɛyɛ ama Onyankopɔn awo me, na watutu saa atirimuɔden honhom a agye nhini wɔ me bo so yi, na manya ne honhom, ama ɛdɛ ahyɛ me ma, ama wantwa me antwenee wɔ ɛda a ɛdi akyire no mu? Hwɛ, ɔse, mɛgyae m’ahodeɛ nyina ara mu, aane, mede m’ahennie bɛto hɔ, ama manya saa ɛdɛ kɛseɛ yi.",
                "16": "Mmom Aaron see no sɛ: Sɛ wopɛ saa adeɛ yi a, na sɛ wobɛbɔ wo mu ase wɔ Onyankopɔn anim a, aane, sɛ wo bɛsakyera afiri wo bɔne nyina ara ho, na wabɔ wo mu ase wɔ Nyankopɔn anim, na wabɔ ne din wɔ gyedie mu, na wagye adi sɛ wo nsa bɛka a, ɛnneɛ wo nsa bɛka anidasoɔ no a worehwehwɛ no.",
                "17": "Na ɛbaa sɛ mmerɛ a Aaron kaa saa nsɛm yi no, ɔhene no bɔɔ ne mu ase wɔ Awurade anim, wɔ ne nkotodwe anim; aane, ɔdaa fam mpo, na ɔsuui dendennden kaa sɛ:",
                "18": "O Onyankopɔn, Aaron aka akyerɛ me sɛ Onyankopɔn bi wɔ hɔ; na sɛ Onyankopɔn bi wɔ hɔ deɛ a, na sɛ wo ne Nyankopɔn no a, yi wo ho adi kyerɛ me, ɛnneɛ na mɛpo me bɔne nyina ara ama mahunu wo, ama wanyane me afiri owuo mu, na wagye me nkwa nna a ɛdi akyire no. Na afei mmerɛ a ɔhene no kaa saa nsɛm yi no, ɔhwee hɔ sɛdeɛ wawuo no.",
                "19": "Na ɛbaa sɛ n’asomfoɔ no tuu mmirika kɔkaa deɛ ato ɔhene no nyina ara kyerɛɛ ɔhemaa no. Na ɔbaa ɔhene no hɔ; na mmerɛ a ɔhunuu no sɛ ɔda hɔ sɛdeɛ wawuo no, na Aaron nso ne ɔnuanom gyina hɔ sɛdeɛ wɔn na wɔayɛ ama wahwe ase no, ne bo fuu wɔn, na ɔhyɛɛ n’asomfoɔ anaa sɛ ɔhene n’asomfoɔ no sɛ wɔmfa wɔn nkɔ kum wɔn.",
                "20": "Afei na asomfoɔ no ahunu deɛ ɛmaa ɔhene no hwee ase no, ɛno nti wɔampɛ sɛ wɔde wɔn nsa bɛka Aaron ne ne nuanom no; na wɔsrɛɛ ɔhemaa no sɛ: ɛdeɛn nti na wɔahyɛ yɛn sɛ yɛn nkum saa mmarima yi, na hwɛ wɔn mu baako mpo ne branee nkyɛn yɛn nyina ara? Ɛno nti yɛbɛtotɔ wɔ wɔn anim.",
                "21": "Afei mmerɛ a ɔhemaa no hunuu sɛ asomfoɔ no suro no, ɛhuu kɛseɛ hyɛɛ aseɛ kaa ɔno nso, anyɛ a mmusuo bi aba ne so. Na ɔhyɛɛ n’asomfoɔ no sɛ wɔnkɔ nkɔfrɛ nkurɔfoɔ mmra ama wɔatumi akum Aaron ne ɔnuanom.",
                "22": "Afei mmerɛ a Aaron hunuu sɛ ɔhemaa no awe ataa so no, na ɔno nso nim nkurɔfoɔ no akoma den no, ɔsurooe sɛ anhwɛ a nkurɔfokuo no bɛboa wɔn ano aba, ama apereapereɛ ne basabasayɛ aba wɔn mu; ɛno nti ɔtenee ne nsa wɔ ɔhene no so maa no so firii fam hɔ, na ɔsee no sɛ: Sɔre. Na ɔgyinae ne nan so, na ɔnyaa ahoɔden.",
                "23": "Afei ɔyɛe saa adeɛ yi wɔ ɔhemaa no ne asomfoɔ no mu bebree anim. Na mmerɛ a wɔhunuu saa no, wɔn ho dwirii wɔn yie, na ɛhuu hyɛɛ aseɛ kaa wɔn. Na ɔhene no sɔre gyinaa hɔ, na ɔhyɛɛ aseɛ kasa kyerɛɛ wɔn. Na ɔkasa kyerɛɛ wɔn ara maa ne fiefoɔ nyina ara sakyera baa Awurade hɔ.",
                "24": "Afei na nkurɔfokuo aboa wɔn ano wɔ hɔ ɛnam ɔhemaa no mmara no nti, na wɔhyɛɛ aseɛ nwiinwii keseɛ ara yie wɔ wɔn mu ɛnam Aaron ne ne nuanom nti.",
                "25": "Na mmom ɔhene no sɔre gyinaa wɔn mu na ɔkyerɛkyerɛɛ wɔn. Na wɔnyaa abodwoɛ maa Aaron ne wɔn a wɔka neho no ho.",
                "26": "Na ɛbaa sɛ mmerɛ a ɔhene no hunuu sɛ nkurɔfoɔ no bo adwoɔ no, ɔsee Aaron ne ne nuanom no sɛ wɔn mmra mmɛgyina nkurɔfokuo no mfimfini na wɔnka nsɛm no nkyerɛ wɔn.",
                "27": "Na ɛbaa sɛ ɔhene no soma maa wɔbɔɔ dawuro wɔ asaase no so nyina ara, wɔne nkurɔfoɔ a wɔwɔ n’asaase no so nyina ara a atwa wɔn ho ahyia nyina ara mu, apueɛ ne atɔeɛ afa mu deɛ ɛkyɛ Sarahɛmla asaase mu a ɛyɛ ɛserɛ teaa a ɛtrɛ fiti ɛserɛ no apueɛ mpo de rekɔ ɛpo no atɔeɛ afa mu, ne mpoano hyeɛso hɔ, ne ɛserɛ a ɛda Sarahɛmla asaase no atifii afa mu de fa Mantae hyeɛ so wɔ asubɔntene Sidon tiri, fiti apueɛ tene kɔ atɔɛ—na sei na ɔde kyɛɛ Lamanfoɔ ne Nifaefoɔ mu mmienu.",
                "28": "Afei Lamanfoɔ no mu dodoɔ no a wɔyɛ anihafoɔ no tenaa ɛserɛ no so, na wɔte ntomadan mu; na wɔabɔ apete wɔ ɛserɛ no atɔeɛ hɔ, wɔ Nifae asaase so; aane, ne Sarahɛmla asaase no atɔeɛ hɔ nso, wɔ mpoano hyeɛso hɔ, ne Nifae asaase no atɔɛ afa mu hɔ, wɔ baabi a ahyɛaseɛ no na ɛyɛ wɔn agyanom agyapadeɛ asaase a ɛdi kan no, na yei ne ɛhyeɛ a ɛda mpoano hɔ.",
                "29": "Na Lamanfoɔ dodoɔ no ara nso wɔ mpoano apueɛ afa mu hɔ, baabi a Nifaefoɔ pamoo wɔn no. Na yei na ɛmaa ɛkaa kakra ara bi na anka Lamanfoɔ no atwa Nifaefoɔ no ho ahyia; nanso Nifaefoɔ no afa nsaase a ɛwɔ atifi afa mu hɔ a atwa ɛserɛ no ho ahyia nyina ara, wɔ asubɔntene Sidom atifi afa mu, fiti apueɛ de kɔpem atɔeɛ, de twa ɛserɛ no afa mu hɔ ahyia, fiti atifi, mpo debɛsi asaase a wɔfrɛ hɔ Dodoɔ no so.",
                "30": "Na ɛda asaase a wɔfrɛ no Amanfo no hyeɛ so, ɛda atifi afa mu yie ara maa mpo ɛba asaase a anka nnipa bebree wɔ so na wɔasɛe wɔn no a yɛaka wɔn nnompe ho asɛm dada no, deɛ nkurɔfoɔ a wɔfiri Sarahɛmla kɔpuee hɔ no, baabi a wɔdii kan soeɛ no.",
                "31": "Na wɔfirii hɔ baa ɛserɛ no anaafoɔ afa mu hɔ. Ɛno na ɛmaa wɔfrɛɛ asaase a ɛda atifi afa mu hɔ no Amanfo no, na asaase a ɛda anaafoɔ hɔ no wɔfrɛɛ no Dodoɔ, na ɛhɔ yɛ ɛserɛ a ɛwura mu mmoa akɛseɛ a wɔyɛ kekakeka ahodoɔ nyina ara wɔ, wɔn mu bi firi asaase a ɛde rekɔ atifi afa mu hɔ bɛhwehwɛ aduane.",
                "32": "Na afei Nifaeni de da koro ne ɛfa pɛ na ɛtu kwan fiti Dodoɔ hɔ akɔ Amanfo so hɔ, fiti apueɛ de kɔ ɛpo a ɛwɔ atɔeɛ hɔ; na aka kakra ara bi ama nsuo atwa Nifaefoɔ asaase ne Sarahɛmla asaase so ahyia, ɛhɔ na asaase ketewa bi da asaase a ɛwɔ atifi ne asaase a ɛwɔ anaafoɔ nta mu.",
                "33": "Na ɛbaa sɛ Nifaefoɔ no kɔtenaa Dodoɔ asaase no so, mpo fiti apuɛ de kɔsi ɛpo no atɔeɛ afa mu, na sei na Nifaefoɔ no firi wɔn nyansa mu, ne wɔn awɛnfoɔ ne wɔn asraafoɔ mu, sii Lamanfoɔ no kwan wɔ anaafoɔ afa mu hɔ ama yei amma wɔn nsa anka asaase a ɛda atifi afa mu ama wɔantrɛ ankɔ atifi afa mu hɔ.",
                "34": "Ɛno nti Lamanfoɔ no nsa ntumi nka asaase biara bio gye sɛ Nifae asaase no so, ne ɛserɛ a atwa ho ahyia no. Afei yei ne Nifaefoɔ nyansa, ɛfiri sɛ na Lamanfoɔ no yɛ wɔn atamfo, wɔrenhwɛ mma wɔn nnhunu amane wɔ kwan biara so, na afei nso ama wɔn anya ɔman a wɔbɛdwane akɔ so, sɛdeɛ wɔpɛ.",
                "35": "Na afei me, maka sei awie no, mɛsane akɔ Amon ne Aaron, Omna ne Himnae, ne wɔn nuanom asɛmpatrɛ no ho nsɛm so bio."
            },
            "23": {
                "1": "Hwɛ, afei ɛbaa sɛ Lamanfoɔ hene no maa wɔbɔɔ dawuro wɔ ne nkurɔfoɔ nyina ara mu, sɛ ɛmma wɔmfa wɔn nsa nka Amon, anaa Aaron, anaa Omna, anaa Himnae, anaa wɔn nuanom no a wɔbɛkɔ akɔka Onyankopɔn asɛm no wɔ baabiara a wɔbɛkɔ biara, wɔ asaase no afa mu baabiara.",
                "2": "Aane, ɔhyɛɛ mmara maa wɔn, sɛ mma wɔmfa wɔn nsa nka wɔn nnkyekyere wɔn, anaa mma wɔmfa wɔn ngu afiase; anaa wɔnto ntasuo ngu wɔn so, anaa wɔmmo wɔn, anaa wɔmpamo wɔn mfiri wɔn nhyiadan mu, anaa wɔntwa wɔn mpiren; na wɔnsi wɔn aboɔ nso, na mmom wɔmma wɔn kwan ma wɔmera wɔn afiefie, ne wɔn tɛmpol no nso mu, ne wɔn kronkronbea mu.",
                "3": "Na yei bɛma wɔatumi akɔ baabiara a wɔpɛ akɔka asɛm no, ɛfiri sɛ ɔhene no asakyera aba Awurade hɔ, ne ne fiefoɔ nyina ara; ɛno nti ɔmaa wɔbɔɔ dawuro wɔ ne nkurɔfoɔ no mu wɔ asaase no so nyina ara, ama biribiara ansi Nyankopɔn asɛm no kwan, na mmom akɔ asaase no so nyina ara, ama ne nkurɔfoɔ no atumi ahunu deɛ ɛfa wɔn agyanom atirimuɔden amammerɛ no, na ama wɔn ahunu sɛ wɔn nyina ara yɛ anuanom, na ɛnsɛ sɛ wɔdi awu anaa wɔfom adeɛ anaa wɔbɔ korɔnoo, anaa wɔbɔ adwamman, anaa wɔyɛ atirimuɔdensɛm biara.",
                "4": "Na afei ɛbaa sɛ mmerɛ a ɔhene no maa wɔbɔɔ saa dawuro no, Aaron ne ne nuanom asɛmpatrɛfoɔ no firii kuropɔn koro so kɔ kuropɔn koro so, firii asɔrefie koro mu kɔ koro mu, tetee nsɔre, na wɔsii asɔfoɔ ne akyerɛkyerɛfoɔ wɔ Lamanfoɔ no mu wɔ asaase no so nyina ara, sɛ wɔnka nyamesɛm na wɔnkyerɛkyerɛ Onyankopɔn asɛm no wɔ wɔn mu; na sei na wɔhyɛɛ aseɛ sɛ wɔredi nkonim.",
                "5": "Na wɔtwee mpempem maa wɔbɛhunuu Awurade ho nimdeɛ, aane, wɔmaa mpempem bɛgyee Nifaefoɔ amammerɛ no diiɛ, na wɔkyerɛkyerɛɛ wɔn twerɛtohɔsɛm ne mkɔmhyɛ a wɔde gyaa wɔn firi tete de bɛsi saa mmerɛ no mu.",
                "6": "Na sɛ ɛyɛ nokware sɛ Awurade te ase yi saa ara nso na ɛyɛ nokware sɛ dodoɔ no ara a wɔgyee diiɛ no, anaa sɛ dodoɔ ara a wɔnam Amon ne ne nuanom asɛmpatrɛfoɔ no nsɛmpa a wɔreka no so nyaa nokware no ho nimdeɛ, sɛdeɛ yikyerɛ honhom ne nkɔmhyɛ, ne Onyankopɔn tumi a ɛreyɛ nkɔnyaa wɔ wɔn mu teɛ no—aane, Mese mo sɛ, sɛ Awurade te ase yi, Lamanfoɔ dodoɔ ara a wɔgyee wɔn nsɛm no diiɛ no na wɔsakyeraae baa Awurade hɔ na wanyae ara da.",
                "7": "Na wɔbɛyɛɛ ateneneefoɔ; na wɔde wɔn akodeɛ a wɔde tee atua no guu fam, sɛ wɔrenko ntia Onyankopɔn anaa wɔn nuanom no mu biara bio.",
                "8": "Afei yeinom ne wɔn a wɔsakyeraae baa Awurade hɔ.",
                "9": "Lamanfoɔ nkurɔfoɔ no a na wɔwɔ Ismael asaase so no;",
                "10": "Na afei nso Lamanfoɔ nkurɔfoɔ a na wɔwɔ Midonae asaase so no;",
                "11": "Na afei nso Lamanfoɔ nkurɔfoɔ a na wɔwɔ Nifae kuropɔn no mu no;",
                "12": "Na afei nso Lamanfoɔ nkurɔfoɔ a na wɔwɔ Silom asaase so, ne wɔn a na wɔwɔ Semlon asaase so, ne Lemuel, kuropɔn no mu, ne Simnilom kuropɔn no mu.",
                "13": "Na yeinom ne Lamanfoɔ no a wɔsakyeraae na wɔbaa Awurade hɔ no ne wɔn nkuropɔn din; na yeinom ne wɔn a wɔde wɔn akodeɛ a wɔde tee atua guu fam, aane, wɔn akodeɛ a wɔde kɔ ako; na wɔn nyina ara yɛ Lamanfoɔ.",
                "14": "Na Amalɛkaefoɔ no ansakyera, gye sɛ nnipa baako pɛ; ɛna Amulɔnfoɔ no mu biara nso ansakyeraɛ; na mmom wɔyɛɛ wɔn akoma den, na Lamanfoɔ no nso a wɔte asaase no baabi a wɔte no nso pirimm wɔn akoma, aane, ne wɔn nkuraase nyina ara ne wɔn nkuropɔn nyina ara mu.",
                "15": "Ɛno nti yɛabobɔ Lamanfoɔ nkuropɔn a wɔsakyeraaeɛ na wɔbɛhunuu nokware nimdeɛ no, na wɔasesaae no nyina ara din.",
                "16": "Na afei ɛbaa sɛ ɔhene no ne wɔn a wɔasesa no pɛɛ sɛ wɔnya din, ama nsonsonoɛ aba wɔne wɔn nuanom ntam; ɛno nti ɔhene no ne Aaron ne wɔn asɔfoɔ no mu dodoɔ no kaa wɔn tiri bɔɔ mu dwendwenee ɛdin a wɔmfa nto wɔn so, ama wɔabɛyɛ soronko.",
                "17": "Na ɛbaa sɛ wɔfrɛɛ wɔn din Anti-Nifae-Lihaefoɔ; na saa din yi na wɔde frɛɛ wɔn na wɔamfrɛ wɔn Lamanfoɔ bio.",
                "18": "Na wɔhyɛɛ aseɛ sɛ wɔreyɛ nkurɔfoɔ a wɔpɛ adwumaden, aane, na wɔne Nifaefoɔ no bɛnyaa ayɔnkofa; ɛno nti, wɔne wɔn dii nkutaho, na Onyankopɔn nomee no anni wɔn akyiri bio."
            },
            "24": {
                "1": "Na ɛbaa sɛ Amalɛkaefoɔ ne Amulɔnfoɔ ne Lamanfoɔ a na wɔwɔ Amulɔn asaase so, ne Helam asaase so nso no, ne wɔn a na wɔwɔ Yerusalem asaase so no, na ne tiatwa mu ne sɛ, nsaase a atwa ho ahyia no nyina ara a wɔnyaa nsesaɛ no na wɔamfa Anti-Nifae-Lihae din anto wɔn so no, Amalɛkaefoɔ ne Amulɔnfoɔ kanyan wɔn maa wɔn bo fuu wɔn nuanom.",
                "2": "Na ɛtan a wɔtan wɔn no yɛɛ kɛseɛ mmorosoɔ, mpo maa wɔhyɛɛ aseɛ tee wɔn hene no so atua, maa wɔampɛ sɛ ɔbɛdi wɔn so hene, ɛno nti, wɔfaa wɔn akodeɛ kɔɔ Anti-Nifae-Lihae nkurɔfoɔ no so.",
                "3": "Afei ɔhene no de ahennie no maa ne babarima, na ɔfrɛɛ no Anti-Nifae-Lihae.",
                "4": "Na ɔhene no wuii wɔ saa afe no a Lamanfoɔ no hyɛɛ aseɛ sɛ wɔreboaboa wɔn ho ne Onyankopɔn nkurɔfoɔ abɛko no mu.",
                "5": "Afei mmerɛ a Amon ne ne nuanom ne wɔn a wɔne wɔn baaɛ no hunuu sɛ Lamanfoɔ no reboaboa wɔn ho de akɔsɛe wɔn nuanom no, wɔbaa Midian asaase so na Amon hyiaa ne nuanom nyina ara; na wɔfiri hɔ no, wɔbaa Ismael asaase so sɛ wɔne Lamonae ne ne nua barima Anti-Nifae-Lihae nso rebɛtu agyina na wɔadwendwene adeɛ a wɔbɛyɛ de abɔ wɔn ho ban wɔ Lamanfoɔ no ho.",
                "6": "Na na ɔkra baako mpo nni nkurɔfoɔ a na wɔasesa aba Awurade hɔ no mu nyina ara mu no ampɛ sɛ ɔbɛfa akodeɛ na ɔne ne nuanom akɔko; daabi, wɔampɛ mpo sɛ wɔbɛyɛ ahoboa biara de akɔko; aane, na wɔn hene nso hyɛɛ wɔn sɛ mma wɔnnyɛ.",
                "7": "Na, yei ne nsɛm a ɔka kyerɛɛ ne nkurɔfoɔ no a ɛfa asɛm yi ho: Meda me Nyankopɔn ase, me nkurɔfoɔ adɔfoɔ, sɛ yɛn Nyankopɔn kokoroko nam n’adɔyɛ so asoma yɛn nuanom Nifaefoɔ yi ama wɔaba yɛn nkyɛn sɛ wɔmmɛka nsɛmpa no nkyerɛ yɛn ama yɛahunu yɛn agyanom atirimuɔden amammerɛ no.",
                "8": "Na hwɛ, meda me Nyankopɔn kokoroko no ase sɛ wama yɛn ne honhom no kakra ama ayɛ yɛn akoma mmerɛ, ama yɛne yɛn nuanom Nifaefoɔ yi ahyɛ aseɛ redi nkutaho.",
                "9": "Na hwɛ, me nso meda me Nyankopɔn ase sɛ wabue saa nkutahodie kwan yi ato hɔ na yɛahunu yɛn bɔne ne awudie bebree a yɛadi.",
                "10": "Na meda me Nyankopɔn ase bio, aane, me Nyankopɔn kokoroko no, sɛ wama yɛasakyera wɔ saa nneɛma yi ho, na ebio nso sɛ ɔde yɛn bɔne bebree yi ne awudie a yɛadi akyɛ yɛn, na ɔnam ne Ba no ahoteɛ so ayi yɛn afɔdie afiri yɛn akoma mu.",
                "11": "Na afei monhwɛ, me nuanom, akɔyɛ sɛdeɛ yɛbɛtumi ayɛ nyina ara ne sɛ (ɛfiri sɛ na yɛn na adasamma mu no, yɛayera paa) yɛbɛsakyera wɔ yɛn bɔne nyina ara ho ne awudie bebree a yɛadi ho, na yɛama Onyankopɔn ayi afiri yɛn akoma mu, ɛfiri sɛ yei ara na yɛbɛtumi ayɛ de asakyera yie wɔ Onyankopɔn anim ama no ayi yɛn ho nkekaawa afiri hɔ—",
                "12": "Afei me nuanom adɔfoɔ pa, ɛnam sɛ Onyankopɔn ayi yɛn nkekaawa afiri hɔ yi, na yɛn akofena ho ate yi, ɛnneɛ momma yɛmfa yɛn nuanom mogya nkeka yɛn akofena ho bio.",
                "13": "Hwɛ mese mo sɛ, Daabi, moma yɛmfa yɛn akofena nsie amma yɛn nuanom mogya ankeka so; ɛfiri sɛ ɛbia na sɛ yɛma nkekaawa ba yɛn akofena no so bio a, ɛrentumi nhohoro mma ɛho nte bio wɔ yɛn Nyankopɔn kokoroko no Ba no mogya a ɔbɛhwie agu de ayɛ mpata ama yɛn bɔne no.",
                "14": "Na Onyankopɔn kokoroko no ahunu yɛn mmɔbɔ, na wama yɛahunu saa nneɛma yi ama yɛanyera; aane, na wama yɛahunu saa nneɛma yi dada, ɛfiri sɛ ɔdɔ yɛn akra nso sɛdeɛ ɔde dɔ yɛn mma no; ɛno nti, ɔnam n’ahummɔborɔ so ama n’abɔfoɔ abɛsera yɛn, ama yɛahunu nkwagyeɛ ho nhyehyɛeɛ no na daakye nso yɛn abusuasantene ahunu.",
                "15": "O, yɛn Nyankopɔn yɛ mmɔborɔhunufoɔ! Na afei monhwɛ, ɛnam sɛ yɛberɛɛ yie ansaa na yɛretumi ayi yɛn nkekaawa afiri yɛn ho no, na yɛn akofena so ate yi, momma yɛmfa nsie ama ɛho akɔ so ate ama adi adanseɛ akyerɛ yɛn Nyankopɔn wɔ ɛda a ɛdi akyire no mu, anaasɛ wɔ ɛda a wɔde yɛn bɛba abɛgyina n’anim ama wabu yɛn atɛn no, sɛ yɛamfa yɛn nuanom mogya ankeka yɛn akofena so fiti mmerɛ a ɔde n’asɛm no maa yɛn ma ɛnam so tee yɛn ho no.",
                "16": "Na afei, me nuanom, sɛ yɛn nuanom no rehwehwɛ sɛ wɔbɛsɛe yɛn a,monhwɛ, yɛde yɛn akofena bɛsie, aane, yɛbɛsie no wɔ ɛfam fee, ama ɛho adaso ate, ama adi adanseɛ sɛ yɛamfa anyɛ hwee da, wɔ ɛda a ɛdi akyire no mu, na sɛ yɛn nuanom sɛe yɛn a, monhwɛ yɛbɛkɔ yɛn Nyankopɔn nkyɛn na ɔbɛgye yɛn nkwa.",
                "17": "Na afei ɛbaa sɛ mmerɛ a ɔhene no kaa nsɛm yi wieeɛ no, na nkurɔfoɔ no nyina ara boaa wɔn ano no, wɔfaa wɔn akofena, ne wɔn akodeɛ a wɔde kaa nnipa mogya guiɛ no nyina ara, na wɔsiee no fam fee.",
                "18": "Na wɔyɛɛ yei, ɛfiri sɛ, wɔn adwene mu no na ɛyɛ adansedie ma Onyankopɔn, ne nnipa nso sɛ wɔremfa akodeɛ nka nnipa mogya nngu bio da; na wɔyɛɛ yei, de yɛɛ awerɛhyɛm ne apam kyerɛɛ Onyankopɔn, sɛ mmom sɛ wɔbɛka wɔn yɔnko mogya agu deɛ a, ɛneɛ wɔbɛgyae wɔn ankasa wɔn nkwa mu; na sɛ wɔbɛgye afiri ɔnua bi nsam deɛ a, ɛneɛ anka wɔn ankasa de bɛma no; na sɛ wɔbɛsɛe wɔn nna wɔ aniha mu deɛ, wɔde wɔn nsa bɛyɛ adwuma mmorosoɔ.",
                "19": "Na yei ma yɛhunu sɛ, mmerɛ a Lamanfoɔ no gye diiɛ no na wɔhunuu nokware no, wɔgyinaa pintinn na wɔpɛɛ sɛ wɔbɛhunu amaneɛ de akɔ owuo mu mpo sene sɛ wɔbɛyɛ bɔne; na yɛhunuu sɛ wɔsiee wɔn asomdwoeɛ akodeɛ anaa sɛ wɔsiee wɔn akodeɛ, anaa sɛ wɔsiee wɔn akodeɛ de hwehwɛ asomdwoeɛ.",
                "20": "Na ɛbaa sɛ wɔn nuanom, Lamanfoɔ no boaboaa wɔn ho sɛ wɔrekɔko, na wɔbaa Nifae asaase so sɛ wɔrebɛsɛe ɔhene no, na wɔde foforɔ asi n’anan mu, na wɔasɛe Anti-Nifae-Lihae nkurɔfoɔ no nso afiri asaase no so.",
                "21": "Afei mmerɛ a nkurɔfoɔ no hunuu sɛ wɔreba wɔn so no, wɔkɔɔ sɛ wɔrekɔhyia wɔn kwan, na wɔdaa fam wɔ wɔn anim, na wɔhyɛɛ aseɛ sɛ wɔrebɔ Awurade din; na sei na na wɔdeda fam hɔ na Lamanfoɔ no baaɛ na wɔbɛto hyɛɛ wɔn so, na wɔhyɛɛ aseɛ sɛ wɔde wɔn akofena rekumkum wɔn.",
                "22": "Na sɛ wɔne wɔn ampere so no nti no, wɔkumm wɔn mu apem ne enum; na yɛnim sɛ wahyira wɔn, ɛfiri sɛ wɔne wɔn Nyankopɔn akɔtena.",
                "23": "Afei mmerɛ a Lamanfoɔ no hunuu sɛ wɔn nuanom no nne mfiri wɔn akofena ano anaa sɛ wɔn nnane wɔn ho nkɔ wɔn nsa nifa anaasɛ wɔn bɛnkum so, na mmom wɔda fam hɔ kɔsii sɛ wɔbɛyera, na mmerɛ a wɔreyera wɔ akofena ano no mpo na wɔreyi Nyankopɔn ayɛ—",
                "24": "Afei mmerɛ a Lamanfoɔ no hunuu saa no wɔgyaee sɛ wɔrekumkum wɔn; na wɔn dodoɔ no ara na awerɛhoɔ hyɛɛ wɔn akoma mu ma wɔ wɔn nuanom a wɔatɔ wɔ akofena ano no, na wɔnyaa adwene sakyera wɔ nneɛma a wɔayɛ no ho.",
                "25": "Na ɛbaa sɛ wɔtoo wɔn akodeɛ no guui, na wɔampɛ sɛ wɔbɛfa bio, ɛfiri sɛ na awerɛhoɔ aka wɔn wɔ awudie a wɔadi no ho; na wɔdaa fam mpo te sɛdeɛ wɔn nuanom no ayɛ no hwɛɛ sɛ wɔn a wɔamema wɔn nsa so de rekumkum wɔn no bɛnya ahummɔborɔ anaa.",
                "26": "Na ɛbaa sɛ nkurɔfoɔ a wɔbɛkaa Nyankopɔn nkurɔfoɔ ho no dɔɔso kyɛn wɔn a wɔakum wɔn no; na wɔn a wɔakum wɔn no yɛ ateneneefoɔ, ɛno nti akyinnyeɛ biara nni ho, yɛnim sɛ wɔagye wɔn nkwa.",
                "27": "Na atirimuɔdenni biara nni wɔn a wɔkum wɔn no mu; mmom nnipa a wɔboro apem na wɔnyaa nokware no ho nimdeɛ; yei ma yɛhunu sɛ Awurade nam akwan bebree so ma ne nkurɔfoɔ nya nkwagyeɛ.",
                "28": "Afei Lamanfoɔ a wɔkumm wɔn nuanom no mu dodoɔ no ara yɛ Amalɛkaefoɔ ne Amulɔnfoɔ, na wɔn mu dodoɔ no ara na dɔm Nehor kuo no.",
                "29": "Afei wɔn a wɔbɛkaa Awurade nkurɔfoɔ no ho no mu biara nni hɔ a na ɔyɛ Amalɛkaefoɔ anaa Amulɔnfoɔ, anaa wɔka Nehɔ kuo no ho, mmom wɔn a wɔyɛ Laman ne Lemuel asefoɔ.",
                "30": "Na yei ma yɛhunu no pefee sɛ nkurɔfoɔ a Onyankopɔn Honhom ama wɔn adwene mu abue pɛn, na wɔanya nimdeɛ kɛseɛ wɔ nneɛma a ɛfa tenenee ho no, sɛ wɔhwe ase wɔ bɔne ne mmaratoɔ mu a; wɔn akoma yɛ den mmorosoɔ, na wɔn tebea bɛsɛe kyɛn sɛ anka wɔnnim saa nneɛma yi da koraa."
            },
            "25": {
                "1": "Na hwɛ afei ɛbaa sɛ saa Lamanfoɔ no bo fuu mmorosoɔ ɛfiri sɛ wɔakumkum wɔn nuanom; ɛno nti wɔkaa ntam sɛ wɔbɛyɛ Nifaefoɔ no bi ahyɛ anan mu; na wɔankum Anti-Nifae-Lihae nkurɔfoɔ no wɔ saa mmerɛ no mu bio.",
                "2": "Mmom wɔfaa wɔn asraafoɔ na wɔkɔɔ Sarahɛmla asaase no ahyeɛso, na wɔkɔɔ nkurɔfoɔ a wɔwɔ Amonaeha asaase so no so na wɔsɛee wɔn.",
                "3": "Na ɛno akyiri no, wɔne Nifaefoɔ no kɔɔ ako bebree, na ɛno mu na wɔpamoo wɔn na wɔkumm wɔn.",
                "4": "Na ɛreyɛ akɔyɛ sɛ Lamanfoɔ no a wɔkum wɔn no mu dodoɔ no ara yɛ Amulɔn ne ne nuanom asefoɔ, a wɔyɛ Noa asɔfoɔ, na wɔwuwuui wɔ Nifaefoɔ nsa ano.",
                "5": "Na nkaeɛ no dwane kɔɔ ɛserɛ no apueɛ fam, wɔn na wɔnyaa tumi ne akwanya wɔ Lamanfoɔ no so, na wɔmaa wɔde ogya hyee Lamanfoɔ no mu dodoɔ no ara ɛnam wɔn gyedie nti—",
                "6": "Na wɔn mu dodoɔ no ara hweree wɔn nkurɔfoɔ bebree na wɔhunu amane pii akyire no, wɔhyɛɛ aseɛ sɛ wɔrekanyan wɔn ama wɔakae nsɛm a Aaron ne ne nuanom kakyerɛɛ wɔn wɔ wɔn asaase no so no; ɛno nti wɔhyɛɛ aseɛ sɛ wɔrennye wɔn agyanom amammerɛ nni, na wɔbɛgye Awurade adi, na ɔno na ɔde tumi kɛseɛ maa Nifaefoɔ no; na yei maa wɔn mu dodoɔ no ara sakyeraae wɔ ɛserɛ no so.",
                "7": "Na ɛbaa sɛ ahwɛsofoɔ no a wɔyɛ Amulɔn mma no nkaaɛ no hyɛɛ mmara sɛ wɔnkum wɔn a wɔgye saa nneɛma yi di no nyina ara.",
                "8": "Afei saa mogyadansesɛm yi maa wɔn nuanom no mu dodoɔ no ara bo fuuɛ; na apereapereɛ hyɛɛ aseɛ wɔ ɛserɛ no so; na Lamanfoɔ no hyɛɛ aseɛ sɛ wɔrehwehwɛ Amulɔn ne ne nuanom asefoɔ no akyiri kwan, na wɔhyɛɛ aseɛ sɛ wɔrekumkum wɔn; na wɔdwane kɔɔ ɛserɛ no apueɛ.",
                "9": "Na hwɛ Lamanfoɔ no gu so rehwehwɛ wɔn de bɛsi nnɛda yi. Yei ama Abinadae nsɛm no aba mu, deɛ ɔkaaɛ a ɛfa asɔfoɔ no a wɔmaa wɔde ogya hyee no ne wɔn asefoɔ ho no.",
                "10": "Ɛfiri sɛ ɔsee wɔn sɛ: Deɛ mo de bɛyɛ me yi bɛyɛ nneɛma bi a ɛbɛsi dabi.",
                "11": "Na afei Abinadae ne deɛ ɔdii kan a wɔde egya hyee no ɛnam ne gyedie a ɛwɔ Nyankopɔn mu nti; afei yei ne deɛ na ɔrekyerɛ, sɛ dodoɔ no ara na wɔde egya bɛhye wɔn akum wɔn, te sɛdeɛ wɔde yɛɛ no no.",
                "12": "Na ɔka kyerɛɛ Noa asɔfoɔ no asefoɔ no sɛ wɔn asefoɔ no bɛma wɔakumkum nnipa bebree, sɛdeɛ wɔdeyɛɛ no no, na ama wɔabɔ wɔn apete amannɔne na wɔakumkum wɔn, te sɛ nnwan a wɔnni hwɛfoɔ a mmoa akɛseɛ repamo wɔn na wɔrekumkum wɔn mpo; na afei hwɛ, saa nsɛm yi aba mu pefee, ɛfiri sɛ Lamanfoɔ no apamo wɔn ahwehwɛ wɔn na wɔakum wɔn.",
                "13": "Na ɛbaa sɛ mmerɛ a Lamanfoɔ no hunuu sɛ wɔrentumi nni Nifaefoɔ so nkonim no, wɔsan wɔn akyi baa wɔn ara ankasa asaase so bio; na wɔn mu dodoɔ no ara bɛtenaa Ismael asaase ne Nifae asaase so, na wɔde wɔn ho kɔbɔɔ Onyankopɔn nkurɔfoɔ a wɔyɛ Anti-Nifae-Lihae nkurɔfoɔ no ho.",
                "14": "Na wɔn nso siee wɔn akodeɛ a wɔde kɔ ako sɛdeɛ wɔn nuanom no yɛɛe no, na wɔhyɛɛ aseɛ sɛ wɔreyɛ ateneneefoɔ; na wɔnantee Awurade akwan so, na ɔhwɛɛ sɛ wɔbɛdi ne mmaransɛm ne ne nhyehyɛeɛ so.",
                "15": "Aane, na wɔdii Mose mmara so; na na ɛhohia sɛ wɔdi Mose mmara so saa mmerɛ no, ɛfiri sɛ nnyɛ ne nyina ara na ɛbaa mu. Nanso Mose mmara no nyina ara akyiri no, wɔhwɛɛ Kristo mmaeɛ no nso kwan, wɔfaa no sɛ Mose mmara no yɛ ne mmaeɛ no ho bi, na wɔgye dii sɛ ɛwɔ sɛ wɔdi saa adeyɛ no a ɛda adi wɔ abɔntene no so kɔpem mmerɛ a wɔbɛda no adi akyerɛ wɔn.",
                "16": "Afei wɔansusu sɛ nkwagyeɛ nam Mose mmara so na ɛbaaeɛ; mmom Mose mmara no na ɛhyɛ wɔn gyedie den wɔ Kristo mu; na yei maa wɔnam gyedie so nyaa anidasoɔ, de kɔɔ nkwagyeɛ a ɛnniawieɛ mu, wɔde wɔnho tweree honhom nkɔmhyɛ a ɛkaa nneɛma a ɛbɛba ho asɛm kyerɛɛ no.",
                "17": "Na afei hwɛ, Amon, ne Aaron, ne Omna, ne Himnae, ne wɔn nuanom anigyeɛ mmorosoɔ; ɛnam nkonim a wɔnyaa wɔ Lamanfoɔ no mu nti, na wɔhunuu sɛ Awurade ayɛ deɛ wɔbɔɔ ho mpaeɛ no ama wɔn, na wada n’asɛm nso adi wɔ wɔn mu wɔ akwan nyina ara mu."
            },
            "26": {
                "1": "Na afei yei ne nsɛm a Amon ka kyerɛɛ ne nuanom, ɛka sɛ: Me nuammarima ne me nuanom asɛmpatrɛfoɔ,monhwɛ mese mo sɛ, adɛn nti na ɛnsɛ sɛ yɛn anigye; na anka yɛbɛsusu sɛ Onyankopɔn bɛma yɛn nhyira kɛseɛ a ɛte sei wɔ mmerɛ a yɛsii mu firii Sarahɛmla asaase so no anaa?",
                "2": "Na afei, mebisa, ɛdeɛn nhyira kɛseɛ na ɔanhwie nguu yɛn so? Mobɛtumi aka?",
                "3": "Hwɛ, mereyi ano ama mo; ɛnam sɛ na yɛn nuanom Lamanfoɔ no wɔ ɛsum mu, aane, na wɔwɔ ɛsum kabii mu mpo, nanso hwɛ, wɔn mu dodoɔ sɛn na wɔabɛhunu Onyankopɔn hann a ɛyɛ nnwanwa no! Na yei ne nhyira a Onyankopɔn ahwie agu yɛn so, ama yɛayɛ adwendideɛ wɔ ne nsam ama ɔde yɛn adi dwuma kɛseɛ yi.",
                "4": "Hwɛ, wɔn mu mpempem redi ahurisie, na wɔde wɔn aba Onyankopɔn nkuo no mu.",
                "5": "Hwɛ, nnɔbaɛ no abere, na nhyira ne mo, ɛfiri sɛ motoo kantankrankyi, na mode mo ahoɔden twitwaae, aane, moayɛ adwuma ɛda mu no nyina ara; na monhwɛ mo afiafi dodoɔ! Na wɔbɛboaboa ano de akɔgu pata so, ama ansɛe.",
                "6": "Aane, ahum remmɔ wɔn nhwe fam ɛda a ɛdi akyire no; aane, ɛna kyinhyia mframa renhu wɔn nkɔ soro; na mmom sɛ ahum bɔ a, wɔbɛboa wɔn ano abɔ mu wɔ wɔn baabi, ama ahum no antumi anwura wɔn mu; aane, ɛna mframa denden nso rentumi nhu wɔn nkɔ baabi ara a atamfo no pɛ sɛ wɔde wɔn kɔ.",
                "7": "Mmom hwɛ, wɔwɔ Awurade a ɔyɛ ɔtwafoɔ no nsam, na wɔyɛ ne deɛ; na ɔbɛma wɔn so ɛda ɛdi akyire no.",
                "8": "Nhyira nka yɛn Nyankopɔn din; momma yɛnto dwom nyi n’ayɛ, aane, moma yɛmfa naaseɛ mma ne din kronkron no, ɛfiri sɛ ɔyɛ deɛ ɛtene afebɔɔ.",
                "9": "Na sɛ yɛamfiri Sarahɛmla asaase so amma a anka yɛn nuanom adɔfo yi a wɔdɔ yɛn soronko yi, bɛda so de yɛn ho tan ahyɛ wɔn mu, aane, na anka wɔbɛda so nso ayɛ ahɔhoɔ ama Onyankopɔn.",
                "10": "Na ɛbaa sɛ mmerɛ a Amon kaa saa nsɛm yi no, ne nuabarima Aaron kaa n’anim, kaa sɛ: Amon, Me suro sɛ w’ahurusidie de wo bɛkɔ ntuho mu.",
                "11": "Na Amon see no sɛ: Nnyɛ me ara m’ahoɔden, anaa me ara me nyansa mu na meretu me ho; na mmom hwɛ, m’ahurusie ahyɛ ma, aane, ahurusie ahyɛ m’akoma mu ma, na mɛdi ahurusie wɔ me Nyankopɔn mu.",
                "12": "Aane, menim sɛ mensɛ hwee; na ɛfa m’ahoɔden mu deɛ meyɛ mmerɛ; ɛno nti merentu me ho, mmom mɛtu meho wɔ me Nyankopɔn mu, ɛfiri sɛ n’ahoɔden mu na mɛtumi ayɛ nneɛma nyina ara; aane, hwɛ, yɛayɛ nkɔnyaa akɛseɛ bebree wɔ asaase yi so, na yei nti yɛbɛtontom ne din afebɔɔ.",
                "13": "Monhwɛ, yɛn nuanom mpempem bebree na wayi wɔn afiri asamando yea mu; na wɔde wɔn aba sɛ wɔn mmɛto ɔdɔ dima nwom, na ɛnam n’asɛm no tumi a ɛwɔ yɛn mu no nti, ɛno nti adɛn nti ɛnsɛ sɛ yɛgye yɛn ani?",
                "14": "Aane, yɛwɔ deɛ nti a ɛwɔ sɛ yɛyi no ayɛ afebɔɔ, ɛfiri sɛ ɔne ɔsorosoro Nyankopɔn, na wasane yɛn nuanom afiri asamando mpokyerɛ mu.",
                "15": "Aane, esum a ɛtehɔ daa ne ɔsɛee twaa wɔn ho hyiaae; na mmom hwɛ, ɔde wɔn aba ne hann a ɛtehɔ daa no mu, aane, nkwagyeɛ a ɛtehɔ daa no mu; na ne dɔ kɛseɛ no ɛso bi nni hɔ no atwa wɔn ho ahyia; aane na yɛayɛ adwendideɛ wɔ ne nsam a ɔnam so di saa dwumadie kɛseɛ a ɛyɛ nnwanwa yi.",
                "16": "Ɛno nti, moma yɛn nya animuonyam, aane, yɛbɛnya animuonyam wɔ Awurade mu; aane, yɛbɛdi dɛ, ɛfiri sɛ yɛn ahurusie ayɛ ma; aane, yɛbɛyi yɛn Nyankopɔn ayɛ afebɔɔ. Hwɛ, hwan na bɛtumi anya animuonyam kɛseɛ wɔ Awurade mu? Aane, hwan na ɛbɛtumi aka ne tumi kɛseɛ ne mmɔborɔhunu, ne n’abodwokyerɛ a ɔwɔ wɔ nnipa mma ho asɛm? Monhwɛ, mese mo sɛ, mentumi nka atenka kakra a menya mpo ho asɛm.",
                "17": "Hwan na ɛdwene sɛ yɛn Nyankopɔn bɛhunu yɛn mmɔbɔ ara akɔsi sɛ ɔbɛtwe yɛn afiri yɛn tebea a ɛyɛ hu, na bɔne ahyɛ ma, na aporɔ no mu?",
                "18": "Monhwɛ, yɛde abufuhyeɛ kɛseɛ mpo ne ahunahuna kɛseɛ na ɛkɔɔe sɛ yerekɔsɛe n’asɔre no.",
                "19": "O, ɛnneɛ, adɛn nti na wanyae yɛn amma yɛankɔ ɔsɛee a ɛyɛ hu mu, aane, adɛn nti na wamma n’akofena no a ɛyɛ atɛntenenee no anma yɛn so, na amfa yɛn ankɔ nitan a ɛnniawieɛ mu?",
                "20": "O, me kra anka sɛdeɛ ɛteɛ biara firi saa adwendwene yi ho. Hwɛ, wanni n’atɛntenenee no wɔ yɛn so, na mmom ɔnam n’ahummɔborɔ kɛseɛ no so de yɛn atra saa owuo a ɛtehɔ daa ne mmɔborɔyɛ ekunu no mpo so ama yɛn akra nya nkwagyeɛ.",
                "21": "Na afei monhwɛ, me nuanom, nipa a ɔwɔ honam mu bi wɔ hɔ a ɔnim saa nneɛma yi anaa? Mese mo sɛ, obiara nni hɔ a ɔnim saa nneɛma yi, gye sɛdeɛ wanya adwene sakyera.",
                "22": "Aane, deɛ wasakyera na ɔma ne gyedie yɛ adwuma na ɔyɛ nwumapa, na ɔbɔ mpaeɛ mmerɛ biara a ɔnnyae da—nnipa a ɔte sei, ɛna ɔwɔ ho kwan sɛ ɔhunu Onyankopɔn asumasɛm; aane, saa nnipa yi na wɔbɛma wayi nneɛma a wɔnnyi nkyerɛ da no akyerɛ; aane, na ɔbɛma saa nipa no atwe akra mpempem aba nsakyeraɛ mu, mpo sɛdeɛ wɔama yɛatwe saa yɛn nuanom yi aba nsakyeraɛ mu.",
                "23": "Afei mokae, me nuanom, sɛ yɛka kyerɛɛ yɛn nuanom wɔ Sarahɛmla asaase so sɛ yɛrekɔ Nifae asaase so akɔka nsɛmpa akyerɛ yɛn nuanom Lamanfoɔ no na wɔseree yɛn, tweetwee yɛn.",
                "24": "Na wɔsee yɛn sɛ: Mosusu sɛ mobɛtumi atwe Lamanfoɔ aba nokware no ho? Mosusu sɛ mobɛtumi ama Lamanfoɔ no ate aseɛ sɛ wɔn agyanom amammerɛ no nyɛ nokware, nkurɔfoɔ ɛkɔnseneɛfoɔ sei; wɔn a wɔn akoma mu anigyeɛ ara ne mogya kaguo; wɔn a wɔasɛe wɔn nna nyina ara wɔ amumuyɛ kɛseɛ mu; wɔn a wɔn akwan ayɛ mmaratofoɔ akwan fiti ahyɛaseɛ yi? Afei me nuanom, monkae sɛ yei ne nsɛm a wɔkaae.",
                "25": "Na wɔkaa nso sɛ: Momma yɛmfa akodeɛ nkɔ wɔn so, ama yɛasɛe wɔn ne wɔn amumuyɛsɛm afiri asaase yi so ama wɔammɛbu amfa yɛn so ansɛe yɛn.",
                "26": "Nanso monhwɛ, me nuanom adɔfoɔ, yɛamma ɛserɛ yi so sɛ yɛrebɛsɛe yɛn nuanom, mmom yɛadwene ne sɛ ebia na yɛatumi agye wɔn mu bi akra nkwa.",
                "27": "Afei mmerɛ a yɛn akoma brɛɛ ase, na anka yɛresan yɛn akyiri no, monhwɛ Awurade kyekyeree yɛn werɛ, na ɔkaa sɛ: Monkɔ mo nuanom Lamanfoɔ no mu, na momfa abotare nsɔ mo amanehunu ano, na mɛma mo nkonimdie.",
                "28": "Na afei monhwɛ yɛaba, na yɛabɛka wɔn ho; na yɛnyaa abotare wɔ yɛn amanehunu mu, na yɛahunu amane wɔ nneɛma a ɛhia wɔ abrabɔ mu nyina ara mu; aane, yɛakɔ afiefie mu, atwere wiase ahummɔborɔ—nyɛ wiase ahummɔborɔ nko ara, mmom Onyankopɔn ahummɔborɔ nso.",
                "29": "Na yɛawura wɔn afie mu na yɛakyerɛkyerɛ wɔn, na yɛakyerɛkyerɛ wɔn wɔ wɔn abɔntene so; aane, na yɛakyerɛkyerɛ wɔn wɔ wɔn pampa so; na yɛawura wɔn tɛmpol ne wɔn nhyiadan mu akyerɛkyerɛ wɔn; na wɔayi yɛn atwene, na wɔasi yɛn atwetweɛ, na wɔate ntasuo agu yɛn so, wɔabɔ yɛn sotorɔ; na wɔapa yɛn aboɔ, na wɔfaa yɛn de ntampehoma denden kyekyeree yɛn, na wɔde yɛn to afiase; na ɛnam Onyankopɔn tumi ne ne nyansa so yii yɛn firii mu bio.",
                "30": "Na yɛahunu amane wɔ amanehunu ahodoɔ nyina ara mu, na yei nyina ara mu, sɛ ɛbia na ɛnam yɛn so akra binom anya nkwa; na yɛsusu sɛ yɛahurusie bɛhyɛ ma sɛ ɛbia na ɛnam yɛn so ama akra binom anya nkwa.",
                "31": "Afei monhwɛ, yɛbɛtumi ahwɛ na yɛahunu yɛn berɛ no mu aba; na ɛsua anaa? Mese mo sɛ, Daabi ɛdɔɔso; aane, na yɛbɛtumi adi wɔn nokwaredie ho adanseɛ, ɛnam ɔdɔ a wɔwɔ de ma wɔn nuanom ne yɛn nso nti.",
                "32": "Na hwɛ, wɔpɛɛ sɛ wɔde wɔn nkwa bɛbɔ afɔreɛ sen sɛ wɔbɛyi wɔn atamfoɔ nkwa afiri hɔ; na wɔasie wɔn akodeɛ a wɔde kɔ ako ɛfam fee, ɛnam ɔdɔ a wɔwɔ ma wɔn nuanom nti.",
                "33": "Na afei monhwɛ mese mo sɛ, ɔdɔ a ɛso sei wɔ asaase nyina ara so anaa? Hwɛ, mese mo sɛ, Daabi, ɛbi nni hɔ, ɛbi nni Nifaefoɔ no mu mpo.",
                "34": "Na monhwɛ, wɔbɛfa akodeɛ akɔ wɔn nuanom so; wɔn mma wɔn ho kwan sɛ wɔnkum wɔn. Mmom monhwɛ, wɔn mu dodoɔ sɛn na ɛde wɔn nkwa ato hɔ; na yɛnim sɛ wɔkɔ wɔn Nyankopɔn nkyɛn, ɛnam wɔn dɔ ne bɔne a wɔmpɛ nti.",
                "35": "Afei yɛnni ho kwan sɛ yɛani gye anaa? Aane, mese mo sɛ, fiti mmerɛ a wiase hyɛɛ aseɛ no, nnipa biara nni hɔ a wɔn ani agye kɛseɛ sei da sɛ yɛn; aane, m’ahurusie aboro so ara ama meretu me ho mpo wɔ me Nyankopɔn mu; fiti sɛ ɔwɔ tumi nyina ara, nyansa nyina ara, ne nteaseɛ nyina ara; ɔte nneɛma nyina ara ase, na ɔyɛ Mmɔborɔhunufoɔ, mpo kɔ nkwagyeɛ mu ma wɔn a wɔsakyera na wɔgye ne din di no.",
                "36": "Afei sɛ yei yɛ ntuho a, ɛnneɛ na saa ara mpo na mɛtu me ho; ɛfiri sɛ yei ne me nkwa ne me hann, m’ahurusie ne me nkwagyeɛ ne me dima firi mmusuo a ɛtehɔ daa mu. Aane, nhyira nka me Nyankopɔn din, deɛ ɔkae saa nkurɔfoɔ a ɔyɛ Israel dua no mman, na wɔayera afiri ne dua no ho wɔ asaase foforɔ so; Aane, mese nhyira nka me Nyankopɔn din, deɛ ɔkae yɛn a yɛyɛ akyinkyiniakyinkyinifoɔ wɔ asaase foforɔ so.",
                "37": "Afei me nuanom, yɛhunu sɛ Onyankopɔn kae nnipa biara, wɔ asaase biara so; aane ahummɔborɔ yɛfuno kata asaase so nyina ara. Afei yei ne m’ahurusie die, ne m’aseda kɛseɛ; aane, na mɛda me Nyankopɔn ase afebɔɔ. Amen."
            },
            "27": {
                "1": "Afei ɛbaa sɛ mmerɛ a saa Lamanfoɔ no a wɔkɔɔ sɛ wɔrekɔko atia Nifaefoɔ no hunuu sɛ wɔn mmɔden a wɔbɔɔɛ nyina ara akyiri no wɔrentumi nsɛe wɔn no, wɔsann wɔn akyiri kɔɔ Nifae asaase so bio.",
                "2": "Na ɛbaa sɛ Amalɛkaefoɔ no bo fuu yie ɛnam wɔn nkoguo no nti; Na wɔhunuu sɛ wɔrentumi nya werɛtɔ mfiri Nifaefoɔ no hɔ no nti no, wɔhyɛɛ aseɛ kanyan nkurɔfoɔ no ara maa wɔn bo fuu wɔn nuanom, Anti-Nifae-Lihae nkurɔfoɔ no; ɛno nti wɔhyɛɛ aseɛ bio sɛ wɔresɛe wɔn.",
                "3": "Afei saa nkurɔfoɔ yi ampɛ sɛ wɔbɛfa wɔn akodeɛ bio, nti wɔmaa ho atamfoɔ no kwan maa sɛ wɔkumkum wɔn sɛdeɛ wɔn ara pɛ.",
                "4": "Afei mmerɛ a Amon ne ne nuanom hunuu saa ɔsɛee adwuma a ɛwɔ wɔn a wɔdɔ wɔn mmorosoɔ, na wɔn nso wɔdɔ wɔn mmorosoɔ no mu no—ɛfiri sɛ wɔfaa wɔn sɛ wɔyɛ abɔfoɔ a Onyankopɔn asoma wɔn sɛ wɔmmɛgye wɔn mfiri ɔsɛee a ɛtehɔ daa mu—ɛno nti mmerɛ a Amon ne ne nuanom hunuu saa ɔsɛee dwumadie kɛseɛ yi no, wɔyɛɛ wɔn mmɔbɔ, na wɔsee ɔhene no sɛ:",
                "5": "Momma yɛmmoaboa Awurade nkurɔfoɔ yi ano, na momma yɛnkɔ yɛn nuanom Nifaefoɔ hɔ wɔ Sarahɛmla asaase so, na yɛn nwanne mfiri yɛn atamfo nsa mu, ama wɔansɛe yɛn.",
                "6": "Nanso ɔhene no see wɔn sɛ: Hwɛ, Nifaefoɔ no bɛsɛe yɛn, ɛnam awudie bebree ne bɔne a yɛayɛ atia wɔn no nti.",
                "7": "Na Amon kaa sɛ: Mɛkɔ akɔbisa Awurade, na sɛ ɔse yɛn sɛ, yɛnkɔ yɛn nuanom no nkyɛn a mobɛkɔ anaa?",
                "8": "Na ɔhene no see no sɛ: Aane, sɛ Awurade se yɛn sɛ, monkɔ deɛ a, yɛbɛkɔ yɛn nuanom nkyɛn, na yɛbɛyɛ wɔn nkoa akɔsi sɛ yɛbɛsom de atua awudie ne bɔne bebree a yɛayɛ atia wɔn no ka.",
                "9": "Nanso Amon see no sɛ: Ɛtia yɛn nuanom mmara a m’agya hyehyɛ too hɔ sɛ mma wɔnnya nkoa biara wɔ wɔn mu; ɛno nti momma yɛnkɔ hɔ na yɛn mfa yɛn ho nto yɛn nuanom ahummɔborɔ so.",
                "10": "Na mmom ɔhene no see no sɛ: Bisa Awurade, na sɛ ɔse yɛn sɛ yɛnkɔ a, yɛbɛkɔ; anyɛ saa a yɛbɛsɛe wɔ asaase no so.",
                "11": "Na ɛbaa sɛ Amon kɔ kɔbisaa Awurade, na Awurade see no sɛ:",
                "12": "Ma saa nkurɔfoɔ yi mfiri asaase yi so, ama wɔansɛe; ɛfiri sɛ Satan kuta Amalɛkaefoɔ akoma mu dendennden, ama ɛno nti ɔkanyan Lamanfoɔ no ma wɔn bo fu wɔn nuanom no sɛ wɔbɛkumkum wɔn; ɛno nti momfiri asaase yi so; na nhyira aka saa nkurɔfoɔ yi a wɔwɔ saa awoɔntoatoasoɔ yi mu yi, na mɛkora wɔn.",
                "13": "Na afei ɛbaa sɛ Amon kɔkaa nsɛm a Awurade aka akyerɛ no no nyina ara kyerɛɛ ɔhene no.",
                "14": "Na wɔboaboaa wɔn nkurɔfoɔ no nyina ara ano, aane, Awurade nkurɔfoɔ nyina ara, na wɔboaboaa wɔn nnwan ne wɔn anantwie nyina ara ano, na wɔfirii asaase no so, na wɔbaa ɛserɛ a ɛtwa Nifae asaase ne Sarahɛmla asaase ntam no so, na wɔbɛbɛnee asaase no hyeɛ so.",
                "15": "Na ɛbaa sɛ Amon see wɔn sɛ: Monhwɛ, me ne me nuanom asɛmpatrɛfoɔ no bɛkɔ Sarahɛmla asaase so, na mobɛtwɛn wɔ ha kɔpem sɛ yɛbɛsan; na yɛrekɔhwɛ yɛn nuanom akoma ahwɛ sɛ wɔbɛpɛ sɛ mobɛba wɔn asaase so a.",
                "16": "Na ɛbaa sɛ mmerɛ a Amon rekɔ asaase no so no na ɔne ne nuanom hyiaa Alma, wɔ baabi a wɔaka ho asɛm no so; na hwɛ, yei yɛɛ anigyeɛ nhyiam.",
                "17": "Afei Amon nyaa ɛdɛ maa ɛboro so mpo; aane, ɔnyaa ɛdɛ ara wɔ ne Nyankopɔn mu ara maa n’ahoɔden saae; maa ɔhwee fam bio.",
                "18": "Afei yei nnyɛ ɛdɛ mmorosoɔ anaa? Hwɛ, yei yɛ ɛdɛ a obiara nnya, gye sɛdeɛ ɔnu ne ho nokware mu ne nsakyeraɛ mu ɔde ahobraseɛ hwehwɛ anigyeɛ.",
                "19": "Afei ɛdɛ a Alma nyaaɛ mmerɛ a ɔhyiaa ne nuanom no, nokware mu ni, na ɛso, na Aaron nso ɛdɛ saa ara, ne Omna, ne Himnae nso; na mmom hwɛ wɔn ɛdɛ anyɛ deɛ ɛboro wɔn ahoɔden so.",
                "20": "Na afei ɛbaa sɛ Alma dii ne nuanom asɛmpatrɛfoɔ no anim ne wɔn san kɔɔ Sarahɛmla asaase so; kɔɔ ɔno ara mpo fie. Na wɔkɔkaa deɛ ɛsii wɔ wɔn ne wɔn nuanom, Lamanfoɔ ntam wɔ Nifae asaase so nyina ara kyerɛɛ ɔtɛmmuafoɔ panin no.",
                "21": "Na ɛbaa sɛ ɔtɛmmuafoɔ panin no maa wɔbɔɔ dawuro wɔ asaase no nyina ara so sɛ ɔpɛ sɛ nkurɔfoɔ no kyerɛ wɔn adwene sɛ wɔpene so sɛ wɔnnye wɔn nuanom a wɔyɛ Anti-Nifae-Lihae nkurɔfoɔ no.",
                "22": "Na ɛbaa sɛ nkurɔfoɔ no kyerɛɛ wɔn adwene, sɛ: Hwɛ, yɛde Yɛsɔn asaase a ɛda ɛpo no atɔɛ afam no, deɛ ɛbɔ Dodoɔ asaase no a ɛwɔ Dodoɔ asaase no anaafoɔ no bɛma wɔn; na saa Yɛsɔn asaase yi na yɛde bɛma yɛn nuanom no ama ayɛ wɔn awunyadeɛ.",
                "23": "Na hwɛ, yɛde yɛn asraafoɔ bɛtena Yɛsɔn asaase ne Nifae asaase ntam hɔ, ama yɛatumi abɔ yɛn nuanom ho ban wɔ Yɛsɔn asaase so; na yei na yɛbɛyɛ ama yɛn nuanom ɛnam sɛ wɔsuro sɛ wɔbɛfa akodeɛ ako atia wɔn nuanom ama wɔanyɛ bɔne; na wɔnyaa suro kɛseɛ yi ɛnam nsakyeraɛ kɛseɛ a wɔnyaa wɔ wɔn awudie bebree ne wɔn atirimuɔden kɛseɛ no nti.",
                "24": "Na afei hwɛ, yei na yɛbɛyɛ ama yɛn nuanom, sɛ wɔbɛfa Yɛsɔn asaase no; na yɛde yɛn asraafoɔ bɛbɔ wɔn ho ban afiri wɔn atamfoɔ nsa mu, sɛ wɔbɛma yɛn wɔn ahodeɛ kakra de aboa yɛn ama yɛatumi de ahwɛ yɛn asraafoɔ no.",
                "25": "Afei; ɛbaa sɛ mmerɛ a Amon tee sei no, ɔsann n’akyiri kɔɔ Anti-Nifae-Lihae nkurɔfoɔ no hɔ, na Alma nso ne no kɔɔ ɛserɛ no so wɔ baabi a wɔasisi wɔn ntomadan, na ɔdaa nneɛma yi nyina ara adi kyerɛɛ wɔn. Na Alma nso kaa ɔne Amon ne Aaron, ne ne nuanom nsakyeraɛ ho asɛm kyerɛɛ wɔn.",
                "26": "Na ɛbaa sɛ yei de ɛdɛ kɛseɛ baa wɔn mu. Na wɔkɔɔ Yɛsɔn asaase so, na wɔkɔfaa Yɛsɔn asaase no; na Nifaefoɔ no frɛɛ wɔn Amon nkurɔfoɔ; ɛno nti saa din no hyɛɛ wɔn nso ɛfiri saa da no de rekorɔ.",
                "27": "Na wɔbɛkaa Nifae nkurɔfoɔ no ho, na wɔkann wɔn nso fraa nkurɔfoɔ a wɔyɛ Onyankopɔn asɔremma no ho. Na na wɔda nso wɔ Onyankopɔn mmɔdenmɔ ne nnipa nso ho; na wɔdii nokware ara yie na wɔyɛɛ tenenee wɔ nneɛma nyina ara mu; na wɔgyinaa pintinn wɔ gyedie mu wɔ Kristo mu, mpo de kɔɔ awieɛ.",
                "28": "Na sɛ wɔbɛka wɔn nuanom mogya agu no yɛɛ akyiwasɛm kɛseɛ wɔ wɔn ani so; na biribi ara antumi amma wɔamfa akodeɛ anko antia wɔn nuanom da; na owuo anyɛ adeɛ a ɛyɛ hu wɔ wɔn ani so, ɛnam wɔn anidasoɔ ne sɛdeɛ wɔte Kristo ne owusɔreɛ ase nti; ɛno nti wɔhunuu sɛ Kristo nkonimdie no amene owuo ama wɔn.",
                "29": "Ɛno nti wɔpɛɛ owuo a emu yɛ den na ahoyera wɔ mu, a wɔn nuanom de bɛyɛ wɔn ansa na wɔafa akofena anaa sɛ sekan koaɛ de akum wɔn.",
                "30": "Na sei na ɛmaa wɔyɛɛ nkurɔfoɔ a ahokeka wɔ wɔn mu na wɔwɔ dɔ, nkurɔfoɔ a Awurade anigye wɔn ho mmorosoɔ."
            },
            "28": {
                "1": "Na afei ɛbaa sɛ mmerɛ a Amon nkurɔfoɔ no ase timm wɔ Yɛsɔn asaase so no, na wɔtee asɔre nso wɔ Yɛsɔn asaase so, na Nifaefoɔ asraafoɔ no twaa Yɛsɔn asaase ho hyiaae no, aane, wɔ ɛhyeɛ a atwa Sarahɛmla asaase ho ahyia nyina ara akyire no; hwɛ Lamanfoɔ asraafoɔ no dii wɔn nuanom akyiri kɔɔ ɛserɛ no so.",
                "2": "Na yei maa ɛko kɛseɛ bi baae; aane, deɛ ɛte sei bi a ɛnsii wɔ nnipa nyina ara mu da wɔ asaase no so fiti mmerɛ a Lihae de firii Yerusalem; aane, na Lamanfoɔ no mu ɔpedu mpemdu na wɔkum wɔn petee amannɔne.",
                "3": "Aane, na wɔkumm dodoɔ no ara nso wɔ Nifae nkurɔfoɔ no mu; nanso wɔpamoo Lamanfoɔ no na wɔbɔɔ wɔn petee, na Nifae nkurɔfoɔ no sann wɔn akyiri kɔɔ wɔn asaase no so bio.",
                "4": "Na afei ɛbɛyɛɛ mmerɛ a wɔtee ɛsu ne abooboo kɛse wɔ asaase no nyina ara mu, wɔ Nifae nkurɔfoɔ no nyina ara mu—",
                "5": "Aane, akunafoɔ a wɔresu ma wɔn kununom, ne agyanom nso a wɔresu ma wɔn mmammarima, ne ɔbabaa a ɔde rema ne nuabarima, aane, nuabarima de rema n’agya; na sei na ɛmaa wɔtee suu wɔ wɔn nyina ara mu, na wɔsu maa wɔn abusuafoɔ a wɔakumkum wɔn no.",
                "6": "Na afei nokware, na saa da yi yɛɛ awerɛhoɔ da; aane, komm yɛ mmerɛ, ne mmerɛ a ɛyɛ akɔmkyene na wɔbɔɔ mpaebɔ kɛseɛ.",
                "7": "Na saa na atɛmmuafoɔ a wɔhwɛ Nifae nkurɔfoɔ so no ahennie afe a ɛtɔ so dunum wɔ wɔn ahennie mu no de baa awieɛ.",
                "8": "Na yei ne nsɛm a ɛfa Amon nuanom ho, wɔn akwantuo wɔ Nifae asaase so, wɔn amanehunu wɔ asaase no so, wɔn awerɛhoɔ, ne wɔn haw, ne wɔn ɛdɛ a yɛnteaseɛ, ne sɛdeɛ wɔsi gyee anuanom asomdwoeɛ mu wɔ Yɛsɔn asaase so. Na afei Awurade no a ɔyɛ nnipa nyina ara Dimafoɔ no nhyira wɔn akra afebɔɔ.",
                "9": "Na yei ne deɛ ɛfa akokoakoko ne apereapereɛ a ɛsii Nifaefoɔ mu, ne ako nso a ɛsii Nifaefoɔ ne Lamanfoɔ ntam; na atɛmmuafoɔ no ahennie afe a ɛtɔ so dunum wɔ wɔn ahennie mu no baa awieɛ.",
                "10": "Na ɛfiri afe a ɛdi kan no de kɔsi dunum no mu no ama akra mpempem asɛe; aane, ama mogya hwieguo huhuu asi.",
                "11": "Na mpempem bebree no ara funu na akɔhyɛ asaase mu, ɛna mpempem bebree nso funu ano aboa akuokuo reprɔ wɔ asaase ani so; aane, na mpempem bebree nso redi suu ɛnam wɔn abusuafoɔ a wɔn awuwu no nti, ɛfiri sɛ Awurade ahyɛ wɔn bɔ sɛ ɔbɛma wɔakɔ mmusuo a ɛnni awieɛ tebea mu, ɛno nti ɛho hiaa sɛ wɔsuro.",
                "12": "Mmerɛ a mpempem dodoɔ no redi suu nokware mu ma wɔn abusuafoɔ a wɔahwere wɔn nkwa no, na wɔdaso nso gye wɔn ani wɔredi ahurisie wɔ anidasoɔ mu, mpo wɔnim sɛdeɛ Awurade bɔhyɛ teɛ, sɛ wɔbɛnyane wɔn ama wɔakɔtena Onyankopɔn nsa nifa so wɔ anigyeɛ a ɛnni awieɛ tebea mu.",
                "13": "Na yei ma yɛhunu sɛdeɛ ɛhia sɛ nnipa nyina ara nnyɛ pɛ, ɛnam bɔne ne mmaratoɔ nti, ne ɔbonsam tumi a ɛnam naadaa nhyehyɛeɛ a ɔde abɔpɔ sɛ ɔde bɛsum nnipa akoma afidie.",
                "14": "Na yei ma yɛhunu sɛ ɛhia kɛseɛ sɛ nnipa bɛbɔ mmɔden ayɛ adwuma wɔ Awurade bobeturo no mu; na yei ma yɛhunu sɛdeɛ nti a yɛdi awerɛhoɔ kɛseɛ, na yɛn anigye nso—awerɛhoɔ ba ɛnam owuo ne ɔsɛee a ɛsi nnipa mu nti, na ɛdɛ nso ba ɛnam Kristo kanea a ɛma nkwa no nti."
            },
            "29": {
                "1": "O na anka meyɛ ɔbɔfoɔ, na matumi anya m’akoma mu apɛdeɛ, na matumi de Onyankopɔn totorobɛnto akɔkasa, mede nne akasa ama asaase awoso, na matea mu aka nsakyeraɛ ho asɛm akyerɛ nnipa biara!",
                "2": "Aane, anka mede nne a ɛte sɛ apranaa aka nsakyeraɛ ne dima ho nhyehyɛeɛ ho asɛm akyerɛ akra biara ama wɔasakyera aba yɛn Nyankopɔn hɔ, ama awerɛhoɔ amma asaase nyina ara ani so bio.",
                "3": "Na hwɛ, meyɛ nnipa, na menam mepɛ mu yɛ bɔne; ɛfiri sɛ ɛwɔ sɛ m’ani sɔ nneɛma a Awurade de ama me no.",
                "4": "Ɛnsɛ sɛ meyɛ me ara m’apɛdeɛ, deɛ ɛyɛ Onyankopɔn nokwarefoɔ no mmara a ɛsi pi no, ɛfiri sɛ menim sɛ ɔma nnipa deɛ wɔpɛ, sɛ ɛyɛ owuo anaa sɛ nkwa; aane, menim sɛ wahyɛ mmara ama nnipa a ɛnsesa, sɛdeɛ wɔn pɛ teɛ, sɛ ɛkɔ nkwagyeɛ mu anaa sɛ ɛkɔ ɔsɛee mu.",
                "5": "Aane, na menim sɛ papa ne bɔne aba nnipa nyina ara hɔ; deɛ ɔnnim nsonsonoɛ a ɛda papa ne bɔne ntam no nni fɔ; na mmom deɛ ɔnim papa ne bɔne no, ɔno na wɔma no deɛ ɔpɛ, sɛ ɔpɛ papa anaasɛ bɔne, nkwa anaa sɛ owuo, ɛdɛ anaa sɛdeɛ ɔbɛnu ne ho wɔ n’adwene mu.",
                "6": "Afei, ɛnam sɛ menim saa nneɛma yi nti, ɛdeɛn na merepɛ bio ka deɛ ɛwɔ sɛ meyɛ ho, sɛ mɛyɛ adwuma a wɔafrɛ me sɛ me nyɛ ho?",
                "7": "Adɛn nti na mepɛ sɛ meyɛ sɛ ɔbɔfoɔ ama m’atumi akasa akyerɛ obiara wɔ wiase awieɛ nyina ara?",
                "8": "Na hwɛ, Awurade ama aman nyina ara kwan sɛ wɔmfa wɔn ankasa wɔn man ne ne kasa nkyerɛkyerɛ n’asɛm, aane, wɔ nyansa mu de deɛ ɛsɛ sɛ wɔnya biara ama wɔn; ɛno nti yɛhunu sɛ Awurade tu fo wɔ ne nyansa mu, sɛdeɛ ɛyɛ tenenee ne nokware teɛ.",
                "9": "Menim deɛ Awurade ahyɛ me sɛ me nyɛ, na mehyɛ me ho animuonyam wɔ mu. Mennhyɛ me ho animuonyam wɔ me ara me mu, na mmom mehyɛ meho animuonyam wɔ deɛ Awurade ahyɛ me ho; aane, na yei ne m’animuonyam, ama mpo ebia na mayɛ adwendadeɛ wɔ Onyankopɔn nsa mu, de atwe akra aba nsakyeraɛ ho, na yei ne m’ɛdɛ.",
                "10": "Na hwɛ, sɛ mehunu me nuanom bebree a wɔasakyera nokware mu na wɔaba Awurade wɔn Nyankopɔn hɔ a, na ɛdɛ ahyɛ me kra ma; afei na ama makae deɛ Awurade ayɛ ama me, aane, sɛ watie me mpaebɔ mpo; aane, afei na ama makae n’ahummɔborɔ abasa a ɔtenee wɔ me so no.",
                "11": "Aane, na makae m’agyanom nnɔmum no; ɛfiri sɛ menim ampa ara sɛ Awurade Nyankopɔn, Abraham Nyankopɔn, Isak ne Yakob Nyankopɔn, no na oyii wɔn firii nkoasom mu.",
                "12": "Aane, mekaae m’agyanom nnɔmum no mmerɛ nyina ara; na saa Onyankopɔn korɔ no ara a ɔyii wɔn firii Misraimfoɔ nsa mu no, na ɔyii wɔn firii nkoasom mu.",
                "13": "Aane, na saa Onyankopɔn korɔ no ara na ɔtee n’asɔre wɔ wɔn mu; aane, na saa Onyankopɔn korɔ no ara na ɔfrɛɛ me ɔfrɛ kronkron, sɛ menka asɛm no nkyerɛ saa nkurɔfoɔ yi, na wɔama me nkonimdie kɛseɛ, na ama m’ɛdɛ ahyɛ ma.",
                "14": "Na mmom menni dɛ wɔ me ara me nkonimdie nko ara ho, na mmom m’ɛdɛ hyɛ ma ɛnam me nuanom nso a wɔkɔɔ Nifae asaase so no wɔn nkonimdie nti.",
                "15": "Hwɛ, wɔayɛ adwuma mmorosoɔ, na wɔaso aduaba pii, na wɔn akatua bɛyɛ kɛseɛ!",
                "16": "Afei, sɛ medwene me nuanom yi nkonimdie a, ɛde me kra kɔ akyiri, ama ate ne ho koraa, mpo afiri me honamdua ho, sɛdeɛ m’ɛdɛ kɛseɛ teɛ.",
                "17": "Na afei Onyankopɔn mma me nuanom yi ntena Onyankopɔn aheman no mu; aane, ne wɔn nso a wɔyɛ wɔn adwuma mu aduaba nyina ara nso ntena hɔ a wɔremfiri adi bio, na mmom wɔbɛtontom no afebɔɔ. Na Onyankopɔn ma ɛnyɛ sɛdeɛ me nsɛm teɛ, mpo sɛdeɛ maka no. Amen."
            },
            "30": {
                "1": "Hwɛ, afei ɛbaa sɛ mmerɛ a Amon nkurɔfoɔ no tintimm wɔ Yɛsɔn asaase so no, aane, na wɔpamoo Lamanfoɔ nso firii asaase no so, na nkurɔfoɔ a wɔwɔ asaase no so siee wɔn awufoɔ.",
                "2": "Afei wɔantumi ankan wɔn awufoɔ no dodoɔ, ɛfiri sɛ na wɔdɔɔso; ɛna wɔantumi ankan Nifaefoɔ awufoɔ nso—nanso ɛbaa sɛ mmerɛ a wɔsiee wɔn awufoɔ akyire yi no, ne akɔmkyerɛ ne suu, na ɔbɔɔ mpaeɛ akyire yi no, (na ɛyɛ atɛmmuafoɔ no ahennie mu bosomee dunsia wɔ Nifae nkurɔfoɔ so) asomdwoeɛ hyɛɛ aseɛ toaso saa ara baa asaase no nyina ara so.",
                "3": "Aane, na nkurɔfoɔ no bɔɔ mmɔden dii Awurade mmaransɛm so; na wɔhwɛɛ sɛ wɔbɛdi Onyankopɔn ayɛdeɛ no so pɛpɛɛpɛ sɛdeɛ Mose mmara no teɛ no, ɛfiri sɛ wɔkyerɛɛ wɔn sɛ wɔnndi Mose mmara no so ara nkɔsi sɛ ɛbɛhyɛ ma.",
                "4": "Na yei na amma basabasa biara ansi wɔ nkurɔfoɔ no ahennie mu wɔ mfie dunsia no nyina ara mu wɔ mmerɛ a atɛmmuafoɔ no dii Nifae nkurɔfoɔ no so no.",
                "5": "Na ɛbaa sɛ atɛmmuafoɔ no ahennie afe a ɛtɔ so dunson no mu no mfitiaseɛ no na asomdwoeɛ da so wɔ hɔ.",
                "6": "Nanso ɛbaa sɛ ɛrekɔ afe a ɛtɔ so dunson no awieɛ no, ɔbarima bi baa Sarahɛmla asaase so a, na ɔyɛ Anti-Kristo, na ɔhyɛɛ aseɛ sɛ ɔreka nsɛm a etia nkɔmhyɛ a nkɔmhyɛfoɔ no aka a ɛfa Kristo mmaeɛ ho no kyerɛɛ nkurɔfoɔ no.",
                "7": "Afei na mmara biara nni hɔ a ɛtia nnipa biara gyedie; ɛfiri sɛ etia Onyankopɔn mmara dendennden sɛ mmara bi bɛwɔ hɔ a ɛbɛma nsonsonoɛ aba nnipa mu.",
                "8": "Na sei na twerɛsɛm no ka: Monyi ɛnnɛ da yi, deɛ mobɛsom no.",
                "9": "Afei sɛ nnipa bi pɛ sɛ ɔsom Onyankopɔn a, ɔwɔ ho kwan, anaa sɛ, sɛ ɔgye Onyankopɔn di a ɔwɔ ho kwan sɛ ɔsom no; mmom sɛ ɔnnye no nni a, mmara biara nni hɔ sɛ wɔtwe n’aso.",
                "10": "Nanso sɛ ɔdi awu a, wɔkum no bi; na sɛ ɔbɔ korɔnoo a, ɔno nso nya asotweɛ; na sɛ ɔsɛe awareɛ a, ɛno nso nya asotweɛ; aane, na wɔnyaa asotweɛ wɔ saa atirimuɔdensɛm yi nyina ara ho.",
                "11": "Na na mmara bi wɔ hɔ sɛ wɔbu nnipa atɛn sɛdeɛ wɔn bɔne teɛ. Nanso, mmara biara nni hɔ a etia obi gyedie; ɛno nti, nnipa nya asotweɛ wɔ bɔne a ɔyɛ no nko ara ho; ɛno nti nnipa nyina ara gyinabrɛ yɛ pɛ.",
                "12": "Na saa Anti-Kristo yi a na ne din de Korihɔ yi, (na mmara no ntumi nkyekyere no) hyɛɛ aseɛ sɛ ɔrekyerɛkyerɛ nkurɔfoɔ no sɛ Kristo biara nni hɔ. Na ɔkwan yei so na ɔfa de kaa sɛ:",
                "13": "O mo a wɔakyekyere mo ahyɛ nkwasea anidasoɔ hunu ase, adɛn nti na mo de nkwaseasɛm a ɛte sei ayɛ kɔnua akyekyere mo ho? Adɛn nti na mohwɛ Kristo bi kwan? Na obiara ntumi nhunu biribi a ɛreba.",
                "14": "Hwɛ, deɛ mofrɛ no nkɔmhyɛ nyina ara a mose nkɔmhyɛfoɔ kronkron na aka ato hɔ no, hwɛ, ɛyɛ mo agyanom nkwasea amamerɛ.",
                "15": "Ɛyɛ dɛn na mohunu sɛ ɛyɛ nokware? Hwɛ, montumi nnhunu nneɛma a monhunu; ɛno nti montumi nhunu sɛ Kristo bi bɛba.",
                "16": "Mohwɛ kwan na mo ka sɛ mo hunu sɛ mo anya bɔnefakyɛ wɔ mo bɔne ho. Mmom hwɛ, ɛyɛ abɔdamdwene; na mo adwene a ayɛ basabasa yi firi mo agyanom amammerɛ no a ɛtwe mo ma monya gyedie wɔ nneɛma a ɛnte saa mu no.",
                "17": "Na nsɛm a ɛtete saa pii na ɔka kyerɛɛ wɔn, ɔka kyerɛɛ wɔn sɛ mpata biara nni hɔ a ɛbɛtumi de nnipa bɔne akyɛ wɔn; mmom deɛ ɛba nnipa biara so no firi ɔno ara n’abrabɔ; ɛno nti nipa biara yɛ frɔmfrɔm a na ɛfiri ɔno ara ne nyansa, na nnipa biara nam n’ahoɔden so na ɔdi nkonim; na biribi ara a nnipa bɛyɛ no nnyɛ bɔne.",
                "18": "Na sei na ɔka kyerɛɛ wɔn, de twee dodoɔ no ara akoma, maa wɔn ani anwu wɔ wɔn atirimuɔdensɛm mu, aane, ɔtwee mmaa bebree ne marima bebree nso maa wɔbɔɔ adwaaman—na ɔka kyerɛɛ wɔn sɛ nipa wu a ɛno ara ne no.",
                "19": "Afei saa barima yi kɔɔ Yɛsɔn asaase so nso, sɛ ɔrekɔka saa nsɛm yi wɔ Amon nkurɔfoɔ a mmerɛ bi na wɔyɛ Lamanfoɔ nkurɔfoɔ no.",
                "20": "Nanso, hwɛ, wɔyɛ anyansafoɔ kyɛn Nifaefoɔ no mu bebree; na wɔsɔɔ ne mu kyekyeree no de no kɔɔ Amon a ɔyɛ ɔsɔfo panin wɔ saa nkurɔfoɔ no so no anim.",
                "21": "Na ɛbaa sɛ ɔmaa wɔsoaa no firii asaase no so. Na ɔbaa Gideon asaase so, na ɔhyɛɛ aseɛ sɛ ɔrekasa akyerɛ wɔn nso; na ɛha deɛ nneɛma ankɔ yie amma no, ɛfiri sɛ wɔfaa no kyekyeree no na wɔsoaa no kɔɔ ɔsɔfo panin no, ne ɔtɛmmuafoɔ panin no a ɔhwɛ asaase no so no anim.",
                "22": "Na ɛbaa sɛ ɔsɔfo panin no see no sɛ: Adɛn nti na wonenam redanedane Awurade akwan yi? Adɛn nti na woka kyerɛ nkurɔfoɔ yi sɛ Kristo biara remma; de si wɔn anigyeɛ ho kwan? Adɛn nti na wokasa tia nkɔmhyɛfoɔ kronkron no nkɔmhyɛ nyina ara yi?",
                "23": "Afei na ɔsɔfo panin no din de Gidona. Na Korihɔ see no sɛ: Ɛnam sɛ menkyerɛkyerɛ mo mo agyanom nkwasea amammerɛ no, na ɛnam sɛ menkyerɛkyerɛ nkurɔfoɔ yi mma wɔn nkyekyere wɔn ho nhyɛ nkwasea ayɛyɛdeɛ ne adeyɔ a tete asɔfoɔ ahyɛ ato hɔ ase, ama wɔde anya tumi ne akwanya wɔ wɔn so, ama wɔn atena tebea a wɔnim hwee mu, ama wɔamma wɔn tiri so, na mmom, wɔabrɛ wɔn ase sɛdeɛ wo nsɛm teɛ.",
                "24": "Mo se saa nkurɔfoɔ yi yɛ fawohodiefoɔ. Hwɛ, mese wɔwɔ nkoasom mu. Mo se saa tete mmerɛ mu nkɔmhyɛ yi yɛ nokware. Monhwɛ mese monnim sɛ ɛyɛ nokware.",
                "25": "Mo se nkurɔfoɔ yi yɛ nkurɔfoɔ a wɔdi fɔ na wɔahwease, ɛnam awofoɔ baako mmeratoɔ nti: Monhwɛ, mese ɛba nnifɔ ɛnam n’awofoɔ ho nti.",
                "26": "Na mo se Kristo nso bɛba. Mmom monhwɛ, me se monnim sɛ Kristo bi bɛba. Na mo ka nso sɛ wɔbɛkum no ɛnam wiase bɔne nti.",
                "27": "Na saa na modi nkurɔfoɔ yi anim ma wɔn dii mo agyanom nkwasea amammerɛ akyiri, ne mo ara mopɛ akyiri, na moka wɔn hyɛ sɛdeɛ wɔwɔ nkoasom mu no, ama mo de mo abrabɔ a sika sɛee wɔ mu ato wɔn nsa ano adwuma so, ama wɔantumi anya akokoɔduro, na wɔsuro mpo sɛ wɔbɛfa deɛ ɛsɛ wɔn ne deɛ ɛyɛ wɔn deɛ.",
                "28": "Aane, wɔsuro sɛ wɔde deɛ ɛyɛ wɔn ankasa wɔn deɛ bɛyɛ wɔn ho, sɛ ɛbɛyɛ a wɔmfom wɔn asɔfoɔ no a wɔde kɔnnua to wɔn so sɛdeɛ wɔn pɛ teɛ no, na wɔama wɔn anya gyedie wɔ wɔn amammerɛ ne wɔn adayɛsoɔ mu ne wɔn adwene bɔne ne wɔn anisoadehunu ne wɔn ahintasɛm a wɔyɛ wɔn ho sɛ wɔhunu, a sɛ wɔanyɛ sɛdeɛ wɔn nsɛm teɛ a, wɔbɛfom nnipa bi a wɔnnim no a wɔse ɔyɛ Onyankopɔn—nipa bi a obiara nhunuu no da anaa sɛ obiara nnim no, obi a onni hɔ da na ɔremma da.",
                "29": "Afei mmerɛ a ɔsɔfo panin no ne ɔtɛmmuafoɔ panin no hunuu sɛdeɛ n’akoma ayɛ den no, aane, mmerɛ a wɔhunuu sɛ ɔbɛka nsɛm bɔne atia Onyankopɔn mpo no, wɔammua ne nsɛm a ɔkaaɛ no mu biara; mmom wɔmaa wɔkyekyeree no; na wɔde no hyɛɛ asraafoɔ mpanimfoɔ nsa ma wɔde no kɔɔ Sarahɛmla asaase so, de no kɔɔ Alma, ne ɔtɛmmuafoɔ panin no a ɔyɛ ammrado wɔ asaase no nyina ara so no anim.",
                "30": "Na ɛbaa sɛ mmerɛ a wɔde no baa Alma ne ɔtɛmmuafoɔ panin no anim no, ɔkɔɔ so yɛɛ deɛ ɔyɛe wɔ Gideon asaase so no ara wɔ hɔ nso; aane, ɔkɔɔ so kaa abususɛm",
                "31": "Na ɔkasaa dendennden wɔ Alma anim, na ɔkaa nsɛm bɔne tiaa asɔfoɔ ne akyerɛkyerɛfoɔ no nso, sɛ wɔn na wɔatwe nkurɔfoɔ no ama wɔn akɔdi wɔn agyanom nkwasea amammerɛ no akyiri; ɛnam wɔn abrabɔ a sika sɛee wɔ mu no ato nkurɔfoɔ no nwuma so nti.",
                "32": "Afei Alma see wɔn sɛ: Wonim sɛ yɛmmfa yɛn yafunu nto nkurɔfoɔ no nwuma so; na hwɛ, mede me ara me nsa ayɛ adwuma ahwɛ me ho fiti atɛmmuafoɔ no ahennie mfitiaseɛ, m’akwantuo dodoɔ a metuuɛ, bɔɔ asaase no so aporɔ kaa Onyankopɔn asɛm de kyerɛɛ me nkurɔfoɔ no nyina ara akyiri mpo.",
                "33": "Na adwuma dodoɔ a mayɛ wɔ asɔre yi akyiri mpo no, mennyee senin mpo da, wɔ m’adwuma ho; ɛna me nuanom yi mu biara nso nnyee hwee da, gye sɛ atɛmmuo-adwa no so nko ara; na ɛno mpo yɛgye wɔ yɛn mmerɛ dodoɔ a yɛde di asɛm ho sɛdeɛ mmara no teɛ.",
                "34": "Na afei, sɛ yɛnnye hwee wɔ yɛn nwuma a yɛyɛ wɔ asɔre no mu mpo a, ɛdeɛn mfasoɔ na yɛnya, sɛ yɛbɛbrɛ yɛn ho wɔ asɔre no mu, gye sɛ nokware no a yɛbɔ ho dawuro no, ama yɛadi dɛ wɔ yɛn nuanom no ɛdɛ ho?",
                "35": "Ɛnneɛ adɛn nti na woka sɛ yɛka nsɛmpa no kyerɛ nkurɔfoɔ no pɛ mfasoɔ, wɔ mmerɛ a wo ara ankasa wonim sɛ yɛnnya mfasoɔ biara? Na afei, wo gyedi sɛ yɛredaadaa nkurɔfoɔ yi nti na ɛma wɔnya ɛdɛ a ɛte sei wɔ wɔn akoma mu?",
                "36": "Na Korihɔ buaa no sɛ, Aane.",
                "37": "Na afei Alma see no sɛ: Wogyedi sɛ Onyankopɔn bi wɔ hɔ?",
                "38": "Na ɔbuaa sɛ, Daabi.",
                "39": "Afei Alma see no sɛ: Wobɛgye akyinnyeɛ bio sɛ Onyankopɔn biara nni hɔ, na afei woregye akyinnyeɛ wɔ Kristo nso ho? Na hwɛ, Mese wo sɛ, menim sɛ Onyankopɔn wɔ hɔ, na Kristo nso bɛba.",
                "40": "Na afei ɛdeɛn adanseɛ na wo wɔ sɛ Onyankopɔn nni hɔ, anaa Kristo remma? Mese wo sɛ wonni bi, gye sɛ w’asɛm no nkoa ara.",
                "41": "Nanso, hwɛ, mewɔ biribiara a ɛdi adanseɛ sɛ saa nneɛma yi yɛ nokware; na wo nso wo wɔ biribi a ɛdi adanseɛ kyerɛ wo sɛ ɛyɛ nokware; na wobɛgye ho akyinnyeɛ anaa? Wogyedi sɛ saa nneɛma yi yɛ nokware?",
                "42": "Hwɛ, menim sɛ wogyedi na mmom naadaa honhom bi na aba wo so, na wode Onyankopɔn Honhom no ato nkyɛn sɛ ɛbɛyɛ a ɛrenya tenabea wɔ wo mu; na mmom ɔbonsam wɔ tumi wɔ wo so, de wo nenam, na ɔde wo yɛ deɛ ɔpɛ sɛdeɛ ɛbɛyɛ a ɔbɛsɛe Onyankopɔn mma.",
                "43": "Na afei Korihɔ see Alma sɛ: So wobɛnya nsɛnkyerɛnee bi akyerɛ me ama magye adi sɛ Onyankopɔn bi wɔ hɔ, aane, ma menhunu sɛ ɔwɔ tumi, na ɛno na ɛbɛma m’agye wo nsɛm no adie.",
                "44": "Na mmom Alma see no sɛ: Wahunu nsɛnkyerɛnee ara yie; Wobɛsɔ wo Nyankopɔn ahwɛ anaa? Na wobɛka sɛ, kyerɛ me nsɛnkyerɛnee bi, mmerɛ a wo wɔ wo nuanom ne nkɔmhyɛfoɔ kronkron yi nyina ara ho adanseɛ? Twerɛsɛm no da w’anim pefee, aane, na nneɛma nyina ara kyerɛ sɛ Onyankopɔn wɔ hɔ; aane, asaase mpo, ne nneɛma nyina ara a ɛwɔ so, aane, ne ntwareho, aane, ne nsaase nyina ara nso a ɛnam wɔn kwan so tware wɔn ho pɛpɛɛpɛ di adanseɛ sɛ Ɔbɔadeɛ Kokoroko bi wɔ hɔ.",
                "45": "Na yei nyina ara akyiri no, wonenam, na woredane nkurɔfoɔ yi akoma, redi adanseɛ kyerɛ wɔn sɛ Onyankopɔn biara nni hɔ? Na yei nyina ara akyiri no, wobɛgye akyinnyeɛ, wɔ saa adanseɛ yi nyina ara ho? Na ɔkaa sɛ: Aane, mɛgye akyinnyeɛ, gye sɛ wokyerɛ me nsɛnkyerɛnee.",
                "46": "Na afei ɛbaa sɛ Alma see no sɛ: Hwɛ, medi awerɛhoɔ sɛ wayɛ w’akoma den, aane, sɛ woda so ne nokware honhom no redi asie ama wo kra akɔ ɔsɛee mu.",
                "47": "Mmom hwɛ, ɛyɛ sɛ wo akra bɛyera akyɛn sɛ akra bebree bɛnam watorɔ ne wo naadaa so akɔ ɔsɛee mu; ɛno nti sɛ wogye akyinnyeɛ bio a, hwɛ Onyankopɔn bɛbɔ wo, ama watɔre mum, wontumi mmue w’ano bio, ama wonaadaa nkurɔfoɔ yi bio.",
                "48": "Afei Korihɔ see no sɛ: Mennye akyinnyeɛ sɛ Onyankopɔn bi nni hɔ; na mmom mennye nni sɛ Onyankopɔn bi wɔ hɔ; na meka nso sɛ, wo nnim sɛ Onyankopɔn bi wɔ hɔ; na gye sɛ woda nsɛnkyerɛnee bi adi kyerɛ me, anyɛ saa a mennye nni.",
                "49": "Afei Alma see no sɛ: Mede yei bɛyɛ nsɛnkyerɛnee akyerɛ wo, sɛ wobɛtɔre mum, sɛdeɛ me nsɛm teɛ; na meka wɔ Onyankopɔn din mu, sɛ wo bɛtɔre mum, a worentumi nkasa bio.",
                "50": "Afei mmerɛ a Alma kaa saa nsɛm yi no, Korihɔ tɔree mum, ama wɔantumi ankasa, sɛdeɛ Alma nsɛm teɛ no.",
                "51": "Na afei mmerɛ a ɔtɛmmuafoɔ panin no hunu yei no, ɔtenee ne nsa na ɔtwerɛ de maa Korihɔ, sɛ: Woagye adi sɛ Onyankopɔn wɔ tumi anaa? Hwan mu na wopɛɛ sɛ Alma nyɛ ne nsɛnkyerɛnee nkyerɛ wo no? Wopɛ sɛ ɔma ebinom hunu amane, ma ɛyɛ nsɛnkyerɛnee kyerɛ wo? Hwɛ wɔayɛ nsɛnkyerɛnee akyerɛ wo; na afei wobɛgye akyinnyeɛ bio anaa?",
                "52": "Na Korihɔ tenee ne nsa na ɔtwerɛɛe sɛ: Menim sɛ meyɛ mum, ɛfiri sɛ mentumi nkasa; na menim sɛ biribiara nni hɔ a ɛbɛtumi de saa adeɛ yi aba me so gye sɛ Onyankopɔn tumi; aane, na menim mmerɛ nyina ara sɛ Onyankopɔn wɔ hɔ.",
                "53": "Na hwɛ, ɔbonsam adaadaa me; ɛfiri sɛ ɔyii ne ho kyerɛɛ me sɛ ɔbɔfoɔ, na ɔsee me sɛ: Kɔ na kɔgye nkurɔfoɔ yi, ɛfiri sɛ wɔn nyina ara afom ɛkwan no akɔdi Onyankopɔn bi a obiara nnim no hɔ; aane, na ɔkyerɛɛ me deɛ menka. Na makyerɛkyerɛ ne nsɛm no; na ɛnam sɛ ɛsɔ honam adwene ani nti mede kyerɛkyerɛe; na mekyerɛkyerɛɛe ara kɔsii sɛ medii nkonim mpo, na yei maa megye dii sɛ ɛyɛ nokware; na yei nti megyinaa nokware no ano kɔsii sɛ mede nomee kɛseɛ aba me so mpo yi.",
                "54": "Afei mmerɛ a ɔkaa yei no, ɔsrɛɛ Alma sɛ ɔmmɔ mpaeɛ nkyerɛ Onyankopɔn, ama wayi nomee no afiri ne so.",
                "55": "Nanso Alma see no sɛ: sɛ nomee yi firi wo so a, wobɛdaadaa nkurɔfoɔ yi akoma akɔ akyiri bio; ɛno nti ɛbɛyɛ hɔ ama wo sɛdeɛ Awurade pɛ mpo teɛ.",
                "56": "Na ɛbaa sɛ nomee no amfiri Korihɔ so; na mmom ɔyii no totwenee, na ɔnantenantee afiefie mu srɛsrɛɛ aduane.",
                "57": "Afei, deɛ ɛtoo Korihɔ no terɛɛ asaase no nyina ara so ntɛm ara; aane, ɔtɛmmuafoɔ panin no maa wɔbɔɔ dawuro kyerɛɛ nkurɔfoɔ a wɔwɔ asaase no so nyina ara a wɔagye Korihɔ nsɛm no adi no sɛ, wɔn nsakyeraɛ ntɛmntɛm, anyɛ saa a ntɛmmuo no bi bɛba wɔn so.",
                "58": "Na ɛbaa sɛ wɔn nyina ara gyee Korihɔ atirimuɔdensɛm no too mu. Ɛno nti wɔn nyina ara sakyeraae bio baa Awurade hɔ; na yei de amumuyɛ a ɛte sɛ Korihɔ deɛ no bi baa awieɛ. Na Korihɔ nantenantee afiefie mu srɛsrɛɛ aduane de hwɛɛ ne ho.",
                "59": "Na ɛbaa sɛ mmerɛ a ɔnenam nkurɔfoɔ no mu no, aane, nkurɔfoɔ a wɔate wɔn ho afiri Nifaefoɔ ho, na wɔfrɛ wɔn ho Soramfoɔ, ɛnam sɛ barima bi a wɔfrɛ no Soram dii wɔn anim—na mmerɛ a ɔnenam wɔn mu no, hwɛ, wɔtwifaa ne so, na wɔtiaa ne so kɔsii sɛ ɔwuui mpo.",
                "60": "Na sei na yɛhunu deɛ ɔdanee Awurade akwan no; na yei ma yɛhunu sɛ ɔbonsam remmoa wɔ ɛda a edi akyire no, na mmom ɔtwe wɔn ntɛmntɛm de wɔn kɔ asamando."
            },
            "31": {
                "1": "Afei ɛbaa sɛ Korihɔ abrabɔ baa awieɛ no akyire no, Alma nsa kaa ɛnkra sɛ Soramfoɔ ɛredanedane Awurade akwan, na Soram a ɔyɛ wɔn kandifoɔ no atwe nkurɔfoɔ no akoma ama wɔabɔ wɔn mu ase asom ahonini mum no, n’akoma hyɛɛ aseɛ sɛ ɛredi yea, ɛnam nkurɔfoɔ no amumuyɛ nti.",
                "2": "Na Alma dii awerɛhoɔ kɛseɛ yie mmerɛ a ɔhunu amumuyɛ a ɛwɔ ne nkurɔfoɔ no mu no; ɛno nti ɔdii awerɛhoɔ kɛseɛ wɔ n’akoma mu ɛnam Soramfoɔ ho a wɔate afiri Nifaefoɔ ho no nti.",
                "3": "Afei na Soramfoɔ no aboa wɔn ano wɔ asaase bi a wɔfrɛ no Antionum, a ɛwɔ Sarahɛmla asaase no apueɛ afa mu, baabi a aka kakraabi na ɛne ɛpo ano abɔ hyeɛ no. Yɛsɔn asaase no anaafoɔ a ɛno nso da ɛserɛ no anaafoɔ, ɛserɛ no a na Lamanfoɔ ahyɛ so ma no.",
                "4": "Afei Nifaefoɔ no surooe yie sɛ anhwɛ a na Soramfoɔ no ne Lamanfoɔ no akɔyɛ baako, na ɛbɛma Nifaefoɔ no ahwere nneɛma bebree.",
                "5": "Na afei ɛnam sɛ wɔka asɛm no a ɛtumi ma nkurɔfoɔ no yɛ deɛ ɛyɛ nokware—aane, na ɛnya tumi kɛseɛ wɔ nkurɔfoɔ no adwene so kyɛn akofena, anaa biribifoforɔ biara a ato wɔn—ɛno nti Alma dwenee sɛ ɛbɛhia sɛ wɔde Onyankopɔn asɛm no mu tumi no bɛyɛ adwuma ahwɛ.",
                "6": "Ɛno nti ɔfaa Amon, ne Aaron, ne Omna; na ɔgyaa Himnae wɔ Sarahɛmla asɔre no mu; na mmom mmiɛnsa a wɔn di kan no deɛ ɔfaa wɔn kaa ne ho, ne Amulek ne Seesrom nso, a na wɔwɔ Melek; na ɔfaa ne mmammarima no mu mmienu nso.",
                "7": "Afei ne mmammarima no mu panin no deɛ wɔamfa no anka ne ho, na ne din de Hɛlaman; na mmom wɔn a ɔfaa wɔn kaa ne ho no, wɔn din de Siblon ne Korianton; na saa nkurɔfoɔ yi maa wɔne wɔn kɔɔ Soramfoɔ no mu sɛ wɔrekɔka asɛm no akyerɛ wɔn.",
                "8": "Afei Soramfoɔ yi yɛ Nifaefoɔ a wɔate atua afiri Nifaefoɔ mu; ɛno nti wɔaka Onyankopɔn asɛm no akyerɛ wɔn da.",
                "9": "Mmom wɔahwease wɔ mfomsoɔ kɛseɛ mu, ɛfiri sɛ wɔannhwɛ sɛ wɔbɛdi Onyankopɔn mmaransɛm n’ahyɛdeɛ so, sɛdeɛ Mose mmara no teɛ no.",
                "10": "Ɛna wɔnni asɔre no dwumadie biara so, sɛ wɔbɛkɔ so abɔ mpaeɛ na wɔasu afrɛ Onyankopɔn dabiara, amma wɔankɔ nsɔhwɛ mu.",
                "11": "Aane, ne tia ara ne sɛ wɔdanee Awurade akwan wɔ akwan ahodoɔ bebree mu; ɛno nti, na ɛmaa Alma ne n’asɛmpatrɛfoɔ no kɔɔ asaase no so sɛ wɔrekɔka asɛm no akyerɛ wɔn.",
                "12": "Afei, mmerɛ a wɔbaa asaase no so no, hwɛ, wɔn ho dwirii wɔn mmerɛ a wɔhunu sɛ Soramfoɔ no asi nhyiadan, na wɔboa wɔn ano bɔ mu dakoro wɔ dapɛn mu, saa da no wɔfrɛɛ no Awurade da; na wɔsomm wɔ ɛkwan bi so a Alma ne ne nuanom nhunu bi da;",
                "13": "Na wɔahyehyɛ baabi wɔn hyiadan no mfinfini, na ɛhɔ na wɔgyina, na ɛhɔ wɔ soro tra etire so; na nipa baako pɛ na ɔtumi kɔ soro hɔ.",
                "14": "Ɛno nti, obiara a ɔpɛ sɛ ɔsom no ɛwɔ sɛ ɔkɔgyina soro hɔ, na ɔma ne nsa so kɔ soro, na ɔde nne kɛseɛ tea mu sɛ:",
                "15": "Kronkron, kronkron Nyankopɔn; yɛgyedi sɛ wo yɛ Onyankopɔn, na yɛgyedi sɛ woyɛ kronkron, na woyɛ honhom, na woda so yɛ honhom, na wobɛyɛ honhom afebɔɔ.",
                "16": "Kronkron Nyankopɔn, yɛgyedi sɛ wo na wate yɛne yɛn nuanom ntam; na yɛnnye yɛn nuanom amamerɛ a wɔn agyanom nam nkwadaa adwene so de maa wɔn no nni; na mmom yɛgyedi sɛ wo na wayi yɛn sɛ yɛnyɛ wo mma kronkron; na wada no adi akyerɛ yɛn sɛ Kristo biara remma.",
                "17": "Na mmom wote saa ara ɛnora, ɛnɛ, ne afebɔɔ, na wayi yɛn sɛ yɛmɛnya nkwagyeɛ, mmerɛ a wɔn a wɔatwa yɛn ho ahyia nyina ara no wonam wabufuhyeɛ so de wɔn ato asamando, O Nyankopɔn yɛda wo ase wɔ saa kronkron yɛ yi ho; na yɛda wo ase nso sɛ wayi yɛn amma yɛanni yɛn nuanom nkwasea amamerɛ akyiri, deɛ ɛbrɛ wɔn ase ma wɔnya gyedie wɔ Kristo mu, deɛ ɛtwe wɔn akoma firi wo ho koraa, yɛn Nyankopɔn.",
                "18": "Na yɛda wo ase bio, O Nyankopɔn, sɛ yɛyɛ nkurɔfoɔ kronkron a wasa mu ayi yɛn. Amen.",
                "19": "Afei ɛbaa sɛ mmerɛ a Alma ne ne nuanom ne ne mmammarima no tee saa mpeabɔ yi no, wɔn ho dwirii wɔn mmorosoɔ.",
                "20": "Na hwɛ, obiara kɔbɔɔ saa mpaeɛ korɔ no ara.",
                "21": "Afei wɔfrɛɛ saa baabi no Rameumptom, a n’asekyerɛ ne sɛ kronkron gyinabea.",
                "22": "Afei saa baabi yi so na obiara kɔgyina bɔ saa mpaebɔ korɔ yi ara kyerɛ Nyankopɔn, da wɔn Nyankopɔn ase sɛ wasa mu ayi wɔn, na wanyae wɔn amma wɔankɔdi wɔn nuanom amamerɛ akyiri, na wɔantwe wɔn akoma amma wɔanye nneɛma a ɛbɛba a wɔnnim ho hwee no anni.",
                "23": "Afei, mmerɛ a nkurɔfoɔ no nyina ara daa ase wɔ saa kwan yi so wiee, wɔsann wɔn akyiri kɔɔ wɔn afiefie mu, na wɔanka hwee a ɛfa wɔn Nyankopɔn ho bio kɔpem sɛ wɔboaa wɔn ano bio wɔ saa kronkron gyinabea hɔ de naaseɛ maa sɛdeɛ wɔyɛ no.",
                "24": "Afei mmerɛ a Alma hunu sei no ɛyɛ n’akoma anibereɛ, ɛfiri sɛ ɔhunuu sɛ wɔyɛ nkurɔfoɔ a wɔn atirimuɔdenfoɔ na wɔte wɔn bɔne mu saa ara; aane ɔhunu sɛ wɔn akoma di sika kɔkɔɔ, dwetɛ, ne afɛɛfɛdeɛ ahodoɔ nyina ara akyiri.",
                "25": "Aane, na ɔhunu nso sɛ wɔamema wɔn ho so ama ahomasoɔ ahyɛ wɔn akoma mu ma.",
                "26": "Na ɔmaa ne nne so kɔɔ soro, na ɔteaa mu sɛ: O ɛnkɔsi dabɛn, O Awurade, na wobɛhwɛ ama wo nkoa atena ase ha wɔ honam mu, ahwɛ saa atirimuɔden kɛseɛ sei a ɛwɔ nnipa mma mu yi?",
                "27": "Hwɛ, O Nyankopɔn, wɔresu frɛ wo, nanso ahomasoɔ ahyɛ wɔn akoma mu ma. Hwɛ, O Nyankopɔn, wɔde wɔn ano resu frɛ wo, wɔ mmerɛ a wɔde wiase nneɛma hunu hyehyɛ wɔn ho buruburo de mema wɔn ho so.",
                "28": "Hwɛ, O me Nyankopɔn, wɔn ntadeɛ aboɔden, ne wɔn mpɛtea, ne wɔn agudeɛ ɛdeda wɔn abakɔn, ne wɔn sika kɔkɔɔ ahyehyɛdeɛ, ne nneɛma a ɛsombo a wɔde siesie wɔn ho; na hwɛ, wɔde wɔn akoma ato so, nanso wɔsu frɛ wo na wɔka sɛ—Yɛda wo ase, O Nyankopɔn, ɛfiri sɛ yɛyɛ nkurɔfoɔ a wasa mu ayi yɛn ama wo ho, mmerɛ a nkaeɛ no bɛyera.",
                "29": "Aane, na wɔka sɛ wama wɔn ahunu sɛ Kristo biara remma.",
                "30": "O Awurade Nyankopɔn ɛnkɔsi dabɛn na wobɛhwɛ ama saa atirimuɔden ne nokwaredie a ɛnni nkurɔfoɔ yi mu yi bɛkɔ so? O Awurade, wobɛma me ahoɔden ama matumi de agyina me mmerɛyɛ yi ano. Ɛfiri sɛ meyɛ mmerɛ, na saa atirimuɔdensɛm a ɛte nkurɔfoɔ yi mu yi ma me kra di yea.",
                "31": "O Awurade, awerɛhoɔ ahyɛ m’akoma ma dodo; wo bɛkyekyere me kra werɛ wɔ Kristo mu. O Awurade, wobɛma manya ahoɔden, ama mede abotare de agyin saa amanehunu a ɛbɛba me so yi, ɛnam nkurɔfoɔ yi amumuyɛ nti.",
                "32": "O Awurade, wobɛma me kra awerɛkyekyerɛ, na wama madi nkunim, ne me nuanom apaafoɔ a wɔka me ho yi nso—aane, Amon, ne Aaron, ne Omna, ne Amulek nso ne Seesrom, ne me mmammarima mmienu yi nso—aane, yei nyina ara mpo na wo bɛkyekyere wɔn werɛ, O Awurade. Aane, wo bɛma wɔn akra awerɛkyekyerɛ wɔ Kristo mu.",
                "33": "Wo bɛma wɔn anya ahoɔden, ama wɔde agyina amanehunu a ɛbɛba wɔn so ɛnam nkurɔfoɔ yi amumuyɛ nti.",
                "34": "O Awurade, wobɛma yɛn nkunimdie ama yɛatwe wɔn ama wo wɔ Kristo mu bio.",
                "35": "Hwɛ, O Awurade, wɔn akra sombo, na wɔn mu dodoɔ no ara yɛ yɛn nuanom; ɛno nti, ma yɛn tumi, ne nyansa O Awurade, ma yɛntumi ntwe yɛn nuanom yi mma wo bio.",
                "36": "Afei ɛbaa sɛ mmerɛ a Alma kaa saa nsɛm yi wieeɛ no ɔde ne nsa guu wɔn a wɔne wɔn wɔ hɔ no nyina ara so. Na hwɛ, mmerɛ a ɔbɔɔ ne nsa mu guu wɔn so no, honhom Kronkron no hyɛɛ wɔn ma.",
                "37": "Na ɛno akyiri no wɔdii mpaepae mu, na obiara kɔɔ ne kwan, a wɔannwenenwene wɔ deɛ wɔbɛdie ho, anaa deɛ wɔbɛnom ho, anaa deɛ wɔbɛfira ho.",
                "38": "Na Awurade yɛɛ wɔn mmoa maa ɛkɔm anne wɔn, na nsukɔm anne wɔn; aane, na ɔmaa wɔn ahoɔden nso, na wɔanhunu amane biara, gye sɛ ɛdɛ a wɔwɔ no Kristo mu no mene wɔn amanehunu biara. Afei yeinom sii, ɛnam Alma mpaeɛ a ɔbɔɔ no wɔ gyedie mu no nti."
            },
            "32": {
                "1": "Na ɛbaa sɛ wɔkɔɔe, na wɔhyɛɛ aseɛ sɛ wɔreka Onyankopɔn asɛm no akyerɛ nkurɔfoɔ no, wɔwurawuraa wɔn nhyiadan mu ne wɔn afiefie mu; aane na wɔkaa asɛm no mpo wɔ wɔn mmɔnten so.",
                "2": "Na ɛbaa sɛ wɔyɛɛ adwuma yie wɔ wɔn mu, maa wɔhyɛɛ aseɛ sɛ wɔredi nkunim wɔ ahiafoɔ a wɔwɔ wɔn mu no so na hwɛ, wɔyii wɔn firii nhyiadan no mu ɛnam wɔn ntaadeɛ a amoɔmoa no nti.",
                "3": "Ɛno nti wɔamma wɔn kwan amma wɔanwura wɔn nhyiadan no mu ankɔsom Nyankopɔn, wɔbuu wɔn sɛ wɔyɛ efii; ɛno nti na wɔyɛ ahiafoɔ; aane, wɔn nuanom ahiafoɔ a wɔwɔ wɔn mu no buu wɔn sɛ wɔn ho nni mfasoɔ; ɛno nti na wɔyɛ ahiafoɔ wɔ wiase nneɛma afa mu; na wɔyɛ ahiafoɔ nso wɔ akoma mu.",
                "4": "Afei mmerɛ a na Alma rekyerɛ adeɛ na wɔrekasa kyerɛ nkurɔfoɔ no wɔ Onida pampa no so no, nkurɔfokuo kɛseɛ bi baa ne nkyɛn, wɔn a yɛaka wɔn ho asɛm sɛ wɔyɛ ahiafoɔ wɔ akoma mu no, ɛnam wɔn hia buruburo wɔ wiase nneɛma mu no nti.",
                "5": "Na wɔbaa Alma hɔ; na wɔn panin no see no sɛ: Hwɛ, ɛdeɛn na me nuanom yi nyɛ, ɛnam wɔn hia buruburo nti nnipa nyina ara mfa wɔn nnyɛ hwee, aane, yɛn asɔfoɔ no mpo titire; ɛfiri sɛ wɔapamo yɛn afiri yɛn nhyiadan a yɛabrɛ yɛn ho de yɛn ankasa yɛn nsa asi no mu; na ɛnam yɛn hia buruburo mmorosoɔ nti no wɔapamo yɛn; na yɛnni baabiara a yɛbɛsom yɛn Nyankopɔn; na hwɛ, ɛdeɛn na yɛn nyɛ?",
                "6": "Na afei mmerɛ a Alma tee yei no, Alma danee n’ani hwɛɛ no ntɛmntɛm, na ɔde ɛdɛ kɛseɛ hunuui; ɛfiri sɛ ɔhunuu sɛ wɔn amanehunu ama wɔanya ahobraseɛ ampa na wɔasiesie wɔn ho sɛ wɔbɛtie asɛm no.",
                "7": "Ɛno nti wanka hwee bio ankyerɛ nkurɔfokuo nkaeɛ no; na mmom ɔtenee ne nsa na ɔteaa mu frɛɛ wɔn a wahunu sɛ wɔasakyera wɔn ho nokware mu no, na ɔsee wɔn sɛ:",
                "8": "Mehunu sɛ mobrɛ mo ho ase wɔ akoma mu; na ɛte saa deɛ a, na nhyira nka mo.",
                "9": "Hwɛ mo nua yi aka sɛ, ɛdeɛn na yɛn nyɛ?—Ɛfiri sɛ wɔapamo yɛn afiri yɛn nhyiadan mu, ama yɛntumi nsom yɛn Nyankopɔn.",
                "10": "Hwɛ mese mo sɛ, mo adwene yɛ mo sɛ mo rentumi nsom Onyankopɔn wɔ baabi foforɔ ka mo nhyiadan no nko ara mu anaa?",
                "11": "Na ebio nso, mɛbisa mo sɛ, mosusu sɛ ɛnsɛ sɛ mosom Onyankopɔn da koro pɛ wɔ dapɛn no mu anaa?",
                "12": "Mese mo sɛ, ɛyɛ sɛ wɔapamo mo afiri mo nhyiadan mu, ama moabrɛ mo ho ase, na ama mo asua nyansa; ɛfiri sɛ ɛho hia sɛ mosua nyansa; na ɛnam sɛ moyɛ ahiafoɔ buruburo nti na mo nuanom mfa mo nnyɛ hwee na wɔato mo atwene no, ama mo akoma ayɛ mmerɛ; ɛfiri sɛ ahokyerɛ ama mo abrɛ mo ho ase.",
                "13": "Na afei, ɛnam sɛ wɔahyɛ mo ama moabrɛ mo ho ase nti no nhyira nka mo; ɛfiri sɛ ɛtɔ dabi na wɔhyɛ nipa ma ɔbrɛ ne ho ase a, saa nipa no hwehwɛ nsakyeraɛ; na afei nokware, obiara a ɔnya nsakyeraɛ no wɔbɛnya Awurade hɔ mmɔborɔhunu; na deɛ ɔnya mmɔborɔhunu na ɔbɛgyina pintinn de akɔsi awieɛ no, wɔbɛgye no nkwa.",
                "14": "Na afei, sɛdeɛ meka kyerɛɛ mo sɛ ɛnam sɛ wɔhyɛɛ mo maa mo berɛɛ mo ho ase no nti nhyira nka mo no, mo nsusu sɛ nhyira ka wɔn a wɔbrɛ wɔn ho ase nokware mu ɛnam asɛm no nti no anaa?",
                "15": "Aane, deɛ ɔbrɛ ne ho ase nokware mu, na ɔsakyera firi ne bɔne ho, na ɔgyina pintin kɔsi awieɛ no, ɔno na wɔbɛhyira no—aane, wɔhyira no kɛseɛ kyɛn wɔn a ɛnam ohia buruburo nti wɔhyɛ wɔn ma wɔbrɛ wɔn ho ase no.",
                "16": "Ɛno nti, nhyira ne wɔn a wɔbrɛ wɔn ho ase mmerɛ a biribiara nhyɛ wɔn sɛ wɔn mmerɛ wɔn ho ase; anaa sɛ nhyira ne deɛ ɔgye Onyankopɔn asɛm di, na wɔbɔ no asu wɔ mmerɛ a wɔn akoma nnyɛ den, aane, wɔ mmerɛ a wɔanhyɛ no amma wanhunu asɛm no, anaa wɔanhyɛ no amma no anhunu, ansaa na wɔagye adi.",
                "17": "Aane, dodoɔ no ara na ɛka sɛ: sɛ woma nsɛnkyerɛnee bi firi soro ba a, ɛna yɛbɛhunu sɛ ɛyɛ nokware, na yɛagye adi.",
                "18": "Afei me rebisa sɛ yei yɛ gyedie? Hwɛ, mese mo sɛ Daabi; ɛfiri sɛ sɛ obi nim biribi a, ɛho nhia sɛ ɔgyedi; ɛfiri sɛ ɔnim.",
                "19": "Na afei, nomee kɛseɛ na ɛba deɛ ɔnim Nyankopɔn apɛdeɛ na ɔnyɛ no so, kyɛn deɛ ɔgyedie ara, anaa ɔnim deɛ nti a ɛma no gyedie, na ɔkɔ mmaratoɔ mu no?",
                "20": "Afei momua deɛ ɛfa saa adeɛ yi ho. Hwɛ, mese mo sɛ, sɛdeɛ ɛteɛ wɔ ɛfa ha yi no saa ara mpo na ɛteɛ wɔ ɛfa hɔ nso; na ɛbɛyɛ hɔ ama obiara sɛdeɛ ne nwuma teɛ.",
                "21": "Na afei sɛdeɛ mekaa wɔ gyedie ho no—gyedie nnyɛ sɛ wobɛnya nimdeɛ a ewie pɛ yɛ wɔ nneɛma ho, ɛno nti sɛ mowɔ gyedie a na mowɔ awerɛhyɛm wɔ nneɛma a yɛn nhunu na ɛyɛ nokware ho.",
                "22": "Na afei, hwɛ, mese mo sɛ, na mepɛ sɛ mokae sɛ Onyankopɔn hunu wɔn a wɔgye ne din die nyina ara mmɔbɔ; ɛno nti deɛ edi kan no ɔpɛ sɛ mobɛnya gyedie; aane, mpo wɔ n’asɛm no mu.",
                "23": "Na afei, ɔnam abɔfoɔ so da n’asɛm no adi kyerɛ mmarima, aane, nnyɛ mmarima nko ara na mmom mmaa nso. Afei nnyɛ ne nyina ara nie, nkwadaa nketewa nso nya nsɛm no mmerɛ dodoɔ ara a ɛma anyansafoɔ ne nwomanimfoɔ fɛre.",
                "24": "Na afei, menuanom adɔfoɔ, mopɛ sɛ mekyerɛ mo deɛ monyɛ ɛfiri sɛ moahunu amane na wɔato mo atwene—afei mempɛ sɛ mo adwene yɛ mo sɛ mepɛ sɛ mebua mo atɛn wɔ deɛ ɛyɛ nokware nkoa ara ho—",
                "25": "Na menkyerɛ sɛ mo nyina ara na biribi maa moberɛɛ mo ho ase; na megyedi nokware mu sɛ ebinom wɔ mo mu a wɔbrɛ wɔn ho ase wɔ tebea biara a wɔwɔ mu no mu.",
                "26": "Afei, sɛdeɛ meka faa gyedie ho no—sɛ ɛnyɛ nimdeɛ a ewie pɛyɛ no—saa ara nso na me nsɛm no teɛ. Mo rentumi nhunu mu nokware fiti mfitiaseɛ no; ma no nwie pɛ yɛ, sɛdeɛ gyedie te sɛ nimdeɛ a ewie pɛyɛ no.",
                "27": "Nanso hwɛ, sɛ mobɛnyane na moakanyan mo adwene, sɛ mobɛsɔ me nsɛm mpo ahwɛ, na mode gyedie kakraabi adi dwuma, aane, mpo sɛ montumi nnyɛ biribiara ka ɛpɛ a mopɛ sɛ mo bɛgye adi ho, mo ma saa ɔpɛ no nyɛ adwuma wɔ mo mu, de kɔsi sɛ mo bɛnya gyedie mpo wɔ ɛkwan a ɛbɛma me nsɛm no kakra atena mo mu.",
                "28": "Afei, yɛde asɛm no bɛtoto aba ho. Afei sɛ mo makwan sɛ wɔnua aba wɔ mo akoma mu a, hwɛ, sɛ ɛyɛ aba a ɛyɛ nokware anaa sɛ ɛyɛ aba pa a, sɛ moamfa mo akyinnyeɛ antwa antwenee, ama moansi Awurade Honhom no kwan a, hwɛ, ɛbɛhyɛ aseɛ ahono wɔ mo bo so; na sɛ mote sɛ ɛrehono a, mo bɛhyɛ aseɛ aka wɔ mo ara ankasa mo mu sɛ—ɛwɔ sɛ ɛyɛ aba pa, anaa sɛ asɛm no yɛ, ɛfiri sɛ ɛhyɛ aseɛ sɛ ɛrema me kra anyini; aane, ɛhyɛ aseɛ sɛ ɛrebue me nteaseɛ mu, aane, ɛhyɛ aseɛ sɛ ɛreyɛ me dɛ.",
                "29": "Afei hwɛ, yei mma mo gyedie nnyɛ kɛseɛ anaa? Mese mo sɛ, Aane nanso ɛnnyini mɛyɛ nimdeɛ a ɛwie pɛyɛ.",
                "30": "Na mmom hwɛ, sɛ aba honhono, na ɛpue, na ɛhyɛ aseɛ sɛ ɛrenyini a, na ɛwɔ sɛ moka sɛ ɛyɛ aba pa; ɛfiri sɛ ahonhono, na apue, na ahyɛ aseɛ sɛ ɛrenyini. Na afei, hwɛ, yei ma mo gyedie mu nnyɛ den anaa? Aane, ɛbɛhyɛ mo gyedie den: ɛfiri sɛ mobɛka sɛ menim sɛ yei yɛ aba pa; na hwɛ apue na ahyɛ aseɛ renyini.",
                "31": "Na afei, hwɛ, mo gyedi sɛ yei yɛ aba pa? Mese mo sɛ, Aane; ɛfiri sɛ aba biara so ɔno ara ankasa ne sɛso.",
                "32": "Ɛno nti, sɛ aba nyini a na ɛyɛ, na mmom sɛ anyini a, hwɛ na ɛnnyɛ, ɛno nti wɔtwa twene.",
                "33": "Na afei, hwɛ, ɛnam sɛ moasɔ ahwɛ, na moadua aba no, na ahonhono na apue soro, na ahyɛ aseɛ sɛ ɛrenyini nti, ɛsɛ sɛ mohunu sɛ aba no yɛ.",
                "34": "Na afei, hwɛ, mo nimdeɛ wie pɛ yɛ anaa? Aane, mo nimdeɛ wie pɛ yɛ wɔ saa adeɛ no ho, na mo gyedie ate ada, ɛfiri sɛ monim, na monim sɛ asɛm no ama mo akra ahonhono, na monim nso sɛ apue soro, ama mo nteaseɛ mu adɔ, ma mo adwene mu ahyɛ aseɛ abue.",
                "35": "O ɛnneɛ yei nnyɛ nokware anaa? Mese mo sɛ, Aane, ɛfiri sɛ ɛyɛ hann; na deɛ ɛyɛ hann biara yɛ, ɛfiri sɛ ɛyɛ adeɛ a ɛho da hɔ pefee, ɛno nti ɛwɔ sɛ mo hunu sɛ ɛyɛ; na afei monhwɛ, mosɔɔ saa hann yi hwɛɛe; ama mo nimdeɛ awieɛ pɛyɛ anaa?",
                "36": "Monhwɛ mese mo sɛ, Daabi; ɛna ɛnsɛ sɛ mode mo gyedie to nkyɛn, ɛfiri sɛ afei na mode mo gyedie adua aba no sɛ mobɛhunu sɛ ɛyɛ aba pa anaa.",
                "37": "Na hwɛ, sɛ dua no hyɛ aseɛ sɛ ɛrenyini a, mobɛka sɛ: moma yɛmfa aduane nuro ngugu dua no ase na yɛnhwɛ so yie, ama anya nhini, ama anyini akɔ soro, na aso aduaba ama yɛn. Na afei monhwɛ, sɛ moma no aduane nuro na mohwɛ so yie paa ara a ɛbɛnya nhini, na anyini akɔ soro, na aso aduaba.",
                "38": "Mmom sɛ mototo dua no ase, na sɛ moandwene ho sɛ mobɛhwɛ no yie a, monhwɛ, ɛrennya nhini biara; na sɛ awia no hyeɛ ka no a, ɛhye no na ɛnam sɛ ɛnni nhini no nti ɛboto, na motu na moto twene.",
                "39": "Afei, yei nkyerɛ sɛ na aba no nnyɛ, ɛna ɛnnyɛ sɛ dua no aba no a ɛbɛso no ho nnhia; na mmom ɛfiri sɛ biribiara ntumi mfifiri asaase no so, na mo angugu dua no ase nuane nuro nti na monnya aduaba wɔ so no.",
                "40": "Na saa ara na sɛ mo anhwɛ asɛm no yie, na moamfa gyedie ani anhwɛ kwan wɔ aduaba no ho a, montumi nte nkwadua no aduaba da.",
                "41": "Na sɛ moyɛn asɛm no yie a, aane, na moyɛn dua no so yie ma no nuane nuro wɔ mmerɛ a ɛrehyɛ aseɛ sɛ ɛrenyini, na mo de gyedie a ɛmu yɛ den, ne abotare, hwɛ aduaba a ɛbɛba no kwan a, ɛbɛnya nhini; na hwɛ ɛbɛyɛ dua a ɛbɛnyini akɔ nkwa a ɛtehɔ daa mu.",
                "42": "Na ɛnam mo adwuma den ne mo gyedie ne mo abotare a mode reyɛn asɛm no so yie, ama anya nhini wɔ mo mu na hwɛ, nkakra nkakra mobɛte aduaba afiri so, deɛ ɛsombo yie, a ɛyɛ dɛ kyɛn adeɛ biara a ɛyɛ dɛ, na ɛyɛ fitaa kyɛn ade fitaa biara, aane, na ɛho te kyɛn biribiara a ɛho teɛ; na mo bɛdi saa aduaba yi ara kɔsi sɛ mobɛmee mpo, ama ɛkɔm anaa nsukɔm renne mo da.",
                "43": "Ɛneɛ, me nuanom, mobɛnya mo gyedie ne mo mmɔdenbɔ, ne mo abotare, ne mo abodwo kyerɛ ho mfasoɔ, de atwɛn dua no sɛ ɛbɛso aba ama mo."
            },
            "33": {
                "1": "Afei mmerɛ a Alma kaa saa nsɛm yi akyire no, wɔsoma maa wɔkɔɔ ne hɔ kɔsee no sɛ wɔpɛ sɛ wɔhunu sɛ wɔnye Nyankopɔn koro pɛ no nni na ama wɔn nsa aka saa aduaba yi a waka ho asɛm no, anaa sɛ sɛn na wɔnua aba no anaa asɛm no a waka ho asɛm no, a ɔkaa sɛ ɛwɔ sɛ wɔdua wɔ wɔn akoma mu no; anaa sɛ ɛkwan bɛn so na wɔmfa wɔn gyedie ni dwuma.",
                "2": "Na Alma see wɔn sɛ: Hwɛ, moaka sɛ morentumi nsom mo Nyankopɔn ɛfiri sɛ wɔapamo mo afiri mo nhyiadan mu. Na mmom hwɛ, mese mo sɛ, sɛ mo susu sɛ montumi nsom Onyankopɔn a, na moyɛ mfomsoɔ kɛseɛ paa, na ɛsɛ sɛ mohwehwɛ twerɛsɛm no mu yie; sɛ mosusu sɛ, wɔakyerɛkyerɛ mo yei a, na monte aseɛ.",
                "3": "Mokae sɛ moakenkan deɛ Senos, tete nkɔmhyɛni no kaae a ɛfa mpaebɔ anaa sɛ ɔsom ho no?",
                "4": "Na ɔkaa sɛ: Woyɛ mmɔborɔhunufoɔ, O Onyankopɔn, ɛfiri sɛ watie me mpaebɔ, mmerɛ a na me wɔ ɛserɛ no so mpo; aane, wohunuu me mmɔbɔ mmerɛ a mebɔɔ mpaeɛ wɔ wɔn a wɔyɛ m’atamfo ho no, na wodanee wɔn maa me.",
                "5": "Aane, O Onyankopɔn, na wohunuu me mmɔbɔ mmerɛ a mesu frɛɛ wo wɔ m’afuo mu no; mmerɛ a mesu frɛɛ wo wɔ me mpaebɔ mu no, na wotiee me.",
                "6": "Na bio, O Onyankopɔn, mmerɛ a mesann m’akyiri kɔɔ me fie no, wotiee me mpaebɔ.",
                "7": "Na mmerɛ a mesann m’akyiri kɔɔ me pie mu no, O Awurade, na me bɔɔ mpaeɛ kyerɛɛ wo no, wo tiee me.",
                "8": "Aane, wo na wohunu wo mma mmɔbɔ, sɛ wɔsu frɛ wo a, wo na wo bɛtie wɔn na nnyɛ nnipa, na wo na wo bɛtie wɔn.",
                "9": "Aane, O Onyankopɔn, woahu me mmɔbɔ, na watie me sufrɛ wɔ w’asafo mu.",
                "10": "Aane, na watie me wɔ mmerɛ a wɔtoo me tweneɛ na m’atamfo amfa me anyɛ hwee; aane, wotiee me su, na wobo fuu m’atamfo, na wode abufuo sɛe wo ntɛmmuo.",
                "11": "Na wotiee me ɛnam m’amanehunu ne nokwaredie nti; na ɛnam wo Ba no nti na wahunu me mmɔbɔ saa no, ɛno nti mɛsu afrɛ wo wɔ m’amanehunu nyina ara mu, na wo mu na medɛ wɔ; na wayi w’atɛmmuo afiri me so, ɛnam wo Ba no nti.",
                "12": "Na afei Alma see wɔn sɛ: Mogye twerɛsɛm no a tetefoɔ no atwerɛ no di anaa?",
                "13": "Hwɛ, sɛ mogye di a, ɛneɛ na ɛwɔ sɛ mogye deɛ Senos kaeɛ no di; na hwɛ ɔkaa sɛ: Wayi wo ntɛmmuo no afiri me so ɛnam wo Ba no nti.",
                "14": "Afei hwɛ, me nuanom, mepɛ sɛ mebisa mo sɛ mo akenkan twerɛsɛm no? Sɛ moakenkan a, ɛneɛ adɛn na monnye Onyankopɔn Ba no nni?",
                "15": "Na wɔantwerɛ sɛ Senos nko ara na ɔkaa saa nneɛma yi ho asɛm, na mmom Sɛnɔk nso kaa saa nneɛma yi ho asɛm—",
                "16": "Na hwɛ, ɔkaa sɛ: O Awurade, wo bo afu nkurɔfoɔ yi, ɛfiri sɛ wɔnte w’ahummɔborɔ a ɛnam wo Ba no nti wo de adom wɔn no ase.",
                "17": "Na afei, me nuanom, moahunu sɛ tete nkɔmhyɛni a ɔtɔ so mmienu no nso dii Onyankopɔn Ba no ho adanseɛ, na ɛnam sɛ nkurɔfoɔ no ante ne nsɛm no ase nti no wɔsii no aboɔ kum no.",
                "18": "Na mmom monhwɛ, nnyɛ ne nyina ara nie; nnyɛ yeinom nko ara na aka nsɛm a ɛfa Onyankopɔn ne Ba no ho no.",
                "19": "Monhwɛ, Mose kaa ne ho asɛm; aane, na monhwɛ wɔmaa ne sɛso so sii hɔ wɔ ɛserɛ no so sɛ, obiara a ɔbɛhwɛ no ɔbɛnya nkwa. Na dodoɔ no ara hwɛɛe na wɔnyaa nkwa.",
                "20": "Na mmom wɔn mu kakra ara bi na ɛtee saa nneɛma no ase, ɛnam wɔn akoma den nti: Mmom dodoɔ ara wɔ hɔ a wɔn akoma yɛɛ den ara maa wɔanhwɛ, ɛno nti wɔyerae. Afei deɛ nti a wɔnnhwɛ ne sɛ wɔanye anni sɛ ɛbɛsa wɔn yareɛ.",
                "21": "O me nuanom, sɛ mo ma mo ani so kwa na sɛ mobɛnya mo ayaresa a, adɛn nti na monnhwɛ no ntɛm, anaa mopɛ sɛ mobɛgye akyinnyeɛ ayɛ mo akoma den, na moayɛ akwadworɔ, ama ɛno nti momma mo ani so nnhwɛ, ama moanyera?",
                "22": "Sɛ saa deɛ a, nnomee bɛba mo so; na mmom sɛ ɛnte saa nso a ɛnneɛ moma mo aniso na monhyɛaseɛ nye Onyankopɔn Ba no ni, ama wabɛdi ama ne nkurɔfoɔ, na ama wabɛhunu amane na wawu de ayɛ mpata ama wɔn bɔne; na ama wasɔre bio afiri owuo mu ama owusɔreɛ aba mu, ama nnipa nyina ara abɛgyina n’anim ama wɔabu wɔn atɛn wɔ atɛmmuda ne ɛda ɛdi akyire no mu, sɛdeɛ wɔn nwuma teɛ ho.",
                "23": "Na afei, me nuanom, mepɛ sɛ modua saa asɛm yi wɔ mo akoma mu, na sɛ ɛhyɛ aseɛ sɛ ɛrehono a momfa mo gyedie nhwɛ so yie. Na hwɛ, ɛbɛyɛ dua, a, ɛbɛnyini wɔ mo mu de akɔ nkwa a ɛtehɔ daa mu. Na ɛno na Onyankopɔn nam ne Ba no ɛdɛ so ma mo nnesoa mu nyɛ hare. Na sɛ mopɛ a mo bɛtumi mpo ayɛ yei nyina ara. Amen."
            },
            "34": {
                "1": "Na afei ɛbaa sɛ Alma kaa saa nsɛm yi kyerɛɛ wɔn akyire yi wieeɛ no, ɔtenaa ase wɔ fam, na Amulek sɔree na ɔhyɛɛ aseɛ sɛ ɔrekyerɛkyerɛ wɔn, ɔkaa sɛ:",
                "2": "Me nuanom, medwene sɛ nsɛm a wɔaka a ɛfa Kristo mmaeɛ ho yi yɛ nsɛm a monntumi nka sɛ monnim, deɛ yɛakyerɛ mu akyerɛ mo sɛ ɔyɛ Onyankopɔn Ba no; aane, Menim sɛ wɔkyerɛkyerɛɛ saa nneɛma yi mu yie kyerɛɛ mo ansa na morete atua afiri yɛn mu.",
                "3": "Na ɛnam sɛ mopɛ sɛ me nua dɔfo yi kyerɛ mo deɛ ɛsɛ sɛ moyɛ, ɛnam mo amane hunu nti; na waka biribi akyerɛ mo de asiesie mo adwene; aane, na watu mo fo sɛ monya gyedie ne abotare—",
                "4": "Aane, ama moanya gyedie mpo a ɛso ara yie ama mode adua asɛm no wɔ mo akoma mu, ama mo asɔ ahwɛ sɛ ɛyɛ.",
                "5": "Na yɛahunu no sɛ asɛmbisa kɛseɛ a ɛwɔ mo adwene mu ne sɛ asɛm no wɔ Onyankopɔn Ba no mu, anaa sɛ Kristo biara nni hɔ.",
                "6": "Na mo nso mo ahunu sɛ me nua no afa nneɛma bebree so ada no adi akyerɛ mo sɛ asɛm no wɔ Kristo mu de kɔ nkwagyeɛ mu.",
                "7": "Me nua no aka Senos nsɛm no, sɛ dima firi Onyankopɔn Ba no mu, na Sɛnɔk nsɛm no nso no waka; na ɔde Mose nso deɛ aka ho de ayɛ mfatoho akyerɛ mo ama moahunu sɛ saa nneɛma yi yɛ nokware.",
                "8": "Na afei, hwɛ, mɛdi adanseɛ akyerɛ mo afa me ara me ho sɛ saa nneɛma yi yɛ nokware. Hwɛ mese mo sɛ, menim sɛ Kristo bɛba nnipa mma mu, na wabɛfa ne nkurɔfoɔ mmeratoɔ ato ne so, na ɔde ne ho ayɛ mpata ama wiase bɔne; na Awurade Nyankopɔn na aka.",
                "9": "Na ɛho hia sɛ obi yɛ saa mpata yi; ɛfiri sɛ sɛdeɛ Ɔnniawieɛ Nyankopɔn nhyehyɛeɛ kɛseɛ no teɛ no, ɛwɔ sɛ obi de ne ho yɛ mpata, anyɛ saa a sɛ ɛteɛ biara no, adasamma nyina ara bɛyera; aane, wɔn nyina ara ayɛ asoɔden, na wɔn nyina ara ahwe ase na wɔayera, na ɛsɛ sɛ wɔyera gye sɛ wɔnam saa mpata yi a ɛhia sɛ wɔde ma yi so.",
                "10": "Na ɛho bɛhia sɛ wɔbɔ saa afɔreɛ kɛseɛ a etwatoɔ yi; aane, nyɛ nipa afɔrebɔ, ɛna ɛnyɛ aboa, ɛna ɛnyɛ ntakraboa ahodoɔ no mu biara nso; ɛfiri sɛ ɛnyɛ nipa afɔrebɔ; na mmom ɛwɔ sɛ ɛyɛ afɔrebɔ a ɛnsa da na ɛnniawieɛ.",
                "11": "Afei nipa biara nni hɔ a ɔbɛtumi de ɔno ara ne mogya abɔ afɔreɛ de ayɛ mpata ama obi bɔne. Afei, sɛ nipa bi di awu a, monhwɛ yɛn mmara a ɛtene no bɛtumi ama kwan ama wɔde ne nua bi nkwa atua ka? Mese mo sɛ Daabi.",
                "12": "Mmom mmara no hwehwɛ, deɛ odi awuo no nkwa; ɛno nti biribiara nni hɔ a ɛtɔ sini wɔ saa mpata a ɛnsa da a ɛtumi tua wiase bɔne yi ho ka no.",
                "13": "Ɛno nti, ɛho hia sɛ afɔrebɔ kɛseɛ bi a ɛtwa toɔ no ba na saa mmerɛ no na ɛbɛma anaa sɛ ɛbɛhia sɛ wɔbɛgyae mogya kaguo no; na saa Mose mmara no bɛba mu; aane, ne nyina ara bɛhyɛ ma, atwerɛdeɛ ketewa biara ne nsensaneɛ biara, na emu biara rentwa mu nkɔ.",
                "14": "Na monhwɛ, mmara no nyina ara nkyerɛaseɛ nie, ne mu ketewa biara kyerɛ saa afɔrebɔ kɛseɛ a ɛtwa toɔ no; na saa afɔrebɔ kɛseɛ ne afɔrebɔ a ɛtwa toɔ no bɛyɛ Onyankopɔn Ba no, aane, deɛ ɛnsa da na ɛnniawieɛ.",
                "15": "Na sei na ɔde nkwagyeɛ bɛbrɛ wɔn a wɔbɛgye ne din adi no nyina ara; na yei ne afɔrebɔ a ɛtwa toɔ no asekyerɛ, sɛ ɛbɛma ne yamadeɛ ahummɔborɔ a ɛtumi di teneneeɛ so no aba, na ɛde biribi brɛ nnipa sɛ wɔbɛnya gyedie a ɛbɛma wɔanya nsakyeraɛ.",
                "16": "Na sei na ɛbɛma ahummɔborɔ atumi asɔ deɛ teneneeɛ rehwehwɛ no ani, na atwa wɔn ho ahyia wɔ ahobanbɔ abasa mu, mmerɛ a deɛ ɔnni gyedie a ɛkɔ nsakyeraɛ mu no, wɔbɛgyae no ahyɛ mmara no a ɛrehwehwɛ deɛ teneneeɛ rehwehwɛ no nsa; ɛno nti deɛ ɔwɔ gyedie a ɛkɔ nsakyeraɛ mu no nko ara na ɔbɛnya dima kɛseɛ a ɛnniawieɛ yi ho nhyehyɛeɛ no.",
                "17": "Ɛno nti me nuanom, Onyankopɔn ma monhyɛ aseɛ nya gyedie a ɛkɔ nsakyeraɛ mu, ama moahyɛ aseɛ abɔ ne din kronkron no, ama wahu mo mmɔbɔ;",
                "18": "Aane, monsu mfrɛ no na ɔhunu mo mmɔbɔ; ɛfiri sɛ ɔyɛ ɔtumfoɔ a ɔbɛgye mo nkwa.",
                "19": "Aane, mo mmerɛ mo ho ase, na monkɔso mmɔ mpaeɛ mfrɛ no.",
                "20": "Monsu mfrɛ no mmerɛ a mowɔ mo mfuo mu, aane, mfa mma mo nwammaa nyina ara.",
                "21": "Monsu mfrɛ no wɔ mo afiefie mu, aane, ma mo fiefoɔ nyina ara, anɔpa, awia, ne anwumerɛ.",
                "22": "Aane, monsu mfrɛ no mfa ntia moatamfo tumi.",
                "23": "Aane, monsu mfrɛ no mfa ntia ɔbonsam no a ɔyɛ ɔtamfoɔ ma deɛ ɛtene nyina ara no.",
                "24": "Monsu mfrɛ no mfa mo nnɔbaɛ a ɛwɔ mo mfuo mu no, moayɛ frɔmfrɔm.",
                "25": "Monsu ma nnwan a wɔwɔ momfuo mu, ama wɔn ase atrɛ.",
                "26": "Mmom nnyɛ ne nyina ara nie; ɛwɔ sɛ mohwie mo akra gu wɔ mo apie mu, ne mo kokoam, ne mo serɛ so.",
                "27": "Aane, na sɛ moansu amfrɛ Awurade no, mo ma mpaebɔ nhyɛ mo akoma mu ma daa nyina ara wɔ mo yiedie ho, ne wɔn a wɔatwa mo ho ahyia nso yiedie ho.",
                "28": "Na afei hwɛ, me nuanom adɔfo, mese mo sɛ mma monwene sɛ ne nyina ara nie; ɛfiri sɛ moyɛ saa nneɛma yi nyina ara wie, na sɛ modane mo akyiri kyerɛ mmɔborɔwa ne wɔn a wɔda adagya, na moansera ayarefoɔ ne amanehunufoɔ, na sɛ mowɔ ahodeɛ na sɛ moamfa bi amma wɔn a wɔhia a—mese mo sɛ, sɛ moanyɛ saa nneɛma yi mu biara a, hwɛ, mo mpaebɔ yɛ kwa, na monnya biribiara mfiri mu, na mo te sɛ nyaatwomfoɔ a wɔapo gyedie no.",
                "29": "Ɛno nti, sɛ moankae anyɛ ayamuyɛ a, mo te sɛdeɛ dwumfoɔ ato agu, (ɛnam sɛ ɛho nni mfasoɔ nti) na nnipa tiatia so wɔ ne nan ase.",
                "30": "Na afei, me nuanom, mɛpɛ sɛ, mmerɛ a moanya adansefoɔ bebree na moahunu sɛ twerɛsɛm kronkron no di saa nneɛma yi ho adanseɛ yi, momra mɛso aduaba a ɛkɔ nsakyeraɛ mu.",
                "31": "Aane, mɛpɛ sɛ mobɛba na mo nnyɛ mo akoma den bio; ɛfiri sɛ, afei na mo mmerɛ ne nkwagyeɛ da no aduru so, na ɛno nti, sɛ mo bɛsakyera na mo anyɛ mo akoma den a, wɔde dima ho nhyehyɛeɛ kɛseɛ no bɛma mo ntɛmntɛm.",
                "32": "Na monhwɛ, saa abrabɔ yi mu ne mmerɛ a ɛwɔ sɛ nnipa yɛ ahoboa de hyia Onyankopɔn; aane, hwɛ saa mmerɛ wɔ nnipa abrabɔ mu ne mmerɛ a ɛwɔ sɛ nnipa de yɛ n’adwuma.",
                "33": "Na afei, sɛdeɛ meka kyerɛɛ mo dada no, sɛ moanya adanseɛ bebree no nti, mesrɛ mo sɛ mma montu ɛda a mobɛsakyera no nhyɛ da nkɔpem awieɛ; ɛfiri sɛ saa abrabɔ da yi akyire yi na wɔde ama yɛn sɛ yɛmfa nsiesie yɛn ho ntwɛn mmerɛsanten, monhwɛ, sɛ yɛamfa yɛn mmerɛ anyɛ biribi pa wɔ saa abrabɔ yi mu na ɛsum ba anadwo a yɛrentumi nni dwumadie biara.",
                "34": "Monntumi nka sɛ, mmerɛ a mo aba saa basabasa a ɛyɛ hu no mu, no na mɛsakyera, na mɛsan akɔ me Nyankopɔn nkyɛn. Daabi, monntumi nka saa; ɛfiri sɛ saa honhom no a na mo honamdua no yɛ ne deɛ mmerɛ a na mo refiri saa abrabɔ yi mu no, saa honhom no ara na ɛbɛnya tumi afa mo honamdua ho wɔ saa wiase a ɛnniawieɛ no mu.",
                "35": "Na hwɛ, sɛ moatu mo nsakyeraɛ da no ahyɛ da mpo de kɔsi owuo mu a, hwɛ, moabɛyɛ ɔbonsam no honhom deɛ, na ɔde mo sɔ ano; ɛno nti, na Awurade honhom no atwe ne ho afiri mo ho, na ɔnni tenabea wɔ mo mu, na ɔbonsam no a nya tumi nyina ara wɔ mo so; na sei na atirimuɔdenfoɔ no awieɛ bɛyɛ.",
                "36": "Na menim yei, ɛfiri sɛ Awurade aka sɛ ɔrentena tɛmpol a ɛmu ɛnnyɛ kronkron, na mmom ateneneefoɔ akoma mu na ɔtena; aane, na waka nso sɛ ateneneefoɔ bɛtena n’aheman mu, na wɔremfiri adi bio; na mmom wɔbɛsi wɔn ntadeɛ ama no ayɛ fitaa wɔ Adwammaa no mogya no mu.",
                "37": "Na afei, me nuanom adɔfoɔ mɛpɛ sɛ mokae saa nneɛma yi, na mode suro yɛ mo nkwagyeɛ ho adwuma wɔ Onyankopɔn anim, na monnye Kristo mmaeɛ no ho akyinnyeɛ bio;",
                "38": "Sɛ mo ne Honhom Kronkron no nni apereapereɛ bio, na mmom mobɛgye no, na mo de Kristo din ato mo so; na moabrɛ mo ho ase mpo de akɔ nnɛteɛ mu, na moasom Onyankopɔn, wɔ baabiara a mo wɔ, wɔ honhom mu ne nokware mu; na ama moada no ase daa nyina ara wɔ ahummɔborɔ ne nhyira pii a ɔde dom mo nti.",
                "39": "Aane, na metu mo fo, nso, me nuanom, sɛ mo nwɛn na momɔ mpaeɛ mmerɛ nyina ara, na ɔbonsam amfa mo ankɔ nsɔhwɛ mu antwe mo ankɔ, amma wɔantumi anya tumi wɔ mo so, na moamɛhyɛ n’ase ɛda a edi akyire no; na hwɛ, ɔremfa ade pa biara ntua mo ka.",
                "40": "Na afei me nuanom adɔfoɔ, metu mo fo sɛ monya abotare, na monsi apenee wɔ amanehunu nyina ara mu; ama moanka asɛm bɔne biara antia wɔn a ɛnam mo hia buruburo nti wɔto mo twene, amma moamɛyɛ adebɔneyɛfoɔ te sɛ wɔn;",
                "41": "Na mmom monya abotare, na monsi apenee wɔ saa amanehunu no mu, na mo nya anidasoɔ sɛ da koro bi mobɛgye mo ahome wɔ amanehunu nyina ara mu."
            },
            "35": {
                "1": "Afei ɛbaa sɛ Amulek kaa saa nsɛm yi wiee no, wɔtwee wɔn ho firii nkurɔfokuo no ho, na wɔbaa Yɛsɔn asaase no so.",
                "2": "Aane, na anuanom nkaeɛ no nso no, mmerɛ a wɔkaa asɛm no kyerɛɛ Soramfoɔ no wieeɛ no, wɔn nso baa Yɛsɔn asaase so bi.",
                "3": "Na ɛbaa sɛ mmerɛ a Soramfoɔ no mu atitire bebree boaa wɔn ano sɛ wɔredwendwene nsɛm a wɔaka akyerɛ wɔn no ho no, na wɔn bo fuui wɔ nsɛm no nti, ɛfiri sɛ ɛsɛee wɔn nwuma bɔne no; ɛno nti wɔampɛ sɛ wɔtie nsɛm no.",
                "4": "Na wɔsoma maa wɔkɔboaboaa nkurɔfoɔ a wɔwɔ asaase no nyina ara ano, na wɔne wɔn dwendwenee nsɛm a wɔaka akyerɛ wɔn no ho.",
                "5": "Afei wɔn a wɔdi wɔn so no ne wɔn asɔfoɔ ne wɔn akyerɛkyerɛfoɔ amma nkurɔfoɔ no anhunu deɛ wɔrehwehwɛ; ɛno nti wɔnam kokoa mu hwehwɛɛ nkurɔfoɔ no nyina ara adwene.",
                "6": "Na ɛbaa sɛ mmerɛ a wɔhunu nkurɔfoɔ no nyina ara adwene no, wɔpamoo wɔn a wɔpenee Alma ne ne nuanom nsɛm no so firii asaase no so; na na wɔdɔɔso; na wɔn nso baa Yɛsɔn asaase no so bi.",
                "7": "Na ɛbaa sɛ Alma ne ne nuanom somm wɔn.",
                "8": "Afei Soramfoɔ no bo fuu Amon nkurɔfoɔ no a wɔwɔ Yɛsɔn no, na Soramfoɔ hwɛsofoɔ panin no a ɔyɛ atirimuɔdenni no, soma maa wɔkɔɔ Amon nkurɔfoɔ hɔ kɔsee wɔn sɛ wɔmpamo wɔn a wɔfirii wɔn mu baa wɔn asaase so no mfiri wɔn asaase no so.",
                "9": "Na ɔbɔɔ wɔn ntrɛnee bebree. Na afei Amon nkurɔfoɔ no ansuro wɔn nsɛm no, ɛno nti wɔampamo wɔn, na mmom wɔgyee Soramfoɔ ahiafoɔ no nyina ara a wɔbaa wɔn nkyɛn no; na wɔmaa wɔn ntoma, na wɔmaa wɔn nsaase maa ɛbɛyɛɛ wɔn agyapadeɛ; na wɔsomm wɔn sɛdeɛ wɔpɛ",
                "10": "Afei yei maa Soramfoɔ no bo fuu Amon nkurɔfoɔ no, na wɔhyɛɛ aseɛ sɛ wɔne Lamanfoɔ no redi afra de akanyan wɔn ama wɔn nso wɔn bo afu wɔn.",
                "11": "Na yie maa Soramfoɔ ne Lamanfoɔ no hyɛɛ aseɛ sɛ wɔresiesie wɔn ho ne Amon nkurɔfoɔ no akɔko, ne Nifaefoɔ nso.",
                "12": "Na sei na atɛmmuafoɔ no ahennie no afe a ɛtɔ so dunson no baa awieɛ wɔ Nifae nkurɔfoɔ no so.",
                "13": "Na Amon nkurɔfoɔ no firii Yɛsɔn asaase no so, na wɔbaa Melek asaase no so, na wɔmaa Nifaefoɔ asraafoɔ no baabi maa wɔsoe, ama wɔne Lamanfoɔ asraafoɔ ne Soramfoɔ asraafoɔ no apere so; na sei na ɛko hyɛɛ aseɛ wɔ Lamanfoɔ ne Nifaefoɔ mu wɔ afe a ɛtɔso dunwɔtwe wɔ atɛmmuafoɔ no ahennie mu; na ɔbɛka wɔn ako koakokoo no ho asɛm akyire yi.",
                "14": "Na Alma, ne Amon, ne wɔn nuanom asɛmpatrɛfoɔ no, ne Alma mmammarima mmienu no nso sann kɔɔ Sarahɛmla asaase so, mmerɛ a Onyankopɔn de wɔn yɛɛ adwendidadeɛ wɔ ne nsam de twee Soramfoɔ bebree maa wɔsakyeraae; na dodoɔ no ara a wɔsakyeraae no, wɔpamoo wɔn firii wɔn asaase so; na mmom wɔanya Yɛsɔn nsaase de ayɛ wɔn agyapadeɛ, na wɔfaa akodeɛ sɛ wɔderebɔ wɔn, ne wɔn yerenom, ne wɔn mma, ne wɔn nsaase ho ban.",
                "15": "Afei Alma anibereɛ ɛnam ne nkurɔfoɔ no amumuyɛ nti, aane, akokoakoko no, ne mogya hwieguo no, ne apereapereɛ a ɛwɔ wɔn mu no; na mmerɛ a ɔkɔɔ sɛ ɔrekɔka asɛm no, anaa sɛ wɔrekɔbɔ asɛm no ho dawuro wɔ nkurɔfoɔ no nyina ara mu wɔ kuropɔn biara mu no; na ɔhunu sɛ nkurɔfoɔ nso akoma hyɛɛ aseɛ yɛɛ den, na asɛm no mu den nti no wɔhyɛɛ aseɛ maa wɔn bo fuui, ɛno nti, n’akoma dii awerɛhoɔ yie.",
                "16": "Ɛno nti, ɔkaa sɛ ne mmammarima mmoa wɔn ano, ama ɔde obiara dwumadie ahyɛ ne nsa, wɔ nneɛma a ɛfa tenenee ho no. Na yɛwɔ ne mmaransɛm a ɔde maa wɔn no abakɔsɛm sɛdeɛ twerɛtohɔsɛm no teɛ."
            },
            "36": {
                "intro": "Alma mmaransɛm a ɔde maa ne babarima Hɛlaman.",
                "1": "Me babarima, yɛ aso tie me nsɛm; na medi nse kyerɛ wo sɛ, mmerɛ dodoɔ biara a wobɛdi Onyankopɔn mmaransɛm so no, wobɛyɛ frɔmfrɔm wɔ asaase yi so.",
                "2": "Mɛpɛ sɛ woyɛ te sɛdeɛ meyɛeɛ no, deɛ ɛfa yɛ agyanom nnɔmum no ho no, ɛfiri sɛ na wɔwɔ nkoasom mu, na obiara antumi anye wɔn gye sɛ Abraham Nyankopɔn no, ne Isak Nyankopɔn no ne Yakob Nyankopɔn no; na ɔgyee wɔn ampa ara firii wɔn amanehunu mu.",
                "3": "Na afei, O me babarima Hɛlaman, hwɛ, wowɔ wo mmeranteberɛ mu, na ɛno nti, meserɛ wo sɛ wobɛtie me nsɛm na wasua me; na menim sɛ obiara a ɔde ne werɛ hyɛ Onyankopɔn mu no, ɔboa wɔn wɔ wɔn nsɔhwɛ mu, ne wɔn haw mu, ne wɔn amanehunu mu, na ɔbɛma wɔn so wɔ ɛda a ɛdi akyire no.",
                "4": "Na mempɛ sɛ wodwene sɛ me ara ankasa menim—nnyɛ nneɛma a ɛbɛtwa mu, na mmom nneɛma ɛwɔ honhom mu, nnyɛ honam adwene na mmom Onyankopɔn mu.",
                "5": "Afei, hwɛ mese wo sɛ, sɛ wɔanwo me wɔ Onyankopɔn mu a anka merenhunu saa nneɛma yi; nanso Onyankopɔn nam n’abɔfoɔ kronkron no ano mu ada saa nneɛma yi adi akyerɛ me, nnyɛ sɛ ma ho teɛ nti;",
                "6": "Ɛnam sɛ me ne Mosaya mmammarima no nantenantee no nti, na yɛpɛɛ sɛ yɛbɛsɛe Onyankopɔn asɔre no; na mmom hwɛ, Onyankopɔn somaa ne bɔfoɔ kronkron no sɛ ɔnsan yɛn wɔ kwan so.",
                "7": "Na hwɛ, ɔkasa kyerɛɛ yɛn, te sɛ apranaa nne, na asaase nyina ara wosoe wɔ yɛn nan ase; na yɛn nyina ara twa hwee fam, ɛfiri sɛ Awurade ho suro baa yɛn so.",
                "8": "Na mmom hwɛ, ɛnne no see me sɛ: Sɔre. Na mesɔre gyinaa hɔ, na mehunu ɔbɔfoɔ no.",
                "9": "Na ɔsee me sɛ: Sɛ wopɛ sɛ wo ara ankasa wo sɛe a, nhwehwɛ bio sɛ wobɛsɛe Onyankopɔn asɔre no.",
                "10": "Na ɛbaa sɛ metwa hwee fam; na ɛbɛyɛ nansa ne anadwo mmiɛnsa ntam na me ntumi mmuae m’ano ɛna na mentumi mfaa me nsa ne me nan nnyɛɛ hwee.",
                "11": "Na ɔbɔfoɔ no kaa nsɛm bebree kyerɛɛ me, a me nuanom teeɛ, nanso me deɛ mante; mmerɛ a metee nsɛm no—Sɛ wo ara ankasa wobɛsɛe wo ho a, nhwehwɛ sɛ wobɛsɛe Onyankopɔn asɔre no bio—Mebɔɔ hu kɛseɛ yie na me ho dwirii me sɛ ebia na wasɛe me ɛno nti mehwee fam na mante hwee bio.",
                "12": "Na mmom ateetee a ɛnniawieɛ yɛɛ me funyann, ɛfiri sɛ me kra tutui yie na me bɔne nyina ara maa me teetee.",
                "13": "Aane, mekaae me bɔne ne m’amumuyɛ nyina ara, na yei maa asamando yea teetee me; aane, mehunu sɛ mate me Nyankopɔn so atua, na afei nso manni ne mmaransɛm kronkron no so.",
                "14": "Aane, na madi ne mma bebree awu, anaa sɛ mede wɔn akɔ ɔsɛee mu; aane, na ne tiawa mu ara ne sɛ m’amumuyɛ ayɛ kɛseɛ, ɛmaa Onyankopɔn anim nkɔeɛ ho adwendwene teetee me kra maa ɛyɛɛ hu a obi ntumi nkyerɛ aseɛ.",
                "15": "O, medwenee sɛ anka wɔbɛpamo me ama m’ase ahye koraa, me kra ne me nipadua nyina ara, ama wɔamfa me ammegyina me Nyankopɔn anim, sɛ ɔmmu me atɛn wɔ me dwumadie ho.",
                "16": "Na afei, nansa ne anadwo mmiɛnsa na ɔteetee funyann me te sɛ ɔkra a wɔabu no fɔ.",
                "17": "Na ɛbaa sɛ mmerɛ a funyanneɛ maa me teetee no, mmerɛ a me bɔne pii ho adwendwene maa me dii awerɛhoɔ no, hwɛ, mekaae nso sɛ metee sɛ m’agya rehyɛ nkɔm kyerɛ nkurɔfoɔ no fa obi a wɔfrɛ no Yesu Kristo, Onyankopɔn Ba bi, sɛ wɔreba abɛpata wiase bɔne no.",
                "18": "Afei, mmerɛ a ɛtwee m’adwene kɔɔ saa nsɛm yi so no, me suui wɔ m’akoma mu sɛ: O Yesu, wo a woyɛ Onyankopɔn Ba, hu me mmɔbɔ me a mehyɛ bɔnwono nwononwono mu, na owuo a ɛtehɔ daa nkɔnsɔnkɔnsɔn atwa me ho ahyia no.",
                "19": "Na afei, hwɛ, medwene yei ho no, mante me yea no bio; aane, me bɔne ho adwendwene amma antutu me bio.",
                "20": "Na o, ɛdɛ bɛn nie, na kanea a ɛyɛ nnwa na mehunu yi; aane, ɛdɛ mmorosoɔ hyɛɛ me kra ma sene me yea no!",
                "21": "Aane, mese wo sɛ, me babarima, sɛ biribiara nni hɔ a ɛbɛyɛ ya kɛseɛ sɛ me yea no. Aane, na mese wo bio, me babarima, sɛ ɛkwan bi so no biribiara nni hɔ a ɛbɛyɛ dɛ kɛseɛ te sɛ ɛdɛ a me diiɛ no.",
                "22": "Aane, medwene sɛ mehunu adeɛ a yɛn agya Lihae hunu no mpo, sɛ Onyankopɔn te n’ahennwa so, na abɔfoɔ bebree a obiara ntumi nkane wɔn dodoɔ atwa ne ho ahyia, wɔ nwomtoɔ mu na wɔretontom wɔn Nyankopɔn; aane, na me kra pɛɛ sɛ ɔkɔ hɔ bi.",
                "23": "Mmom hwɛ, ahoɔden baa me nsa ne me nan mu bio, na megyinaa me nan so, na me daa no adi kyerɛɛ nkurɔfoɔ no sɛ Onyankopɔn awo me.",
                "24": "Aane, na ɛfiri saa mmerɛ no de bɛsi seesei mpo, mayɛ adwuma a mennyae da, ama matwe akra aba nsakyeraɛ mu; ama mede wɔn aba ama wɔabɛsɔ ɛdɛ mmorosoɔ a masɔ ahwɛ no bi; ama Onyankopɔn awo wɔn nso bi, na Honhom Kronkron no ahyɛ wɔ ma.",
                "25": "Aane, na afei hwɛ, O me babarima, Awurade ama manya ɛdɛ mmorosoɔ wɔ aduaba a me dwumadie aso no ho;",
                "26": "Na ɛnam asɛm a ɔdaa no adi kyerɛɛ me no nti, hwɛ, Onyankopɔn nam so awo dodoɔ no ara, na deɛ mesɔhwɛɛ no, wɔn nso asɔ ahwɛ, na wɔn ankasa ahunu sɛdeɛ mahunu no; ɛno nti wɔani bɛtua saa nneɛma yi a maka ho asɛm yi sɛ m’ani tua yi, na nimdeɛ a manya no firi Onyankopɔn.",
                "27": "Na menyaa mmoa wɔ nsɔhwɛ ne ɔhaw ahodoɔ nyina ara mu, aane, ne amanehunu ahodoɔ nyina ara mu; aane, Onyankopɔn ayi me afiri afiase, ne nkyehoma ne owuo mu; aane, na mede mewerɛ ahyɛ ne mu, na ɔbɛkɔ so ayi me afiri mu.",
                "28": "Na menim sɛ ɔbɛma me so ɛda a ɛdi akyire no, ama me ne no atena wɔ animuonyam mu; aane, na mɛtontom no afebɔɔ, ɛfiri sɛ wayi yɛn agyanom afiri Misraim, na wɔamene Misraimfoɔ no wɔ Po Kɔkɔɔ no mu; na ɔnam ne tumi no so de wɔn akɔ bɔhyɛ asaase no so; aane, na wayi wɔn afiri nkoasom ne nnɔmmum mu wɔ mmerɛ ano mmerɛ ano.",
                "29": "Aane, na ɔde yɛn agyanom afiri Yerusalem asaase so aba; na ɔnam ne tumi a ɛtehɔ daa no nso so yii wɔn firii nkoasom ne nnɔmmum mu, mmerɛ ano mmerɛ ano mpo de bɛsi saa da yi; na mekaae wɔn nnɔmmum no da biara; aane, na ɛwɔ sɛ mo nso mokae wɔn nnɔmmum no sɛdeɛ mayɛ no.",
                "30": "Na mmom hwɛ, me babarima nnyɛ ne nyina ara nie; na ɛsɛ sɛ wohunu sɛdeɛ mahunu no, sɛ mmerɛ tentene biara a wobɛdi Onyankopɔn mmaransɛm so no, wo bɛyɛ frɔmfrɔm wɔ asaase yi so; na ɛsɛ sɛ wo hunu nso sɛ mmerɛ dodoɔ biara nso a wonni Onyankopɔn mmaransɛm no so no, wɔbɛtwa wo afiri n’anim. Afei sei na, n’asɛm no teɛ."
            },
            "37": {
                "1": "Na afei, me babarima Hɛlaman, mehyɛ wo sɛ fa twerɛtohɔsɛm a wɔde ahyɛ me nsa yi;",
                "2": "Na mehyɛ wo nso sɛ kora nkurɔfoɔ yi twerɛtohɔsɛm, sɛdeɛ mayɛ yi, wɔ Nifae mprɛte no so, na fa saa nneɛma yi nyina ara a mede asie yi sie no kronkron, mpo sɛdeɛ mede asie yi; ɛfiri sɛ ne yie nti na wɔde asie.",
                "3": "Na saa yaawa mprɛte yi a saa nkurukyireɛ yi gu so yi yɛ twerɛtohɔsɛm no twerɛsɛm kronkron a ɛfa yɛn agyanom abusuasantene ho, mpo fiti ahyɛaseɛ no.",
                "4": "Hwɛ, yɛn agyanom ahyɛ ho nkɔm sɛ wɔmfa nsie mfiri awoɔntoatoasoɔ koro so nkɔsi awoɔntoatoasoɔ foforɔ so. Awurade de ne nsa bɛkora akɔsi sɛ ɛbɛkɔ ɔman biara, abusuakuo biara, kasa hodoɔ biara, ne nnipa biara hɔ ama wɔahunu ahintasɛm a ɛwɔ mu.",
                "5": "Na afei monhwɛ, sɛ wɔde sie a ɛsɛ sɛ ɛda so hyerɛn sɛdeɛ ɛteɛ no ara; aane, na saa ara nso na mprɛte a twerɛsɛm kronkron gu so no nso nyina ara bɛyɛ.",
                "6": "Afei, wo bɛdwene sɛ mayɛ nkwaseasɛm; na mmom hwɛ, mese wo sɛ ɛnam nneɛma nketenkete ne nneɛma a ɛyɛ merɛ so na nneɛma akɛseɛ fa so ba mu; na nneɛma nketewa na mmerɛ dodoɔ no ara mu ɛma anyansafoɔ anim gu ase.",
                "7": "Na Awurade Nyankopɔn nam saa akwan yi so yɛ ne nwuma ma ne botaee a ɛnniawieɛ akɛseɛ no ba mu; na ɛnam akwan nketenkete so na Awurade fa so de gu anyansafoɔ anim ase na ɛma akra bebree nya nkwagyeɛ.",
                "8": "Na afei, na ɛyɛ nyansasɛm wɔ Nyankopɔn mu sɛ wɔde saa nneɛma yi bɛsie; na hwɛ, wɔama nkurɔfoɔ yi adwene a ɛmu dɔ, aane, na wɔama dodoɔ no ara ahunu sɛ wɔn akwan yɛ mfomsoɔ, na wɔama wɔanya wɔn Nyankopɔn ho nimdeɛ de ama wɔn akra anya nkwagyeɛ.",
                "9": "Aane, mese wo sɛ, nnyɛ saa nneɛma yi a ɛwɔ twerɛtohɔsɛm yi a ɛwɔ saa mprɛte yi so a anka Amon ne ne nuanom no antumi amma Lamanfoɔ mu mpempem bebree anhunu sɛ wɔn agyanom amamerɛ no nyɛ papa; aane, saa twerɛtohɔsɛm yi ne wɔn nsɛm na ɛmaa wɔnyaa nsakyeraɛ; ɛne sɛ, ɛmaa wɔn nyaa wɔn Awurade Nyankopɔn ho nimdeɛ, na ama wɔanya anigyeɛ wɔ Yesu Kristo a ɔyɛ wɔn Dimafoɔ no mu.",
                "10": "Na hwan na ɛnim sɛ anhwɛ a ɛnam wɔn so na wɔde atwe mpempem bebree, aane, na wɔn nuanom Nifaefoɔ ɛkɔnseneɛfoɔ so mu mpempem bebree, wɔn a afei wɔreyɛ wɔn akoma den wɔ bɔne ne amumuyɛ mu, abɛhunu wɔn Dimafoɔ no nimdeɛ?",
                "11": "Afei saa asumasɛm yi maa adi yie paa nkyerɛ me; ɛno nti merenka ho hwee bio.",
                "12": "Na sɛ meka sɛ ne yie mu nti na wɔde sieɛ na menim sɛ ɛno ara dɔɔso, sɛ nti a wɔdesieɛe no deɛ Nyankopɔn na ɔnim; ɛfiri sɛ ɔnam nyansa so tu fo wɔ ne nwuma nyina ara so na n’akwan tene, na ne kwan yɛ baako a ɛkɔ aporɔ na ɛnniawieɛ.",
                "13": "O kae, kae, me babarima Hɛlaman, sɛ Nyankopɔn mmaransɛm yɛ den. Na wɔaka sɛ: Sɛ mo bɛdi me mmaransɛm so a mo bɛyɛ frɔmfrɔm wɔ asaase no so—na mmom sɛ mo anni ne mmaransɛm no so deɛ a wɔbɛtwa mo afiri n’anim.",
                "14": "Na afei me ba kae, sɛ Nyankopɔn de saa nneɛma yi ahyɛ wo nsa, deɛ ɛyɛ kronkron no a wakora no kronkron no, na ɔde bɛsie na wakora no yie wɔ ɔno ara ne pɛ so, ama wakyerɛ ne tumi de akyerɛ daakye awoɔntoatoasoɔfoɔ.",
                "15": "Na afei hwɛ, menam honhom nkɔmhyɛ so se wo sɛ, sɛ wo bu Nyankopɔn mmaransɛm no so a, hwɛ, wɔnam Nyankopɔn tumi so nneɛma a ɛyɛ kronkron yi bɛfiri wo nsa mu, na wɔde wo bɛhyɛ ɔbonsam nsa, ama wahu wo sɛ ntɛtɛ wɔ mframa anim.",
                "16": "Na mmom sɛ wodi Nyankopɔn mmaransɛm no so a, na woyɛ nneɛma kronkron yi sɛdeɛ Awurade ahyɛ wo no a, (na ɛwɔ sɛ wobisa Awurade biribiara a ɛwɔ sɛ wo yɛ wɔ saa nneɛma yi nyina ara ho) hwɛ, tumi biara nni asaase yi so anaasɛ asamando a ɛbɛtumi agye afiri wo nsa mu, ɛfiri sɛ Nyankopɔn wɔ tumi a ɛma ne nsɛm nyina ara ba mu.",
                "17": "Na ɔbɛhyɛ n’anohoba a wabɔ wo no nyina ara ma, ɛfiri sɛ anohoba a ɔbɔɔ yɛn agyanom no nyina ara no wahyɛ no ma.",
                "18": "Ɛfiri sɛ ɔbɔɔ wɔn anohoba sɛ ɔbɛkora saa nneɛma yi nyina ara wɔ ne yie nti, wɔ ne mu, ama wada ne tumi adi akyerɛ daakye awoɔntoatoasoɔfoɔ.",
                "19": "Na afei hwɛ, wama ne botaɛ baako ahyɛ ma, mpo sɛ ɛmfa Lamanfoɔ no mu mpempem bebree mmra nokware nimdeɛ no ho, na wada ne tumi adi wɔ wɔn mu, na ɔbɛkɔ so nso akyerɛ ne tumi a ɔwɔ wɔ wɔn mu no akyerɛ daakye awoɔntoatoasoɔfoɔ; ɛno nti wɔbɛkora saa nneɛma no.",
                "20": "Ɛno nti mehyɛ wo, me babarima Hɛlaman, sɛ bɔ mmɔden di me nsɛm nyina ara so, na bɔ mmɔden di Nyankopɔn mmaransɛm no so sɛdeɛ wɔatwerɛ no pɛpɛɛpɛ.",
                "21": "Na afei, mɛkasa akyerɛ wo afa saa mprɛte aduonu-nan no ho, ama wode asie, ama asumasɛm ne esum mu nwuma ne wɔn kokoa mu nwuma, anaasɛ nkurɔfoɔ no kokoa mu nwuma a ama wɔasɛe wɔn no no ada adi akyerɛ nkurɔfoɔ yi; aane, ɔbɛda wɔn awudie nyina ara, ne yere a wɔyere nkurɔfoɔ gye wɔn nneɛma, ne wɔn adefom, ne wɔn atirimuɔdensɛm ne wɔn akyiwadeɛ adi akyerɛ saa nkurɔfoɔ yi; aane, na ama wakora saa nkyerɛaseɛdeɛ yi.",
                "22": "Na hwɛ, Awurade hunu sɛ ne nkurɔfoɔ no ahyɛ aseɛ sɛ wɔreyɛ ɛsum mu adwuma, aane, di awu wɔ kokoa mu ne nneɛma a ɛyɛ akyiwadeɛ; ɛno nti Awurade kaa sɛ, sɛ wɔansakyeraɛ a wɔbɛsɛe wɔn afiri asaase yi ani so.",
                "23": "Na Awurade kaa sɛ: Merebɛyɛ ɛboɔ bi a ɛbɛhyerɛn wɔ esum mu ama ɛhɔ ayɛ hann de ama me somfoɔ Gaselum, ama mama me nkurɔfoɔ ahunu wɔn a wɔsom me, ama mama wɔahunu wɔn nuanom nwuma, aane, wɔn kokoa mu nwuma, ne wɔn sum mu nwuma ne wɔn atirimuɔdensɛm ne wɔn akyiwadeɛ.",
                "24": "Na afei, me babarima, wɔyɛɛ saa asekyerɛdeɛ yi ama Nyankopɔn asɛm no ahyɛ ma, deɛ ɔkaa sɛ:",
                "25": "Mɛyi wɔn kokoa mu nwuma ne wɔn akyiwadeɛ nyina ara afiri esum mu apue ɛhan mu; na gye sɛ wɔsakyeraae anyɛ saa a mɛsɛe wɔn afiri asaase yi ani so; na mede wɔn kokoa mu nsɛm ne wɔn akyiwadeɛ nyina ara bɛpue ɛhan mu ama ɔman biara a wɔbɛnya asaase yi akyire yi ahunu.",
                "26": "Na afei, me babarima, yɛhunu sɛ wɔansakyera; ɛno nti wɔasɛe wɔn, na Nyankopɔn asɛm no ahyɛ ma abɛsi saa mmerɛ yi; aane, wɔayi wɔn kokoa mu akyiwadeɛ afiri ɛsum mu apue ama yɛahunu.",
                "27": "Na afei, me babarima mehyɛ wo sɛ mfa wɔn ntam ne wɔn apam, ne wɔn nhyehyɛeɛ nyina ara a wɔyɛɛ no kokoa mu, akyiwadeɛ nyina ara, aane, ne wɔn nsɛnkyerɛnee ne wɔn anwanwadeɛ nyina ara no mfa nsie saa nkurɔfoɔ yi ama wɔanhunu, anyɛ a ɛbi a na wɔn nso wɔakɔ esum mu na wɔasɛe wɔn.",
                "28": "Na hwɛ, nomee aba asaase yi nyina ara so, na ɔsɛee bɛba wɔn a wɔyɛ esum mu nwuma no so, sɛdeɛ Nyankopɔn tumi no teɛ, mmerɛ a wɔn bɔne adɔɔso no; ɛno nti mepɛ sɛ wɔnsɛe saa nkurɔfoɔ yi.",
                "29": "Ɛno nti fa saa kokoa mu nhyehyɛeɛ no ne wɔn ntam ne wɔn apam no sie saa nkurɔfoɔ yi, na wɔn atirimuɔdensɛm, ne wɔn awudie, ne wɔn akyiwadeɛ no nko ara na ma wɔn nhunu na kyerɛkyerɛ wɔn ma wɔn ntwe wɔnho mfiri saa atirimuɔdensɛm ne akyiwadeɛ ne awudie ho; na kyerɛ wɔn nso sɛ ɛnam saa wɔn atirimuɔdensɛm ne akyiwadeɛ ne wɔn awudie no so na ɛmaa wɔsɛe saa nkurɔfoɔ yi.",
                "30": "Na hwɛ, wɔkumm Awurade nkɔmhyɛfoɔ a wɔbaa wɔn mu bɛdaa wɔn amumuyɛ adi wɔ wɔn mu no, wɔn mogya su frɛɛ Awurade wɔn Nyankopɔn sɛ n’awerɛtɔ mmera wɔn a wɔkumm wɔn no so; na sei na Nyankopɔn ntɛmmuo ba wɔn a wɔyɛ esum mu nwuma ne kokoa mu kuo no so.",
                "31": "Aane, na nomee nka asaase no afebɔɔ nkɔsi afebɔɔ mfa ma wɔn a wɔyɛ esum mu nwuma ne kokoa mu kuo no kɔpem sɛ mpo wɔbɛsɛe, gye sɛ wɔsakyera ansaana wɔn nwuma bɔne no abuso.",
                "32": "Na afei, me babarima, kae nsɛm a maka akyerɛ wo no; mma saa kokoa mu nneɛma yi a wɔahyehyɛ yi nhyɛ saa nkurɔfoɔ yi; na mmom kyerɛkyerɛ wɔn ma wɔnhunu sɛ ɛsɛ sɛ wɔtan bɔne ne amumuyɛ a ɛtehɔ daa.",
                "33": "Ka nsakyeraɛ ne gyedie wɔ Awurade Yesu Kristo mu kyerɛ wɔn; kyerɛkyerɛ wɔn ma wɔmerɛ wɔn ho ase wɔ akoma mu na wɔndwo; kyerɛkyerɛ wɔn ma wɔntumi nyina ɔbonsam nsɔhwɛ biara ano, na wɔmfa wɔn gyedie nhyɛ Awurade Yesu Kristo mu.",
                "34": "Kyerɛkyerɛ wɔn sɛ mma wɔn mmerɛ wɔ nwuma pa yɛ ho, na mmom wɔn nnwo wɔ akoma mu; ɛfiri sɛ ɛno na ɛbɛma wɔanya ahomee ama wɔn akra.",
                "35": "O me babarima kae, na sua nyansa wɔ wo mmeranteberɛ mu; aane, sua sɛ wobɛdi Nyankopɔn mmaransɛm so wɔ wo mmeranteberɛ mu.",
                "36": "Aane, na sufrɛ Nyankopɔn sɛ ɔmoa wo wɔ womoa nyina ara mu; aane, biribiara a wo bɛyɛ no yɛ ma Awurade, na baabiara a wobɛkɔ no kɔ no Awurade mu; aane, ma w’adwene nyina ara nkɔ Awurade so; aane ma w’akoma ndɔ Awurade afebɔɔ.",
                "37": "Wo ne Awurade mfa adwene wɔ biribiara a wobɛyɛ ho, na ɔde wobɛfa kwan pa so; aane, sɛ worebɛda anadwo a, fa wo ho hyɛ Awurade nsa, ama wahwɛ wo so wɔ wo nna mu; na sɛ wo sɔre a anɔpa a ma naaseɛ nhyɛ w’akoma mu ma ma Nyankopɔn; na sɛ woyɛ saa nneɛma yi a, wɔbɛma wo so ɛda a ɛdi akyire no.",
                "38": "Na afei, me babarima, mewɔ biribi ka wɔ adeɛ a yɛn agyanom frɛ no adeɛ kurukuruwa no ho, anaasɛ akyerɛkyerɛ kwan no ho—anaasɛ yɛn agyanom frɛɛ no Leuhonu a ne nkyerɛaseɛ ne deɛ ɛtwa biribi ho hyia; na Awurade na ɔyɛe.",
                "39": "Na hwɛ, nipa biara nni hɔ a ɔbɛtumi de ahwɛyie adi dwene a ɛte sei. Na hwɛ, ɔyɛ de kyerɛɛ yɛn agyanom ɛkwan a wɔmfa so mfa ntu wɔn kwan wɔ ɛserɛ no so.",
                "40": "Na ɛdii dwuma maa wɔn sɛdeɛ wɔn gyedie wɔ Nyankopɔn mu teɛ; ɛno nti, sɛ wɔyaa gyedie wɔ Nyankopɔn mu sɛ ɔbɛtumi ama saa nua nteatea no akyerɛ ɛkwan a wɔmfa so, hwɛ, na ɛyɛɛe; ɛno nti wɔnyaa saa nkonyaa yi, ne nkonyaa foforɔ bebree nso a Nyankopɔn nam ne tumi so yɛeɛ no dabiara.",
                "41": "Nanso, ɛnam sɛ ɛnam adeɛ ketekete yi so maa saa nkonyaa yi siiɛ na ɛmaa wɔhunu nwuma a ɛyɛ ahodwiri. Wɔyɛɛ akwadwofoɔ, na wɔn werɛ firii sɛ wɔbɛbɔ mmɔden ama wɔn gyedie asi pi na wɔde adi dwuma na yei maa saa nwuma a ɛyɛ ahodwiri no to twaae, na amma wɔn anya nkɔsoɔ wɔ wɔn akwantuo no mu;",
                "42": "Ɛno nti, wɔtwɛn wɔ ɛserɛ no so, anaasɛ wɔanhunu ɛkwan tee no amfa so, na ɛkɔm ne nsukɔm dee wɔn, ɛnam wɔn mmaratoɔ no nti.",
                "43": "Na afei, me babarima, mɛpɛ sɛ wote aseɛ sɛ saa nneɛma yi wɔ ne sunsum; ɛfiri sɛ mmerɛ a yɛn agyanom yɛɛ akwadwofoɔ sɛ wɔbɛyɛ deɛ afidie a ɛtwa biribi ho hyia no bɛkyerɛ wɔn no (afei saa nneɛma yi yɛ adeɛ a ɛbɛtwa mu) wɔannyɛ frɔmfrɔm: saa ara nso mpo na honhom mu nneɛma nso teɛ.",
                "44": "Na hwɛ, ɛyɛ mmerɛ koraa sɛ wobɛtie Kristo asɛm no, deɛ ɛde wo bɛkɔ ɛkwan tee a anigyeɛ mu ɛnniawieɛ, sɛdeɛ yɛn agyanom nso faa ɛkwan a afidie a ɛtwa biribi ho hyia no de kyerɛɛ wɔn no, deɛ ɛkyerɛɛ wɔn ɛkwan tee a ɛde wɔn bɛkɔ bɔhyɛ asaase no so no.",
                "45": "Na afei mese, ne sɛso nni saa adeɛ yi mu anaa? Na sɛ ɛyɛ nokware sɛdeɛ saa akyerɛkyerɛkwan yi kyerɛɛ yɛn agyanom maa wɔfaa so de kɔɔ bɔhyɛ asaase so no, saa ara nso na Kristo nsɛm no, sɛ yɛfa so a ɛde yɛn bɛfa saa bɔnhwa a ɛyɛ awerɛhoɔ yi so akɔ bɔhyɛ asaase a ɛyɛ papa paa no so.",
                "46": "O me babarima mo mma yɛnyɛ akwadwofoɔ ɛfiri sɛ ɛkwan no yɛ mmerɛ nti; na saa ara na yɛn agyanom nso yɛɛe; na saa ara nso na wɔyɛ de maa wɔn, ama sɛ wɔhwɛ a wɔatena ase; saa ara nso na ɛte ma yɛn mpo. Wɔasiesie ɛkwan no ato hɔ, na sɛ yɛhwɛ a yɛbɛtena ase afebɔɔ.",
                "47": "Na afei, me babarima, hwɛ sɛ wo bɛhwɛ saa nneɛma kronkron yi so yie, aane, hwɛ sɛ wo bɛhwɛ Nyankopɔn na watena ase. Kɔ saa nkurɔfoɔ yi hɔ na kɔda asɛm no adi, na ma w’ani na hɔ. Me babarima nante yie."
            },
            "38": {
                "intro": "Mmaransɛm a Alma de maa ne babarima Siblon.",
                "1": "Me babarima, yɛ aso ma me nsɛm, na meka deɛ meka kyerɛɛ Hɛlaman no mpo kyerɛ wo nso, sɛ mmerɛ dodoɔ biara a wo bɛdi Nyankopɔn mmaransɛm no so no wobɛyɛ frɔmfrɔm wɔ asaase yi so, na mmerɛ tentene nso a worenni Nyankopɔn mmaransɛm so no, wɔbɛtwa wo afiri n’anim atwene.",
                "2": "Na afei, me babarima, mewɔ gyedie wɔ wo mu sɛ mɛnya ɛdɛ kɛseɛ wɔ wo mu, ɛnam sɛ wo gyina pintinn ne nokware a wodi ma Nyankopɔn nti; na mmerɛ a wahyɛ aseɛ wɔ wo mmeranteberɛ mu de wo ho bɛto Awurade wo Nyankopɔn so yi, saa ara nso mpo na me wɔ anidasoɔ sɛ wo bɛkɔ so adi ne mmaransɛm so; na nhyira ne deɛ ɔbɛsi apinee akɔsi awieɛ.",
                "3": "Me barima, mese wo sɛ, manya ɛdɛ kɛseɛ wɔ wo mu dada, ɛnam wo nokwaredie ne wo mmɔdenmɔ, ne w’abotare, ne w’abodwokyerɛ a wo nyaaɛ wɔ Soramfoɔ no mu nti.",
                "4": "Na menim sɛ wɔkyekyeree wo; aane, na menim nso sɛ wɔpaa wo aboɔ ɛnam asɛm no nti; na wo nyaa abotare wɔ saa nneɛma yi nyina ara ho ɛfiri sɛ na Awurade ka wo ho; na afei wonim sɛ Awurade na ɔyii wo firii mu.",
                "5": "Na afei me babarima, Siblon, mepɛ sɛ wo kae sɛ mmerɛ dodoɔ a wode wo werɛ bɛhyɛ Nyankopɔn mu no saa ara nso mpo na ɔbɛyi wo afiri wo nsɔhwɛ, ne wo haw, ne w’amanehunu mu, na ɔbɛma wo so wɔ ɛda a ɛdi akyire no.",
                "6": "Afei, me babarima, me mpɛ sɛ wo bɛdwene sɛ me ankasɛ na na menim saa nneɛma yi, na mmom Nyankopɔn Honhom a ɛwɔ me mu no na ɛmaa mehunu saa nneɛma yi; na sɛ Nyankopɔn anwo me a anka merennhunu saa nneɛma yi.",
                "7": "Na hwɛ, Awurade nam n’ahummɔborɔ kɛseɛ no so na ɔsomaa n’abɔfoɔ sɛ ɔmera mɛka nkyerɛ me sɛ me nnyae ɔsɛee nwuma no wɔ ne nkurɔfoɔ no mu; aane, na mahunu ɔbɔfoɔ animuu ne animuu, na ɔne me kasaae, na ne nne te sɛ apranaa, na ɛwoso asaase nyina ara.",
                "8": "Na ɛbaa sɛ nansa ne anadwo mmiɛnsa nyinaa mu na me kra yea yaa-yaa-ya ne anibereɛ, na anyae da, kɔsii sɛ mesu frɛɛ Awurade Yesu Kristo sɛ ɔnhunu me mmɔbɔ, ne mu na menyaa me bɔnefakyɛ. Na mmom hwɛ, mesu frɛɛ no na me kraa nyaa asomdwoeɛ.",
                "9": "Na afei, me babarima, maka yei akyerɛ wo sɛ sua nyansa, ama wɔasua afiri me hɔ sɛ ɛkwan foforɔ biara nni hɔ anaa sɛ biribiara nni hɔ a wobɛfa so de agye nnipa nkwa, gye sɛ wɔnam Kristo mu ne ne so. Hwɛ, ɔne nkwa ne wiase hann. Hwɛ, ɔne asɛm no ho nokwarefoɔ ne tenenee ni.",
                "10": "Na afei, sɛdeɛ wahyɛ aseɛ rekyerɛkyerɛ asɛm no, saa ara nso mpo na mɛpɛ sɛ wobɛkɔ so akyerɛkyerɛ; na mɛpɛ sɛ wobɔ mmɔden na woto woboase wɔ adeɛ nyina ara mu.",
                "11": "Hwɛ sɛ wo mma wo ho so wɔ ahomasoɔ mu; aane, hwɛ sɛ wo ntu wo ho wɔ wo ara wo nyansa mu, anaa sɛ w’ahoɔden dodoɔ mu.",
                "12": "Fa akokoɔduro di wo dwuma, na mmom nnyɛ nhyɛsoɔ ntra so; afei nso hwɛ sɛ wobɛhome watenka so, ama ɔdɔ ahyɛ wo ma; hwɛ sɛ wobɛtwe wo ho afiri akwadworɔ ho.",
                "13": "Mmɔ mpaɛ sɛdeɛ Soramfoɔ no yɛ no, na wahunu sɛ wɔbɔ mpaɛ sɛ nnipa te, na ama wɔakamfo wɔn nyansa.",
                "14": "Nka sɛ: O Nyankopɔn meda wo ase sɛ yɛyɛ kyɛn yɛn nuanom; na mmom ka sɛ O Awurade, fa me ho a ɛnte kyɛ me, na hunu me nuanom mmɔbɔ na kae wɔn—aane, gye wo ho a ɛnte to mu wɔ Nyankopɔn anim mmerɛ nyina ara.",
                "15": "Na Awurade nhyira wo kra, na ɔnye wo nkɔ n’aheman mu wɔ ɛda a ɛdi akyire no, ama watena ase wɔ asomdwoeɛ mu. Afei kɔ, me babarima, na kyerɛkyerɛ nkurɔfoɔ no asɛm no. Ma w’ani nna hɔ. Me babarima nante yie."
            },
            "39": {
                "intro": "Alma mmaransɛm a ɔde maa ne babarima Korianton.",
                "1": "Na afei, me babarima, ɛyɛ me sɛ mewɔ nsɛm bebree ka kyerɛ wo kyɛn deɛ maka akyerɛ wo nua no; na hwɛ, wo nhunu sɛ wo nua no gyinaa pintinn, ne nokwaredie, ne ne mmɔdenmɔ a ɔde di Nyankopɔn mmaransɛm no so anaa? Hwɛ, ɔnnyɛɛ nhwɛsopa maa wo anaa?",
                "2": "Na wo deɛ wanyɛ setie amma me nsɛm no sɛdeɛ wo nua barima no yɛɛ wɔ Soramfoɔ no mu no. Afei yei na mewɔ de tia wo, wo kɔɔso de w’ahoɔden ne wo nyansa tuu woho.",
                "3": "Na ɛnyɛ ne nyina ara nie me babarima. Wayɛ biribi a medi ho anibereɛ; ɛfiri sɛ wopoo nyamedwuma no, na wo kɔɔ Sirɔn asaase so wɔ Lamanfoɔ no hyeɛso kɔdii adwamani Isabel akyiri.",
                "4": "Aane, ɔwiaa nnipa dodoɔ no ara akoma; na mmom yei ntumi nnyɛ nyiano mma wo, me babarima. Anka ɛwɔ sɛ woyɛ wo nyamedwuma no a ɔde hyɛɛ wo nsa no.",
                "5": "Wonnim, me babarima sɛ saa nneɛma yi yɛ akyiwadeɛ wɔ Awurade anim anaa, aane, ɛyɛ akyiwadeɛ kɛseɛ a ɛboro bɔne nyina ara so, gye sɛ deɛ ɔka mogya a ɛnni fɔ gu kwa anaasɛ obi a ɔpo Honhom Kronkron no?",
                "6": "Na hwɛ, sɛ wo po Honhom Kronkron no wɔ mmerɛ a abɛtena wo mu pɛn, na wonim sɛ wapo no a, hwɛ, yei yɛ bɔne a wɔntumi mfa nkyɛ; aane, na deɛ odi awu tia Nyankopɔn kanea ne ne nimdeɛ no, ɛbɛyɛ den ama no sɛ ɔbɛnya bɔnefakyɛ; aane, mese wo, me babarima, ɛbɛyɛ den ama no sɛ ɔbɛnya bɔnefakyɛ bi.",
                "7": "Na afei, me babarima mepɛ sɛ mesrɛ Nyankopɔn sɛ anka ɔmma wo nni fɔ wɔ saa bɔne kɛseɛ yi ho. Sɛ ɛnyɛ wo yiedie a anka merenkasa wo bɔne akɛseɛ yi ho pii mfa ntutu wo kra.",
                "8": "Na mmom hwɛ, wo ntumi mfa wo bɔne nsie Nyankopɔn; na gyesɛ wo sakyera anyɛ saa a ɛbɛyɛ adanseɛ de atia wo ɛda a edi akyire no.",
                "9": "Afei me babarima, mɛpɛ sɛ wo bɛsakyera na wapa wo bɔne, na wo mfa w’ani nkɔdi akɔnɔ bɔne akyiri bio, na mmom fa saa nneɛma yi nyina ara kame wo ho; na gye sɛ wo yɛ sei anyɛ saa a biribiara nni hɔ sɛ wobɛnya Nyankopɔn aheman no adie. O, kae, na gyeto wo ho so, na fa saa nneɛma yi kame wo ho.",
                "10": "Na mehyɛ wo sɛ wode bɛto wo ho so sɛ wo ne wo nua marima mpanimfoɔ no bɛfa adwene wɔ wo dwumadie mu; ɛfiri sɛ wo wɔ wo mmeranteberɛ mu, na wo bɛhia sɛ wo nua marima no bɛkyerɛkyerɛ wo nneɛma ani so. Na tie wɔn afutuo.",
                "11": "Ɛmma wo ho kwan ma ahuhudeɛ anaa nkwaseadeɛ biara ntwe wo nkɔ; mma ɔbonsam no kwan ma ɔntwe w’akoma nkɔ saa adwamammɔfoɔ atirimuɔden no hɔ bio. Hwɛ, O me babarima, hwɛ amumuyɛ kɛseɛ a wode baa Soramfoɔ so; ɛfiri sɛ sɛ wɔhunu wo nneɛ no wɔannye me nsɛm no anni.",
                "12": "Na afei Awurade Honhom no se me sɛ: Hyɛ womma no ma wɔnyɛ papa, anyɛ saa a wɔbɛtwe nkurɔfoɔ bebree akoma akɔ ɔsɛee mu; ɛno nti mehyɛ wo, me babarima wɔ Nyankopɔn suro mu, ama watpa woho afiri amumuyɛ ho.",
                "13": "Ama wode w’adwene, wo tumi ne w’ahoɔden nyina ara adane akɔ Awurade so; ama wantwe dodoɔ no akoma ankɔyɛ atirimuɔdensɛm bio; na mmom san kɔ wɔn nkyɛn, na gye wo mfomsoɔ ne bɔne a wayɛ to mu.",
                "14": "Nhwehwɛ ahonyadeɛ anaa wiase ahuhudeɛ, na hwɛ, worentumi mfa nka woho nkɔ.",
                "15": "Na afei, me babarima, mepɛ sɛ meka biribi fa Kristo maeɛ no ho kyerɛ wo. Hwɛ, mese wo sɛ, nokware, ɔno na ɔbɛba abɛyi wiase bɔne akɔ; aane, ɔreba abɛda nkwagyeɛ ho anigyesɛm adi akyerɛ ne nkurɔfoɔ.",
                "16": "Na afei, me babarima, yei ne nyamedwuma a ɛno nti wɔfrɛɛ wo sɛ kɔda asɛmpa no adi kyerɛ nkurɔfoɔ yi na wɔn nsiesie wɔn adwene anaasɛ ama nkwagyeɛ aba wɔn hɔ, na ama wɔasiesie wɔn mma adwene ama wɔatie asɛm no wɔ mmerɛ a ɔbɛba no.",
                "17": "Na afei mɛyi wayamhyehyeɛ afiri wo so wɔ saa nsɛm yi ase. Hwɛ, ɛyɛ wo nnwa sɛ wɔbɛhunu saa nneɛma yi dada ansaana ɛresi. Hwɛ, mese wo sɛ, ɔkra a ɔte ase saa mmerɛ yi mu nsombo mma Nyankopɔn sɛdeɛ ɔkra a ɔbɛtena ase wɔ mmerɛ a ɔbɛba no mu anaa?",
                "18": "Anaa ɛrenhia sɛ wɔbɛma nkurɔfoɔ yi ate dima no ho nhyehyɛeɛ na wɔn mma nso ate no saa anaa?",
                "19": "Anaa ɛnnyɛ mmerɛ mma Awurade wɔ mmerɛ yi mu sɛ ɔbɛsoma ne bɔfoɔ ama wabɛda saa asɛm dɛ yi adi akyerɛ yɛn sɛdeɛ ɔbɛda nadi akyerɛ yɛn mma no, anaa sɛ ɛte sɛ mmerɛ a ɔde bɛba no akyiri?"
            },
            "40": {
                "1": "Afei me babarima; yei ne deɛ mepɛ sɛ meka kyerɛ wo bio; ɛfiri sɛ mehunu sɛ w’adwene mu yɛ wo naa wɔ deɛ ɛfa awufoɔsɔreɛ no ho.",
                "2": "Hwɛ, mese wo sɛ owusɔreɛ nni hɔ—anaasɛ, mɛka sɛ, ɛkwan bi so no saa honam a ewuo yi mfa honam a ɛnwuo mfira, saa honam a ɛporɔ yi mfa honam a ɛmporɔ nhyɛ—kɔsi Kristo mmaɛ no akyiri no ansa.",
                "3": "Hwɛ, ɔmaa awufoɔ wusɔreɛ baa mu. Na mmom hwɛ, me babarima, wusɔreɛ no nnyaa nnuruu so. Afei mɛda ahintasɛm bi adi akyerɛ wo; nanso ahintasɛm bebree wɔ hɔ a wɔde ahinta ama obiara nhunu gye sɛ Nyankopɔn no ara. Na mmom mɛkyerɛ wo adeɛ baako bi a me bisa firii Nyankopɔn hɔ aniberɛso sɛ ɔma me nhunu—ɛno ne deɛ ɛfa owusɔreɛ no ho.",
                "4": "Hwɛ, wɔayi mmerɛ bi ato hɔ a obiara bɛsɔre afiri owuo mu. Afei saa mmerɛ no deɛ obiara nnim, na mmom Nyankopɔn nim mmerɛ korɔ no a wahyehyɛ ato hɔ no.",
                "5": "Afei sɛ ɛbɛyɛ mmerɛ koro, anaa mmerɛ ɛtɔso mmienu, anaa ne mprɛnsa so ama nnipa asɔre afiri owuo mu no deɛ ɛmfa ho koraa; ɛfiri sɛ Nyankopɔn nim saa nneɛma yi nyina ara; na kakra yi ara yɛ ma me sɛ menim sɛ sei na ɛbɛsi—sɛ wayi mmerɛ ato hɔ a obiara bɛsɔre afiri owuo mu.",
                "6": "Afei ɛho bɛhia sɛ ɛkwan da owuo mmerɛ ne owusɔre mmerɛ nta mu.",
                "7": "Na afei mɛbisa deɛ ɛbɛba nnipa akra so fiti saa owuo mmerɛ yi kɔpem mmerɛ a wayi ato hɔ ama owusɔreɛ no?",
                "8": "Afei sɛ mmerɛ wayi ato hɔ ama nnipa sɛ wɔbɛsɔreɛ no boro so baako mpo a ɛmfa ho; ɛfiri sɛ nnipa nyina ara mmɔmu nnwu da koro, na yei mfa ho koraa; ne nyina ara yɛ Nyankopɔn sɛ da koro, na nnipa nko ara na mmerɛ wɔ hɔ ma no.",
                "9": "Ɛno nti wɔayi mmerɛ ato hɔ ama nnipa sɛ wɔbɛsɔre afiri owuo mu; na mmerɛ da owuo ne owusɔreɛ ntam. Na afei ɛfa saa mmerɛ yi ho, deɛ ɛbɛba nnipa akra so ne adeɛ a mabisa Awurade aniberɛso sɛ mepɛ sɛ mehunu. Na yei ne adeɛ a menim.",
                "10": "Na sɛ mmerɛ no duru hɔ sɛ obiara bɛsɔre a, ɛna wɔbɛhunu sɛ Nyankopɔn nim mmerɛ nyina ara a wɔayi ato hɔ ama nnipa.",
                "11": "Afei, ɛfa ɔkra tebea wɔ owuo ne owusɔreɛ no ntam—Hwɛ ɔbɔfoɔ ama mahunu sɛ sɛ nnipa biara wu a ntɛm pa no ara na wɔn honhom afiri honamdua a ɛwuo yi mu, aane, nnipa nyina ara honhom, sɛ wɔyɛ papa anaasɛ bɔne no, san kɔ fie wɔ saa Nyankopɔn no a ɔde nkwa maa wɔn no nkyɛn.",
                "12": "Na afei ɛbɛba sɛ wɔn a wɔyɛ ateneneefoɔ no, wɔbɛgye wɔn honhom akɔ anigyeɛ tebea, a wɔfrɛ no paradise, tebea a ahomegyeɛ wɔ, asomdwoeɛ tebea, ɛhɔ na wɔbɛgye wɔn ahome afiri wɔn haw ne wɔn adwendwene nyina ara, ne awerɛhoɔ mu.",
                "13": "Na afei ɛbɛba sɛ atirimuɔdenfoɔ honhom, aane, wɔn a wɔyɛ adibɔneyɛfoɔ no—na hwɛ wɔnni kyɛfa biara wɔ Awurade honhom mu; ɛfiri sɛ hwɛ, wɔpɛ sɛ wɔyɛ nwuma bɔne kyɛn nwuma pa; ɛno nti ɔbonsam honhom kɔhyɛ wɔn mu, na ɛfa wɔn fie—na wɔbɛtwa wɔn agu akyirikyiri sum mu; ɛhɔ na esuu, ne bena bɔ, ne setwerɛ, na yei bɛyɛ hɔ ɛnam wɔn ankasa amumuyɛ a ɛnam ɔbonsam ne pɛ so de wɔn kɔɔ nnɔmum mu no nti.",
                "14": "Afei sei na atirimuɔdenfoɔ akra teɛ, aane, wɔ ɛsum ne tebea a ɛyɛ hu mu, na wɔde suro bɛhwɛ Nyankopɔn abufuhyeɛ a ɛredɛre wɔ wɔn so no; na wɔbɛtena saa tebea yi mu daa, saa ara nso na ateneneefoɔ no nso bɛtena paradise, kɔpem wɔn wusɔreɛ mmerɛ no.",
                "15": "Afei nnipa binom wɔ hɔ a wɔn nteaseɛ kyerɛ wɔn sɛ saa ɔkra no anigyeɛ ne mɔborɔyɛ tebea yi a wɔwɔ mu ansaana owusɔreɛ aba no yɛ owusɔreɛ a ɛdi kan. Aane, megye to mu sɛ wɔbɛtumi afrɛ honhom anaa ɔkra n’anigyeɛ anaa ne mɔborɔyɛ tebea no owusɔreɛ sɛdeɛ twerɛsɛm no aka no.",
                "16": "Na hwɛ, wɔaka no bio sɛ, owusɔreɛ a ɛdi kan wɔ hɔ, owusɔreɛ a ɛwɔ hɔ ma wɔ wɔn a wɔaba kɔ, anaa sɛ wɔn a wɔwɔ ha seesei, anaa wɔn a wɔ bɛba, de kɔsi mmerɛ a Kristo bɛsɔre afiri owuo mu.",
                "17": "Afei yɛnsusu sɛ owusɔreɛ yi a wɔaka ho asɛm sei yi bɛtumi ayɛ akra wusɔreɛ, deɛ ɛde wɔn bɛkɔ anigyeɛ anaa mɔborɔyɛ mu. Wontumi nsusu sɛ ɛte saa.",
                "18": "Hwɛ, mese wo sɛ, Daabi; na mmom ɛkyerɛ ɔkra ne nipa dua nkabɔm no, ɛfa wɔn a ɔtenaa ase fiti Adam mmerɛso de bɛsi Kristo wusɔreɛ no so.",
                "19": "Afei, sɛ wɔn a wɔaka wɔn ho asɛm no wɔn nyina ara akra ne wɔn honamdua bɛka abɔ mu prɛko pɛ, atirimuɔdenfoɔ ne ateneneefoɔ nyina ara no, menka saa; yɛmfa no sɛ wɔn nyina ara bɛsɔre aba; anaa yɛbɛka sɛ wɔn wusɔreɛ bɛdi kan ansaana wɔn a wɔbɛwu wɔ Kristo wusɔreɛ akyiri no nso aba.",
                "20": "Afei, me babarima, menka sɛ mmerɛ a Kristo bɛsɔre no ɛna wɔn so wɔbɛsɔre; na mmom hwɛ, me ara m’adwene na mede reka sɛ ateneneefoɔ akra ne wɔn honamdua bɛka abɔ mu mmerɛ a Kristo bɛsɔre na waforo akɔ soro.",
                "21": "Na mmom sɛ ɛbɛsi ne wusɔreɛ no mu anaa n’akyiri a, me ntumi nka; na mmom deɛ mɛtumi aka ara ne sɛ, mmerɛ da owuo ne honamdua no wusɔreɛ nta mu, na ɔkra no anigyeɛ anaa ne mɔborɔyɛ tebea no akɔduru mmerɛ a Nyankopɔn ayi ato hɔ sɛ awufoɔ bɛsɔre na wɔn akra ne wɔn honamdua bɛka abɔ mu, ama wɔde wɔn abɛgyina Nyankopɔn anim, ama wɔabu wɔn atɛn sɛdeɛ wɔn nwuma teɛ.",
                "22": "Aane, yei na ɛde nsɛm a nkɔmhyɛfoɔ no de wɔn ano aka fa ho no bɛsan aba ne dadaa mu bio.",
                "23": "Wɔbɛma ɔkra no abɛyɛ honamdua, na honamdua no abɛyɛ ɔkra; aane, na nsa ne ɛnan ne apɔsoapɔso bɛka asisi anim ama abɛyɛ ne honamdua; aane, wɔn tiriso nwii baako mpo nyera; na mmom nneɛma nyina ara bɛsi ne dadaa mu ayɛ foforɔ sɛdeɛ ɛteɛ seesei yi.",
                "24": "Na afei, me babarima, yei ne nneɛma a ɛbɛsan aba ne dadaa mu no a nkɔmhyɛfoɔ de wɔn ano aka ho asɛm no—",
                "25": "Na afei ateneneefoɔ no bɛhyerɛn wɔ Nyankopɔn aheman no mu.",
                "26": "Na mmom hwɛ, ɛwuo a ɛyɛ hu bi reba atirimuɔdenfoɔ so; na wɔbɛwu ama nneɛma a ɛwɔ tenenee mu; ɛfiri sɛ wɔn ho nnte na adeɛ a ɛho nnte biara rennya Nyankopɔn aheman no nni; na mmom wɔtwa wɔn twene, na wɔde wɔn ama wɔkɔdi wɔn nwuma so aduaba a ɛyɛ bɔne no; na wɔnom kuruwa nwononwono no ano."
            },
            "41": {
                "1": "Na afei, me babarima, mewɔ biribi ka kyerɛ wo wɔ tebea a biribiara bɛyɛ sɛdeɛ na ɛteɛ a wɔaka ho asɛm no ho; na hwɛ ebinom adanedane twerɛsɛm no, na wɔayɛ mfomsoɔ kɛseɛ atwe wɔn ho afiri ho ɛnam saa adeɛ yi ho nti. Na mesusu sɛ wo nso w’adwene aha wo kakra wɔ saa adeɛ yi ho. Mmom hwɛ, mɛkyerɛkyerɛ mu akyerɛ wo.",
                "2": "Mese wo, me babarima sɛ tebea a biribiara yɛ sɛdeɛ na ɛteɛ pɛpɛɛpɛ no nhyehyɛeɛ yi hia Nyankopɔn atɛntenenee no; ɛfiri sɛ ehia sɛ nneɛma nyina ara kɔ ne tebea a na ɛwɔ mu dada no. Hwɛ, ɛhia, na ɛtene sɛdeɛ Kristo tumi ne ne wusɔreɛ no kyerɛ, sɛ ɛsɛ sɛ wɔde nipa kra san ma ne honamdua, na ɛsɛ sɛ wɔde honamdua no baabi ara ma ɛyɛ sɛdeɛ na ɛteɛ pɛpɛɛpɛ.",
                "3": "Na ɛhia ma Nyankopɔn atɛntenenee no sɛ wɔbu nnipa atɛn sɛdeɛ wɔn nwuma teɛ; na sɛ wɔn nwuma yɛ wɔ saa abrabɔ yi mu, na sɛ wɔn akoma mu pɛ yɛ papa a, wɔde wɔn bɛsi tebea a na wɔwɔ mu dada no wɔ ɛda a ɛdi akyire no ama deɛ ɛyɛ.",
                "4": "Na sɛ wɔn nwuma yɛ bɔne a wɔde wɔn bɛkɔ tebea a ɛyɛ bɔne mu pɛpɛɛpɛ. Ɛno nti, nneɛma nyina ara bɛkɔ tebea a na ɛwɔ mu pɛpɛɛpɛ, biribiara bɛyɛ sɛdeɛ na ɛte dada no pɛpɛɛpɛ—deɛ ɛwuo no bɛsɔre abɛyɛ deɛ ɛnwuo, deɛ ɛporɔ abɛyɛ deɛ ɛmporɔ—wɔbɛnyane wɔn ama wɔakɔ anigyeɛ a ɛnni awieɛ ama wɔakɔdi Nyankopɔn aheman no, anaa wɔbɛkɔ mmɔborɔyɛ a ɛnni awieɛ mu akɔdi ɔbonsam ahennie no, baako bɛkɔ fa, na baako no nso akɔ fa—",
                "5": "Ɛkoro bɛsɔre akɔ anigyeɛ mu sɛdeɛ ne pɛ a ɔwɔ wɔ anigyeɛ ho te no, anaa ɔbɛkɔ baabi a ɛyɛ sedeɛ ne pɛ a ɔwɔ no wɔ papayɛ ho teɛ; na baako no nso bɛkɔ baabi a ɛyɛ bɔne sɛdeɛ ne pɛ wɔ bɔne ho teɛ no, na sɛdeɛ ɔpɛɛ sɛ ɔbɛyɛ bɔne da nyina ara no, saa ara nso mpo na sɛ anadwo ba a ɔbɛnya n’akatua a ɛyɛ bɔne.",
                "6": "Na saa ara nso na ɛteɛ wɔ ɛfa baako nso. Sɛ wasakyera afiri ne bɔne ho, na ɔpɛɛ sɛ ɔyɛ deɛ ɛtene de akɔsi ne nkwa nna awieɛ a, saa ara nso na wɔde tenenee bɛtua no ka.",
                "7": "Yeinom ne wɔn a Awurade adi ama wɔn; aane, yeinom ne wɔn a wayi wɔn afiri mu, wayi wɔn afiri saa anadwo sum a ɛnni awieɛ no mu; na sei na wɔbɛgyina anaa wɔbɛhwe ase; na hwɛ, wɔyɛ wɔn ankasa wɔn atɛmmuafoɔ, sɛ wɔbɛyɛ papa anaasɛ wɔbɛyɛ bɔne.",
                "8": "Afei, Nyankopɔn mmara a ɔbɛhyɛ no nsesa da; ɛno nti, wasiesie ɛkwan no ato hɔ sɛ obiara a ɔbɛfa so no bɛnya nkwa.",
                "9": "Na afei hwɛ, me babarima, nyɛ bɔne koro mpo bio mfa ntia Nyankopɔn wɔ nkyerɛkyerɛ yi ho, saa bɔne a wayɛ pɛn no.",
                "10": "Ɛnnwene sɛ wɔaka biribi afa sɛ biribiara bɛyɛ pɛpɛɛpɛ sɛdeɛ na ɛteɛ dada no nti, ɛno bɛma wafiri bɔne tebea mu ama waba anigyeɛ tebea mu. Hwɛ mese wo sɛ, na atirimuɔdensɛm nnyɛ anigyeɛ da.",
                "11": "Na afei, me babarima, nnipa a wɔwɔ honam tebea mu no nyina ara, anaa mɛka sɛ wɔyɛ honam nwuma no, wɔte bɔnwono nwononwono mu ne amumuyɛ mpokyerɛ mu; na wɔnni Nyankopɔn wɔ wiase yi mu, wɔnne Nyankopɔn su bɔ abira; ɛno nti, wɔwɔ tebea a ɛne anigyeɛ tebea bɔ abira mu.",
                "12": "Na afei hwɛ, anaa asɛm sɛ biribi bɛyɛ sɛdeɛ na ɛteɛ pɛpɛɛpɛ asekyerɛ ne sɛ wɔbɛsesa adeɛ bi su ayɛ no foforɔ anaa sɛ wɔbɛyi adeɛ bi afiri ne siberɛ akɔsi baabi foforɔ bi so anaa?",
                "13": "O, me babarima, ɛnnyɛ sei na ɛteɛ; mmom kasafua sɛ biribi bɛyɛ sɛdeɛ na ɛteɛ pɛpɛɛpɛ no asekyerɛ ne sɛ wɔbɛma bɔne abɛyɛ bɔne bio, anaa honam abɛyɛ honam, anaa ɔbonsamsɛm—papa abɛyɛ tenenee; nokware abɛyɛ nokware; mmɔborɔhunu abɛyɛ mmɔborɔ hunu bio.",
                "14": "Ɛno nti, me babarima, hwɛ sɛ wo bɛhunu wo nuanom mmɔbɔ; yɛ obiara pɛpɛɛpɛ, bu atɛn tenenee, na yɛ papa mmerɛ nyina ara na sɛ wo yɛ yei nyina ara a ɛna wo nsa bɛka w’akatua; aane, na wɔde ahummɔborɔ asan abrɛ wo bio; wɔde atɛntenenee abrɛ wo bio, na wɔde tenenee atɛmmuo abrɛ wo bio; na wɔde papa atua wo ka.",
                "15": "Na deɛ wo de ma no bɛsan aba wo hɔ bio, na abɛyɛ sɛdeɛ ɛteɛ; ɛno nti, asɛmfua biribi bɛyɛ sɛdeɛ ɛteɛ pɛpɛɛpɛ no, bu ɔdebɔneyɛni fɔ, na ɛmmu no bem ɛkwan biara so koraa."
            },
            "42": {
                "1": "Na afei, me babarima, mehunu sɛ biribi bio wɔ hɔ a ɛha w’adwene a wo ntumi nte aseɛ—deɛ ɛfa Onyankopɔn atɛntenenee wɔ ɔdebɔneyɛni asotweɛ ho; na wo rehwehwɛ akyerɛ sɛ ɛnnyɛ sɛ wɔbɛma ɔdebɔneyɛni akɔ asetena a ɛyɛ mmɔborɔyɛ mu.",
                "2": "Afei hwɛ, me babarima, mɛkyerɛkyerɛ saa nneɛma yi mu akyerɛ wo. Na hwɛ, mmerɛ a Awurade Nyankopɔn pamoo yɛn awofoɔ a wɔdii kan no firii Ɛden turo no mu sɛ wɔnkɔdɔ asaase a wɔ faa wɔn firii mu no—aane, ɔpamoo ɔbarima no na ɔde kerubim ne ogyaframa akofena a ɛdi ahim bɛsii Eden turo no anim apueɛ fa mu sɛ wɔnwɛn nkwadua no—",
                "3": "Afei, yɛhunu sɛ ɔbarima no abɛyɛ sɛ Onyankopɔn, na ɛnam sɛ ɔnim papa ne bɔne no nti; na deɛ ɛbɛyɛ na wantene ne nsa, na wante nkwadua no nso bi anni antena ase afebɔɔ nti, Awurade Nyankopɔn de kerubim ne ogyaframa akofena sii hɔ, ama wankɔdi aduaba no bi—",
                "4": "Na yei ma yɛhunu sɛ wama nnipa mmerɛ bi sɛ ɔmfa nsakyera, aane, nsɔhwɛ mmerɛ, mmerɛ a wɔmfa nsakyeraɛ na wɔmfa nsom Onyankopɔn.",
                "5": "Na hwɛ, sɛ Adam tenee ne nsa ntɛmpa ara na ɔtee nkwadua no bi diiɛ a, anka ɔbɛtena ase afebɔɔ, sɛdeɛ Onyankopɔn asɛm no teɛ no, anka ɔrennya mmerɛ mfa nsakyera; aane, na anka Nyankopɔn asɛm no nso bɛyɛ kwa na nkwagyeɛ ho nhyehyɛeɛ kɛseɛ no nso kwan bɛsi.",
                "6": "Na hwɛ, wahyehyɛ sɛ ɛtwa sɛ nnipa wu—Ɛno nti, mmerɛ a ɔtwaa wɔn firii nkwadua no ho no, ɛsɛ sɛ ɔtwa no firi asaase yi ani so—na nnipa yeraae afebɔɔ, aane, na wɔbɛyɛɛ adasamma a wɔahwe ase.",
                "7": "Na afei, yei ama wahunu sɛ wɔtwaa yɛn awofoɔ a wɔdii kan no firii Awurade anim wɔ honam ne honhom fa mu nyina ara; na yei ma yɛhunu sɛ wɔbɛyɛɛ nkoa de maa wɔn ara wɔn pɛ.",
                "8": "Afei hwɛ, na ɛho nhia sɛ ɔyi adasamma firi honam mu wuo mu, ɛfiri sɛ anka saa bɛsɛe anigyeɛ ho nhyehyɛeɛ kɛseɛ no.",
                "9": "Ɛno nti sɛdeɛ ɔkra no ntumi nwu da no, na asehweɛ no de honhom ne honam mu wuo nyina ara aba adasamma nyina ara so no kyerɛ sɛ watwa wɔn afiri Awurade anim, na na ɛho hia sɛ ɔyi adasamma firi honhom mu wuo yi mu.",
                "10": "Ɛno nti, ɛnam sɛ wɔaba honam mu nti, na wɔabɛyɛ ɔkra na wɔyɛ ɔbonsamsɛm nti, ɛnam nipa su no nti, saa nsɔhwɛ mmerɛ tebea yi bɛyɛɛ mmerɛ a ɛno mu wɔde bɛsiesie wɔn ho; ɛbɛyɛɛ ahɔsiesie tebea.",
                "11": "Na afei kae, me babarima sɛ ɛnyɛ dima ho nhyehyɛeɛ no a, (sɛ wɔde to nkyɛn a) anka mmerɛ a wɔwueɛ no ara pɛ na wɔn akra yɛɛ mmɔbɔ, ɛfiri sɛ wɔbɛtwa wɔn afiri Awurade anim.",
                "12": "Na afei, na ɛkwan biara nni hɔ a wɔbɛfa so de ayi adasamma afiri saa asehweɛ tebea yi mu, deɛ ɔbarima nam asoɔden so de aba ne so no.",
                "13": "Ɛno nti, sɛdeɛ atɛntenenee te no, dima ho nhyehyɛeɛ no ntumi mma mu, gye sɛ ɔfa nnipa nsakyeraɛ so wɔ saa nsɔhwɛ mmerɛ tebea yi mu, aane, saa ahɔsiesie tebea yi mu, na gye sɛ ɛnam saa kwan yi so, anyɛ saa a mmɔborɔhunu ntumi nnyɛ n’adwuma sɛdeɛ ɛsɛ, gye sɛ ɛsɛe atɛntenenee adwuma. Afei wɔrentumi nsɛe atɛntenenee adwuma; sɛ ɛba saa a, na Nyankopɔn nnyɛ Nyankopɔn bio.",
                "14": "Na yei ma yɛhunu sɛ adasamma nyina ara ahwe ase, na wɔhyɛ atɛntenenee no nsa mu; aane, Nyankopɔn atɛntenenee no a ɛbɛma watwa wɔn afiri n’anim afebɔɔ no.",
                "15": "Na afei, mmɔborɔhunu nhyehyɛeɛ no ntumi mma mu gye sɛ mpata ba mu. Ɛno nti Nyankopɔn no ara de ne ho yɛɛ mpata maa wiase bɔne, ama mmɔborɔhunu nhyehyɛeɛ no aba mu, abɛma atɛntenenee bo atɔ ne yam, ama Nyankopɔn ayɛ Nyankopɔn a ɔwie pɛ yɛ, Nyankopɔn nokwarefoɔ ne mmɔborɔhunufoɔ Nyankopɔn nso.",
                "16": "Afei, nsakyeraɛ ntumi mma nnipa so gye sɛ asotweɛ wɔ hɔ, ɛno nso yɛ adeɛ a ɛnniawieɛ sɛdeɛ ɔkra no nkwa nso wɔ sɛ ɛyɛ no teɛ, na deɛ ɛne anigyeɛ ho nhyehyɛeɛ bɔ abira no nso ɛnniawieɛ sɛdeɛ ɔkra no nkwa nso teɛ.",
                "17": "Afei, sɛ nipa nyɛɛ bɔne a ɛbɛyɛ dɛn na wasakyera? Sɛ mmara nni hɔ a ɛbɛyɛ dɛn na wayɛ bɔne? Sɛ mmara nni hɔ a ɛbɛyɛ dɛn na asotweɛ aba?",
                "18": "Afei, ɔde asotweɛ abata ho, na ɔde mmara a asisie nni ho ama, deɛ ɛha nnipa adwene mma ne nnya nnuho.",
                "19": "Afei, sɛ ɔnhyehyɛeɛ mmara mmaeɛ—na sɛ onipa di awu a ɔbɛwu—sɛ ɔkum onipa a, ɔbɛsuro sɛ ɔbɛwu anaa?",
                "20": "Na afei nso, sɛ wɔnhyehyɛeɛ mmara mmaeɛ a etia bɔne a, anka nnipa nsuro sɛ wɔbɛyɛ bɔne.",
                "21": "Na sɛ wɔnkyekyere mmara mmaeɛ a, anka sɛ nnipa yɛ bɔne a ɛdeɛn na tenene anaa mmɔborɔhunu bɛyɛ, na wɔwɔ tumi bi wɔ nnipa so anaa?",
                "22": "Na mmom wama mmara bi, na asotweɛ bata ho, na wama nsakyeraɛ nso; nsakyeraɛ no a mmɔborɔhunu wɔ so tumi no; anyɛ saa a tenenee nya tumi wɔ nnipa so ma mmara yɛ n’adwuma, na mmara no nso ma asotweɛ no; sɛ nnyɛ saa a, anka tenenee nwuma bɛsɛe, na Nyankopɔn anyɛ Nyankopɔn bio.",
                "23": "Mmom Onyankopɔn nnyae sɛ ɔyɛ Nyankopɔn, na mmɔborɔhunu nya tumi wɔ deɛ wasakyera no so, na mmɔborɔhunu nam mpata no so na ɛba; na mpata no na ɛma awufoɔsɔreɛ no ba mu; na awufoɔsɔreɛ no san de nnipa ba Nyankopɔn anim; na yei na ɛbɛma wɔasan akɔ n’anim, ama wabu wɔn atɛn sɛdeɛ wɔn nwuma teɛ, sɛdeɛ mmara no ne teneneeɛ teɛ.",
                "24": "Na hwɛ, teneneeɛ hwehwɛ deɛ obisa biara, na mmɔborɔhunu nso gye deɛ ɛyɛ ɔnoara ne deɛ nyina ara; na yei ma wɔn a wɔbɛsakyera nokware mu no nko ara na ɔbɛgye wɔn nkwa.",
                "25": "Ɛdeɛn na wo susu sɛ mmɔborɔhunu bɛtumi awia afiri teneneeɛ hɔ? Mese wo sɛ, Daabi; ɛrentumi baako mpo. Sɛ ɛte saa a anka Nyankopɔn nnyɛ Nyankopɔn bio.",
                "26": "Na yei ma Nyankopɔn botaee kɛseɛ a ɛnniawieɛ no a ɔyɛe fiti wiase fapem no aba mu. Na sei na ɛbɛma nnipa nkwagyeɛ ne ne dima ne ne sɛee ne mmɔborɔyɛ no nso aba mu.",
                "27": "Ɛno nti, O me babarima, obiara a ɔpɛ no ɔmera na ɔmɛnom nkwansuo no kwa; na obiara nso a ɔremma no ɔrennhyɛ no sɛ ɔmera; na mmom ɛda a ɛdi akyire no ɔbɛnya ne dwumadie ho akatua pɛpɛɛpɛ.",
                "28": "Sɛ ɔpɛɛ sɛ ɔyɛ bɔne, na wansakyera wɔ ne nkwa nna mu a, hwɛ, ɔde bɔne bɛhyɛ n’ananmu pɛpɛɛpɛ sɛdeɛ Nyankopɔn ananmuhyɛ no teɛ.",
                "29": "Na afei, me babarima, mempɛ sɛ wo bɛma saa nneɛma yi aha wo bio, na ma wo bɔne nko ara na ɛnha wo, saa ɔhaw no na ɛbɛma waberɛ wo ho ase anya nsakyeraɛ.",
                "30": "O me babarima, mempɛ sɛ wo bɛpo Nyankopɔn tenenee no bio. Mma wo bɔne nti, wo bɛpɛ sɛ wo bɛhwehwɛ biribi nketenkete bi agyina so de agye wo ho, sɛ wo bɛgye Nyankopɔn tenenee no ho akyinnyeɛ; na mmom ma Onyankopɔn tenenee, ne n’ahummɔborɔ ne n’abodwo—kyerɛ nya tumi wɔ w’akoma mu; na ma kwan ma ɛmfa wonkɔ nnɛteɛ mu wɔ ahobraseɛ mu.",
                "31": "Na afei, O me babarima, Onyankopɔn afrɛ wo sɛ ka n’asɛm no kyerɛ nkurɔfoɔ yi. Na afei, me babarima, kɔ wo kwan, na fa nokware no kɔbɔ asɛm no ho dawuro, ama wode akra abɛnya nsakyeraɛ, ama mmɔborɔhunu nhyehyɛeɛ kɛseɛ no anya wɔn so tumi. Na ma Nyankopɔn nyɛ ma wo sɛdeɛ me nsɛm no teɛ mpo. Amen."
            },
            "43": {
                "1": "Na afei ɛbaa sɛ Alma mmammarima no kɔɔ nkurɔfoɔ no mu sɛ wɔrekɔda asɛm no adi akyerɛ wɔn. Na Alma no ara ankasa nso antumi anye n’ahome, na ɔno nso kɔɔ hɔ bi.",
                "2": "Afei yɛrenka biribi a ɛfa wɔn nkyerɛkyerɛ no ho bio deɛ yɛbɛka ara ne sɛ, wɔkaa asɛm no, na honhom no a ɛwɔ wɔn mu no daa no adi kyerɛɛ wɔn; na wɔkaa nsɛmpa no sɛdeɛ Onyankopɔn nhyehyɛeɛ kronkron no a wɔnam so de afrɛ wɔn no teɛ.",
                "3": "Na afei meresan akɔ akokoakoko a ɛsisii Nifaefoɔ ne Lamanfoɔ mu no so bio, wɔ atɛmmuafoɔ ahennie no mfie a ɛtɔ so dunwɔtwe no.",
                "4": "Na hwɛ, ɛbaa sɛ Soramfoɔ no bɛyɛɛ Lamanfoɔ; ɛno nti, mfie dunwɔtwe ahyɛaseɛ no, Nifae nkurɔfoɔ no hunu sɛ Lamanfoɔ no reba wɔn so; ɛno nti wɔyɛɛ ahoboa sɛ ɔrekɔ ako; aane, wɔboaboaa wɔn asraafoɔ ano wɔ Yɛsɔn asaase so.",
                "5": "Na ɛbaa sɛ Lamanfoɔ no de wɔn mpempem baae; na wɔbaa Antionum asaase a ɛyɛ Soramfoɔ asaase no so; na ɔbarima bi a na wɔfrɛ no Sarahemna no na ɔyɛ wɔn kandifoɔ.",
                "6": "Na afei, ɛnam sɛ na Amalɛkaefoɔ no yɛ atirimuɔden na awudie yɛ wɔn su kyɛn Lamanfoɔ no nti, wɔ wɔn ara ankasa wɔn mu no nti, Sarahemna de asahene mpanimfoɔ sisii Lamanfoɔ no ano, na na wɔn nyina ara yɛ Amalɛkaefoɔ ne Soramfoɔ.",
                "7": "Afei ɔyɛe sei ama ɔtan a wɔwɔ ma Nifaefoɔ no atena hɔ, ama watumi de wɔn abɛhyɛ n’ase sɛdeɛ ɔrehwehwɛ no ara pɛpɛɛpɛ.",
                "8": "Na hwɛ, na ɔpɛ sɛ ɔkanyan Lamanfoɔ no ma wɔn bofu Nifaefoɔ no; ɔyɛe sei ama wanya tumi kɛseɛ wɔ wɔn so, na wanya tumi nso wɔ Nifaefoɔ so de atwe wɔn akɔ nkoasom mu.",
                "9": "Na afei Nifaefoɔ no deɛ, deɛ na wɔrehwehwɛ ara ne sɛ wɔbɛbɔ wɔn nsaase, wɔn adan, ne wɔn yerenom, ne wɔn mma ho ban afiri wɔn atamfo no nsa mu; ama deɛ ɛyɛ wɔn deɛ ne deɛ wɔdie nso no, wɔakora, aane, ne wɔn fawohodie nso, ama wɔasom Onyankopɔn sɛdeɛ wɔn pɛ teɛ.",
                "10": "Na wɔnim sɛ, sɛ wɔkɔdi Lamanfoɔ no nsa mu a, ɛneɛ obiara a ɔbɛsom Onyankopɔn wɔ honhom ne nokware mu no, nokware ne ɔteasefoɔ Nyankopɔn no, Lamanfoɔ no bɛsɛe no.",
                "11": "Aane, na wɔnim ɔtan kɛseɛ a na Lamanfoɔ no wɔ ma wɔn nuanom a na wɔyɛ Anti-Nifae-Lihae nkurɔfoɔ no, a na wɔfrɛ wɔn Amon nkurɔfoɔ no—na wɔn deɛ wɔmmfa akodeɛ biara, aane, wɔakɔ apam nti wɔmpɛ sɛ wɔbu so—ɛno nti, sɛ wɔkɔdi Lamanfoɔ no nsa mu a wɔbɛseɛ wɔn.",
                "12": "Na Nifaefoɔ no annhwɛ sɛ Lamanfoɔ no bɛsɛe wɔn; ɛno nti wɔmaa wɔn nsaase sɛ wɔmfa nyɛ wɔn agyapadeɛ.",
                "13": "Na Amon nkurɔfoɔ no de wɔn ahodeɛ no mu kɛseɛ maa Nifaefoɔ no sɛ wɔmfa moa wɔn asraafoɔ no; na yei maa Nifaefoɔ no nko ara na na ɛwɔ sɛ wɔgyina Lamanfoɔ no anim ne wɔn di asie, wɔne Laman ne Lemuel, ne Ismael mmammarima no a wɔaka wɔn ho abɔ mu no, ne wɔn a wɔtee atua firii Nifaefoɔ mu no, wɔn a wɔyɛ Amalɛkaefoɔ ne Soramfoɔ no, ne Noa asɔfoɔ no asefoɔ no.",
                "14": "Afei na saa wɔn asefoɔ yi no dodoɔ no reyɛ ayɛ sɛ Nifaefoɔ no, na yei maa ɛko ara na na ɛwɔ sɛ Nifaefoɔ no ne wɔn nuanom ko ara kɔsi sɛ wɔka mogya mpo gu.",
                "15": "Na ɛbaa sɛ, mmerɛ a Lamanfoɔ asraafoɔ no boaboaa wɔn ano wɔ Antionum asaase so no, hwɛ, na Nifaefoɔ asraafoɔ no nso ayɛ ahoboa retwɛn wɔn wɔ Yɛsɔn asaase no so.",
                "16": "Afei, Nifaefoɔ kandifoɔ no, anaa sɛ ɔbarima no a wɔayɛ no ɔsahene panin wɔ Nifaefoɔ no so no, afei saa ɔsahene panin yi na ɔhwɛ Nifaefoɔ asraafoɔ no nyina ara so—na ne din de Moronae.",
                "17": "Na Moronae na na ɔhwɛ wɔn so, ne wɔn ako ho nhyehyɛeɛ nyina ara. Na wɔyɛɛ no ɔsahene panin wɔ Nifaefoɔ asraafoɔ no so wɔ mmerɛ a na wadi mfie aduonu-num.",
                "18": "Na ɛbaa sɛ ɔhyiaa Lamanfoɔ no wɔ Yɛsɔn hyeɛ so, na ne nkurɔfoɔ no ayɛ ahoboa a wɔkutakuta akofena ne asekan koaɛ ne akodeɛ ahodoɔ bebree.",
                "19": "Na mmerɛ a Lamanfoɔ no asraafoɔ hunu sɛ Nifae nkurɔfoɔ, anaa sɛ Moronae asiesie ne nkurɔfoɔ no na wama wɔn akataboɔ ne akokyɛm, ne ɛkyɛm a wɔde bɔ wɔn tiri ho ban ayɛ ahoboa, na wɔahyehyɛ ntadeɛ a emu yɛ duru nso—",
                "20": "Afei na Sarahemna asraafoɔ no deɛ wɔnni nneɛma a ɛtete sei yi bi; deɛ na wɔwɔ ara ne wɔn akofena ne wɔn asekan koaɛ, wɔn tadua ne wɔn agyan, wɔn aboɔ ne wɔn ntommoɔ; na wɔda adagya, gye sɛ nwoma nko ara na wɔde atwitwa wɔn asene mu; aane, na wɔn nyina ara da adagya, gye sɛ Soramfoɔ no ne Amalɛkaefoɔ no nko ara.",
                "21": "Na mmom na wɔnni nkataboɔ, anaa akokyɛm—ɛno nti na wɔsuro Nifaefoɔ asraafoɔ no yie, ɛnam wɔn akotaadeɛ no nti; ɛwɔ mu sɛ na wɔn dodoɔ no so kyɛn Nifaefoɔ no pii deɛ.",
                "22": "Hwɛ, afei ɛbaa sɛ wɔsuro koraa sɛ wɔbɛba Nifaefoɔ no so wɔ Yɛsɔn hyeɛ no so; ɛno nti wɔfirii Antionum kɔɔ ɛserɛ no so, na wɔtuu wɔn akwantuo wɔ ɛserɛ no so hyiaeɛ, kɔɔ asubɔntene Sidon atifii, sɛ wɔbɛtumi aba Mantae asaase no so na wɔabɛfa asaase no; na wɔanwene sɛ Moronae asraafoɔ no bɛhunu baabi a wɔkorɔ.",
                "23": "Nanso ɛbaa sɛ, mmerɛ a wɔfirii hɔ kɔɔ ɛserɛ no so pɛ na Moronae somaa akwansrafoɔ sɛ wɔnkɔ ɛserɛ no so nkɔtetɛ baabi a wɔabɔ wɔn nsraban no; na ɛnam sɛ Moronae nso nim sɛdeɛ Alma nkɔmhyɛ teɛ nti no, ɔsomaa nnipa binom maa wɔkɔɔ ne hɔ sɛ ɔpɛ sɛ ɔbisa Awurade hwɛ sɛ ɛsɛ sɛ Nifaefoɔ asraafoɔ no nso kɔ ne Lamanfoɔ no kɔ ko de bɔ wɔn ban a.",
                "24": "Na ɛbaa sɛ Awurade asɛm baa Alma hɔ, na Alma ka kyerɛɛ Moronae asomafoɔ no sɛ, Lamanfoɔ asraafoɔ no nenam rebɔ aporɔ wɔ ɛserɛ no so, ama wɔatumi aba Mantae asaase no so, ama wɔahyɛ aseɛ akɔ nkurɔfoɔ no a wɔyɛ mmerɛ wɔ nkurɔfoɔ no mu no so. Na saa asomafoɔ no kɔ kɔkaa nsɛm no kyerɛɛ Moronae.",
                "25": "Afei Moronae, gyaa n’asraafoɔ no mu kakra wɔ Yɛsɔn asaase no so, ama sɛ Lamanfoɔ no fa ɔkwan bi so ba asaase no so a, wɔantumi amfa kuro no, na ɔfaa n’asraafoɔ nkaaɛ no na wɔsii mu kɔ Mantae asaase so.",
                "26": "Na ɔmaa nkurɔfoɔ a wɔwɔ asaase no fa baabi hɔ nyina ara sɛ wɔmoa wɔn ano na wɔ ne Lamanfoɔ no nkɔko mfa nnye wɔn nsaase ne wɔn man, ne deɛ ɛsɛ wɔn ne wɔn fawohodie; ɛno nti na wɔasiesie wɔn ho de retwɛn mmerɛ a Lamanfoɔ no bɛba.",
                "27": "Na ɛbaa sɛ Moronae hyɛɛ n’asraafoɔ no sɛ wɔnkɔsie bɔnhwa no a ɛbɛn asubɔntene Sidon agya hɔ no, baabi a ɛwɔ asubɔntene Sidon atɔɛ fa mu wɔ ɛserɛ no so.",
                "28": "Na Moronae maa akwansrafoɔ twaa hɔ hyiaae, ama wɔahunu mmerɛ a Lamanfoɔ no bɛba.",
                "29": "Na afei, ɛnam sɛ Moronae nim Lamanfoɔ no adwene nti, sɛ wɔayɛ wɔn adwene sɛ wɔbɛsɛe wɔn nuanom, anaa sɛ wɔpɛ sɛ wɔdi wɔn so na wɔde wɔn ba nkoasom mu, ama wɔakyekyere aheman ama wɔn ho wɔ asaase no so nyina ara;",
                "30": "Na ɛnam sɛ ɔnim nso sɛdeɛ Nifaefoɔ no rehwehwɛ ara ne sɛ wɔkora wɔn nsaase, ne wɔn fawohodie, ne wɔn asɔre, ɛno nti ɔfaa no sɛ ɛnnyɛ bɔne sɛ ɔbɛfa nyansa kwan bi so de abɔ wɔn ho ban, ɛno nti ɔnam n’akwansrafoɔ no so hunu akwan a Lamanfoɔ no pɛ sɛ wɔfa so.",
                "31": "Ɛno nti, ɔkyɛɛ n’asraafoɔ no mu na ɔde wɔn mu bi baa bɔnhwa no mu, na ɔde wɔn siee apueɛ afa mu, ne pampa Ripla anaafoɔ afa mu;",
                "32": "Na ɔde wɔn a wɔaka no kɔsiee bɔnhwa no atɔeɛ fa mu asubɔntene Sidon atɔeɛ, saa ara de rekɔsi Mantae asaase no hyeɛ so.",
                "33": "Na ɔde wɔn siesiee wiee sɛdeɛ ɔpɛ no, ɔyɛe ahoboa sɛ ɔne wɔn bɛhyia.",
                "34": "Na ɛbaa sɛ Lamanfoɔ baa pampa no atifii wɔ baabi a Moronae asraafoɔ no mu bi asie no.",
                "35": "Na mmerɛ a Lamanfoɔ no bɛtwaa mu pampa Ripla so no, na wɔbɛduruu bɔnhwa no mu no, na ɔhyɛɛ aseɛ sɛ wɔretwa asubɔntene Sidon no, asraafoɔ no a wɔsiee wɔ pampa no anaafoɔ hɔ no, a ɔbarima a ne din de Lihae na ɔdi wɔn kan no ne n’asraafoɔ no puee wɔn akyiri fiti apueɛ fa mu twaa Lamanfoɔ no ho hyiaaɛ.",
                "36": "Na ɛbaa sɛ mmerɛ a Lamanfoɔ no hunu sɛ Nifaefoɔ no firi wɔn akyiri reba wɔn so no, wɔdanee wɔn ho na wɔhyɛɛ aseɛ sɛ wɔne Lihae asraafoɔ no reko.",
                "37": "Na owuo dwumadie hyɛɛ aseɛ wɔ afa ne afa no nyina ara mu, na mmom ɛyɛɛ hu kɛseɛ wɔ Lamanfoɔ no afa mu, ɛnam wɔn honam a na ɛda adagya no, maa Nifaefoɔ no atwɛdeɛ a emu yɛ duru no, ɛfiri sɛ wɔde wɔn akofena ne wɔn asekan koaɛ no twa wɔn baako ara pɛ a na owuo aba.",
                "38": "Mmerɛ a ɔkwan bi so no, ɛwɔ hɔ ara a na nnipa bi atɔ wɔ Nifaefoɔ no mu, ɛnam wɔn akofena ano ne mogya a wɔahwereɛ, ɛnam sɛdeɛ wɔabɔ wɔn nipadua no baabi a ɛhia paa ara no ho ban wɔ Lamanfoɔ atwɛdeɛ no ho, anaa wɔn nkataboɔ, ne wɔn akokyɛm a ɛhyɛ wɔn nsa, ne akokyɛm a ɛbɔ wɔn firi Lamanfoɔ no ho ban; na sei na ɛmaa Nifaefoɔ no dii Lamanfoɔ no awu.",
                "39": "Na ɛbaa sɛ Lamanfoɔ no akoma tuui ɛnam ɔsɛee kɛseɛ a na ɛresisi wɔ wɔn mu no nti, kɔpem sɛ wɔhyɛɛ aseɛ sɛ wɔredwane akɔ asubɔntene Sidon ho.",
                "40": "Na Lihae ne ne marima no tii wɔn; na Lihae kaa wɔn guu Sidon nsuwa no mu, na wɔtwaa Sidon nsuwa. Na Lihae maa n’asraafoɔ no kaa asubɔntene Sidon agya ama wɔantumi antwa.",
                "41": "Na ɛbaa sɛ Moronae ne n’asraafoɔ no hyiaa Lamanfoɔ no wɔ bɔnhwa no mu, wɔ asubɔntene Sidon afa foforɔ no hɔ, na ɔhyɛɛ aseɛ to hyɛɛ wɔn so kumkumm wɔn.",
                "42": "Na Lamanfoɔ no dwane firii wɔn anim bio, de wɔn ani kyerɛɛ Mantae asaase no so; na Moronae asraafoɔ no hyiaa wɔn bio.",
                "43": "Afei ɛbaa no sɛ Lamanfoɔ no koo yie; aane, obi nhunu Lamanfoɔ no sɛ wɔreko wɔ ahoɔden denden ne akokoɔduro kɛseɛ a ɛte sei mu da, dabi, fiti ahyɛaseɛ no mpo.",
                "44": "Na Soramfoɔ ne Amalɛkaefoɔ a wɔyɛ asahene mpanimfoɔ ne akandifoɔ no ne Sarahemna a ɔyɛ wɔn asahene panin, anaa sɛ wɔn kandifoɔ panin ne ɔhwɛsofoɔ no na wɔhyɛɛ wɔn nkuran; aane, na wɔkoo te sɛ atweaseɛ no, na Nifaefoɔ no mu dodoɔ no ara wuwuui wɔ wɔn nsa ano, aane, na wɔtwitwaa akokyɛm a ɛhyehyɛ wɔn tiri no mu mmienu mmienu, na wɔtuetuee wɔn nkataboɔ bebree mu, na wɔtwitwaa wɔn nsa bebree firii so; na saa na Lamanfoɔ no de abufuhyeɛ twitwaa wɔn.",
                "45": "Na yeinom nyina ara akyiri no Nifaefoɔ no nyaa nkuranhyɛ wɔ ɛkwan pa so, ɛfiri sɛ na wɔrenko mfa mpɛ ahennie anaa tumidie na mmom na wɔreko agye wɔn afie ne wɔn fawohodie, wɔn yerenom ne wɔn mma, ne deɛ wɔwɔ nyina ara, aane ne wɔn som mu amaneɛ ne wɔn asɔre.",
                "46": "Na na wɔreyɛ deɛ wɔgyedi sɛ ɛyɛ wɔn asɛdeɛ a ɛwɔ sɛ wɔyɛ ma wɔn Nyankopɔn; ɛfiri sɛ na Awurade aka akyerɛ wɔn, ne wɔn agyanom nso, sɛ mmerɛ dodoɔ biara a monni fɔ wɔ mfomsoɔ a ɛdi kan no ho no, ɛne deɛ ɛtɔ so mmienu no ho no, mma mo mma mo ho kwan mma montotɔ wɔ mo atamfoɔ nsa mu.",
                "47": "Na Awurade aka no bio sɛ: Sɛ mogyahwieguo mpo na ɛbɛba mu a, mommɔ mo abusua ho ban. Ɛno ho nti na Nifaefoɔ ne Lamanfoɔ redi asie de abɔ wɔn ho ban, ne wɔn abusua, ne wɔn nsaase, wɔn man, ne deɛ ɛsɛ wɔn, ne wɔn som ho ban.",
                "48": "Na ɛbaa sɛ mmerɛ a Moronae marima no hunu Lamanfoɔ no atirimuɔden a ano yɛ hyeɛ no, ne wɔn abufuo no, anka wɔrebɛmoa na wɔ atwe asan na wɔadwane afiri wɔn nkyɛn. Na Moronae hunu deɛ wɔpɛ sɛ wɔyɛ no, ɔsoma maa wɔde saa adwene yi kɔhyɛɛ wɔn akoma nkuran—aane, wɔn nsaase ho adwene, wɔn fawohodie ho aane, wɔn fawohodie wɔ nkoasom mu.",
                "49": "Na ɛbaa sɛ wɔsan kɔto hyɛɛ Lamanfoɔ no so, na wɔde nne baako su frɛɛ Awurade wɔn Nyankopɔn wɔ wɔn fawohodie ne wɔn fawohodie wɔ nkoasom mu.",
                "50": "Na wɔhyɛɛ aseɛ gyinaa wɔn nan so ne Lamanfoɔ no dii asie wɔ tumi so; na saa dɔnhwere no ara mu no a wɔsu frɛɛ Awurade wɔ wɔn fawohodie ho no ara na Lamanfoɔ no hyɛɛ aseɛ sɛ wɔredwane afiri wɔn anim; na wɔdwanee ara de kɔɔ Sidon nsuwa ho.",
                "51": "Afei, na Lamanfoɔ no dɔɔso ara yie, aane, wɔn dodoɔ boro Nifaefoɔ dodoɔ mmɔho mmienu; nanso yei nyina ara akyiri no wɔpamoo wɔn ara maa wɔboaboaa wɔn ano ɛkuo baako wɔ bɔnhwa no mu wɔ asubɔntene Sidon nsunoa.",
                "52": "Ɛno nti Moronae asraafoɔ no twaa wɔn ho hyiae, aane, wɔ asubɔntene Sidon afa ne afa nyina ara, na hwɛ, apueɛ afa mu hɔ nso, na Lihae marima no wɔ hɔ.",
                "53": "Ɛno nti mmerɛ a Sarahemna hunu Lihae marima no wɔ asubɔntene Sidon apueɛ afa mu no, na Moronae asraafoɔ no nso wɔ asubɔntene Sidon atɔeɛ afa mu, na Nifaefoɔ no atwa wɔn ho ahyia no, ɛhuu kɛseɛ kaa wɔn.",
                "54": "Afei mmerɛ a Moronae hunu sɛ ɛhuu kɛseɛ aka wɔn no, ɔhyɛɛ ne marima no sɛ mma obiara nka wɔn mogya ngu bio."
            },
            "44": {
                "1": "Na ɛbaa sɛ wɔgyaee na wɔtwee wɔn ho kɔɔ akyiri maa kwan kakra bɛdaa wɔn ntam mu. Na Moronae see Sarahemna sɛ: Hwɛ, Sarahemna, yɛmpɛ sɛ yɛbɛyɛ marima a wɔyɛ mogyahwieguofoɔ. Monim sɛ mowɔ yɛn nsa mu, nanso yɛmpɛ sɛ yɛkum mo.",
                "2": "Hwɛ, yɛamma sɛ yɛ ne mo rebɛko ama yɛaka mo mogya agu de apɛ tumi; ɛna yɛmpɛ sɛ yɛde mo mu biara bɛkɔ nkoasom nkɔnua ase. Na mmom yei ho nti na mo aba ne yɛn rebɛko yi; aane, na mo bo afu yɛn ɛnam yɛn som nti.",
                "3": "Mmom afei, moahunu sɛ Awurade ka yɛn ho; na moahunu sɛ ɔde moahyɛ yɛn nsa. Na afei mepɛ sɛ mote aseɛ sɛ ɛnam yɛn som ne yɛn gyedie a ɛwɔ Kristo mu nti. Na afei moahunu sɛ monntumi nsɛe yɛn gyedie yi.",
                "4": "Afei moahunu sɛ yei ne Onyankopɔn nokware gyedie no; aane, moahunu sɛ Onyankopɔn bɛboa yɛn, na wakora yɛn, na wabɔ yɛn ho ban wɔ mmerɛ tentene a yɛbɛdi nokware ama no, de ama yɛn gyedie, ne yɛn som; na Awurade remma kwan mma wɔnsɛe yɛn, na gye sɛ yɛhwease kɔ mmaratoɔ mu na yɛpo yɛn gyedie.",
                "5": "Na afei, Sarahemna, mehyɛ mo, wɔ saa otumfoɔ Nyankopɔn no a wama yɛn sa mu ayɛ den ama yɛanya tumi wɔ mo so no din mu, wɔ yɛn gyedie mu, wɔ yɛn som mu, ne yɛn som mu amaneɛ mu, ne yɛn asɔre, ne yɛn mmoa kronkron a ɛwɔ sɛ yɛde ma yɛn yerenom ne yɛn mma, wɔ saa fawohodie a ɛka yɛn bɔ mu wɔ yɛn nsaase ne yɛn man mu; aane, ne Onyankopɔn asɛm kronkron no nso a yɛakora no, deɛ ne mu na yɛn anigyeɛ nyina ara ne adeɛ nyina ara a ɛsom bo kɛseɛ ma yɛn—",
                "6": "Aane, na nnyɛ ne nyina ara nie; mehyɛ mo wɔ mo pɛ a mo wɔ nyina ara wɔ mo nkwa ho, sɛ mo nnyae mo akodeɛ mu mfa ma yɛn, na yɛrenhwehwɛ mo mogya, na mmom yɛde mo nkwa bɛkyɛ mo, sɛ mobɛkɔ mo baabi na moremma ne yɛn mmɛko bio deɛ a.",
                "7": "Na afei, sɛ moannyɛ sei a, hwɛ, mowɔ yɛn nsa mu, na mɛhyɛ me marima no sɛ wɔnto nhyɛ mo so, na wɔatwitwa mo nipadua mu ama moawuwu ama mo ase ahye; na yɛbɛhwɛ deɛ ɔbɛnya tumi wɔ saa nkurɔfoɔ yi so; aane, yɛbɛhwɛ deɛ wɔde no bɛba nkoasom mu.",
                "8": "Na afei ɛbaa sɛ mmerɛ a Sarahemna tee saa nsɛm yi no ɔbaae na ɔde n’akofena ne ne sekankoaɛ ne ne tadua hyɛɛ Moronae nsa, na ɔsee no sɛ: Hwɛ, yɛn akodeɛ nie; yɛde bɛma wo, na mmom yɛrenni nse nkyerɛ mo a yɛnim sɛ yɛbɛbu so, ɛne yɛn mma nso, na mmom fa yɛn akodeɛ, na ma yɛn kwan ma yɛn mfiri ha nkɔ ɛserɛ no so; anyɛ saa a yɛbɛfa yɛn akofena, na yɛbɛyera anaa sɛ yɛbɛdi nkonim.",
                "9": "Hwɛ, yɛnni mo gyedie no mu bi; yɛnnye nni sɛ ɛyɛ Onyankopɔn na ɔde yɛn ahyɛ mo nsa; na mmom, yɛgye di sɛ mo nyansa na akora mo afiri yɛn akofena ano. Hwɛ, ɛyɛ mo nkataboɔ ne mo akokyɛm na akora mo.",
                "10": "Na afei mmerɛ a Sarahemna kaa saa nsɛm yi wieeɛ no, Moronae de akofena ne akodeɛ no a wagyeɛ no san maa Sarahemna na ɔkaa sɛ: Hwɛ yɛde ɛko no bɛba awieɛ.",
                "11": "Afei merentumi ntwe nsɛm no a maka no nsan, ɛno nti sɛ Awurade te aseɛ yi, more mfiri ha nkɔ gye sɛ moadi nse sɛ mo ne yɛn remmɛko bio. Afei, sɛ yɛ nsa aka mo yi yɛbɛhwie mo mogya agu fam, anaa mobɛdi nhyehyɛeɛ a masusu yi so.",
                "12": "Na afei mmerɛ a Moronae kaa saa nsɛm yi wieeɛ no, Sarahemna faa n’akofena na ne bo fuu Moronae na ɔbɔ pinii kan sɛ ɔrekɔ kum Moronae; na mmerɛ a ɔmaa n’akofena so ara pɛ, na hwɛ, Moronae asraafoɔ no mu baako bɔ twenee fam, maa ne nsa no bueɛ, na ɔsan nso bɔɔ Sarahemna yii ne tiri so nwoma too fam. Na Sarahemna dwanee firii wɔn anim kɔhyɛɛ n’asraafoɔ no mu.",
                "13": "Na ɛbaa sɛ asraani no a na ɔbɛn deɛ ɔyii Sarahemna tiri so nwoma no sɔɔ nwoma no so nwii mu maa so, na ɔde tuaa n’akofena ano, na ɔtene de hwɛɛ wɔn so na ɔde nne kɛseɛ teaa mu see wɔn sɛ:",
                "14": "Sɛdeɛ saa tiri ho nwoma yi atɔ fam no, deɛ ɔyɛ mo kandifoɔ tiri ho nwoma yi no, saa ara nso na mo nso mobɛhwe fam gye sɛ mogyae mo akodeɛ mu ma, na mo de asomdwoeɛ apam firi ha.",
                "15": "Afei dodoɔ ara na wɔwɔ hɔ mmerɛ a wɔtee saa nsɛm yi, na wɔhunu tiri ho nwoma no a ɛhyɛ akofena no ano no, ɛhuu kaa wɔn; na dodoɔ no ara na ɛbɛtoo wɔn akodeɛ guu Moronae nan ase, na wɔne no bɛfaa asomdwoeɛ ho apam. Na dodoɔ no a wɔfaa apam no, wɔmaa wɔn kwan maa wɔfirii hɔ kɔɔ ɛserɛ no so.",
                "16": "Afei ɛbaa sɛ Sarahemna bo fuui yie, na ɔkanyan n’asraafoɔ a wɔaka no maa wɔn bo fuui sɛ wɔde ahoɔden kɛseɛ ne Nifaefoɔ bɛko.",
                "17": "Na afei Moronae bo fuui, ɛnam Lamanfoɔ asoɔden nti; ɛno nti ɔhyɛɛ ne nkurɔfoɔ no sɛ wɔnto nhyɛ wɔn so na wɔnkumkum wɔn. Na ɛbaa sɛ wɔhyɛɛ aseɛ sɛ wɔrekumkum wɔn; aane, na Lamanfoɔ no de wɔn akofena ne wɔn ahoɔden ne wɔn kooe.",
                "18": "Na mmom hwɛ, ɛnam sɛ wɔn ho da so na wɔayi wɔn tiriho nti no ɛmaa Nifaefoɔ akofena namnam no tumi wɔn; aane, hwɛ wɔpirapiraa wɔn na wɔtwitwaa wɔn, aane, na wɔtotɔɔe ntɛmntɛm ara wɔ Nifaefoɔ no akofena ano; na wɔhyɛɛ aseɛ twitwaa wɔn guu fam mpo sɛdeɛ Moronae ɔsraani no hyɛɛ ho nkɔm no.",
                "19": "Afei mmerɛ a Sarahemna hunu sɛ wɔre bɛsɛe wɔn nyina ara no, ɔteaa mu denden frɛɛ Moronae hyɛɛ no bɔ sɛ wɔde wɔn a wɔaka no nkwa bɛkyɛ wɔn deɛ a, wɔne no bɛfa apam, ne ne nkurɔfoɔ a wɔka ne ho no nso, ama wɔne wɔn ammɛko bio.",
                "20": "Na ɛbaa sɛ Moronae hyɛɛ sɛ mma wɔnkum nkurɔfoɔ no bio. Na ɔgyee akodeɛ no firii Lamanfoɔ no hɔ; na mmerɛ a wɔne wɔn faa asomdwoeɛ ho apam no wieeɛ no, wɔmaa wɔn kwan maa wɔfirii hɔ kɔɔ ɛserɛ no so.",
                "21": "Na wɔankan wɔn awufoɔ no, ɛfiri sɛ na wɔdɔɔso dodo; aane, na wɔn awufoɔ no dɔɔso dodo, Nifaefoɔ ne Lamanfoɔ no nyina ara.",
                "22": "Na ɛbaa sɛ wɔtoo wɔn awufoɔ no guu Sidon nsuwa mu, na apia wɔn kɔ kan na wɔasie wɔn wɔ ɛpo no bunu mu.",
                "23": "Na Nifaefoɔ asraafoɔ no, anaa sɛ wɔn a wɔyɛ Moronae deɛ no sann wɔn akyiri baa wɔn afiefie mu ne wɔ nsaase so.",
                "24": "Na sei na atɛmmuafoɔ ahennie wɔ Nifae nkurɔfoɔ no so no afe a ɛtɔ so dunwɔtwe no baa awieɛ. Na sei na Alma twerɛtohɔsɛm a ɔtwerɛɛe wɔ Nifae mprɛte no so no baa awieɛ."
            },
            "45": {
                "intro": "Deɛ ɛfa Nifae nkurɔfoɔ no ho no, ne wɔn akokoakoko ne wɔn akasakasa, wɔ Hɛlaman aberɛ so, sɛdeɛ Hɛlaman twerɛtohɔsɛm a ɔde siee wɔ n’aberɛ so no teɛ.",
                "1": "Hwɛ, afei ɛbaa sɛ Nifae nkurɔfoɔ no anigyeɛ mmorosoɔ, ɛfiri sɛ Awurade agye wɔn bio afiri wɔn atamfo nsa mu; ɛno nti wɔde naaseɛ maa Awurade wɔn Nyankopɔn; aane, na wɔkyeree ɔkɔm ara yie na wɔbɔɔ mpaeɛ nso ara yie, na wɔde ɛdɛ kɛseɛ somm Onyankopɔn.",
                "2": "Na ɛbaa sɛ afe a ɛtɔ so dunkron wɔ atɛmmuafoɔ ahennie wɔ Nifae nkurɔfoɔ no so no, Alma baa ne babarima Hɛlaman hɔ bɛsee no sɛ: Wogye nsɛm a meka kyerɛɛ wo a ɛfa saa twerɛtohɔsɛm a wɔde asie no di anaa?",
                "3": "Na Hɛlaman see no sɛ: Aane, megye di.",
                "4": "Na Alma kaa bio sɛ: Wogye Yesu Kristo no a ɔbɛba no di anaa?",
                "5": "Na ɔkaa sɛ: Aane, megye nsɛm a waka no nyina ara di.",
                "6": "Na Alma see no bio sɛ: Wobɛdi me mmaransɛm no so anaa?",
                "7": "Na ɔkaa sɛ: Aane, mede m’akoma nyina ara bɛdi wo mmaransɛm no so.",
                "8": "Afei Alma see no sɛ: Nhyira nka wo; na Awurade bɛma wɔayɛ frɔmfrɔm wɔ asaase yi so.",
                "9": "Na mmom hwɛ, mewɔ biribi a mɛhyɛ ho nkɔm akyerɛ wo; na mmom nkɔm a mmerɛhyɛ wo yi no, worenna no adi nkyerɛ obiara; aane, nkɔm a merehyɛ wo yi no ɛnsɛ sɛ woda no adi kyerɛ obiara, mpo derekɔ si sɛ nkɔmhyɛ no bɛhyɛ ma; ɛno nti twerɛ nsɛm a merebɛka yi.",
                "10": "Na nsɛm no nie: Hwɛ, mehunu sɛ saa nkurɔfoɔ yi ara, Nifaefoɔ yi, sɛdeɛ yikyerɛ honhom a ɛwɔ me mu no kyerɛ sɛ mfie ahanan mu fiti mmerɛ a Yesu Kristo bɛyi ne ho adi akyerɛ wɔn no, wɔbɛtɔsini wɔ gyedie mu.",
                "11": "Aane, na afei wɔbɛhunu akokoakoko ne nsaeyareɛ, aane, ɔkɔm ne mogya hwieguo, mpo derekɔsi sɛ Nifae nkurɔfoɔ no ase bɛhyeɛ koraa—",
                "12": "Aane, na ɛbɛba sei ɛfiri sɛ wɔbɛtɔsini wɔ gyedie mu na wɔayɛ ɛsum mu nwuma, adi wɔn akɔnɔbɔne ne amumuyɛ ahodoɔ nyina ara akyiri; aane, mese wo sɛ, wɔbɛyɛ bɔne atia kanea ne nimdeɛ kɛseɛ a ɛte sei yi, aane, mese wo sɛ, ɛfiri saa da no rekɔ no, abusuasantene a ɛtɔ so nnan mu nnipa nyina ara mpo rentwa mu nkɔ ansa na saa amumuyɛ kɛseɛ yi aba.",
                "13": "Na mmerɛ a saa da kɛseɛ no bɛba no, hwɛ, saa mmerɛ no reba ntɛmntɛm a wɔn a wɔwɔ hɔ seesei yi, anaa sɛ wɔn a wɔakan wɔn afra Nifae nkurɔfoɔ no mma no wɔrenkan wɔn mfera Nifae nkurɔfoɔ ho bio.",
                "14": "Na mmom obiara a ɛbɛka no na wɔansɛe no wɔ saa da kɛseɛ a ɛyɛ hu no mu no, wɔbɛkan no afera Lamanfoɔ no, na wɔn nyina ara bɛyɛ sɛdeɛ wɔteɛ ara pɛpɛɛpɛ, gye sɛ wɔn mu kakra ara bi a wɔbɛfrɛ wɔn Awurade akyidifoɔ no; na wɔn na Lamanfoɔ no bɛhwehwɛ wɔn mpo akosi sɛ wɔn ase bɛhyeɛ. Na afei, ɛnam amumuyɛ nti, saa nkɔmhyɛ yi bɛba mu.",
                "15": "Na afei ɛbaa sɛ mmerɛ a Alma kaa saa nsɛm yi kyerɛɛ Hɛlaman wieeɛ no, ɔhyiraa no, ɔne ne mmammarima nkaeɛ no nso; na ɔhyiraa asaase no nso ɛnam ateneneefoɔ nti.",
                "16": "Na ɔkaa sɛ: Sei na Awurade Nyankopɔn seɛ—Nomee bɛka asaase yi, aane, saa asaase yi, de ama amanaman, abusuakuo, kasa ahodoɔ, ne nnipa nyina ara akɔ ɔsɛee mu, de ama wɔn a wɔyɛ atirimuɔdensɛm no, mmerɛ a wɔn bɔne abroso no, na sɛdeɛ maka no, ɛbɛyɛ saa nso; ɛfiri sɛ yei ne Onyankopɔn nomee ne ne nhyira a ɛwɔ asaase yi so, ɛfiri sɛ Awurade ntumi nnhwɛ bɔne wɔ ɔkwan ketewa biara so.",
                "17": "Na afei, mmerɛ a Alma kaa saa nsɛm yi wieeɛ no, ɔhyiraa asɔre no, aane, ne wɔn a wɔbɛgyina pintinn wɔ gyedie mu fiti saa mmerɛ no de rekɔ no.",
                "18": "Na mmerɛ a Alma yɛɛ saa nneɛma yi wieeɛ no, ɔfirii Sarahɛmla asaase so sɛdeɛ ɔreko Malak asaase so no. Na ɛbaa sɛ obiara ante ne nka bio; ɛfa ne wuo anaasɛ ne siee ho deɛ, yɛnnim ho hwee.",
                "19": "Hwɛ, yei deɛ yɛnim, sɛ na ɔyɛ ɔbarima teneneeni; na saa asɛm yi trɛɛ asɔre no mu nyina ara sɛ Honhom no faa no kɔɔ soro, anaa sɛ Awurade no ara de ne nsa siee no, sɛdeɛ ɔyɛe Mose no. Mmom hwɛ, twerɛsɛm no kyerɛ sɛ Awurade faa Mose kɔɔ ne nkyɛn; na yɛsusu sɛ ɔnam honhom mu agye Alma nso akɔ ne nkyɛn; ɛno nti yei amma yɛanhunu biribi ara a ɛfa ne wuo ne ne nsieɛ ho.",
                "20": "Na afei ɛbaa sɛ atɛmmuafoɔ no ahennie mu afe a ɛtɔ so dunkron no mfitiaseɛ wɔ Nifae nkurɔfoɔ no so no, na Hɛlaman kɔɔ nkurɔfoɔ no mu kɔkaa asɛm no kyerɛɛ wɔn.",
                "21": "Na hwɛ, ɛnam wɔne Lamanfoɔ akokoakoko ne wɔn akasakasa nketenkete ne basabasayɛ a ɛbaa nkurɔfoɔ no mu no nti, ɛho hiaa sɛ wɔka Nyankopɔn asɛm no kyerɛ wɔn, aane, na wɔhyehyɛ mmara no yie wɔ asɔre no nyina ara mu.",
                "22": "Ɛno nti, Hɛlaman ne ne nuanom asɔremma no kɔtee asɔre no bio wɔ asaase no so nyina ara, aane, wɔ kuropɔn biara a ɛwɔ asaase no so nyina ara a ɛyɛ Nifae nkurɔfoɔ no deɛ. Na ɛbaa sɛ wɔyiyii asɔfoɔ ne akyerɛkyerɛfoɔ wɔ asaase no nyina ara so na wɔde wɔn sisii sɛ wɔnhwɛ asɔre no nyina ara so.",
                "23": "Na afei mmerɛ a Hɛlaman ne ne nuanom yiyii asɔfoɔ ne akyerɛkyerɛfoɔ de wɔn sisii asɔre no biara ano sɛ wɔnhwɛ so no akasakasa biara anma wɔn mu, na wɔampɛ sɛ wɔtie Hɛlaman ne ne nuanom no nsɛm no.",
                "24": "Na mmom wɔnyinii wɔ ahomasoɔ mu, na wɔmemaa wɔn ho so wɔ wɔn akoma mu, ɛnam wɔn ahonyadeɛ mmorosoɔ a wɔwɔ nti; ɛno nti wɔn ani so deɛ na wɔnim sɛ wɔanya sika, na wɔampɛ sɛ wɔtie wɔn nsɛm, sɛ wɔbɛnante teneneeɛ mu wɔ Onyankopɔn anim."
            },
            "46": {
                "1": "Na ɛbaa sɛ dodoɔ no a wɔmpɛ sɛ wɔtie Hɛlaman ne ne nuanom nsɛm no kaa wɔn ho boaa ano tiaa wɔn nuanom no.",
                "2": "Na afei hwɛ, wɔn bo fuu yie, maa wɔyɛɛ wɔn adwene sɛ wɔbɛkum wɔn.",
                "3": "Afei wɔn a wɔn bo fuu wɔn nuanom no kandifoɔ no yɛ nnipa a ɔso na ne ho nso yɛ den; na na ne din de Amalikaea.",
                "4": "Na Amalikaea pɛɛ sɛ ɔbɛyɛ ɔhene; na wɔn a na wɔn bo afu no no nso pɛɛ sɛ ɔbɛyɛ wɔn hene; na wɔn na na wɔdɔɔso wɔ wɔn mu, wɔn mu dodoɔ no ara na wɔyɛ atɛmmuafoɔ nketewa wɔ asaase no so, na wɔrehwehwɛ tumi.",
                "5": "Na Amalikaea de ne kasadɛ adaadaa wɔn sɛ, sɛ wɔboa no ma ɔbɛyɛ wɔn hene a, ɔbɛyɛ wɔn ahwɛsofoɔ wɔ nkurɔfoɔ no so.",
                "6": "Sei na Amalikaea de twee wɔn ma wɔtee atua, Hɛlaman ne ne nuanom nsɛmpa a wɔkaae no nyina ara akyiri no mpo, aane, hwɛ a wɔhwɛe asɔre no so yie no nyina ara akyiri mpo no, wɔyɛ asɔfoɔ mpanimfoɔ a wɔhwɛ asɔre no so.",
                "7": "Na dodoɔ no ara na na wɔwɔ asɔre no mu a wɔgyee Amalikaea naadaa nsɛm no diiɛ, ɛno nti wɔtee wɔn ho firii asɔre no mu mpo; na sei na ɛmaa Nifae nkurɔfoɔ no neyɛɛ bɛyɛɛ hu a obi ntumi nhunu deɛ ɛbɛsie wɔ ho, wɔn nkonimdie kɛseɛ a wɔdii no wɔ Lamanfoɔ so, ne wɔn ahurisie kɛseɛ a wɔdiiɛ ɛnam ɛgyeɛ a Awurade de ne nsa gyee wɔn no nyina ara akyiri no.",
                "8": "Yei ma yɛhunu sɛdeɛ nnipa mma werɛ firi wɔn Awurade Nyankopɔn ntɛm, aane, ne sɛdeɛ wɔyɛ amumuyɛdeɛ ntɛm, na wɔma ɔbonsam twe wɔn firi deɛ ɛyɛ ho.",
                "9": "Aane, na yɛhunu atirimuɔdensɛm kɛseɛ nso a otirimuɔdeni koro pɛ bɛtumi ama asi nnipa mma mu.",
                "10": "Aane, yɛhunu sɛ Amalikaea, ɛnam ne naadaa nhyehyɛeɛ na ɔyɛ nipa a naadaa nsɛm bebree ahyɛ no ma nti no, ɔtwee nkurɔfoɔ no bebree akoma maa wɔyɛɛ atirimuɔdensɛm; aane, na wɔpɛɛ sɛ wɔsɛe Onyankopɔn asɔre no, na wɔsɛe fawohodie fapem a Onyankopɔn de ama wɔn no, anaa sɛ nhyira a Onyankopɔn de ahyira asaase no, ɛnam ateneneefoɔ a wɔwɔ asaase no so nti.",
                "11": "Na afei ɛbaa sɛ mmerɛ a Moronae a ɔyɛ Nifaefoɔ no asraafoɔ panin no tee saa atuateɛ no, ne bo fuu Amalikaea.",
                "12": "Na ɛbaa sɛ ɔtetee n’ataadeɛ soro mu; na ɔfaa ɛsini na ɔtwerɛɛe mu sɛ—Yɛde kae yɛn Nyankopɔn, yɛn som, ne yɛn fawohodie, ne yɛn asomdwoɛ, yɛn yerenom, ne yɛn mma—na ɔde kyekyeree poma bi ano.",
                "13": "Na ɔde kyekyeree n’akokyɛm a ɛbɔ ne tiri ho ban no, ne n’akataboɔ ne n’akokyɛm, na ɔde n’akodeɛ kyekyeree n’asene mu; na ɔfaa poma no a ɔde n’ataadeɛ soro akyekyere ano no, (na ɔtoo ne din fawohodie frankaa) na ɔbɔɔ ne mu ase wɔ fam, na ɔbɔɔ mpaeɛ dendennden maa ne Nyankopɔn de srɛɛ sɛ fawohodie nhyira mmra ne nuanom so mmerɛ dodoɔ biara a Kristofoɔ Kuo bɛkɔ so atena asaase no so no—",
                "14": "Na sei na wɔn a wɔnni asɔre no mu no de frɛɛ Kristo agyedifoɔ nokwarefoɔ a wɔwɔ Onyankopɔn asɔre no mu no.",
                "15": "Na wɔn a na wɔwɔ asɔre no mu no yɛ nokwarefoɔ; aane, wɔn a wɔyɛ Kristo agyedifoɔ nokwarefoɔ no faa Kristo din too wɔn so anigyeɛ mu, na wɔfrɛɛ wɔn Kristofoɔ ɛnam wɔn gyedie a wɔwɔ wɔ Kristo a ɔbɛba no mu no nti.",
                "16": "Na ɛno nti, saa mmerɛ yi no Moronae bɔɔ mpaeɛ sɛ adeɛ a Kristofoɔ no rehwehwɛ biara no nyɛ hɔ, ne fawohodie a ɛwɔ asaase no so no nso bɛdi aboa wɔn.",
                "17": "Na ɛbaa sɛ mmerɛ a ɔde ne kraa maa Onyankopɔn no, ɔtoo nsaase a ɛwɔ Amanfo anaafoɔ afa mu no nyina ara din, aane, na ne tiawa mu no, nsaase a ɛwɔ atifii ne deɛ ɛwɔ anaafoɔ nyina ara—Asaase a wasa mu ayi, ne fawohodie asaase no.",
                "18": "Na ɔkaa sɛ: Ampa Onyankopɔn remma kwan mma yɛn a wɔmmfa yɛn nnyɛ hwee yi, a ɛnam sɛ yɛde Kristo din ato yɛn so nti, wɔbɛtiatia yɛn so wɔ fam na wɔasɛe yɛn, gye sɛ yɛn ara yɛn mmeratoɔ na ɛde saa adeɛ yi bɛba yɛn so.",
                "19": "Na mmerɛ a Moronae kaa saa nsɛm yi wieeɛ no, ɔkɔɔ nkurɔfoɔ no hɔ na ɔhimm n’ataadeɛ no a ɔtee mu no wɔ wiem, ama wɔn nyina ara ahunu adeɛ a watwerɛ wɔ ataadeɛsini no mu, na ɔde nne kɛseɛ teaa mu sɛ:",
                "20": "Hwɛ, obiara a ɔbɛgye saa abodin no ato mu wɔ asaase yi so no, ɔmmra wɔ Awurade ahoɔden mu, na ɔne no mfa apam ama wɔafa deɛ ɛyɛ wɔn deɛ, ne wɔn som, ama Awurade Nyankopɔn ahyira wɔn.",
                "21": "Na ɛbaa sɛ mmerɛ a Moronae kaa saa nsɛm yi wieeɛ no, hwɛ, nkurɔfoɔ no faa wɔn akotaadeɛ kyekyeree wɔn asene mu tuu mirika bɔɔ mu baae na wɔtetee wɔn ntaadeɛ mu de yɛɛ adansedie anaasɛ ama ayɛ apam sɛ wɔrempo Awurade wɔn Onyankopɔn; anaa sɛ ɔkwan foforɔ so no, sɛ wɔto Onyankopɔn mmaransɛm no, anaa sɛ wɔyɛ mmaratofoɔ, na wɔn aniwu sɛ wɔbɛfa Kristo din ato wɔn ho so a, ɛnneɛ Awurade bɛtete wɔn mu te sɛdeɛ wɔtetee wɔn ntaadesoro mu no.",
                "22": "Afei yei ne apam a wɔfaaɛ, na wɔtoo wɔn ntaadeɛ guu Moronae nan ase, kaa sɛ: yɛne yɛn Nyankopɔn afa apam, sɛ ɔnsɛe yɛn sɛ yɛn nuanom a wɔwɔ atifii afa mu no, sɛ yɛyɛ mmaratofoɔ a; aane, sɛ yɛyɛ mmaratofoɔ a ɔnto yɛn ntwenee yɛn atamfo nan ase, mpo sɛdeɛ yɛato yɛn ntaadesoro agu wɔ wo nan ase, sɛ wɔntiatia so.",
                "23": "Moronae see wɔn sɛ: Hwɛ, yɛyɛ Yakob asefoɔ a yɛaka; aane yɛyɛ Yosef no a ne nuanom tetee n’ataadesoro mu asinasini bebree no asefoɔ; aane, na afei monhwɛ, moma yɛnkae sɛ yɛbɛdi Onyankopɔn mmaransɛm no so, anyɛ saa a yɛn nuanom bɛtete yɛn ntaadeɛ mu, na wɔde yɛn agu afiase, anaa sɛ wɔatɔn yɛn, anaa sɛ wɔakumkum yɛn.",
                "24": "Aane, momma yɛnkora yɛn fawohodie sɛ Yosef asefoɔ; aane, momma yɛnkae Yakob nsɛm no ansa na ɔrebɛwuo no, na hwɛ, ɔhunu sɛ wɔakora Yosef ataadeɛsoro no nkaaɛ bi na amporɔ. Na ɔkaa sɛ—Sɛdeɛ wɔkoraa me babarima no ataadeɛ nkaaɛ no, saa ara nso na Onyankopɔn de ne nsa bɛkora me babarima no asefoɔ nkaɛoɔ no de ama ne ho, na mmerɛ a Yosef asefoɔ no bɛyera no, te sɛ n’ataadeɛ nkaaɛ no mpo.",
                "25": "Afei hwɛ, yei ma me kra di awerɛhoɔ, nanso, yei akyiri nyina ara no me kra wɔ anigyeɛ wɔ me babarima no mu, ɛnam n’asefoɔ no mu bi a wɔbɛfa wɔn akɔ Onyankopɔn nkyɛn no nti.",
                "26": "Afei hwɛ, Yakob ano mu kasa nie.",
                "27": "Na afei hwan na ɔnim sɛ, ɔbɛyɛ s,ɛ Yosef asefoɔ nkaaɛ no a wɔbɛyera sɛdeɛ n’ataadeɛ yɛeɛ no, ne wɔn a wɔate atua afiri yɛn mu no? Aane, na ɛbɛtumi ayɛ yɛn ara nso mpo sɛ yɛanyina pintinn wɔ Kristo gyedie no mu.",
                "28": "Na afei ɛbaa sɛ mmerɛ a Moronae kaa saa nsɛm yi wieeɛ no, ɔkɔɔe, nanso ɔsan maa wɔkɔɔ asaase no baabiara a akasakasa wɔ no nyina ara, na wɔboaboaa nkurɔfoɔ a wɔpɛ sɛ wɔsɔ wɔn fawohodie mu yie no nyina ara ano na wɔsee wɔn sɛ wɔne Amalikaea ne wɔn a wɔate atua no a na wɔfrɛ wɔn Amalikaeafoɔ no ni asie.",
                "29": "Na ɛbaa sɛ mmerɛ a Amalikaea hunu sɛ Moronae nkurɔfoɔ no dɔɔso kyɛn Amalikaeafoɔ no—na ɔhunu nso sɛ ne nkurɔfoɔ no adwene hinhim wɔ deɛ wɔayɛ ho—ɛno nti, surooe sɛ ebia na ne nsa anka ne botaeɛ nti no ɔfaa ne nkurɔfoɔ no a ɔnim sɛ wɔbɛdi n’akyiri no na wɔfirii hɔ kɔɔ Nifae asaase no so.",
                "30": "Afei Moronae dwenee sɛ ɛho nhia sɛ Lamanfoɔ no nya ahoɔden bio; ɛno nti ɔdwenee ho sɛ ɔbɛsi Amalikaea nkurɔfoɔ no kwan, anaa sɛ ɔbɛfa wɔn ne wɔn asan wɔn akyiri aba na wakum Amalikaea; aane, ɛfiri sɛ ɔnim sɛ ɔbɛkanyan Lamanfoɔ no ama wɔn bo afu wɔn, na wama wɔaba ne wɔn abɛko; na yei na ɛnim sɛ Amalikaea bɛyɛ ama ne nsa aka ne botaee.",
                "31": "Ɛno nti Moronae dwenee sɛ ɛho hia sɛ wɔfa n’asraafoɔ a wɔaboa wɔn ano na wɔasiesie wɔn ho, na wɔata apam de hwehwɛɛ asomdwoɛ—na ɛbaa sɛ ɔfaa n’asraafoɔ ne wɔn ntomadan na ɔde wɔn kɔɔ ɛɔseɛ no so, sɛ ɔrekɔsi Amalikaea kwan wɔ ɛseɛ no so.",
                "32": "Na ɛbaa sɛ ɔyɛ adeɛ a ɔpɛ, na ɔkɔɔ ɛseɛ no so na ɔkɔsii Amalikaea asraafoɔ no anim.",
                "33": "Na ɛbaa sɛ Amalikaea ne ne marima no mu kakra ara bi dwanee, na wɔn a wɔakaɛ no, wɔde wɔn hyɛɛ Moronae nsa na ɔde wɔn san kɔɔ Sarahɛmla asaase no so.",
                "34": "Afei, ɛnam sɛ Moronae yɛ ɔbarima a atɛmmuafoɔ mpanimfoɔ ne nkurɔfoɔ no nne na yii no sii hɔ, ɛno nti na ɔwɔ tumi biara a ɔpɛ wɔ Nifaefoɔ asraafoɔ no so, sɛ ɔbɛma wɔayɛ deɛ ɔpɛ sɛ wɔyɛ biara.",
                "35": "Na ɛbaa sɛ Amalikaeafoɔ no mu biara a wampɛ sɛ ɔbɛfa apam no de aboa ama wɔasɔ fawohodie no mu ama wɔanya fawohodie aban no, ɔmaa wɔkumm no, na wɔn mu kakra ara bi na wɔpoo fawohodie apam no.",
                "36": "Na ɛbaa nso sɛ, ɔmaa wɔde fawohodie frankaa sisii abantentene biara a ɛwɔ asaase no nyina ara a na ɛwɔ Nifaefoɔ no nsa mu; na sei na Moronae sii fawohodie frankaa no wɔ Nifaefoɔ no mu.",
                "37": "Na wɔhyɛɛ aseɛ sɛ wɔrenya asomdwoɛ bio wɔ asaase no so; na sei na wɔmaa asomdwoɛ baa asaase no so ara maa anka aka kakra ara bi ama atɛmmuafoɔ no ahennie no afe a ɛtɔ so dunkron no aba awieɛ.",
                "38": "Hɛlaman ne asɔfoɔ mpanimfoɔ no nso hwɛ maa biribiara kɔɔ so pɛpɛɛpɛ wɔ asɔre no mu; aane, na mfie nan ntam mu no mpo no na asodie ne anigyeɛ wɔ asɔre no mu.",
                "39": "Na ɛbaa sɛ na dodoɔ no ara na na awuo wɔ gyedie a esi pi mu sɛ Awurade Yesu Kristo adi ama wɔn akra; ɛno nti wɔde anigyeɛ firii wiase mu kɔɔe.",
                "40": "Na ebinom nam huraɛ mu wuui, na saa yareɛ yi taa si wɔ afe no mmerɛ bi mu wɔ asaase no so—na mmom huraɛ no ankum wɔn pii, ɛnam nua ne nhini apapa a na Onyankopɔn asiesie sɛ wɔde bɛsa yareɛ no a na ɛtaa ka nnipa no ɛnam sɛdeɛ wɔn wie mu teɛ no nti—",
                "41": "Mmom dodoɔ no ara nso na ɛwuwuiɛ wɔ wɔn nyini mu; na wɔn a wɔwuiɛ a na wɔ gyedie mu wɔ Kristo mu no wɔ anigyeɛ wɔ ne mu, sɛdeɛ na ɛsɛ sɛ yɛsusu no ara."
            },
            "47": {
                "1": "Afei yɛbɛsan yɛn akyiri wɔ yɛn twerɛtohɔsɛm no mu akɔ Amalikaea ne wɔn a wɔne no adwane kɔ ɛserɛ no so no, na hwɛ, ɔfaa wɔn a wɔne no kɔɔeɛ, no de wɔn kɔ Lamanfoɔ no mu wɔ Nifae asaase so, na ɔkanyann Lamanfoɔ no maa wɔn bo fuu Nifae nkurɔfoɔ no ara maa ɛno nti, Lamanfoɔ hene no maa wɔbɔɔ dawuro wɔ ne nkurɔfoɔ no mu wɔ asaase no nyina ara so sɛ wɔmmoaboa wɔn ano bio na wɔne Nifaefoɔ no nkɔko.",
                "2": "Na ɛbaa sɛ mmerɛ a wɔbɔɔ dawuro wɔ wɔn mu no, wɔn akoma tuu yie; aane wɔsuroo sɛ wɔbɛfom ɔhene no, na wɔsuroo nso sɛ wɔne Nifaefoɔ no bɛkɔ akɔko na wɔahwere wɔn nkwa. Na ɛbaa sɛ na wɔmpɛ sɛ wɔkɔ anaa sɛ na wɔn mu dodoɔ no ara mpɛ sɛ wɔdi ɔhene no mmaransɛm so.",
                "3": "Na afei ɛbaa sɛ ɔhene no bo fuui, ɛnam wɔn asoɔden nti; ɛno nti ɔmaa Amalikaea tumi wɔ n’asraafoɔ no a wɔyɛɛ setie maa deɛ ɔhyɛeɛ no, sɛ ɔnkɔhyɛ wɔn ma wɔmfa wɔn akodeɛ.",
                "4": "Afei hwɛ, yei ne deɛ na Amalikaea rehwehwɛ, ɛfiri sɛ na ɔyɛ nnipa a ne ho yɛ hare yie wɔ bɔneyɛ ho, ɛno nti ɔhyehyɛeɛ wɔ n’akoma mu sɛ ɔbɛtu Lamanfoɔ hene no adeɛ so.",
                "5": "Na afei wanya tumi wɔ Lamanfoɔ no a wɔne ɔhene no yɛ adwene no so, na ɔbɔɔ mmɔden sɛ ɔbɛma wɔn a wɔnnyɛ setie no apɛ n’asɛm; ɛno nti ɔkɔɔ baabi a wɔfrɛ hɔ Onida, na Lamanfoɔ no nyina ara adwane kɔ hɔ; ɛfiri sɛ wɔhunu sɛ asraafoɔ no reba, na wɔdwenee sɛ wɔreba abɛsɛe wɔn, ɛno nti wɔdwane kɔɔ Onida, kɔɔ baabi a akodeɛ wɔ no.",
                "6": "Na wɔayi ɔbarima bi sɛ ɔmera mmɛyɛ ɔhene ne ɔkandifoɔ wɔ wɔn so, ɛnam sɛ wɔasi wɔn adwene pi aweataaso sɛ wɔremma obiara nnhyɛ wɔn mma wɔne Nifaefoɔ no nkɔko.",
                "7": "Na ɛbaa sɛ wɔboaa wɔn ano wɔ bepɔ bi a wɔfrɛ no Antipa, de yɛɛ ahoboa sɛ wɔrebɛko.",
                "8": "Afei na ɛnnyɛ Amalikaea adwene sɛ ɔne wɔn rekɔko ɛfiri sɛ ɔhene no mmara nnkyerɛ saa; na mmom hwɛ, na ɛyɛ n’adwene sɛ Lamanfoɔ asraafoɔ no bɛpɛ n’asɛm, ama watumi adi wɔn anim na watu ɔhene no afiri adeɛ so na wafa aheman no.",
                "9": "Na hwɛ, ɛbaa sɛ ɔmaa n’asraafoɔ no sii wɔn ntomadan wɔ bɔnhwa no a ɛbɛn Antipa bepɔ no ho.",
                "10": "Na ɛbaa sɛ mmerɛ a adeɛ saaɛ no, ɔsomaa abɔfoɔ bi wɔ kokoa mu wɔ Antipa bepɔ no so nkɔse wɔn sɛ, ɔpɛɛ wɔn a wɔwɔ bepɔ no so no kandifoɔ no a ne din de Lehontae no sɛ ɔnsan mmra bepɔ no ase, na ɔpɛ sɛ ɔne no kasa.",
                "11": "Na ɛbaa sɛ mmerɛ a Lehontae nsa kaa nkera no, wɔampɛ sɛ ɔbɛsiane akɔ bepɔ no ase. Na ɛbaa sɛ Amalikaea somaae bio ne mprɛnu so sɛ ɔnsiane mmra fam. Na ɛbaa sɛ Lehontae ansiane amma; na ɔsomaa bio ne mprɛnsa so.",
                "12": "Na ɛbaa sɛ mmerɛ a Amalikaea hunu sɛ ne nsa nnka Lehontae ma ɔmmfiri bepɔ no so nsi fam no, ɔforoo bepɔ no, na ɛkaa kakra maa ɔduruu Lehontae nsraban no ho; na ɔsomaa bio ne mprɛnan so maa wɔkɔkaa asɛm no bio kyerɛɛ Lehontae, sɛ ɔpɛ sɛ ɔsi fam, na ɛyɛ a ɔmfa n’awɛnfoɔ nka ne ho mmra.",
                "13": "Na ɛbaa sɛ mmerɛ a Lehontae ne n’awɛnfoɔ siane baa Amalikaea hɔ no, Amalikaea see no sɛ ɔne n’asraafoɔ no nsiane mmra anadwo-berɛ mu, na wɔmɛtwa marima no a ɔhene no ama no tumi wɔ wɔn so no ho nhyia wɔ wɔn nsraban no ho, na ɔde wɔn bɛhyɛ Lehontae nsa, sɛ ɔbɛyɛ ɔno (Amalikaea) kandini a ɔtɔ so mmienu wɔ asraafoɔ no nyina ara so.",
                "14": "Na ɛbaa sɛ Lehontae ne ne marima sanee fam bɛtwaa Amalikaea marima no ho hyiaae, na ansa na wɔsɔree anɔpahema no, na Lehontae asraafoɔ no atwa wɔn ho ahyia.",
                "15": "Na ɛbaa sɛ mmerɛ a wɔhunu sɛ wɔatwa wɔn ho ahyia no, wɔkoto srɛɛ Amalikaea sɛ mma wɔne wɔn nuanom no nkɔko, ama wɔansɛe wɔn. Afei yei ne adeɛ a Amalikaea rehwehwɛ.",
                "16": "Na ɛbaa sɛ ɔde ne marima no maae, deɛ ɛtia ɔhene no mmara no koraa. Afei yei ne adeɛ a na Amalikaea rehwehwɛ, ama ne nhyehyɛeɛ a sɛ ɔbɛtu ɔhene no adeɛ so no aba mu.",
                "17": "Afei na ɛyɛ Lamanfoɔ no amammerɛ sɛ, sɛ wɔn kandifoɔ panin no wu a, wɔyi ɔkandifoɔ a ɔtɔ so mmienu no ma ɔbɛyɛ wɔn kandifoɔ panin.",
                "18": "Na ɛbaa sɛ Amalikaea hyɛɛ n’asomfoɔ no mu baako sɛ ɔmfa awuduro ngu Lehontae aduane mu nkakrankakra ma ɔnwu.",
                "19": "Afei mmerɛ a Lehontae wuiɛ no, Lamanfoɔ no yii Amalikaea ma ɔbɛyɛɛ wɔn kandifoɔ ne ɔhwɛsoni panin.",
                "20": "Na ɛbaa sɛ Amalikaea ne n’asraafoɔ no too santene (ɛfiri sɛ na ne nsa aka deɛ ɔpɛ) kɔɔ Nifae asaase so kuropɔn Nifae mu a na ɛyɛ ahenkuro.",
                "21": "Na ɔhene no ne n’awɛnfoɔ bɛhyiaa no, ɛfiri sɛ ɔdwenee sɛ Amalikaea adi n’ahyɛdeɛ so, na sɛ sɛɛ Amalikaea aboaboa asraafoɔ bebree a ɛte sei ano sɛ wɔne Nifaefoɔ nkɔko.",
                "22": "Mmom hwɛ, mmerɛ a ɔhene no pue sɛ ɔrebɛhyia no kwan no Amalikaea see n’asomfoɔ no sɛ wɔnkɔ nkɔhyia ɔhene no kwan. Na wɔkotoo ɔhene no, te sɛdeɛ wɔde anidie rema no ɛnam ne kɛseyɛ nti.",
                "23": "Na ɛbaa sɛ ɔhene no tenee ne nsa sɛ ɔresɔ wɔn mu ama wɔasɔre, sɛdeɛ Lamanfoɔ amammerɛ teɛ, a ɛyɛ asomdwoeɛ ho nsɛnkyerɛnee, amammerɛ a wɔsua firii Nifaefoɔ nkyɛn.",
                "24": "Na ɛbaa sɛ mmerɛ a ɔsɔɔ deɛ ɔdi kan no mu sɛ ɔnsɔre mfiri fam no, hwɛ ɔde sekan wɔɔ ɔhene no maa ɛwuraa n’akoma mu; na ɔhwee fam.",
                "25": "Afei ɔhene no asomfoɔ no dwanee; na Amalikaea asomfoɔ no teateaa mu kaa sɛ:",
                "26": "Hwɛ, ɔhene no asomfoɔ no de sekan awɔ n’akoma mu ama watɔ, na wɔadwane; hwɛ; momra mmɛhwɛ.",
                "27": "Na ɛbaa sɛ Amalikaea hyɛɛ n’asraafoɔ no sɛ wɔnkɔ nkɔhwɛ ade korɔ a ayɛ ɔhene no; na mmerɛ a wɔbaae no wɔhunu sɛ ɔhene no da ne mogya mu, Amalikaea yɛɛ sɛdeɛ ne bo afu no, na ɔkaa sɛ: Obiara a ɔdɔ ɔhene no, ɔnti n’asomfoɔ no na ɔnkyere wɔn mmra ma wɔnkum wɔn.",
                "28": "Na ɛbaa sɛ mmerɛ a wɔn a wɔdɔ ɔhene no nyina ara tee saa nsɛm yi no, wɔbaae na wɔbɛtii ɔhene no asomfoɔ no.",
                "29": "Afei mmerɛ a ɔhene no asomfoɔ no hunu sɛ asraafoɔ reti wɔn no, wɔn akoma tuu bio, na wɔdwane kɔɔ ɛserɛ no so, na wɔbaa Sarahɛmla asaase so na wɔbɛkaa Amon nkurɔfoɔ no ho.",
                "30": "Na asraafoɔ a wɔtii wɔn no sann wɔn akyiri a wɔn nsa anka wɔn; na Amalikaea nam naadaa kwan so de nyaa nkurɔfoɔ no akoma.",
                "31": "Na ɛbaa sɛ adeɛ kyeeɛ no, ɔne n’asraafoɔ no kɔɔ Nifae kuropɔn no mu, na ɔfaa kuropɔn no.",
                "32": "Na afei ɛbaa sɛ mmerɛ a ɔhemaa no tee sɛ wɔakum ɔhene no—ɛfiri sɛ Amalikaea somaa bɔfoɔ kɔɔ ɔhemaa no hɔ kɔbɔɔ no amaneɛ sɛ ɔhene no asomfoɔ no akum no, ama wama n’asraafoɔ ati wɔn, nso wɔn nsa anka wɔn, na wɔadwane.",
                "33": "Ɛno nti, mmerɛ a ɔhemaa no nsa kaa nkra yi no, ɔsoma maa wɔkɔka kyerɛɛ Amalikaea sɛ, ɔpɛ nso sɛ wɔde nkurɔfoɔ a wɔwɔ kuropɔn no mu hɔ no nkwa kyɛ wɔn; na ɔpɛɛ nso sɛ ɔba ne nkyɛn; na ɔpɛɛ nso sɛ ɔde adansefoɔ ba ma wɔdi adanseɛ wɔ ɔhene no wuo ho.",
                "34": "Na ɛbaa sɛ Amalikaea faa saa ɔsomfoɔ no a ɔkumm ɔhene no, ne wɔn a na wɔka ne ho nyina ara, na wɔkɔɔ ɔhemaa no hɔ, wɔ baabi a ɔte no; na wɔn nyina ara dii adanseɛ kyerɛɛ no sɛ ɔhene no ara ankasa n’asomfoɔ no na wɔkumm no; na wɔkaa nso sɛ: Wɔadwane; na yei nni adanseɛ ntia wɔn anaa? Na sei na wɔdii ɔhene no wuo no ho adanseɛ kyerɛɛ ɔhemaa no.",
                "35": "Na ɛbaa sɛ Amalikaea yɛ maa ɔhemaa no pɛɛ n’asɛm, na ɔwaree no; na sei na ɛnam n’asisie ne n’asomfoɔ no naadaa so maa ne nsa kaa aheman no; aane, obiara gyee no too mu wɔ asaase no nyina ara so, ne Lamanfoɔ nkurɔfoɔ no mu sɛ ɔno ne ɔhene, na wɔn nom ne Lamanfoɔ ne Lemuelfoɔ ne Ismaelfoɔ a wɔaka wɔn ho abɔ mu ne Nifaefoɔ atuatefoɔ no nyina ara, ɛfiri Nifae ahennie so de bɛsi saa mmerɛ yi.",
                "36": "Afei saa atuatefoɔ yi nyaa kasakyerɛ korɔ ne amanebɔ korɔ no ara firii Nifaefoɔ no, aane, wɔnyaa kasakyerɛ korɔ wɔ Awurade nimdeɛ ho, yeinom nyina ara akyiri no, ɛyɛ nnwanwa sɛ wɔbɛka sɛ wɔtee atua no, ankyɛre koraa na wɔyɛɛ wɔn akoma denden na wɔannu wɔn ho, na wɔbɛyɛɛ kekakeka, atirimuɔden na na wɔn ho yɛ hu yie kyɛn Lamanfoɔ no—Wɔne Lamanfoɔ no nomm wɔn amammerɛ no; na wɔmaa akwadworɔ baa wɔn mu, ne mmususɛm ahodoɔ nyina ara; aane, wɔn werɛ firii Awurade wɔn Nyankopɔn koraa."
            },
            "48": {
                "1": "Na afei ɛbaa sɛ mmerɛ a Amalikaea nyaa aheman no ara na ɔhyɛɛ aseɛ sɛ ɔrekanyan Lamanfoɔ no akoma atia Nifae nkurɔfoɔ no; aane, ɔyii marima maa wɔkɔgyinaa wɔn abantentene no so kasa kyerɛɛ Lamanfoɔ no de tiaa Nifaefoɔ no.",
                "2": "Na yei maa ɔkanyann wɔn akoma tiaa Nifaefoɔ no ara maa atɛmmuafoɔ no ahennie no afe a ɛtɔ so dunkron no awieɛ no mu no, mmerɛ a ne nhyehyɛeɛ no dii mu ara yie no, aane, ɛnam sɛ wɔyɛɛ no ɔhene wɔ Lamanfoɔ so nti no, ɔhwehwɛɛ nso sɛ ɔbɛdi asaase no nyina ara so, aane, ne nkurɔfoɔ a wɔwɔ asaase no so nyina ara no, Nifaefoɔ ne Lamanfoɔ nso so.",
                "3": "Ɛno nti ne nhyehyɛeɛ no adi mu ama no, ɛfiri sɛ ɔpirimm n’akoma na wɔfiraa wɔn adwene, na ɔkanyann wɔn maa wɔn bo fuu yie maa ɔboaboaa asraafoɔ bebree ano sɛ wɔne Nifaefoɔ no rekɔko.",
                "4": "Na ɔwetaa so, ɛnam ne nkurɔfoɔ no dodoɔ nti, sɛ ɔde Nifaefoɔ bɛhyɛ ne tumi ase na ɔde wɔn aba nkoasom mu.",
                "5": "Na yei maa ɔyɛe Soramfoɔ no mu bi asahene mpanimfoɔ, ɛfiri sɛ wɔn na na wɔnim sɛdeɛ Nifaefoɔ no ahoɔden teɛ ne wɔn ahintabea ne wɔn nkuropɔn no mu baabi a ɛhɔ ahoɔden sua; ɛno nti ɔyɛe wɔn asahene mpanimfoɔ wɔ n ’asraafoɔ no so.",
                "6": "Na ɛbaa sɛ wɔfaa wɔn nsraban, na wɔsii so de faa ɛserɛ no so sɛ wɔrekɔ Sarahɛmla asaase so.",
                "7": "Afei ɛbaa sɛ mmerɛ a Amalikaea nam nkontompo ne naadaa so de regye tumi no, na Moronae nso deɛ ɔresiesie nkurɔfoɔ no adwene ama wɔadi nokware ama Awurade wɔn Nyankopɔn.",
                "8": "Aane, na ɔrehyɛ Nifaefoɔ asraafoɔ no nkuran, na ɔresisi aban nketewa, anaa huntabea; wɔde nɛteɛ too aban de twaa n ’asraafoɔ ho de bɔɔ wɔn ho ban na ɔde aboɔ nso too afasuo twaa wɔn ho, ne wɔn nkuropɔn ne wɔn nsaase ahyeɛ, aane, ɔde twaa asaase no ho nyina ara hyiaae.",
                "9": "Na wɔn baabi a ɛbanbɔ no nnyɛ den no, ɔde marima bebree kɔguu hɔ; na sei na ɔyɛ maa ahoɔden ne banbɔ baa asaase a na ɛwɔ Nifaefoɔ nsa mu no.",
                "10": "Na sei na na ɔreyɛ de ayɛ ahoboa de abɔ wɔn fawohodie, wɔn nsaase, wɔn yerenom, ne wɔn mma, ne wɔn asomdwoeɛ ho ban, ama wɔatumi atena ase ama Awurade wɔn Nyankopɔn, na ama wɔatumi akora deɛ nti ma wɔn atamfoɔ frɛɛ wɔn Kristofoɔ no yie.",
                "11": "Na Moronae yɛ nipa kokoroko a ne ho yɛ den; na ɔyɛ nnipa a ɔwɔ nteaseɛ a ɛwie pɛ yɛ; aane, nipa a n’ani nnye mogya hwieguo ho; nipa a ne kra di dɛ wɔ ne man ahotɔ ne fawohodie ho, na ɔdwene sɛdeɛ ne nuanom bɛfiri nkoasom ne nkoayɛ mu;",
                "12": "Aane, nipa a aseda ahyɛ n’akoma mu ma ma ɔde ma Onyankopɔn wɔ ɛkwan ne nhyira bebree a ɔhwie gu ne nkurɔfoɔ so; nnipa a ɔbɔɔ mmɔden dii dwuma maa ne nkurɔfoɔ yiedie ne wɔn ahobanbɔ.",
                "13": "Aane, na ɔyɛ nnipa a ɔgyina pintinn wɔ Kristo gyedie mu, na waka ntam adi nse sɛ ɔbɛbɔ ne nkurɔfoɔ, ne deɛ ɛyɛ ne dea, ne man, ne ne som ho ban, mpo sɛ ɔbɛhwie ne mogya agu.",
                "14": "Afei wɔakyerɛkyerɛ Nifaefoɔ no sɛ wɔmmɔ wɔn ho ban wɔ wɔn atamfo ho, sɛ ɛho hia mpo sɛ wɔka mogya gu mpo a; na wɔakyerɛ wɔn nso sɛ mma wɔn bo mfu obiara, aane, na mma wɔntwe akofena wɔ obiara so gye sɛ wɔn atamfoɔ nko ara, gye sɛ wɔde rebɔ wɔn nkwa ho ban.",
                "15": "Na na wɔn gyedie nie, sɛ wɔyɛ saa a Onyankopɔn bɛma wɔnayɛ frɔmfrɔm wɔ asaase no so, anaa sɛ yɛbɛka no sɛ, sɛ wɔdi Onyankopɔn mmaransɛm no so nokware mu a, ɔbɛma wɔayɛ frɔmfrɔm wɔ asaase no so, aane, ɔbɔ wɔn kɔkɔ sɛ wɔn nwane, anaa sɛ wɔn moaboa wɔn ho nkɔko, sɛdeɛ ɛho mmusuo teɛ;",
                "16": "Na afei nso Onyankopɔn bɛda no adi akyerɛ wɔn baabi a wɔn nkɔko mfa mmɔ wɔn ho ban ntia wɔn atamfo no, na sɛ wɔyɛ sei a, Awurade bɛgye wɔn, na sei na na Moronae gyedie teɛ, na n’akoma dii ahurisie wɔ yei mu, nnyɛ mogya hwieguo ho, na mmom wɔ papayɛ ho, sɛ ɔrebɔ ne nkurɔfoɔ ho ban, aane, sɛ ɔbɛdi Onyankopɔn mmaransɛm so, aane, na ɔbɛgyina amumuyɛ ano.",
                "17": "Aane, nokware, nokware, mese mo sɛ, sɛ nnipa nyina ara ayɛ, na wɔyɛ, anaa anka dabi wɔbɛyɛ sɛ Moronae a, hwɛ, anka asamando tumi nyina ara bɛwoso afebɔɔ; aane anka ɔbonsam rennya tumi wɔ nnipa mma akoma so da.",
                "18": "Hwɛ, na ɔyɛ obi a ɔte sɛ Mosaya babarima Amon ara pɛpɛɛpɛ, aane, ne Mosaya mmammarima no nso, aane, sɛ Alma ne ne mmammarima no nso, ɛfiri sɛ na wɔn nyina ara yɛ Onyankopɔn nnipa.",
                "19": "Afei hwɛ, na Hɛlaman ne ne nuanom nso ho wɔ mfasoɔ ma nkurɔfoɔ no te sɛ Moronae ara pɛpɛɛpɛ; ɛfiri sɛ wɔkaa Onyankopɔn asɛm no, na nnipa biara a ɔtiee wɔn nsɛm no, wɔbɔɔ wɔn asu kɔɔ nsakyeraɛ mu.",
                "20": "Na sei na wɔkɔɔ so, na ɛnam wɔn nsɛm no nti nkurɔfoɔ no brɛɛ wɔn ho ase ara maa Awurade anigyee wɔn ho, na yei maa akokoakoko ne apereapereɛ ansi wɔn wɔn mu bio, aane, bɛyɛ mfie nan ntam mpo.",
                "21": "Mmom, sɛdeɛ mekaae no, afe dunkron mu no, aane, asomdwoeɛ a ɛbaa wɔn mu no nyina ara akyiri no, na ɛnnyɛ wɔn pɛ sɛ wɔne wɔn nuanom Lamanfoɔ no kɔko nso wɔn ne wɔn kɔ kooe.",
                "22": "Aane, ne tia mu no, wɔne Lamanfoɔ ko no kɔɔ so mfie bebree, a na ɛwɔ mu sɛ wɔmpɛ no saa.",
                "23": "Afei ɛyɛɛ wɔn ya sɛ wɔfaa akodeɛ na wɔne Lamanfoɔ no kooe, ɛfiri sɛ na wɔn ani nnye ho sɛ wɔbɛka mogya agu; aane, na nyɛ ne nyina ara nie—ɛyɛɛ wɔn ya sɛ ɛnam wɔn so na wɔn nuanom mu bebree afiri wiase yi mu kɔ wiase a ɛnniawieɛ mu a wɔnnyɛ ahoboa sɛ wɔne wɔn Nyankopɔn bɛhyia.",
                "24": "Yeinom nyina ara akyiri no, wɔamma wɔn ho kwan sɛ wɔde wɔn nkwa bɛto hɔ ama saa awudifoɔ atirimuɔden yi a na anka wɔyɛ wɔn nuanom no; aane, na wɔate atua afiri wɔn asɔre mu, na wɔagya wɔn hɔ na wɔakɔka Lamanfoɔ no ho na wɔrebɛsɛe wɔn na wɔakumkum wɔn yerenom ne wɔn mma.",
                "25": "Aane, wɔampene amma wɔn nuanom anni dɛ wɔ Nifaefoɔ mogya so, wɔ mmerɛ tentene a ebinom wɔ hɔ a wɔbɛdi Onyankopɔn mmaransɛm so, ɛfiri sɛ Awurade bɔhyɛ ne sɛ, sɛ wɔbɛdi ne mmaransɛm so a, wɔbɛyɛ frɔmfrɔm wɔ asaase no so."
            },
            "49": {
                "1": "Na afei ɛbaa sɛ bosome dubaako no mu wɔ afe dunkron no mu da a ɛtɔ so du no wɔ bosome no mu no, wɔhunu sɛ Lamanfoɔ no asraafoɔ no reba Amonaeha asaase no so.",
                "2": "Na hwɛ, wɔakyekyere kuropɔn no bio, na Moronae de asraafoɔ akɔgu kuropɔn no hyeɛ so, na wɔato nnɛteɛ pampin atwa ho ahyia de abɔ wɔn ho ban ama Lamanfoɔ agyan ne wɔn aboɔ anka wɔn; na hwɛ wɔde aboɔ ne agyan na ɛko.",
                "3": "Hwɛ, mekaa sɛ Amonaeha kuropɔn no wɔakyekyere no bio. Mese mo sɛ, aane, wɔakyekyere ne fa bi; na ɛnam nkurɔfoɔ no amumuyɛ nti no Lamanfoɔ no asɛe hɔ pɛn, wɔn adwene yɛɛ wɔn sɛ ɛrennyɛ den mma wɔn bio sɛ wɔbɛfa.",
                "4": "Mmom hwɛ, na wɔn abamubuo no so yie; na hwɛ, na Nifaefoɔ no atutu nɛteɛ aboa ano afa ne afa de atu amena atwa wɔn ho ahyia, na ɛkɔ soro yie ma Lamanfoɔ no antumi ampa wɔn aboɔ na wɔantumi nnto wɔn agyan ammɔ wɔn ampira wɔn, ɛna wɔantumi amfa baabiara ama wɔn so gye sɛ wɔn kwan a wɔfa mu no nko ara.",
                "5": "Afei saa mmerɛ yi Lamanfoɔ asahene mpanimfoɔ no ho dwirii wɔn yie, ɛnam Nifaefoɔ no nyansa a wɔnyaaɛ sɛ wɔde resiesie baabi a ɛyɛ wɔn ahobanbɔ bea no.",
                "6": "Afei Lamanfoɔ no kandifoɔ no dwenee sɛ ɛnam sɛ wɔdɔɔso nti no, aane, wɔdwenee sɛ yei bɛma wɔatumi aba wɔn so sɛdeɛ wɔyɛɛ no dada no; aane na wɔn nso de akokyɛm, ne nkataboɔ asiesie wɔn ho; na wɔsan nso de ntadeɛ a wɔde aboa nwoma apam ahyehyɛ ayɛ ahoboa, aane, ntaadeɛ a emu yɛ duru yie na wɔde akata wɔn adagya so.",
                "7": "Na ɛnam sɛ wɔasiesie wɔn ho nti wɔsusuu sɛ ɛrennyɛ den mma wɔn koraa sɛ wɔbɛka wɔn nuanom ahyɛ nkoasom nkɔnua ase, anaa sɛ wɔbɛtwitwa wɔn akum wɔn sɛdeɛ wɔpɛ.",
                "8": "Na mmom hwɛ deɛ ɛyɛɛ wɔn nnwanwa kɛseɛ mpo ne sɛ na wɔayɛ ahoboa retwɛn wɔn, wɔ ɛkwan bi so a Lihae mma no nhunu bi da. Afei na wɔayɛ ahoboa retwɛn Lamanfoɔ no, sɛ wɔne wɔn ako wɔ ɔkwan a Moronae de akyerɛ wɔn no so.",
                "9": "Na ɛbaa sɛ Lamanfoɔ no anaa sɛ Amalikaeafoɔ no ho dwirii wɔn yie wɔ ɔkwan a wɔayɛ ahoboa sɛ wɔrebɛko no ho.",
                "10": "Afei, sɛ anka ɔhene Amalikaea na ɔdii n’asraafoɔ no anim firi Nifae asaase so baeɛ a anka ebia ɔbɛma Lamanfoɔ no akɔ Nifaefoɔ no so wɔ Amonaeha kuro no mu; na hwɛ, na ɔmfa ne nkurɔfoɔ no wuo ho koraa.",
                "11": "Na mmom hwɛ, Amalikaea no ara ammɛko. Na hwɛ, n’asahene mpanimfoɔ no suro koraa sɛ wɔbɛba abɛto ahyɛ Nifaefoɔ no so wɔ Amonaeha kuropɔn no mu, ɛfiri sɛ Moronae asesa nhyehyɛeɛ biara a wɔyɛeɛ wɔ Nifaefoɔ no mu ara maa Lamanfoɔ no aba mu buui wɔ baabi a wɔpinpinii wɔn akyiri kɔɔɛ no, na wɔantumi amma wɔn so.",
                "12": "Ɛno nti wɔsann wɔn akyiri kɔɔ ɛserɛ no so, na wɔkɔfaa wɔn nsradan na wɔde faa Noa asaase so; wɔdwenee sɛ ɛhɔ ne baabi a ɛtɔ so bio a ɛbɛyɛ ama wɔn ama wɔatumi aba Nifaefoɔ no so.",
                "13": "Na wɔnnim sɛ Moronae agye ban anaa sɛ wasisi aban akɛseɛ wɔ kuropɔn biara a atwa asaase no ho ahyia no, ɛno nti, wɔbɔɔ nsra kɔɔ Noa asaase no so wɔ anibereɛ so; aane, wɔn asahene mpanimfoɔ no bɛgyinaa wɔn anim bɛdii nse sɛ wɔbɛsɛe nkurɔfoɔ a wɔwɔ saa kuropɔn no mu nyina ara.",
                "14": "Na mmom hwɛ, deɛ ɛyɛ wɔn nnwanwa ne sɛ, Noa kuropɔn no a kanee no na ɛyɛ baabi a ɛhɔ yɛ mmerɛ no, afei ɛnam Moronae nti ɛhɔ abɛyɛ baabi a ɛhɔ yɛ den, aane, n’ahoɔden akyɛn Amonaeha kuropɔn no ahoɔden no mpo.",
                "15": "Na afei, monhwɛ, yei yɛ Moronae nyansa; ɛfiri sɛ ɔdwenee sɛ, sɛ wɔba Amonaeha kuro no mu a wɔn akoma bɛtu; na Noa kuropɔn no ne asaase no baabi a na ɛhɔ yɛ mmerɛ, ɛno nti wɔbɛbɔ nsra akɔ hɔ ne wɔn akɔko; na sei ara na ɔrehwehwɛ.",
                "16": "Na hwɛ, Moronae ayi Lihae ayɛ no sahene panin wɔ marima a wɔwɔ kuropɔn no mu no so; na ɔne Lihae korɔ no ara a ɔne Lamanfoɔ no koo wɔ bɔnhwa no mu wɔ asubɔntene Sidon apueɛ afa mu hɔ no.",
                "17": "Na afei hwɛ ɛbaa sɛ, mmerɛ a Lamanfoɔ no hunu sɛ Lihae na ɔhwɛ kuropɔn no so no, wɔn aba mu buu bio, ɛfiri sɛ na wɔsuro Lihae yie, nanso na wɔn asahene mpanimfoɔ no aka ntam sɛ wɔbɛto ahyɛ kuropɔn no so; ɛno nti wɔde wɔn asraafoɔ no baae.",
                "18": "Afei hwɛ, Lamanfoɔ no nhunu ɔkwan biara a wɔbɛfa so de akɔ wɔn aban tentene no mu biara mu ka wɔn kwan baako pɛ no ho, ɛfiri sɛ ɛban a wɔato de atwa kuropɔn no ho ahyia no ware dodo, na amena a wɔatu de atwa ho ahyia no nso mu dɔ dodo, gye sɛ ɔkwan baako pɛ no ara.",
                "19": "Na sei na Nifaefoɔ no yɛɛ ahoboa sɛ wɔbɛtoto aboɔ ne agyan de asɛe wɔn mu biara a ɔbɛpɛ sɛ ɔbɛforo akɔwura abantentene no mu wɔ ɔkwan biara so.",
                "20": "Sei na wɔyɛɛ ahoboa, aane, wɔn marima a wɔn ho yɛ den, marima a wɔkutakuta wɔn akofena ne wɔn ntommoɔ ayɛ ahoboa sɛ wɔbɛtwitwa obiara a ɔbɛpɛ sɛ ɔbɛwura ɔkwan no mu de aba wɔn ahobanbɔ bea no mu, na sei na wɔboaboaa wɔn ho sɛ wɔne Lamanfoɔ no bɛko de agye wɔn ho.",
                "21": "Na ɛbaa sɛ Lamanfoɔ asahene no de wɔn asraafoɔ no baa ɔkwan no ano, na wɔhyɛɛ aseɛ sɛ wɔne Nifaefoɔ no repre so wɔ hɔ, sɛ wɔbɛnya kwan akɔ wɔn ahobanbɔ bea hɔ; na mmom hwɛ, wɔpamoo wɔn nkakrankakra ara maa wɔkumm wɔn mu bebree.",
                "22": "Afei mmerɛ a wɔhunu sɛ wɔntumi nnya tumi wɔ Nifaefoɔ no so wɔ ɔkwan no ano hɔ no, wɔhyɛɛ aseɛ sɛ wɔretutu wɔn nɛteɛ a wɔaboa ano no de atwa kwan ama wɔn asraafoɔ no ama wɔafa mu, ama wɔn nso wɔatumi ne wɔn ako pɛ; na mmom hwɛ, mmerɛ a wɔgu so reyɛ saa no, wɔtotoo aboɔ ne agyan guu wɔn so de pamoo wɔn firii hɔ; na mmerɛ a anka wɔpɛɛ sɛ wɔtutu nɛteɛ de si amena no, wɔn awufoɔ ne apirafoɔ na wɔde hyɛɛ mu ma.",
                "23": "Yei maa Nifaefoɔ no nyaa tumi wɔ wɔn atamfoɔ no so; na yei maa Lamanfoɔ no pɛɛ sɛ wɔbɛsɛe Nifaefoɔ no, kɔsi sɛ wɔkumm wɔn asahene mpanimfoɔ no nyina ara; aane, na wɔkumm Lamanfoɔ no bɛboro apem; wɔ mmerɛ korɔ a wɔankum Nifaeni baako mpo.",
                "24": "Wɔn mu bɛyɛ aduonum a Lamanfoɔ agyan kaa wɔn wɔ ɔkwan no ano hɔ no na wɔpirapiraeɛ, na mmom wɔn akokyɛm ne wɔn nkataboɔ, ne wɔn dadekyɛ no gyee wɔn, ɛno nti wɔpiraa wɔ wɔn nan ho nko ara, dodoɔ no ara na na wɔn pira no mu yɛ den.",
                "25": "Na ɛbaa sɛ, mmerɛ a Lamanfoɔ no hunu sɛ wɔakumkum wɔn asahene mpanimfoɔ no nyina ara no wɔdwane kɔɔ ɛserɛ no so. Na ɛbaa sɛ wɔsann wɔn akyiri kɔɔ Nifae asaase so, sɛ wɔrekɔka akyerɛ wɔn hene Amalikaea a ɔyɛ Nifaeni wɔ awoɔ mu no deɛ ɛsii hɔ a ama wɔn mu bebree awuwuo.",
                "26": "Na ɛbaa sɛ ne bo fuu nkurɔfoɔ no yie, ɛfiri sɛ ne nsa anka Nifaefoɔ no amfa wɔn amma nkoasom nkɔnua no ase.",
                "27": "Aane, ne bo fuu yie, na ɔdomee Onyankopɔn mpo, ne Moronae nso, kaa ntam dii nse sɛ ɔbɛnom ne mogya; na ɔyɛe sei ɛfiri sɛ Moronae dii Onyankopɔn mmaransɛm so de siesiee ahobanbɔ maa ne nkurɔfoɔ.",
                "28": "Na ɛbaa sɛ, Nifaefoɔ no deɛ wɔdaa Awurade wɔn Nyankopɔn ase, wɔ ne tumi a ɛboro tumi biara so a ɔnam so agye wɔn afiri wɔn atamfo nsa mu no.",
                "29": "Na sei na atɛmmuafoɔ no ahennie afe a ɛtɔ so dunkron no baa awieɛ wɔ Nifaefoɔ nkurɔfoɔ no so.",
                "30": "Aane, na asomdwoeɛ baa nkurɔfoɔ no mu kyɛree yie, na asɔre no tuu mpɔn yie ɛnam anibereɛ a wɔde tiee Onyankopɔn asɛm na wɔdii soɔ no, na wɔtiee deɛ Hɛlaman, ne Siblon, ne Korianton, ne Amom ne ne nuanom ka kyerɛɛ wɔn no, aane, ne wɔn a wɔnam Onyankopɔn nhyehyɛeɛ kronkron no so hyɛɛ wɔn asɔfoɔ, na wɔbɔɔ wɔn asu kɔɔ nsakyeraɛ mu , na wɔsomaa wɔn sɛ wɔnkɔka nsɛmpa no wɔ nkurɔfoɔ no mu no."
            },
            "50": {
                "1": "Na afei ɛbaa sɛ Moronae anyae ahoboa a ɔreyɛ de akɔ ako no, anaa sɛ ɔbɛbɔ ne nkurɔfoɔ ho ban wɔ Lamanfoɔ no ho, na atɛmmuafoɔ no ahennie mu afe a ɛtɔ so aduonu no mfitiaseɛ no mu no, ɔsee n’asraafoɔ no sɛ wɔnhyɛ aseɛ ntutu nɛteɛ moaboa ano mfa ntwa nkuropɔn a ɛwɔ Nifaefoɔ nsa mu no nyina ara ho nhyia wɔ asaase no so.",
                "2": "Na saa neteɛ no so na ɔkakyerɛɛ wɔn sɛ wɔmfa nnua nsisi so, aane, wɔmfa nneɛma a wɔde nnua ayɛ nsisi ban a n’atentene bɛyɛ sɛ nnipa tentene, mfa ntwa kuropɔn no ho nhyia.",
                "3": "Na ɔmaa wɔde nneɛma a wɔde nua ayɛ no mu bi ano mfiamfiaa sisii nua a wɔde atwa ho ahyia nyina ara so; na nua no yɛ den na ɛwoware.",
                "4": "Na ɔmaa wɔsisii abantentene a ɛboro nua mfeafea no so, na ɔmaa wosisii baabi a wɔnya ahobanbɔ de sisii saa abantentene no so, amma Lamanfoɔ no aboɔ ne agyan no ampira wɔn.",
                "5": "Na wɔyɛ maa no kɔyɛɛ sɛdeɛ wɔbɛtumi atoto aboɔ afiri soro hɔ sɛdeɛ wɔpɛ na wɔn ahoɔden bɛtumi, de akum deɛ ɔbɛpɛ sɛ ɔbɛbɛn kuropɔn no abansoro no ho.",
                "6": "Na sei na Moronae yɛ de ahoɔdenbea bɔɔ kuropɔn biara ho ban wɔ asaase no so nyina ara, de sii wɔn atamfo kwan.",
                "7": "Na ɛbaa sɛ, Moronae see n’asraafoɔ no sɛ, wɔnkɔ ɛserɛ a ɛda apueɛ afam no so; aane, na wɔkɔɔ hɔ kɔpamoo Lamanfoɔ no a wɔwɔ ɛserɛ a ɛda apueɛ afa mu no so maa wɔkɔɔ wɔn ankasa wɔn asaase so, deɛ ɛda Sarahɛmla asaase no anaafoɔ afa mu no.",
                "8": "Na Nifae asaase no daa mu tee firii ɛpo no apueɛ de kɔɔ n’atɔɛ afam.",
                "9": "Na ɛbaa sɛ mmerɛ a Moronae pamoo Lamanfoɔ no nyina ara firii ɛserɛ no a ɛwɔ apueɛ fam so no, deɛ ɛda wɔn asaase no atifi no, ɔmaa wɔn a wɔwɔ Sarahɛmla nsaase a atwa ho ahyia no kɔɔ ɛserɛ no apueɛ wɔ mpoano no hyeɛ so, sɛ wɔnkɔfa asaase no.",
                "10": "Na ɔde asraafoɔ nso guu anaafoɔ afa mu wɔ wɔn asaase no hyeɛ so, na ɔmaa wɔde afasuo twaa ho ama wɔde abɔ wɔn asraafoɔ ne wɔn nkurɔfoɔ ho ban afiri wɔn atamfo no nsa mu.",
                "11": "Na sei na ɔmaa wɔyii Lamanfoɔ no ahoɔdenbea bɔ wɔnho ban wɔ ɛserɛ no apueɛ afa mu firii hɔ koraa, aane, na atɔeɛ afa mu nso, ɔgyee ɛban twaa Nifaefoɔ ne Lamanfoɔ ntam wɔ Sarahɛmla asaase ne Nifae asaase ntam, ɛfiri ɛpo no atɔeɛ de kɔsi asubɔntene Sidon atifi afa mu—Asaase a ɛda atifi afa mu nyina ara bɛdii Nifaefoɔ nsa mu, aane, asaase a ɛda dodoɔ asaase no atifi ne sɛdeɛ wɔ pɛ teɛ.",
                "12": "Sei na Moronae ne n’asraafoɔ a na wɔn ase trɛ adekyeɛ biara no, ɛnam awerɛhyɛm ahobanbɔ a ne dwumadie de maa wɔn no nti wɔpɛɛ sɛ wɔyi Lamanfoɔ no ahoɔden ne wɔn tumi firii wɔn nsaase a ɛwɔ wɔn nsa mu no, ama wɔannya tumi wɔ nsaase a ɛwɔ wɔn nsa mu no.",
                "13": "Na ɛbaa sɛ Nifaefoɔ no hyɛɛ aseɛ too kuropɔn bi fapem, na wɔtoo kuropɔn no din sɛ Moronae; na na ɛwɔ ɛpo no apueɛ afa mu, na ɛda anaafoɔ afa mu hyeɛ so baabi a Lamanfoɔ ankasa asaase da no.",
                "14": "Na wɔhyɛɛ aseɛ nso sɛ wɔrekyekyere nkuropɔn wɔ Moronae kuropɔn no ne Aaron kuropɔn ntam ama Aaron ne Moronae nkuro no abɔ mu; na wɔfrɛɛ kuropɔn no din anaa sɛ asaase no, Nifaeha.",
                "15": "Na wɔhyɛɛ aseɛ nso sɛ wɔrekyekyere kuropɔn bebree wɔ saa afe no ara mu wɔ atifi afa mu, ɛmu baako a wɔkyekyeree no ɔkwan pɔtee bi so na wɔfrɛɛ no Lihae, a ɛwɔ atifi mpoano hyeɛ no so hɔ.",
                "16": "Na sei na afe a ɛtɔ so aduonu no baa awieɛ.",
                "17": "Na wɔ saa frɔmfrɔmyɛ yi mu na Nifaefoɔ de hyɛɛ aseɛ wɔ afe a ɛtɔ so aduonu baako mu wɔ atɛmmuafoɔ no ahennie mu wɔ Nifae nkurɔfoɔ no so.",
                "18": "Na wɔyɛɛ frɔmfrɔm mmorosoɔ, na wɔnyaa sika mmorosoɔ; aane, wɔn asedɔree na wɔnyaa ahoɔden wɔ asaase no so.",
                "19": "Na sei na ɛma yɛhunu sɛdeɛ Awurade ahummɔborɔ ne ne nokwaredie nyina ara teɛ, ɛma ne nsɛm nyina ara a ɔka kyerɛ nnipa hyɛ mma; aane, yɛbɛtumi ahunu sɛ ne nsɛm yɛ nokware, mpo saa mmerɛ yi deɛ ɔka kyerɛɛ Lihae sɛ:",
                "20": "Nhyira nka wone wo mma; na wɔbɛhyira wɔn, mmerɛ tentene biara a wɔbɛdi me mmaransɛm so no wɔbɛyɛ frɔmfrɔm wɔ asaase no so. Nanso mo nkae sɛ mmerɛ tentene biara a wɔrenni me mmaransɛm so no, wɔbɛtwa wɔn afiri Awurade anim.",
                "21": "Na yɛtumi hunu sɛ saa bɔhyɛ yi ada adi wɔ Nifae nkurɔfoɔ no mu, na ɛnam wɔn akyinnyesɛm ne apereapereɛ, aane, wɔn awudie, ne wɔn adefom, wɔn abosomsom, wɔn adwamammɔ, ne wɔn akyiwasɛm a na ɛwɔ wɔn mu no na ɛde akokoakoko ne sɛee baa wɔn so no.",
                "22": "Na wɔn a wɔdi Awurade mmaransɛm so gyedie mu no, ɔgyee wɔn mmerɛ nyina ara, mmerɛ a wɔn nuanom atirimuɔdenfoɔ mpempem kɔ nkoasom mu, anaa wɔyera wɔ akofena ano, anaa wɔatɔ sini wɔ gyedie mu, na wɔne Lamanfoɔ di afra.",
                "23": "Nanso hwɛ, anigyeɛ mmerɛ biara amma wɔ Nifae nkurɔfoɔ no mu, fiti Nifae abrɛ so, kyɛn Moronae abrɛ so no da, aane, de bɛsi saa mmerɛ yi mu wɔ afe aduonu baako mu wɔ atɛmmuafoɔ ahennie mu.",
                "24": "Na ɛbaa sɛ atɛmmuafoɔ no ahennie mu afe a ɛtɔ so aduonu-mmienu mu no baa awieɛ asomdwoeɛ mu, aane, ne afe a ɛtɔ so aduonu mmiɛnsa no nso.",
                "25": "Na ɛbaa sɛ atɛmmuafoɔ ahennie mu afe a ɛtɔ so aduonu nan no mfitiaseɛ no, anka asomdwoeɛ baa Nifae nkurɔfoɔ no mu, sɛ nnyɛ apereapereɛ a ɛbaa wɔn mu wɔ Lihae asaase ho no ne Morianton asaase ho, deɛ ɛhyia wɔ Lihae hyeɛ so no a mmienu no nyina ara wɔ mpoano hyeɛ so.",
                "26": "Na hwɛ, nkurɔfoɔ a na Morianton asaase wɔ wɔn nsa mu no gyee Lihae asaase no fa; ɛno nti apereapereɛ a ɛyɛ den bi hyɛɛ aseɛ baa wɔn mu ara maa Morianton nkurɔfoɔ no faa wɔn akodeɛ de kɔɔ wɔn nuanom so, na wɔyɛɛ wɔn adwene sɛ wɔde akofena bɛkum wɔn.",
                "27": "Nanso hwɛ, nkurɔfoɔ a wɔfaa Lihae asaase no dwane kɔɔ Moronae nsraban no mu hɔ, na wɔsrɛɛ no sɛ ɔmmoa wɔn; na hwɛ na mfomsoɔ biara nni wɔn afa.",
                "28": "Na ɛbaa sɛ nkurɔfoɔ a wɔwɔ Morianton a ɔbarima bi a ne din de Morianton di wɔn anim no, hunu sɛ Lihae nkurɔfoɔ no adwane kɔ Moronae nsraban mu no, surooe yie ɛfiri sɛ anyɛ a na Moronae asraafoɔ no aba wɔn so abɛsɛe wɔn.",
                "29": "Ɛno nti, Morianton de hyɛɛ wɔn akoma mu sɛ wɔnwane nkɔ asaase a ɛwɔ atifi afa mu no so, baabi a nsuo akɛseɛ afa asaase no so no, na wɔnkɔfa saa asaase no a ɛda atifi afa mu hɔ no.",
                "30": "Na hwɛ, anka wɔbɛdi saa nhyehyɛeɛ no (deɛ anka ɛbɛma wɔanu wɔn ho) nanso hwɛ, Morianton yɛ nnipa bi a n’akoma ha no yie, ɛno nti ne bo fuu ne mmaawa no mu baako, na ɔtohyɛɛ no so boro no yie.",
                "31": "Na ɛbaa sɛ ɔdwanee, na ɔbaa Moronae nsraban no mu, na ɔkaa deɛ ɛsiiɛ nyina ara kyerɛɛ Moronae, ne adwene a wɔayɛ sɛ wɔbɛdwane akɔ atifi afa mu hɔ no nso.",
                "32": "Afei hwɛ, nkurɔfoɔ a wɔwɔ Dodoɔ asaase no so no, anaa sɛ Moronae, surooe sɛ wɔbɛtie Morianton nsɛm na wɔne ne nkurɔfoɔ no akɔbɔ mu, na yei ama ne nsa aka saa nsaase no fa bi de ayɛ ne deɛ, ɛno bɛto nsunsuansoɔ fapem wɔ Nifae nkurɔfoɔ no mu, aane, nsunsuansoɔ a ɛbɛma wɔn fawohodie abɔ wɔn.",
                "33": "Ɛno nti Moronae somaa asraafoɔ bi maa wɔfaa wɔn ntomadan sɛ wɔbɛsi na wɔtwaa Morianton nkurɔfoɔ no anim, ama wɔansan anwane ankɔ asaase a ɛwɔ atifi afa mu no so.",
                "34": "Na ɛbaa sɛ wɔantware wɔn ankɔdi wɔn anim ara kɔsii sɛ wɔbaa Amanfo asaase no hyeɛso; na ɛhɔ na wɔtwaree wɔn kɔdii wɔn anim, wɔ ɔkwan teatea bi a ɛpo da n’atifi afa mu no so, aane, deɛ ɛpo da n’atɔɛ ne n’apueɛ afa mu so no.",
                "35": "Na ɛbaa sɛ asraafoɔ no a Moronae somaa wɔn no, na ɔbarima bi a ne din de Teankum di wɔn anim no hyiaa Morianton nkurɔfoɔ no, na Morianton nkurɔfoɔ no yɛɛ asoɔdenfoɔ yie (ɛnam sɛ ɔde n’atirimuɔdensɛm ne ne naadaasɛm ahyɛ wɔn nkuran nti) ɛko hyɛɛ aseɛ wɔ wɔn ntam na Teankum kum Morianton na ɔdii n’asraafoɔ no so nkonim, na ɔfaa wɔn nnɛduafoɔ, na wɔsann baa Moronae nsraban mu hɔ. Na sei na atɛmmuafoɔ ahennie wɔ Nifae nkurɔfoɔ no so no baa awieɛ wɔ afe a ɛtɔ so aduonu nan no mu.",
                "36": "Na sei na wɔde Morianton nkurɔfoɔ no san baaɛ. Na ɛnam sɛ wɔkɔɔ apam sɛ wɔbɛma asomdwoeɛ aba no nti, ɔgyae wɔn maa wɔkɔɔ Morianton asaase so bio, na wɔne Lihae nkurɔfoɔ no yɛɛ baako na ɔsan maa wɔn nsa kaa wɔn nsaase no nso bio.",
                "37": "Na ɛbaa sɛ afe korɔ no ara a Nifae nkurɔfoɔ no nyaa asomdwoeɛ no na Nifaeha, ɔtɛmmuafoɔ panin a ɔtɔ so mmienu no wuui, na mmerɛ a na ɔte atɛmmuo-adwa soɔ no, ɔyɛɛ deɛ ewie pɛ yɛ na ɛtene wɔ Onyankopɔn anim.",
                "38": "Nanso wɔamma kwan amma Alma amfa saa twerɛtohɔsɛm no ne saa nneɛma no a Alma ne n’agyanom bu no sɛ ɛyɛ kronkron no, ɛno nti Alma de hyɛɛ ne ba barima Hɛlaman nsa.",
                "39": "Hwɛ, ɛbaa sɛ Nifaeha babarima no na wɔyii no de no sii atɛmmuo-adwa no so de no hyɛɛ n’agya anam mu; aane, wɔyii no yɛɛ no ɔtɛmmuafoɔ panin ne amrado wɔ nkurɔfoɔ no so a wɔmaa no kaa ntam na ɔyɛɛ ayɛdeɛ kronkron de kyerɛɛ sɛ ɔbɛbu atɛn nokware mu, na wahwɛ ama asomdwoeɛ ne fawohodie atena hɔ daa wɔ ne nkurɔfoɔ mu, na wama wɔn anya ho kwan kronkron mu de asom Awurade wɔn Nyankopɔn, aane, na ɔde aboa na wayɛ deɛ Onyankopɔn pɛ, ne nkwa nna nyina ara, na wabu atirimuɔdenfoɔ atɛn sɛdeɛ wɔn bɔne teɛ.",
                "40": "Afei hwɛ, na ne din de Pahoran. Na Pahoran dii n’agya akonwa no na ɔhyɛɛ n’ahennie no ase wɔ Nifaefoɔ no so wɔ mfie aduonu nan no awieɛ mu."
            },
            "51": {
                "1": "Na afei ɛbaa sɛ atɛmmuafoɔ no ahennie wɔ Nifae nkurɔfoɔ so no afe a ɛtɔ so aduonu num no mfitiaseɛ no, mmerɛ a na asomdwoeɛ aba Lihae nkurɔfoɔ ne Morianton nkurɔfoɔ ntam wɔ deɛ ɛfa wɔn nsaasesɛm ho no, na ɔhyɛɛ mfie aduonu num no ase asomdwoeɛ mu no;",
                "2": "Nanso, wɔantumi amma asomdwoeɛ amma asaase no so koraa ankyɛre, ɛfiri sɛ apereapereɛ hyɛɛ aseɛ wɔ wɔn nkurɔfoɔ no mu a na ɛfa ɔtɛmmuafoɔ panin Pahoran ho; na hwɛ, nkurɔfoɔ no mu bi pɛɛ sɛ wɔsesa mmara no mu bi kakra.",
                "3": "Nanso hwɛ, Pahoran nsesa mmera no na ɔremma kwan nso ma wɔnsesa mmara no; ɛno nti wɔantie wɔn a wɔde bɛtoo n’anim srɛɛ no sɛ ɔnsesa mmara no.",
                "4": "Ɛno nti, wɔn a wɔpɛɛ sɛ ɔnsesa mmara no bo fuu no, na ɛmaa wɔampɛ sɛ ɔbɛyɛ ɔtɛmmuafoɔ panin wɔ asaase no so bio; ɛno nti akasakasa kɛseɛ bi sii wɔn mu wɔ asɛm no ho, na mmom amfa mogya hwieguo biara amma.",
                "5": "Na ɛbaa sɛ wɔn a na wɔpɛ sɛ Pahoran firi atɛmmuo-adwa so no, na wɔfrɛ wɔn a wɔpɛ ɔhene amanmuo, ɛfiri sɛ na wɔpɛ sɛ wɔsesa mmara no wɔ kwan bi so a ɛbɛma wɔatu fawohodie aban no agu na wɔasi ɔhene wɔ asaase no so.",
                "6": "Na wɔn a na wɔpɛ sɛ Pahoran bɛda so ayɛ ɔtɛmmuafoɔ panin wɔ asaase no so no de ɛdin fawohodiefoɔ too wɔn so; na sei na ɛde mpaepaemuu baa wɔn ntam, ɛfiri sɛ na fawohodiefoɔ no aka ntam anaa sɛ wɔafa apam sɛ wɔbɛkɔ so akura deɛ wɔwɔ ho kwan ne deɛ wɔbɛnya wɔ wɔn som ho biara a fawohodie aban de ama no mu.",
                "7": "Na ɛbaa sɛ saa apereapereɛ no a ɛbaa wɔn ntam no nkurɔfoɔ no ara siesiee. Na ɛbaa sɛ nkurɔfoɔ no foaa fawohodiefoɔ no nsɛm no so, maa Pohoran kɔɔ so tenaa atɛmmuo-adwa no so, na yei maa anigyeɛ kɛseɛ baa Pahoran nuanom mu ne fawohodiefoɔ no mu, bebree no ara nso yɛ maa wɔn a wɔpɛ ɔhene amanmuo no yɛɛ dinn, na wɔsuroo sɛ wɔbɛkasa atia wɔn, na mmom wɔgyee fawohodie no nsɛm to mu saa ara.",
                "8": "Afei wɔn a wɔfoaa ahemfo no nsɛm no so no yɛ adehyeɛ, na wɔpɛɛ sɛ wɔbɛyɛ ahene; na wɔn a wɔfoaa wɔn so no ne wɔn a wɔrepɛ nkurɔfoɔ no so tumi no.",
                "9": "Nanso, na saa mmerɛ yi yɛ mmerɛ a na sɛ apereapereɛ bɛtumi aba Nifae nkurɔfoɔ no mu; na hwɛ, Amalikaea akanyan Lamanfoɔ no akoma ama wɔn bo afu Nifae nkurɔfoɔ no, na na ɔreboaboa asraafoɔ a wɔwɔ n’asaase no nyina ara so ano, rema wɔn akodeɛ, na wɔreyɛ ahoboa anibereɛ so sɛ wɔrekɔ ko; ɛfiri sɛ na wɔaka ntam sɛ ɔbɛnom Moronae mogya.",
                "10": "Nanso hwɛ, yɛbɛhunu sɛ bɔhyɛ a ɔhyɛeɛ no yɛɛ ntɛm so dodo, nanso, ɔno ne n’asraafoɔ no yɛɛ ahoboa sɛ wɔne Nifaefoɔ no bɛkɔ akɔko.",
                "11": "Afei na n’asraafoɔ no nnɔɔso bebree sɛdeɛ na wɔteɛ dada no, ɛnam sɛ Nifaefoɔ no nam wɔn nsa so kumkum wɔn mu mpempem no nti; ɛwɔ mu sɛ wɔahwere wɔn mu dodoɔ no deɛ, na Amalikaea aboaboa asraafoɔ dodoɔ a na ɛyɛ nnwanwa ara yie ano, ɛno nti wɔansuro sɛ ɔbɛba Sarahɛmla asaase no so.",
                "12": "Aane, Amalikaea no ara ankasa mpo na ɔdii Lamanfoɔ no anim baeɛ. Na yei sii atɛmmuafoɔ ahennie no mu afe a ɛtɔ so aduonu num no mu; na saa mmerɛ no ara nso mu na wɔhyɛɛ aseɛ sɛ wɔresiesie apereapereɛ a ɛda wɔne ɔtɛmmuafoɔ panin Pahoran ntam no.",
                "13": "Na ɛbaa sɛ mmerɛ a wɔn a wɔfrɛ wɔn a wɔpɛ ɔhene amanmuo no tee sɛ Lamanfoɔ no reba ne wɔn abɛko no, wɔn anigyeɛ wɔ wɔn akoma mu; na wɔampɛ sɛ wɔbɛfa akodeɛ, ɛfiri sɛ na wɔn bo afu ɔtɛmmuafoɔ panin no, ne fawohodiefoɔ no nso yie, ɛno nti wɔremfa akodeɛ mmɔ wɔn man no ho ban.",
                "14": "Na ɛbaa sɛ mmerɛ a Moronae hunu sei no, na ɔhunu nso sɛ Lamanfoɔ no reba wɔn nsaase no ahyeɛ so no, ne bo fuu yie ɛnam asoɔden a nkurɔfoɔ a ɔberɛɛ ne ho yie de koraa wɔn no nti; aane, ne bo fuu yie; abufuo hyɛɛ ne kraa ma wɔ wɔn ho.",
                "15": "Na ɛbaa sɛ ɔne nkurɔfoɔ no de nne korɔ tintimm adesrɛdeɛ nwoma de kɔmaa amrado a ɔwɔ asaase no so sɛ wɔpɛ sɛ ɔkenkan, na ɔma no (Moronae) tumi sɛ ɔbɛhyɛ atuatefoɔ no ama wabɔ wɔn man no ho ban na wɔanyɛ a wakum wɔn.",
                "16": "Ɛfiri sɛdeɛ ɛsi n’ani so a ɛdi kan ne sɛ ɔbɛma apereapereɛ ne atuateɛ a ɛwɔ nkurɔfoɔ no mu no aba awieɛ; na hwɛ, yei na ɛde ɔsɛee baa wɔn mu nkanee no. Na ɛbaa sɛ amrado no yɛɛ nkurɔfoɔ no abisadeɛ maa wɔn.",
                "17": "Na ɛbaa sɛ Moronae hyɛɛ n’asraafoɔ no sɛ wɔnkɔ wɔn a wɔpɛ ɔhene amanmuo no so nkɔyi wɔn ahomasoɔ ne wɔn adehyesɛm no mmra fam na wɔntwa wɔn nhwe fam mma wɔnne asaase no nyɛ pɛ, anaa sɛ wɔmfa akodeɛ na wɔmfa moa fawohodie.",
                "18": "Na ɛbaa sɛ asraafoɔ no sii mu kɔɔ wɔn so; na wɔyii wɔn ahomasoɔ ne wɔn adehyesɛm baa fam ara maa mmerɛ a wɔfaa wɔn akodeɛ sɛ wɔne Moronae marima no rekɔko no, wɔtwitwaa wɔn mu guu fam.",
                "19": "Na ɛbaa sɛ atuatefoɔ no mu mpem nan na wɔde akofena twitwaa wɔn mu guu fam; na wɔn kandifoɔ no a wɔankum wɔn wɔ ako no mu no, wɔde wɔnkɔguu afiase, ɛfiri sɛ na mmerɛ nni hɔ sɛ wɔbɛdi wɔn asɛm saa mmerɛ no.",
                "20": "Na atuatefoɔ no nkaeɛ no ampɛ sɛ wɔbɛma wɔde akofena atwitwa wɔn mu agu fam nti, wɔhyɛɛ wɔn so sɛ wɔnsi fawohodie frankaa no, na wɔhyɛɛ wɔn ma wɔde fawohodie frankaa sɛnn wɔn abantenten no so, ne wɔn nkuropɔn mu, na wɔfaa akodeɛ de bɔɔ wɔn man ho ban.",
                "21": "Na sei na Moronae yɛeɛ de sii saa wɔn a wɔpɛ ɔhene amanmuo no ano, na wɔn mu biara nni hɔ a saa abodin a ɛde wɔn a wɔpɛ ɔhene amanmuo no wɔde frɛɛ wɔn bio; na sei nso na ɔyɛ maa wɔn a wɔse wɔyɛ adehyeɛ no gyae wɔn asoɔden ne wɔn ahomasoɔ no; na mmom wɔde wɔn baa fam maa wɔbrɛɛ wɔn ho ase sɛ wɔn nuanom no pɛpɛɛpɛ, na wɔbɛko akokoɔduro so de agye wɔn fawohodie afiri nkoasom mu.",
                "22": "Hwɛ, ɛbaa sɛ mmerɛ a na Moronae gu so resi akokoakoko ne apereapereɛ ano a ɛwɔ ɔno ara ne nkurɔfoɔ mu no, na ɔde wɔn rekɔ asomdwoeɛ ne anibue mu no, na ɔreyɛ nhyehyɛeɛ a wɔbɛfa so de ayɛ ahoboaboa ne Lamanfoɔ no akɔko no, hwɛ na Lamanfoɔ aba Moronae asaase a ɛda mpoano hyeɛ no ano no so.",
                "23": "Na ɛbaa sɛ na Nifaefoɔ no a wɔwɔ Moronae kuropɔn no mu no ho nnyɛ den pii, ɛno nti Amalikaea pamoo wɔn, na ɔkum wɔn mu bebree. Na ɛbaa sɛ Amalikaea faa kuropɔn no, aane, ɔfaa wɔn nneɛma a wɔde abɔ wɔn ho ban no nyina ara.",
                "24": "Na wɔn a wɔdwane firii Moronae kuropɔn no mu no baa Nifaeha kuropɔn no mu; na nkurɔfoɔ a wɔwɔ Lihae kuropɔn no mu no nso boaboa wɔn ano, wɔyɛɛ ahoboa twɛnn Lamanfoɔ no sɛ ɔmera ma wɔnko.",
                "25": "Nanso ɛbaa sɛ Amalikaea amma Lamanfoɔ no kwan amma wɔankɔ Nifaeha kuropɔn mu ankɔ ko, na mmom ɔmaa wɔtenaa mpoano hɔ, na ɔgyaa marima wɔ kuropɔn biara mu sɛ wɔnhwɛ so na wɔmmɔ ho ban.",
                "26": "Na sei na ɔkɔɔ so, ɔfaa nkuropɔn bebree, Nifaeha kuropɔn, ne Lihae kuropɔn, ne Morianton kuropɔn, ne Omna kuropɔn, ne Gid kuropɔn ne Mulɛk kuropɔn, a na ne nyina ara wɔ mpoano no hyeɛ a ɛwɔ apueɛ nso fa mu.",
                "27": "Na sei na Amalikaea nam naadaa so maa Lamanfoɔ a obi ntumi nkan wɔn asraafoɔ no dodoɔ nsa kaa nkuropɔn bebree, na saa nkuropɔn yi nyina ara no, Moronae agye ɛho ban a ɛyɛ den de bɔɔ ho ban; na saa ban yi nyina ara maa Lamanfoɔ no nyaa gyinaae ahoɔdenbea.",
                "28": "Na ɛbaa sɛ wɔsii mu kɔɔ Dodoɔ asaase no hyeɛ so, na wɔpamoo Nifaefoɔ no a wɔwɔ wɔn anim na wɔkumkum wɔn mu bebree.",
                "29": "Nanso ɛbaa sɛ wɔne Teankum no a ɔkum Morianton no na ɔdii ne nkurɔfoɔ anim mmerɛ a na wɔredwane no hyiaeɛ.",
                "30": "Na ɛbaa sɛ ɔdii Amalikaea anim, mmerɛ a ɔne n’asraafoɔ no nam sɛ ɔrekɔ akɔfa Dodoɔ asaase no ne asaase nso a ɛda atifi afa mu no.",
                "31": "Mmom hwɛ n’aba mu buui, mmerɛ a ɔhyiaa Teankum ne ne marima no, ɛfiri sɛ na wɔyɛ akofoɔ akokodurufoɔ; ɛfiri sɛ na Teankum ɔbarima koro biara ahoɔden boro Lamanfoɔ ahoɔden ne wɔn ako ho nimdeɛ koraa, maa wɔn nsa tɔɔ wɔn so.",
                "32": "Na ɛbaa sɛ wɔhaa wɔn ara kɔsii sɛ wɔkumkum wɔn kɔsii sɛ ɛsum baeɛ. Na ɛbaa sɛ Teankum ne ne marima sisii wɔn ntomadan wɔ Dodoɔ asaase no hyeɛ so; na Amalikaea sisii ne ntomadan wɔ mpoano hyeɛ so hɔ, na saa kwan yi so na ɔde pamo wɔn.",
                "33": "Na ɛbaa sɛ mmerɛ a adeɛ saae no, Teankum ne ne somfoɔ wiaa wɔn ho bɔkɔɔ firii hɔ anadwo no kɔɔ Amalikaea nsraban no mu hɔ; na hwɛ, na nna afa wɔn ɛnam berɛ a na wɔaberɛ ɛnam adwuma a wɔyɛeɛ no saa da no ne wiem hyeɛ nti.",
                "34": "Na ɛbaa sɛ Teankum wiaa ne ho bɔkɔɔ kɔɔ ɔhene no ntomadan mu, na ɔde pea wɔ ɔhene no akoma mu; na ɔkumm ɔhene no ntɛm ara na wanyane n’asomfoɔ no.",
                "35": "Na ɔwiaa ne ho bɔkɔɔ san kɔɔ ɔno ara ne nsraban mu, na hwɛ, na ne marima no adeda, na ɔnyanee wɔn kaa deɛ wayɛ nyina ara kyerɛɛ wɔn.",
                "36": "Na ɔmaa n’asraafoɔ no yɛɛ ahoboa twɛnn, sɛ sɛ Lamanfoɔ no nyane a ebia na wɔaba wɔn so.",
                "37": "Na sei na atɛmmuafoɔ no ahennie wɔ Nifae nkurɔfoɔ no so afe a ɛtɔ so aduonu num baa awieɛ; na sei nso na Amalikaea nna baa awieɛ."
            },
            "52": {
                "1": "Na afei, ɛbaa sɛ atɛmmuafoɔ no ahennie wɔ Nifae nkurɔfoɔ no so afe a ɛtɔ so aduonu nsia no mu no, hwɛ, mmerɛ a Lamanfoɔ no nyanee bosome a ɛdi kan no anɔpa no hwɛ, wɔhunu sɛ Amalikaea awu da ɔno ara ne ntomadan mu, na wɔhunu nso sɛ, Teankum ayɛ ahoboa sɛ ɔne wɔn rebɛko saa da no.",
                "2": "Na afei, mmerɛ a Lamanfoɔ no hunu saa no, wɔn akoma tuui; na wɔgyaee nhyehyɛeɛ a na wɔayɛ sɛ wɔrebɛbɔ nsra akɔ asaase a ɛwɔ atifi afa mu hɔ no, na wɔne wɔn asraafoɔ no nyina ara sann wɔn akyiri baa Mulɛk kuropɔn no mu, na wɔkɔsiee wɔ baabi a wɔbɔ wɔn ho ban no.",
                "3": "Na ɛbaa sɛ wɔsii Amalikaea nuabarima no hene wɔ nkurɔfoɔ no so; na na ne din de Amoron; ne saa nti no wɔfrɛɛ no ɔhene Amoron, ɔhene Amalikaea nuabarima, na wɔmaa no dii adeɛ hyɛɛ no anan mu.",
                "4": "Na ɛbaa sɛ ɔhyɛɛ ne nkurɔfoɔ no sɛ wɔnhwɛ nkuropɔn no a wɔhwiee mogya de gyeeɛ no so yie; ɛfiri sɛ wɔamfa kuropɔn biara a wɔanhwere mogya pii wɔ hɔ no.",
                "5": "Na afei, Teankum hunu sɛ Lamanfoɔ no awe ataa so sɛ wɔremma kwan mma saa nkuropɔn a wɔagyeɛ no mfiri wɔn nsa no; na afei nso ɔhwɛ sɛdeɛ wɔn dodoɔ dɔɔ so fa no a, Teankum hunu sɛ mfasoɔ biara nni so sɛ ɔbɛyɛ n’adwene sɛ ɔne wɔn bɛkɔ akɔko wɔ wɔn abankɛseɛ no mu.",
                "6": "Na mmom ɔmaa ne marima no bɔɔ aporɔ sɛdeɛ wɔreyɛ ahoboa akɔko no; aane, na nokware nso, na ɔreyɛ ahoboa de abɔ ne ho ban atia wɔn, ɛno nti ɔtoo afasuo twaa nkuropɔn no ho hyiaae na ɔsiesiee baabi a wɔbɛsie.",
                "7": "Na ɛbaa sɛ ɔkɔɔ so ara yɛɛ ahoboa a ɔde bɛkɔ akɔko kɔsi sɛ Moronae somaa marima bebree sɛ wɔmɛka n’asraafoɔ no ho.",
                "8": "Na Moronae nso soma maa wɔkɔka kyerɛɛ no sɛ ɔnsɔ nnɛduafoɔ a ne nsa bɛka wɔn no nyina ara mu yie; na sɛdeɛ Lamanfoɔ no afa wɔn mu dodoɔ no nnɛduafoɔ no, ɔno nso nsɔ Lamanfoɔ no nyina ara mu mfa nhyɛ wɔn a Lamanfoɔ no afa wɔn n’ɛduafoɔ no nyina ara anan mu.",
                "9": "Na ɔsomaa nso maa wɔkɔka kyerɛɛ no sɛ ɔmɔ Dodoɔ asaase no ho ban yie, na ɔnwɛn ɛkwan teatea no a wɔfa so de kɔ asaase a ɛwɔ atifii afa mu hɔ no so yie, anyɛ saa a Lamanfoɔ no nsa bɛka saa asaase no pɔ no amma wɔanya tumi amfa anha wɔn wɔ ɛfa baabiara.",
                "10": "Na Moronae nso soma maa wɔkɔka kyerɛɛ no sɛ ɔpɛ sɛ ɔyɛ nokwarefoɔ na ɔkora asaase no fa hɔ, na ɔnhwehwɛ ɛkwan biara mfa so ntwa Lamanfoɔ no a ɔwɔ asaase no fa a ɛwɔ hɔ no mmaa sɛdeɛ ɔbɛtumi, ama ɛbia na ɔnam naadaa kwan so anaa ɔkwan foforoɔ so asan afa saa nkuropɔn no a wɔagye afiri wɔn nsam no; na ɔmɔ nkuropɔn a atwa wɔn ho ahyia no a Lamanfoɔ no nsa nkaaɛ no nso ho ban na ɔnhwɛ no yie.",
                "11": "Na ɔka kyerɛɛ no nso sɛ, anka mɛba wo nkyɛn, na mmom hwɛ, Lamanfoɔ no aba yɛn so wɔ asaase no a ɛda ɛpo no atɔɛ fa mu hɔ no hyeɛ so; na hwɛ, merekɔ wɔn so, ɛno nti merentumi mma wo hɔ.",
                "12": "Afei, na ɔhene no (Amoron) afiri Sarahɛmla asaase so, na wama ɔhemaa no aso ate ne nuabarima no wuo, na ɔboaboaa marima bebree ano, na ɔsii mu sɛ ɔrekɔ Nifaefoɔ so wɔ ɛpo no a ɛda atɔɛ afam no hyeɛ so.",
                "13": "Na sei na ɔbɔ mmɔden sɛ ɔbɛha Nifaefoɔ no, na watwe wɔn asraafoɔ no mu bi akɔ asaase no fa hɔ, mmerɛ korɔ no ara nso a na wɔahyɛ ne nkurɔfoɔ a w’agya wɔn hɔ no sɛ wɔmfa nkuropɔn a wɔagyeɛ no, ama wɔn nso wɔaha Nifaefoɔ no wɔ ɛhyeɛ no a ɛda ɛpo no apueɛ afa mu hɔ no, na wɔmɔ mmɔden biara a ɔbɛtumi nye wɔn nsaase sɛdeɛ wɔn asraafoɔ no tumi teɛ.",
                "14": "Na sei na ama Nifaefoɔ no bɛgyinaa baabi a ɛmu yɛ hu wɔ atɛmmuafoɔ no ahennie wɔ Nifae nkurɔfoɔ no so wɔ afe aduonu nsia no awieɛ.",
                "15": "Na mmom hwɛ, ɛbaa sɛ atɛmmuafoɔ no ahennie mu afe aduonu nson mu no, na Teankum nam Moronae ano mu asɛm so—ama wate asraafoɔ dɔm sɛ wɔmmɔ asaase no hyeɛ a ɛwɔ anaafoɔ ne atɔɛ afa mu no ho ban, na ɔhyɛɛ aseɛ de n’ani kyerɛɛ Dodoɔ asaase no so, ama waboa Teankum ne ne marima no ama wɔagye ɔne ne nkuropɔn a ɛfirii wɔn nsa no bio—",
                "16": "Na ɛbaa sɛ Teankum nyaa nkra sɛ ɔnkɔto nhyɛ Mulɛk kuropɔn no so, na sɛ ɛbɛyɛ yie mpo a ɔnsan mfa kuropɔn no.",
                "17": "Na ɛbaa sɛ Teankum boaboaa ne ho sɛ ɔrekɔto ahyɛ Mulɛk kuropɔn no so, na ɔne n’asraafoɔ no kɔɔ Lamanfoɔ no so; na mmom ɔhunu sɛ ɔrentumi nnya wɔn so tumi mmerɛ a wɔwɔ wɔn abantenten no mu no; ɛno nti ɔgyae deɛ anka ɔpɛ sɛ ɔyɛ no na ɔsan baa Dodoɔ kuropɔn no mu bio, sɛ ɔrebɛtwɛn Moronae mmaɛ, na ama wanya nkurɔfoɔ no bi aka n’asraafoɔ no ho.",
                "18": "Na ɛbaa sɛ Moronae ne n’asraafoɔ no bɛduruu Dodoɔ asaase no so, wɔ atɛmmuafoɔ ahennie wɔ Nifae nkurɔfoɔ no so, ɛrekɔ afe aduonu nson no awieɛ mu.",
                "19": "Na mfie aduonu nwɔtwe no mfitiaseɛ no, Moronae ne Teankum ne n’asraafoɔ no asahene mpanimfoɔ no mu bebree tuu ɔko ho agyinatufoɔ—deɛ wɔbɛyɛ ama Lamanfoɔ no apue ne wɔn abɛko; anaa deɛ ɛbɛtwetwe wɔn ama wɔafiri wɔn ahoɔdenbea hɔ apue, ama wɔatumi adi wɔn so nkunim na wɔagye Mulɛk kuropɔn no bio.",
                "20": "Na ɛbaa sɛ wɔtuu abɔfoɔ maa wɔkɔɔ Lamanfoɔ no asraafoɔ no a wɔbɔ Mulɛk kuropɔn no ho ban no panin a ɔdi wɔn anim a ne din de Yakob no hɔ, kɔsee no sɛ, wɔpɛ sɛ ɔne n’asraafoɔ no hyia wɔn wɔ asaase petee a ɛda nkuropɔn no mmienu ntam no so. Mmom hwɛ, Yakob a ɔyɛ Soramni no ampɛ sɛ wɔne n’asraafoɔ no hyia wɔn wɔ asaase petee no so.",
                "21": "Na ɛbaa sɛ Moronae anya anidasoɔ biara sɛ ɔbɛhyia wɔn baabi a wɔn nyina ara ahoɔden bɛyɛ pɛ, ɛno nti ɔfaa adwene bi a ɔbɛtumi de adaadaa Lamanfoɔ no ama wɔn afiri wɔn ahoɔdenbea hɔ.",
                "22": "Ɛno nti ɔsee Teankum sɛ ɔmfa marima kakraabi nsi mu nkɔ baabi a ɛbɛn mpoano no; na Moronae ne n’asraafoɔ sii mu anadwo wɔ ɛserɛ no so wɔ Mulɛk kuropɔn no atɔɛ afa mu; na ɛyɛɛ saa no a adeɛ kyeeɛ no, mmerɛ a Lamanfoɔ no awɛnfoɔ no hunu Teankum no, wɔtuu mmirika kɔbɔɔ Yakob, wɔn kandifoɔ no amaneɛ.",
                "23": "Na ɛbaa sɛ Lamanfoɔ asraafoɔ no sii mu sɛ wɔreba Teankum so, na wɔsusuu sɛ wɔnnɔɔso nti wɔbɛdi Teankum so nkunim. Na mmerɛ a Teankum hunu sɛ Lamanfoɔ asraafoɔ no reba no so no ɔhyɛɛ aseɛ sɛ ɔresan n’akyiri akɔ mpoano atifi afa mu.",
                "24": "Na ɛbaa sɛ mmerɛ a Lamanfoɔ no hunu sɛ wasan n’akyiri redwane no, wɔnyaa akokoɔduro na wɔtii wɔn ahoɔden so. Na mmerɛ a Teankum retwe Lamanfoɔ a wɔrepamo wɔn kwa no rekɔ no, hwɛ, Moronae maa n’asraafoɔ no a wɔka ne ho no mu bi sɛ wɔnkɔ kuropɔn no mu, na wɔnkɔ fa.",
                "25": "Na wɔyɛɛ saa ara, na wɔkumkum wɔn a wɔgyaa wɔn akyire sɛ wɔnbɔ kuropɔn no ho ban no nyina ara, aane, wɔn a na wɔmpɛ sɛ wɔgyae wɔn akodeɛ mu no nyina ara.",
                "26": "Na sei na Moronae de n’asraafoɔ no mu bi yɛ de gyee Mulɛk kuropɔn no, saa mmerɛ no na ɔno nso ne nkaeɛ no asi mu sɛ wɔrekɔhyia Lamanfoɔ no a wɔrepamo Teankum no, sɛ ebia na wɔasan wɔn akyiri sɛ wɔreba.",
                "27": "Na ɛbaa sɛ Lamanfoɔ no tii Teankum kɔsii sɛ wɔbɛn Dodoɔ kuropɔn no, na Lihae ne n’asraafoɔ kakraabi a wɔgyaa wɔn hɔ sɛ wɔnbɔ Dodoɔ kuropɔn no ho ban hyiaa wɔn kwan.",
                "28": "Na afei hwɛ, mmerɛ a Lamanfoɔ asahene mpanimfoɔ no hunu sɛ Lihae ne n’asraafoɔ no reba wɔn so no, wɔbɔɔ bum dwanee wɔ basabasa mu sɛ anyɛ a ebia na sɛ Lihae bɛto wɔn a, wɔn nsa nka Mulɛk kuropɔn no; ɛfiri sɛ na wɔanante dodo nti wɔaberɛberɛ, ɛna na Lihae marima no deɛ wɔmmera.",
                "29": "Afei na Lamanfoɔ no nnim sɛ Moronae ne n’asraafoɔ no akɔdi wɔn akyiri; na deɛ na wɔsuro ara ne Lihae ne ne marima no.",
                "30": "Afei Lihae deɛ na ɔmpɛ sɛ ɔbɛsan wɔn ho ara akɔsi sɛ wɔbɛhyia Moronae ne n’asraafoɔ.",
                "31": "Na ɛbaa sɛ Nifaefoɔ no twaa wɔn ho hyiaae ansaa na Lamanfoɔ no resan wɔn akyiri koraa, Moronae ne ne marima wɔ ɛfa, na Lihae marima nso wɔ ɛfa, na wɔn nyina ara nso mmerɛe na wɔn ho yɛ den nso yie; na mmom na Lamanfoɔ no deɛ wɔaberɛberɛ ɛfiri sɛ na wɔanante atwa ɛkwan tenten.",
                "32": "Na Moronae see ne marima no sɛ wɔne wɔn nkɔko nkɔsi sɛ wɔbɛgyae wɔn akodeɛ mu agu hɔ.",
                "33": "Na ɛbaa sɛ Yakob, wɔn kandifoɔ no a ɔyɛ Soramni nso no, na ɛnam sɛ obiara ntumi nni ne honhom so nkonim nti, ɔde abufuo ne Lamanfoɔ no kɔɔ sɛ wɔne Moronae rekɔko.",
                "34": "Ɛnam sɛ Moronae wɔ wɔn kwan a na ɔnam so no so bi no nti, Yakob nyaa adwene sɛ ɔbɛkumkum wɔn na wafa wɔn mu akɔ Mulɛk kuropɔn no mu. Na mmom hwɛ na Moronae ne ne marima no wɔ ahoɔden yie; ɛno nti wɔamma Lamanfoɔ no kwan.",
                "35": "Na ɛbaa sɛ afa ne afa no de abufuo a ano yɛ hyeɛ kooe, na afa mmienu no nyina ara nnipa wuwuui; aane; na Moronae piraae na wɔkumm Yokob.",
                "36": "Na Lihae ne ne marima ahoɔdenfoɔ no de abufuhyeɛ dii wɔn akyiri, maa Lamanfoɔ no a wɔdi akyire no gyae wɔn akodeɛ mu; na wɔn a wɔkaae no ani yɛɛ wɔn totɔtotɔ no nti na wɔnhunu baabi a wɔnkɔ anaa sɛ wɔmfa mɔ.",
                "37": "Afei Moronae hunuu sɛ wɔn ani ayɛ wɔn totɔtotɔ no, ɔsee wɔn sɛ: Sɛ mode mo akodeɛ bɛma yɛn a, hwɛ yɛbɛgyae mo mogya a reka gu no.",
                "38": "Na ɛbaa sɛ mmerɛ a Lamanfoɔ no tee saa nsɛm no, wɔn asahene mpanimfoɔ no a wɔnkumm wɔn no nyina ara baae bɛtotoo wɔn akodeɛ guu Moronae nan ase, na wɔsee wɔn marima no nso sɛ wɔnyɛ saa ara.",
                "39": "Na mmom hwɛ, wɔn mu dodoɔ no anyɛ saa; na wɔn a wɔampɛ sɛ wɔde wɔn akodeɛ ma no, wɔfaa wɔn kyekyeree wɔn, na wɔgyee wɔn akodeɛ firii wɔn nsa mu, na wɔhyɛɛ wɔn sɛ wɔne wɔn nuanom nsi mu nkɔ Dodoɔ asaase no so.",
                "40": "Na afei wɔn a wɔfaa wɔn nnɛduafoɔ no dɔɔso koraa kyɛn wɔn a wɔkumkum wɔn no, aane, wɔdɔɔso koraa kyɛn wɔn a wɔkumkum wɔn wɔ afa no nyina ara."
            },
            "53": {
                "1": "Na ɛbaa sɛ wɔfaa aweɛnfoɔ maa wɔn hwɛɛ Lamanfoɔ nnɛduafoɔ no so, na wɔhyɛɛ wɔn sɛ wɔnkɔ nkɔsie wɔn awufoɔ, aane, ne Nifaefoɔ no nso a wɔkumkum wɔn no awufoɔ; na Moronae faa marima sɛ wɔnwɛn wɔn mmerɛ a wɔreyɛ wɔn adwuma no.",
                "2": "Na Moronae ne Lihae kɔɔ Mulɛk kuropɔn no mu, na wɔkɔ faa kuropɔn no de maa Lihae. Afei hwɛ, saa Lihae yi na ɔyɛ ɔbarima bi a ɔne Moronae akɔ n’ako no mu dodoɔ; na ɔyɛ ɔbarima bi a ɔte sɛ Moronae pɛpɛɛpɛ; na wɔn mu biara anigyeɛ sɛ ne yɔnko te nkwa mu; aane, na obiara dɔ ne yɔnko yie, na Nifae nkurɔfoɔ no nso dɔ wɔn yie.",
                "3": "Na ɛbaa sɛ mmerɛ a Lamanfoɔ no wiee wɔn awufoɔ no sie no, ɛne Nifaefoɔ nso no, wɔmaa wɔn sann wɔn akyiri bɔɔ nsra kɔɔ Dodoɔ asaase no so; na Moronae ka kyerɛɛ Teankum sɛ ɔma wɔnhyɛ aseɛ nyɛ adwuma na wɔntu amena ntwa asaase no ho, anaa sɛ Dodoɔ asaase no ho nhyia.",
                "4": "Na ɔmaa wɔgyee ɛban a wɔde nnua ayɛ a ne tentene bɛka kokoso sisii amena no akyiri; na wɔsesaa nɛteɛ firii amena no mu de sum ɛban a wɔde nnua ayɛ a ne tentene bɛka kokoɔso no; na saa adwuma yi na wɔmaa Lamanfoɔ no yɛeɛ ara kɔsii sɛ wɔde nnua afasuo a emu yɛ den ne nnɛteɛ too afasuo a ɛware yie twaa Dodoɔ kuropɔn no ho hyiaae.",
                "5": "Na saa kuropɔn yi bɛyɛɛ ahoɔdenbea kora wɔn ho yie akyire yi; na saa kuropɔn yi mu na wɔwɛn Lamanfoɔ nnɛduafoɔ no; aane, wɔ ɔfasuo a wɔn ankasa de wɔn nsa asie mpo. Afei na ɛsɛ sɛ Moronae ma Lamanfoɔ no yɛ adwuma, ɛfiri sɛ na ɛyɛ adwuma a ɛyɛ mmerɛ koraa ma wɔn a wɔwɛn wɔn no; na ɔpɛɛ sɛ ne nsa ka n’asraafoɔ no nyina ara wɔ mmerɛ biara a ɔpɛ sɛ ɔtohyɛ Lamanfoɔ no so no.",
                "6": "Na ɛbaa sɛ Moronae dii nkonim wɔ Lamanfoɔ asraafoɔ dɔm kɛseɛ no mu baako so, na ne nsa aka Mulɛk kuropɔn no a na ɛyɛ baabi a Lamanfoɔ no sie no mu kɛseɛ koro wɔ Nifaefoɔ asaase so; na sei nso na ɔsii ahoɔdenbea ne nnɛduafoɔ bɛsie.",
                "7": "Na ɛbaa sɛ wanyɛ adwene sɛ ɔne Lamanfoɔ no bɛko bio wɔ saa afe no mu, na mmom ɔmaa ne marima no boaboaa wɔn ho a ɔde bɛkɔ ako, aane, na wɔmaa wɔyɛɛ abantenten a wɔde bɛwɛn wɔn ho afiri Lamanfoɔ no nsa mu, aane, na wɔyii wɔn maa ne wɔn mma nso firii ɛkɔm ne amanehunu mu na ɔmaa wɔn asraafoɔ no nso aduane.",
                "8": "Na afei ɛbaa sɛ, mmerɛ a Moronae nni hɔ no, Nifaefoɔ no mu bi kɔbɔɔ ɛpɔ wɔ esum ase maa ɛde atuateɛ baa wɔn mu, na yei maa Lamanfoɔ no nyaa Nifaefoɔ no ho kwan maa wɔn nsa daa wɔn so, aane, ɔyɛe saa ara maa wɔgyee wɔn nkuropɔn no mu bebree wɔ saa asaase no anaafoɔ afa mu a ɛrekɔ ɛpo no atɔɛ afa mu no.",
                "9": "Na ɛnam amumuyɛ a na ɛwɔ wɔn mu no nti, aane, ɛnam atuateɛ ne esum ase pɔ a ɛwɔ wɔn mu no nti wɔde wɔn ho kɔhyɛɛ tebea a ɛyɛ hu yie mu.",
                "10": "Na afei hwɛ, mewɔ biribi ka fa Amon nkurɔfoɔ no a mfitiaseɛ no na wɔyɛ Lamanfoɔ no ho; na mmom ɛnam Amom ne ne nuanom nti; anaa sɛ ɛnam Onyankopɔn asɛm no tumi so nti wɔasakyera aba Awurade hɔ; na wɔde wɔn baa Sarahɛmla asaase so, na Nifaefoɔ abɔ wɔn ho ban fiti saa mmerɛ no bɛsi nnɛ.",
                "11": "Na ɛnam wɔn nse a wɔdiiɛ no nti wɔntumi mfa akodeɛ ne wɔn nuanom nkɔko; ɛfiri sɛ wɔadi nse sɛ wɔrenka mogya ngu bio; na sɛdeɛ wɔn nseɛ no teɛ no anka wɔbɛyera; aane, anka wɔbɛma wɔn ho kwan ama wɔahunu amane wɔ wɔn nuanom nsa mu, sɛ ɛnyɛ Amon ne ne nuanom ahummɔborɔ ne ɔdɔ kɛseɛ a wɔnya maa wɔn no.",
                "12": "Na yei ho nti na wɔde wɔn baa Sarahɛmla asaase no so; na ɛfiri hɔ no, Nifaefoɔ na abɔ wɔn ho ban.",
                "13": "Na ɛbaa sɛ mmerɛ a wɔhunu deɛ ɛyɛ hu, ne amanehunu dodoɔ ne ahohiahia a Nifaefoɔ rehunu maa wɔn no, wɔn werɛ hooe na wɔpɛɛ sɛ wɔfa akodeɛ de bɔ wɔn man no ho ban.",
                "14": "Na hwɛ, mmerɛ a wɔyɛɛ sɛ wɔrefa wɔn akodeɛ no ara pɛ na Hɛlaman ne ne nuanom baaɛ ne wɔn bɛkasaae maa wɔnyaa adwensesa, anyɛ saa anka wɔrebɛbu nse a wɔdiiɛ no so.",
                "15": "Na Hɛlaman suro sɛ wɔyɛ saa a ɛbia na wɔn ahwere wɔn akra; ɛno nti wɔsee wɔn a wɔfaa saa apam no sɛ wɔnhwɛ ma wɔn nuanom mfa wɔn amanehunu mu wɔ saa tebea huhu yi mu wɔ saa mmerɛ yi mu.",
                "16": "Mmom hwɛ, ɛbaa sɛ wɔnyaa mmammarima bebree, a wɔn deɛ na wɔn mfaa apam sɛ wɔremfa wɔn akodeɛ nko ntia wɔn atamfo mfa mmɔ wɔn ho ban; ɛno nti wɔn mu dodoɔ a wɔtumi fa akodeɛ no boaa wɔn ano hyiaa mu saa mmrɛ yi, na wɔfrɛɛ wɔn ho Nifaefoɔ.",
                "17": "Na wɔfaa apam sɛ wɔbɛko de apɛ Nifaefoɔ fawohodie, aane, sɛ wɔde wɔn nkwa bɛto hɔ de abɔ asaase no ho ban, aane, na wɔafa apam mpo sɛ wɔrennyae wɔn fawohodie mu ara da na mmom wɔbɛko wɔ ɛkwan biara so de abɔ Nifaefoɔ ne wɔn ankasa nso wɔn ho ban afiri nkoasom mu.",
                "18": "Afei hwɛ, na saa mmeranteɛ a wɔwɔ hɔ no dodoɔ yɛ mpem mmienu, na wɔfaa saa apam yi na wɔfaa wɔn akodeɛ sɛ wɔde bɛbɔ wɔn man ho ban.",
                "19": "Na afei hwɛ, sɛdeɛ wɔannyɛ adesoa amma Nifaefoɔ no nkanee no, wɔbɛyɛɛ moa kɛseɛ wɔ saa mmerɛ yi nso; na wɔfaa wɔn akodeɛ, na wɔsee Hɛlaman sɛ ɔnyɛ wɔn kandifoɔ.",
                "20": "Na wɔn nyina ara yɛ mmeranteɛ, na wɔwɔ akokoɔduro wɔ nkuranhyɛ mu, ne ahoɔden mu, ne adwumaden ho; na mmom hwɛ, ɛnnyɛ ne nyina ara nie—na wɔyɛ marima a wɔdi nokware mmerɛ nyina ara wɔ biribiara a wɔde ahyɛ wɔn nsa ho.",
                "21": "Aane, na wɔyɛ marima a nokware die ahyɛ wɔn ma na wɔdwoɔ, ɛfiri sɛ wɔakyerɛkyerɛ wɔn sɛ wɔni Onyankopɔn mmaransɛm so na wɔnante teneneeɛ mu wɔ n’anim.",
                "22": "Na afei ɛbaa sɛ Hɛlaman dii n’asraafoɔ mmeranteɛ mpem mmienu no anim, sɛ wɔrekɔboa nkurɔfoɔ a wɔwɔ asaase no hyeɛ a ɛwɔ ɛpo no anaafoɔ de rekɔ n’atɔɛ so no.",
                "23": "Na sei na atɛmmuafoɔ no ahennie wɔ Nifaefoɔ so no afe a ɛtɔso aduonu nwɔtwe no baa awieɛ."
            },
            "54": {
                "1": "Na afei ɛbaa sɛ atɛmmuafoɔ no afe a ɛtɔ so aduonu nkron no mfitiaseɛ no, na Amoron soma maa wɔkɔɔ Moronae hɔ kɔsee no sɛ, ɔpɛ sɛ ɔde ne nnɛduafoɔ no bɛsesa ne deɛ.",
                "2": "Na ɛbaa sɛ Moronae nyaa atenka maa n’ani bɛgye yie wɔ saa abisadeɛ yi ho, ɛfiri sɛ ɔpɛ sɛ nnuane a ɔde ma Lamanfoɔ nnɛduafoɔ no, ɔde ma ɔno ara ne nkurɔfoɔ; na ɔpɛ nso sɛ ne nsa ka ɔno ara ne nkurɔfoɔ ma wɔbɛka ho ma n’asraafoɔ no mmɔdenmɔ kɔ soro.",
                "3": "Afei na Lamanfoɔ no afa maa ne nkwadaa bebree, na na ɔbaa anaa akwadaa baako mpo nni Moronae nnɛduafoɔ no mu, anaa nnɛduafoɔ a Moronae afa wɔn no mu; ɛno nti Moronae hwehwɛɛ nyansakwan bi a ɔbɛfa so de agye Nifaefoɔ nnɛduafoɔ no bebree sɛdeɛ ɔbɛtumi afiri Lamanfoɔ no hɔ.",
                "4": "Ɛno nti ɔtwerɛɛe krataa de somaa Amoron asomfoɔ no, ɔno korɔ no ara nso na ɔde krataa berɛɛ Moronae no. Afei yei ne nsɛm a ɔtwerɛɛe de kɔmaa Amoron, kaasɛ:",
                "5": "Hwɛ, Amoron, matwerɛ biribi a ɛfa ɛko yi a woreko tia me nkurɔfoɔ yi ho ama wo, anaa sɛdeɛ wo nua barima ako atia wɔn no, na wo nso wawe ataa so sɛ wobɛtoa so wɔ ne wuo akyiri yi.",
                "6": "Hwɛ, merebɛka biribi a ɛfa Onyankopɔn atɛntenenee ho, ne n’abufuhyeɛ akofena no a ɛsensen wo so no, na gye sɛ wo sakyera na wofa w’asraafoɔ firi ha de wɔn kɔ mo ara ankasa mo nsaase so, anaa sɛ asaase a ɛyɛ anaa sɛ asaase a ɛyɛ no deɛ a ɛyɛ Nifaefoɔ asaase no so.",
                "7": "Aane, mɛka saa nsɛm yi akyerɛ wo sɛ wobɛtumi ayɛ aso atie a; aane, mereka saa asamando huhuu no a ɛretwɛn agye awudifoɔ te sɛ wone wo nuabarima nom teɛ no, gye sɛ mosakyera na wotwe wo ho firi awudie no ho, na wone w’asraafoɔ no san kɔ mo ara mo asaase so.",
                "8": "Na ɛnam sɛ mapo saa nneɛma yi pɛn nti, na moako atia Awurade nkurɔfoɔ yi, saa ara na menim sɛ mobɛyɛ bio.",
                "9": "Na afei, hwɛ, yɛayɛ ahoboa sɛ yɛatwɛn mo; aane, gye sɛ wotwe wo ho firi saa botaeɛ no ho, anyɛ saa a, wobɛtwe saa Nyankopɔn no a wapo no no abufuhyeɛ aba wo so, ama wasɛe mo koraa.",
                "10": "Nanso, sɛdeɛ Awurade te aseɛ yi, yɛn asraafoɔ bɛba mo so, gye sɛ motwe mo ho, anyɛ saa a ɛrenkyɛre koraa na wɔde owuo aba mo so, na yɛbɛsan afa yɛn nkuropɔn ne yɛn nsaase; aane, na yɛbɛkɔso asom yɛn som na yɛayɛ deɛ ɛfa Onyankopɔn ho.",
                "11": "Na hwɛ, ɛyɛ me sɛ meka saa nsɛm yi kyerɛ wo a ɛfa nneɛma yi a ɛyɛ kwa no ho; anaa sɛ, ɛyɛ me sɛ wo yɛ asamando ba; ɛno nti mede me krataa yi bɛba awieɛ aka akyerɛ wo sɛ meremfa me nnɛduafoɔ nsesa wo nnɛduafoɔ, gye sɛ mopene so sɛ mode ɔbarima ne ne yere ne ne mma bɛsesa dɛduani baako, na sɛ mobɛdi saa nhyehyɛeɛ yi so deɛ a, ɛneɛ mɛdi nsesa.",
                "12": "Na hwɛ, sɛ moannyɛ yei a, mene m’asraafoɔ bɛba abɛto ahyɛ mo so; aane, mede akodeɛ bɛma me maa ne me mma, na mɛba abɛto ahyɛ wo so, na medi mo akyiri mpo akɔ mo ara ankasa mo asaase so, deɛ ɛyɛ mo agyapadeɛ asaase a ɛdi kan no; aane, na mogya bɛhyɛ mogya anan mu, aane, nkwa bɛhyɛ nkwa ananmu; na mene mobɛko ara akɔsi sɛ wɔbɛsɛe mo afiri asaase ani so.",
                "13": "Hwɛ, mewɔ m’abufuo mu, na me nkurɔfoɔ no nso saa ara; moahwehwɛ sɛ mobɛkum yɛn, na yɛn deɛ yɛn ho ban nko ara na yɛpɛ sɛ yɛbɔ. Na mmom hwɛ, sɛ mohwehwɛ sɛ mo bɛsɛe yɛn bio a, yɛn nso yɛbɛhwɛ sɛ yɛbɛsɛe mo; aane, yɛbɛhwehwɛ yɛn asaase agye, asaase a ɛyɛ yɛn agyapadeɛ asaase a edikan no.",
                "14": "Afei mede me krataa no aba awieɛ. Me ne Moronae; meyɛ Nifae nkurɔfoɔ no kandini.",
                "15": "Afei ɛbaa sɛ mmerɛ a Amoron nsa kaa krataa yi no, ne bo fuui; na ɔtwerɛɛe krataa foforɔ kɔmaa Moronae, na yei ne nsɛm a ɔtwerɛɛe, kaasɛ:",
                "16": "Me ne Amoron, Lamanfoɔ hene no, me ne Amalikaea no a mo kum no no nua barima. Hwɛ, meretɔ ne mogya so werɛ wɔ mo so, aane, na mene m’asraafoɔ na ɛbɛba mo so, ɛfiri sɛ me nsuro wo ahunahuna no.",
                "17": "Na mo nhwɛ, mo agyanom fom wɔn nuanom, maa wɔde aniɛden gyee wɔn nsa mu amanmuo a na ɛyɛ wɔn dea no.",
                "18": "Na afei hwɛ, sɛ mo de mo akodeɛ bɛgu fam, na mo de mo ho abɛhyɛ wɔn a amanmuo no yɛ wɔn deɛ no ase a, ɛneɛ mɛma me nkurɔfoɔ no no de wɔn akodeɛ no agu fam a wɔne mo nko bio.",
                "19": "Hwɛ, mo ahunahuna mene me nkurɔfoɔ; na mmom hwɛ, yɛnsuro mo ahunahuna no.",
                "20": "Nanso mɛpene so sɛ mene wo bɛsesa nnɛduafoɔ anigyeɛso sɛdeɛ worehwehwɛ no, ama makora m’aduane de ama me marima akofoɔ no; na yɛbɛma ɛko bi so a ɛnniawieɛ, sɛ yɛde Nifaefoɔ bɛhyɛ yɛn tumi ase, anaasɛ yɛbɛhye wɔn ase koraa a ɛnniawieɛ.",
                "21": "Na deɛ ɛfa Nyankopɔn a wo se yɛapo no no, hwɛ, yɛnnim obi a ɔte saa; na mo nso mo nnim obi a ɔte saa, na mmom sɛ obi saa wɔ hɔ a, yɛdeɛ yɛnnim, na mmom yɛgyedi ɔno na ɔbɔɔ yɛne mo nso.",
                "22": "Na sɛ ɛwɔ mu sɛ ɔbonsam ne asamando wɔ hɔ a, hwɛ anka ɔmfa wo nkɔ hɔ ma wo ne me nua barima no a mo kumm no no, a waka sɛ ɔkɔ saa bea no akɔtena hɔ? Na mmom hwɛ saa nneɛma yi nhia.",
                "23": "Me ne Amoron, na meyɛ Soram aseni nso, deɛ mo agyanom hyɛɛ no de no firii Yerusalem baaɛ no.",
                "24": "Na hwɛ seesei, mɛyɛ Lamanni akokoɔdurofoɔ; hwɛ, yɛreko saa ko yi de atɔ wɔn bɔne a wɔde yɛn no so werɛ, na yagye na yakora amanmuo a ɛyɛ wɔn deɛ no; na mede me krataa meretwerɛ akɔma Moronae no ba awieɛ."
            },
            "55": {
                "1": "Afei ɛbaa sɛ mmerɛ a Moronae nsa kaa saa krataa yi no, ne bo fuu yie, ɛfiri sɛ na ɔnim sɛ Amoron nim ne dwirim no ho nimdeɛ yie; aane, na ɔnim sɛ Amoron nim sɛ na ɛnyɛ ne kwan so sɛ ɔko tia Nifae nkurɔfoɔ no.",
                "2": "Na ɔkaa sɛ: Hwɛ, mene Amoron rensesa nnɛduafoɔ gye sɛ ɔtwe ne ho firi ne botaɛ ho sɛdeɛ metwereɛ wɔ me krataa no mu no; na merempene so mma ɔnnya tumi bio mmoro deɛ wanya no so.",
                "3": "Hwɛ, menim baabi a Lamanfoɔ no rewɛn me nkurɔfoɔ no a wɔakyere wɔn nnɛdua no wɔ; na ɛnam sɛ Amoron rennyɛ deɛ metwerɛe wɔ mekrataa no mu no nti, mɛyɛ sɛdeɛ maka no pɛpɛɛpɛ; aane, mɛma owuo aba wɔn mu kɔsi sɛ wɔbɛsrɛ sɛ ɔpɛ asomdwoeɛ.",
                "4": "Na afei ɛbaa mmerɛ a Moronae kaa saa nsɛm yi wieeɛ no, ɔmaa wɔkɔhwehwɛɛ ne marima no mu sɛ ebia na wahunu nipa bi a ɔyɛ Laman aseni no mu bi wɔ wɔn mu.",
                "5": "Na ɛbaa sɛ wɔhunu wɔn mu baako, a ne din de Laman; a na ɔyɛ ɔhene no a Amalikaea kumm no no asomfoɔ no mu baako.",
                "6": "Afei Moronae hyɛɛ sɛ Laman ne no marima no mu kakraa bi na ɛnkɔ awɛnfoɔ no a wɔhwɛ Nifaefoɔ so no hɔ.",
                "7": "Na afei wɔwɛn Nifaefoɔ no wɔ Gid kuropɔn no mu; ɛno nti, Moronae yii Laman na ɔsee ne marima no mu kakraabi sɛ wɔne no nkɔ.",
                "8": "Na anwumerɛ no Laman kɔɔ awɛnfoɔ no a wɔhwɛ Nifaefoɔ so no nkyɛn, na hwɛ ɔhunu sɛ ɔreba no, wɔhoahoaa no; na mmom ɔkakyerɛɛ wɔn sɛ: Mma mo nsuro; monhwɛ, meyɛ Lamanni. Hwɛ, yɛadwane afiri Nifaefoɔ no hɔ, na wɔadeda; na hwɛ yɛafa wɔn bobesa no bi de aba.",
                "9": "Afei mmerɛ a Lamanfoɔ no tee saa nsɛm yi no, wɔde ɛdɛ gyee no, na wɔsee no sɛ: Ma yɛn wo bobesa yi bi na yɛnom; ɛyɛ yɛn anika sɛ wode bobesa kaa wo ho ɛfiri sɛ yɛaberɛberɛ.",
                "10": "Na mmom Laman see wɔn sɛ: Moma yɛmfa bobesa no nsie nkɔsi sɛ yɛne Nifaefoɔ no bɛkɔ akɔko. Nanso saa asɛm yi mpo maa wɔpɛɛ sɛ wɔbɛnom bobesa no.",
                "11": "Na wɔkaa sɛ: Yeaberɛberɛ, ɛno nti ma yɛn bobesa no bi nom, na ɛrenkyɛrɛ na wɔaberɛ yɛn bobesa a ɛbɛma yɛn ahoɔden ama yɛne Nifaefoɔ no akɔko.",
                "12": "Na Laman see wɔn sɛ: Mobɛtumi ayɛ deɛ mo pɛ.",
                "13": "Na ɛbaa sɛ wɔnomm bobesa no yie; na na ɛyɛ wɔn dɛ, ɛno nti wɔnomm no dodo; na na ano yɛ den, ɛnam sɛ wɔhyɛɛ da yɛɛe maa no yɛɛ den.",
                "14": "Na ɛbaa sɛ wɔnomoe, na wɔn anigyeɛ, na nkakrankakra wɔn nyina ara bobroeɛ.",
                "15": "Na afei mmerɛ a Laman ne ne marima no hunu sɛ wɔn nyina ara abobro na wɔadeda hatee no, wɔsan kɔɔ Moronae hɔ na wɔkaa deɛ asie nyina ara kyerɛɛ no.",
                "16": "Afei na yei yɛ Moronae nhyehyɛeɛ. Na na Moronae asiesie ne marima no wɔ akodeɛ mu; na ɔkɔɔ Gid kuropɔn no mu mmerɛ a Lamanfoɔ no adeda hatee na wɔaboboro no, na wɔtoo akodeɛ de maa nnɛduafoɔ no ara maa wɔn nyina ara nyaa akodeɛ;",
                "17": "Aane, wɔmaa maa, no mpo bi, ne wɔn mma no nyina ara nso, ne obiara a ɔbɛtumi de akodeɛ ako na Moronae de akodeɛ yi maa nnɛduafoɔ no nyina ara; na ɔyɛe saa nneɛma yi bɔkɔɔ mu.",
                "18": "Na mmom anka Lamanfoɔ no nyanee a, hwɛ na wɔaboboro na anka Nifaefoɔ no bɛtumi akumkum wɔn.",
                "19": "Na mmom hwɛ, na ɛnnyɛ yei na Moronae rehwehwɛ; n’ani anye awudie anaa mogya kaguo ho, na mmom deɛ na n’ani gye ho ne sɛ ɔbɛgye ne nkurɔfoɔ afiri ɔsɛee mu; na sɛ ɛbɛyɛ a ɔmfa ntɛnkyea mma ne so, yei nti ɔrento nhyɛ Lamanfoɔ no so na ɔrensɛe wɔn wɔ mmerɛ a wɔaboboro.",
                "20": "Mmom wɔanya deɛ ɔrehwehwɛ; ɛfiri sɛ wama Nifaefoɔ nnɛduafoɔ no a wɔwɔ kuropɔn no afasuo no mu akodeɛ, na wama wɔn tumi sɛ wɔde bɛnya ɛfa no a ɛwɔ afasuo no mu no.",
                "21": "Na ɔmaa marima no a wɔka ne ho no tee wɔn ntam kakra firii wɔn nkyɛn, na wɔntwa Lamanfoɔ asraafoɔ no ho nhyia.",
                "22": "Afei hwɛ, wɔyɛɛ saa adeɛ yi anadwo-berɛ, ama sɛ Lamanfoɔ no nyane anɔpa no, wɔhunu sɛ Nifaefoɔ no atwa wɔn ho ahyia wɔ afasuo no akyiri, na wɔn nnɛduafoɔ no nso kutakuta akodeɛ wɔ afasuo no mu.",
                "23": "Na yei maa wɔhunu sɛ Nifaefoɔ no anya tumi wɔ wɔn so; na saa tebea no maa wɔhunu sɛ ɛnnyɛ nyansasɛm sɛ wɔne Nifaefoɔ no bɛko; ɛno nti wɔn sahene mpanimfoɔ no see wɔn sɛ, obiara mfa n’akodeɛ mmerɛ wɔn, na wɔde baae na wɔde guu Nifaefoɔ no nan ase, srɛɛ sɛ wɔnhunu wɔn mmɔbɔ.",
                "24": "Afei, hwɛ, na yei yɛ adeɛ a na Moronae rehwehwɛ. Ɔfaa wɔn ɔko mu nnɛduafoɔ, na wɔfaa wɔn kuropɔn no, na ɔmaa wɔgyaee nnɛduafoɔ a na wɔyɛ Nifaefoɔ no nyina ara ama wɔbɛkaa Moronae asraafoɔ no ho, na yei maa n’asraafoɔ no ahoɔden yɛɛ kɛseɛ.",
                "25": "Na ɛbaa sɛ ɔsee Lamanfoɔ no a wɔakyere wɔn nnɛdua no sɛ wɔnhyɛaseɛ nyɛ adwuma mfa nye ban a ɛwɔ ahoɔden mfa ntwa Gid kuropɔn no ho nhyia.",
                "26": "Na ɛbaa sɛ mmerɛ a ɔgyee Gid kuropɔn no ho ban no, sɛdeɛ ɔrehwehwɛ wieeɛ no, ɔkaa sɛ wɔmfa ne nnɛduafoɔ no nkɔ Dodoɔ kuropɔn no mu, na ɔmaa asraafoɔ a wɔdɔɔso yie bɔɔ saa kuropɔn no ho ban.",
                "27": "Na ɛbaa sɛ Lamanfoɔ no pɔ bɔne a wɔbɔɔɛ no nyina ara amfa wɔn ho, na wɔfaa wɔn nnɛduafoɔ no nyina ara, wɔde wɔn sieɛ na wɔbɔɔ wɔn ho ban, na wɔkoraa nsaase nso a wɔn nsa aka bio no nyina ara yie.",
                "28": "Na ɛbaa sɛ Nifaefoɔ no hyɛɛ aseɛ sɛ wɔredi nkonim bio, na wɔresan agye deɛ ɛsɛ wɔn ne deɛ ɛyɛ wɔn mu biara nkoa deɛ.",
                "29": "Mmerɛ pii na Lamanfoɔ no pɛɛ sɛ wɔtwa wɔn ho hyia anadwo, na yie maa wɔhweree nnɛduafoɔ bebree.",
                "30": "Na mmerɛ pii nso na wɔpɛɛ sɛ wɔma Nifaefoɔ no ma wɔn bobesa nsa no bi, ama wɔde awuduro agu mu anaa wɔama wɔn aboboro na wɔaseɛ wɔn.",
                "31": "Na mmom hwɛ, Nifaefoɔ no anyɛ nyaa wɔ wɔn Awurade Nyankopɔn nkaeɛ ho wɔ wɔn amanehunu mmerɛ yi mu. Wɔn mfidie anyi wɔn da; aane, wɔampɛ sɛ wɔnom wɔn bobesa wɔ mmerɛ a wɔn nni kan mfa bi mma Lamanfoɔ nnɛduafoɔ no mu bi.",
                "32": "Na wɔhwɛe wɔn ho yie ama wɔn mu biara annom awuduro no, ɛfiri sɛ sɛ wɔn bobesa tumi kum Lamanni a saa ara nso na ɛbɛtumi akum Nifaeni nso na sei na wɔyɛ de sɔɔ wɔn nsa a ano yɛ hyeɛ biara hwɛeɛ.",
                "33": "Na afei ɛbaa sɛ ɛho hiaeɛ sɛ Moronae yɛ ahoboa na ɔkɔto hyɛ Morianton kuropɔn no so; na hwɛ, Lamanfoɔ no bɔɔ mmɔden gyee ban de bɔɔ Morianton kuropɔn no ho ara kɔsii sɛ ɛyɛɛ wɔn ahoɔdenbea.",
                "34": "Na mmerɛ biara no, na wɔde asraafoɔ foforɔ ba kuropɔn no mu, ne nnuane foforɔ a wɔde sie hia da nso.",
                "35": "Na sei na atɛmmuafoɔ no ahennie no mfie a ɛtɔ so aduonu nkron wɔ Nifaefoɔ so no baa awieɛ."
            },
            "56": {
                "1": "Na afei ɛbaa sɛ atɛmmuafoɔ no ahennie mu afe a ɛtɔ so aduasa mfitiaseɛ no mu no, bosome a edi kan no da a ɛtɔ so mmienu mu no, Moronae nsa kaa krataa firii Hɛlaman hɔ a ɛfa nkurɔfoɔ a wɔwɔ saa asaase ne fa hɔ no ho.",
                "2": "Na yei ne nsɛm a ɔtwereɛ: Me nua barima Moronae a medɔ wo mapa, wɔ Awurade mu ne yɛn ako ahohiahia mu; me nua barima dɔfoɔ, mewɔ biribi ka kyerɛ wo fa yɛn akosɛm a ɛwɔ asaase yi fa ha ho.",
                "3": "Hwɛ, nkurɔfoɔ no a Amon de wɔn firii Nifae asaase so baae no mmamarima mu mpem mmienu—afei wahunu sɛ yeinom yɛ Laman a, na ɔyɛ yɛn agya Lihae babarima panin no asefoɔ;",
                "4": "Afei ɛnhia sɛ mɛkyerɛkyerɛ wo deɛ ɛfa wɔn amamerɛ anaa sɛdeɛ wɔn nyenni mu akyerɛ wo, ɛfiri sɛ wonim deɛ ɛfa saa nneɛma yi nyina ara ho.",
                "5": "Ɛno nti deɛ mereka akyerɛ wo ara ne sɛ, saa mmeranteɛ mpem mmienu yi afa wɔn akodeɛ, na wɔpɛ sɛ meyɛ wɔn kandifoɔ, na yɛaba sɛ yɛrebɛbɔ yɛn man ho ban.",
                "6": "Na afei wo nso wonim deɛ ɛfa apam a wɔn agyanom faaɛ no, sɛ wɔremfa wɔn akodeɛ ne wɔn nuanom renko mfa nhwie mogya ngu.",
                "7": "Na mmom mfie aduonu nsia mu, mmerɛ a wɔhunu yɛn amanehunu ne yɛn ahohiahia a yɛwɔ ma wɔn no, anka wɔrebɛtwa apam a wɔafa no mu na wɔafa wɔn akodeɛ de ako ama yɛn.",
                "8": "Na mmom mampene amma wɔantwa apam a wɔafa no mu, na mesusuu sɛ Onyankopɔn bɛhyɛ yɛn den ara ama yɛrenhunu amane bio, ɛfiri sɛ wɔadi nse a wɔdiiɛ no so.",
                "9": "Mmom hwɛ, yei ne adeɛ baako a ɛbɛma yɛn ɛdɛ yie. Na hwɛ; mfie aduonu nsia no mu na me, Hɛlaman, medii saa mmeranteɛ mpem mmienu yi anim kɔɔ Yuda kuropɔn no mu sɛ yɛrekɔboa Antipus a wayi no sɛ yɛn kandifoɔ wɔ nkurɔfoɔ a wɔwɔ asaase no fa hɔ no.",
                "10": "Na mede me mmammarima mpem mmienu no (na wɔfata sɛ wɔfrɛ wɔn mmammarima) kaa Antipus asraafoɔ no ho, na saa ahoɔden a Antipus nyaaɛ yi maa n’anigyee yie; na hwɛ, na n’asraafoɔ no so ate yie ɛfiri sɛ Lamanfoɔ no asraafoɔ no akumkum wɔn marima no mu bebree, na ɛwɔ sɛ yɛdi suu kɛseɛ wɔ yei ho.",
                "11": "Nanso ɛwɔ sɛ yɛkyekyere yɛn werɛ wɔ saa adeɛ yi ho sɛ wɔawu ama wɔn man ne wɔn Nyankopɔn, aane, na wɔn anigyeɛ.",
                "12": "Na Lamanfoɔ no nso afa wɔn mu bebree nnɛduafoɔ na wɔn nyina ara yɛ asraafoɔ asahene mpanimfoɔ, ɛfiri sɛ wɔn mu biara nni hɔ a wɔankum wɔn. Na yɛsusu sɛ sɛ wɔnkumkumm wɔn a na ɛneɛ wɔwɔ Nifaefoɔ asaase so saa mmerɛ yi.",
                "13": "Na afei saa nkuropɔn yi na Lamanfoɔ no aka yɛn marima akokoɔdurofoɔ mogya agu de agye.",
                "14": "Mantae asaase, anaa sɛ Mantae kuropɔn, ne Seesrom kuropɔn, ne Kumenae kuropɔn, ne Antiparu kuropɔn.",
                "15": "Na yeinom ne nkuropɔn a mmerɛ a me baa Yuda kuropɔn no mu no, na akɔdi wɔn nsa mu, na mehunu Antipus ne ne marima sɛ wɔreyɛ adwuma anibereɛ so abɔ kuropɔn no ho ban.",
                "16": "Aane, na wɔn honamdua ne honhom nyina ara aberɛ, ɛfiri sɛ na wɔako akokoɔduro so da muu no nyina ara a na wɔayɛ adwuma anadwo no nyina ara de rebɔ wɔn nkuropɔn no ho ban; na sei na wɔhunu amane ahodoɔ nyina ara bi.",
                "17": "Na afei na wɔawe ataaso sɛ wɔbɛdi nkonim wɔ saa bea yi so anaa sɛ wɔbɛwu; ɛno nti wobɛhunu sɛ asraafoɔ kakra yi a mede wɔn kaa me ho baaɛ no, aane, me mmeranteɛ no, maa wɔn anidasoɔ kɛseɛ ne ɛdɛ pii.",
                "18": "Na afei ɛbaa sɛ mmerɛ a Lamanfoɔ no hunu sɛ Antipus anya ahoɔden kɛseɛ aka n’asraafoɔ ho no, Amoron hyɛɛ wɔn sɛ mma wɔnko ntia Yuda kuropɔn no, anaa yɛn nso yɛn ne wɔn mmɛko.",
                "19": "Na sei na Awurade yɛ de domm yɛn; na sɛ anka wɔbaa yɛn so mmerɛ a na yɛayɛ mmerɛ no a, anka anhwɛ a na wɔasɛe yɛn asraafoɔ kakra no; mmom sei na wɔde bɔɔ yɛn ho ban.",
                "20": "Amoron hyɛɛ wɔn sɛ wɔnkora saa nkuropɔn no a wɔn nsa aka no. Na sei na afe aduonu nsia no baa awieɛ. Na afe aduonu nson no mfitiaseɛ mu no, yɛasiesie yɛn kuropɔn no ne yɛn ho sɛ yɛbɛbɔ ho ban.",
                "21": "Na afei na yɛpɛ sɛ Lamanfoɔ no ba yɛn so; ɛfiri sɛ na yɛn mpɛ sɛ yɛbɛkɔ wɔn so wɔ wɔn ahoɔdenbea hɔ.",
                "22": "Na ɛbaa sɛ yɛmaa akwansrafoɔ sɛ wɔnkɔ tetɛ bea a atwa yɛn ho ahyia no nhwɛ deɛ Lamanfoɔ no reyɛ, ama wɔansan yɛn ho anadwo mu anaa sɛ adekyeɛ mu anto anhyɛ yɛn nkuropɔn nkaaɛ a ɛwɔ atifi afa mu no so.",
                "23": "Ɛfiri sɛ yɛnim sɛ saa nkuropɔn no mu no, na wɔnni ahoɔden sɛ wɔbɛtumi ne wɔn adi asie; ɛno nti na yɛpɛ sɛ, sɛ wɔbɛsan yɛn ho a, na yɛato ahyɛ wɔn so wɔ wɔn akyiri, na yɛne wɔn ako fiti akyire saa mmerɛ no nso mu a, na ebinom nso ahyia wɔn wɔ wɔn anim. Yɛsusuu sɛ yɛbɛtumi adi wɔn so, na mmom hwɛ, deɛ na yɛrehwehwɛ no amma mu.",
                "24": "Wɔn ampɛsɛ sɛ wɔde wɔn asraafoɔ nyina ara bɛsan yɛn ho, ɛna wɔn mpɛsɛ wɔde wɔn mu bi bɛsan yɛn ho, anyɛ a na wɔn ahoɔden so akɔte ama wɔadi nkoguo.",
                "25": "Ɛna wɔsuro koraa sɛ wɔbɛkɔ akɔto ahyɛ Sarahɛmla kuropɔn no so; saa nso na wɔnpɛsɛ wɔbɛtware asubɔntene Sidon wɔ n’atifi de akɔ Nifaeha kuropɔn no mu.",
                "26": "Na sei nti, wɔne wɔn asraafoɔ no we taa so sɛ wɔbɛkora nkuropɔn no a wɔn nsa aka no.",
                "27": "Na afei ɛbaa sɛ afe no bosome mmienu mu no, wɔde nnuane bebree firii saa me mmammarima mpem mmienu no agyanom hɔ brɛɛ yɛn.",
                "28": "Na wɔde marima mpem mmienu nso firii Sarahɛmla asaase so brɛɛ yɛn. Na sei na yɛde marima mpemdu no yɛɛ ahoboa, ne nnuane a yɛde bɛma wɔn ne wɔn yerenom nso ne wɔn mma.",
                "29": "Na Lamanfoɔ no hunu sɛ yɛn asraafoɔ no ase retrɛ da biara no, na wɔbrɛ yɛn nnuane nso ma yɛdi no, ehuu hyɛɛ aseɛ kaa wɔn, na wɔpɛɛ sɛ wɔto hyɛ yɛn so sɛ ɛbɛyɛ yie mpo a anka wɔasi kwan amma yɛn nsa renka nnuane ne asraafoɔ a wɔbɛba abɛboa yɛn no.",
                "30": "Afei mmerɛ a yɛhunu sɛ Lamanfoɔ no ahyɛ aseɛ rehaehae wɔ saa kwan yi so no, yɛpɛɛ sɛ yɛsum afidie de yi wɔn; ɛno nti Antipus hyɛɛ me sɛ memfa me mmeranteɛ no nkɔ kuropɔn a ɛbɛn yɛn no mu, te sɛdeɛ yɛde nnuane rekɔ saa kuropɔn no mu no.",
                "31": "Na ɛwɔ sɛ yɛbɔ nsra Antiparu nkyɛn te sɛdeɛ yɛrekɔ kuropɔn a ɛtoa wɔn deɛ no so, a ɛwɔ mpoano hyeɛ no so.",
                "32": "Na ɛbaa sɛ yɛsii mu bɔɔ nsra kɔɔ yɛn anim, te sɛdeɛ yɛde nnaduane rekɔ saa kuropɔn no mu no.",
                "33": "Na ɛbaa sɛ Antipus nso faa n’asraafoɔ no mu bi bɔɔ nsra sii mu kɔɔe, na wɔgyaa nkaaɛ no sɛ wɔnhwɛ kuropɔn no. Na mmom wɔankɔ, kɔsii sɛ me ne m’asraafoɔ nketewa no sii mu kɔɔɛ, na yɛbɛnn Antiparu kuropɔn no.",
                "34": "Na afei, Antiparu kuropɔn no mu na Lamanfoɔ asraafoɔ a wɔn ho yɛ den yie no wɔ; aane, na wɔdɔɔso yie.",
                "35": "Na ɛbaa sɛ mmerɛ a wɔn akwansrafoɔ no ka kyerɛɛ wɔn no, wɔne wɔn asraafoɔ no baa yɛn so ne yɛn bɛkoe.",
                "36": "Na ɛbaa sɛ yɛdwane firii wɔn anim de faa atifi. Na sei na yɛyɛɛe de twee Lamanfoɔ asraafoɔ no a wɔn ho yɛ den yie no firii hɔ;",
                "37": "Aane, wɔbaa akyiri ara yie maa mmerɛ a wɔhunu sɛ Antipus asraafoɔ no de wɔn ahoɔden repamo wɔn no, wɔammane amfa nifa anaa sɛ bɛnkum, mmom wɔtoaa so kɔɔ tee dii yɛn akyiri; na yɛsusu sɛ, wɔn adwene ne sɛ wɔbɛkum yɛn ansaa na Antipus asan wɔn ho, na sei na wɔpɛɛ sɛ wɔbɛyɛ na yɛn nkurɔfoɔ no antwa wɔn ho anhyia.",
                "38": "Na afei Antipus hunu sɛ yɛwɔ mmusuo mu no, ɔmaa n’asraafoɔ no miaa wɔn nanteɛ mu. Na mmom hwɛ, na ɛyɛ anadwo; ɛno nti wɔansan yɛn ho, ɛna Antipus nso ansan wɔn ho; ɛno nti yɛtenaa yɛn nsraban mu anadwo no nyina ara.",
                "39": "Na ɛbaa sɛ ansa na adeɛ rebɛkye no, na Lamanfoɔ no reti yɛn. Afei na yɛn ahoɔden nnuru sɛ yɛne wɔn pere so, aane, merenhwɛ sɛ me mmeranteɛ no bɛkɔ akɔdi wɔn nsa mu; ɛno nti yɛ toaa yɛn nanteɛ no so, na yɛde faa ɛserɛ no so.",
                "40": "Afei wɔanpɛ sɛ wɔbɛmane afa nifa anaa bɛnkum anyɛ a na wɔatwa wɔn ho ahyia; na me nso mammane amfa nifa anaa sɛ bɛnkum anyɛ a na wɔabɛsan yɛn ho, na yɛntumi nyina wɔn anim ne wɔn anko, na mmom wɔbɛkum yɛn, na sei na yɛyɛɛe de dwanee ɛda muu no nyina ara kɔɔ ɛserɛ no so, kɔsi sɛ mpo ɛsum baaɛ.",
                "41": "Na ɛbaa sɛ adeɛkyeeɛ no, mmerɛ a ɛsum mu tetee no, yɛhunu sɛ Lamanfoɔ no abɛn yɛn, na yɛdwane firii wɔn anim.",
                "42": "Na mmom ɛbaa sɛ wɔanti yɛn ankɔ akyiri na wɔgyinaaɛ; na ɛyɛ bosome a ɛtɔ so nson no da ɛtɔ so mmiɛnsa no anɔpa.",
                "43": "Na afei, sɛ Antipus sann wɔn ho a ɛno deɛ yɛnnim na mmom mesee me mmammarima no sɛ: Hwɛ, yɛnnim na mmom wɔagyina sɛ yɛbɛba ne wɔn abɛko ama wɔde wɔn afidie ayi yɛn;",
                "44": "Ɛno nti ɛdeɛn asɛm na mo wɔ ka, me mmamarima, mo ne wɔn bɛkɔ akɔko anaa?",
                "45": "Na afei me nua dɔfo Moronae, mese wo sɛ, menhunu akokoɔduro kɛseɛ a ɛte sei da, daabi, ebi ni Nifaefoɔ nyina ara mu.",
                "46": "Na sɛdeɛ mefrɛ wɔn me mmammarima daa no (ɛfiri sɛ wɔn nyina ara yɛ meranteɛ) saa ara nso mpo na wɔn nso se me sɛ: Agya, hwɛ yɛn Nyankopɔn ka yɛn ho, na ɔremma kwan ma yɛnni nkoguo; ɛneɛ mo ma yɛnkɔ; yɛnkumkum yɛn nuanom, sɛ wɔanha yɛn a; ɛno nti moma yɛnkɔ, sɛ ɛbɛyɛ a wɔrenni Antipus asraafoɔ no so.",
                "47": "Afei na wɔnkoo da, nanso wɔnsuro owuo; na wɔdwene wɔn agyanom fawohodie ho kyɛn wɔn nkwa; aane, wɔn nanom akyerɛkyerɛ wɔn sɛ sɛ wɔnya gyedie a Onyankopɔn bɛgye wɔn.",
                "48": "Na wɔtoaa so kaa wɔn nanom nsɛm, kaa sɛ: Yɛnnye akyinnye sɛ yɛn na nom nim no.",
                "49": "Na ɛbaa sɛ mene me mpem mmienu no sann kɔɔ saa Lamanfoɔ no a wɔtii yɛn no so. Na afei hwɛ, na Antipus asraafoɔ no ato wɔn ama ɛko a emu yɛ den ahyɛ aseɛ.",
                "50": "Na ɛnam sɛ Antipus asraafoɔ no de mmerɛ kakraa ara bi twaa ɛkwan tentene nti no na wɔaberɛberɛ, maa anka wɔrekɔ akɔdi Lamanfoɔ no nsa mu; na sɛ anka me ne me mpem mmienu no ansann yɛn akyiri a, anka wɔn nsa bɛka deɛ wɔrehwehwɛ.",
                "51": "Na ɛnam sɛ na wɔaberɛberɛ, ɛnam nanteɛ a wɔnantee no ntɛmntɛm no nti no, Antipus ne ne kandifoɔ no mu bebree totɔɔɛ wɔ akofena ano—Ɛno nti ɛnam sɛ Antipus marima no kandifoɔ no atotɔ nti no, wɔn ani yɛɛ wɔn totɔtotɔ maa wɔhyɛɛ aseɛ sɛ wɔredwane wɔ Lamanfoɔ no anim.",
                "52": "Na ɛbaa sɛ Lamanfoɔ no nyaa nkoranhyɛ na wɔhyɛɛ aseɛ sɛ wɔreti wɔn; na mmerɛ a Lamanfoɔ de ahoɔden kɛseɛ reti wɔn no, na Hɛlaman nso ne ne mpem mmienu no puee wɔ wɔn akyiri, na wɔhyɛɛ aseɛ sɛ wɔrekumkum wɔn yie, ara maa Lamanfoɔ asraafoɔ no nyina ara gyinaae na wɔdanee wɔn ani kɔɔ Hɛlaman so.",
                "53": "Afei mmerɛ a Antipus nkurɔfoɔ no hunu sɛ Lamanfoɔ adane wɔn ho no, wɔboaboa wɔn marima no ano na wɔsii Lamanfoɔ no akyiri bio.",
                "54": "Na afei ɛbaa sɛ yɛn Nifae nkurɔfoɔ, Antipus nkurɔfoɔ, ne mene me mpem mmienu twaa Lamanfoɔ no ho hyiae, na yɛkumkum wɔn; aane, yɛkum wɔn ara maa ɛmaa wɔde wɔn akodeɛ ne wɔn ho nso maae maa wɔfaa wɔn sɛ ako mu nnɛduafoɔ.",
                "55": "Na afei ɛbaa sɛ mmerɛ a wɔgyaee wɔn ho maa yɛn koraa no, hwɛ, mekann saa mmeranteɛ no a wɔboaa me maa me koɛ no, na mesuro sɛ ebia na wɔn mu dodoɔ na wɔakum wɔn no.",
                "56": "Na mmom hwɛ, ɛyɛ me dɛ kɛseɛ, ɛfiri sɛ ɔkra baako mpo nni wɔn mu a ɔtɔɔ fam wɔ owuo mu: aane, na wɔako sɛdeɛ wɔde Nyankopɔn ahoɔden na ako no; aane, wɔnnhunu sɛ mmarima de ahoɔden a ɛyɛ nnwanwa sei ako da; na wɔde tumi kɛseɛ a ɛte sei na ɛkɔɔ Lamanfoɔ no so, ɛmaa wɔtuu wɔn akoma na sei nti na Lamanfoɔ no de wɔn ho maae sɛ ɔko mu nnɛduafoɔ no.",
                "57": "Na ɛnam sɛ yɛnni baabi de ma yɛn nnɛduafoɔ no ama yɛahwɛ wɔn so afiri Lamanfoɔ asraafoɔ no nsa mu, ɛno nti, yɛmaa Antipus marima no a wɔankum wɔn no mu bi ne wɔn kɔɔ Sarahɛmla asaase so; na mede nkaaɛ no kaa me mmeranteɛ Amonfoɔ no ho, na yɛsann yɛakyiri kɔɔ Yuda kuropɔn no mu."
            },
            "57": {
                "1": "Na afei ɛbaa sɛ me nsa kaa krataa firi Amoron, ɔhene no hɔ a na ɛrekyerɛ sɛ, sɛ mede saa ɔko mu nnɛduafoɔ a yɛafa wɔn no ma a, ɛneɛ ɔde Antiparu kuropɔn no bɛma yɛn.",
                "2": "Na mmom mesoma maa wɔde krataa kɔmaa ɔhene no sɛ megyedi sɛ yɛn asraafoɔ no yɛ ara sɛ yɛbɛtumi de yɛn ahoɔden afa Antiparu kuropɔn no; na sɛ yɛgyae yɛn nnɛduafoɔ no de agye saa kuropɔn no a na yɛsusu ma yɛn ho sɛ yɛnnim nyansa, na mmom sɛ wɔde yɛn nso yɛn nnɛduafoɔ bɛma yɛn de ahyɛ anan mu a.",
                "3": "Na Amoron ampene me krataa no so, ɛfiri sɛ ɔrensesa nnɛduafoɔ; ɛno nti yɛhyɛɛ aseɛ sɛ yɛreyɛ ahoboa akɔ Aniparu kuropɔn no so.",
                "4": "Na mmom Antiparu nkurɔfoɔ no firii kuropɔn no mu, dwane kɔɔ wɔn nkuropɔn nkaaɛ no mu sɛ wɔrekɔbɔ ho ban; na yei maa Antiparu kuropɔn no bɛdii yɛn nsa mu.",
                "5": "Na sei na atɛmmuafoɔ no ahennie no afe a ɛtɔ so aduonu nwɔtwe no baa awieɛ.",
                "6": "Na ɛbaa sɛ afe aduonu nkron no mfitiaseɛ mu no, wɔde nnuane brɛɛ yɛn, na wɔde marima a wɔn dodoɔ bɛyɛ mpem nsia nso firii Sarahɛmla asaase ne asaase a atwa ho ahyia no bɛkaa yɛn asraafoɔ kuo ketewewa mpem mmienu no ho, na Amonfoɔ mmammarima aduosia nso bɛkaa wɔn nuanom ho. Na afei hwɛ, yɛn ho yɛɛ den, aane, na wɔde nnuane pii nso brɛɛ yɛn.",
                "7": "Na ɛbaa sɛ na yɛpɛ sɛ yɛne asraafoɔ no a wɔde wɔn atena hɔ sɛ wɔmmɔ Kumenae kuropɔn no ho ban no kɔko.",
                "8": "Na afei hwɛ, mekyerɛ wo sɛ ankyɛre koraa na yɛn nsa kaa deɛ yɛrehwehwɛ; aane, yɛfaa yɛn asraafoɔ ahoɔdenfoɔ no, anaa sɛ yɛn asraafoɔ ahoɔdenfoɔ no mu bi na anadwo mmerɛ mu no, yɛtwaa Kumenae kuropɔn no ho hyiae, wɔ mmerɛ a na aka kakra ama wɔde wɔn nnuane abrɛ wɔn no.",
                "9": "Na ɛbaa sɛ yɛsisii yɛn nsraban twaa kuropɔn no ho hyiae anadwo mmerɛ mprɛ pii, na mmom yɛdedaa yɛn akofena so wɛnn sɛ ɛbɛyɛ a Lamanfoɔ no ntumi mma yɛn so anadwo mɛkumkum yɛn, na mmerɛ pii na wɔbɔɔ mmɔden ara sɛ wɔbɛyɛɛ sei; na mmerɛ dodoɔ no ara a wɔbɔ mmɔden sɛ wɔbɛyɛ sei no, wɔkaa wɔn mogya guui.",
                "10": "Ankyɛre na wɔn nnuane baaɛ, na aka kakra ama wɔabɛwura kuropɔn no mu anadwo no. Na ɛnam sɛ yɛnnyɛ Lamanfoɔ na yɛyɛ Nifaefoɔ nti, yɛfaa wɔne wɔn nnuane no.",
                "11": "Na yɛtwaa Lamanfoɔ no firii akwan hodoɔ nyina ara ho nyina ara akyiri no ma wɔn nsa anka wɔn mmoa nyina no ara, wɔwe taa so sɛ wɔbɛkuta kuropɔn no; ɛno nti ɛho hiaa sɛ yɛfa saa nnuane no de kɔ Yuda, na yɛn nnɛduafoɔ no nso wɔde wɔn kɔ Sarahɛmla asaase so.",
                "12": "Na ɛbaa sɛ anni nna dodoɔ biara na Lamanfoɔ no anidasoɔ saae wɔ wɔn mmoa ho; ɛno nti wɔgyaee kuropɔn no mu maa yɛn; na sei na ɛmaa yɛn nsa kaa Kumenae kuropɔn no.",
                "13": "Na mmom ɛbaa sɛ na yɛn nnɛduafoɔ no dɔɔso yie, ara, maa yei nyina ara akyiri no yen dodoɔ no mpo antumi ammoa yɛn, ɛno nti ɛkɔbaa sɛ yɛde yɛn asraafoɔ no nyina ara behwɛɛ nnɛduafoɔ noso, anaa sɛ yebɛkumkum wɔn.",
                "14": "Na hwɛ wɔn mu dodoɔ no ara na anka wɔbɛfiri adwane, na wɔde aboɔ ne nkontibaa, anaa sɛdeɛ wɔn nsa bɛsɔ mu biara ako, yei maa wɔde wɔn ho maa sɛ ɛko mu nnɛduafoɔ maa yɛkumkum wɔn mu deɛ ɛboro mpem mmienu.",
                "15": "Ɛno nti ɛho hiaa sɛ yɛtwa wɔn nkwa so anaa sɛ yɛkura akofena de wɛn wɔn de kɔsi Sarahɛmla asaase so; na afei nso na yɛn nnuane nso yɛn ara yɛn nkurɔfoɔ no, ɛmfa ho mpo sɛ yɛagye bi afiri Lamanfoɔ no nsa mu.",
                "16": "Na afei wɔsaa ahokyerɛ mmerɛ yi mu, no ɛbɛyɛɛ asɛm kɛseɛ sɛ yebɛtumi akyerɛ deɛ yɛnyɛ mfa saa ako mu nnɛduafoɔ yi, nanso yɛyɛɛe adwene sɛ yɛde wɔn bɛkɔ Sarahɛmla asaase so; ɛno nti yɛyii yɛn marima no mu bi sɛ wɔn hwɛ na wɔmfa yɛn nnɛduafoɔ no nkɔ Sarahɛmla asaase no so.",
                "17": "Na ɛbaa sɛ adeɛ kyeeɛ no wɔsan wɔn akyiri baae. Na afei hwɛ yɛammisa wɔn biribiara amfa nnɛduafoɔ no ho; na hwɛ Lamanfoɔ no aba yɛn so, na wɔsan wɔn akyiri mmerɛ pa mu bɛgye yɛn, ama yɛankɔ di wɔn nsa mu. Na hwɛ, na Amoron de nnuane foforɔ ne asraafoɔ bebree aba de rebɛboa wɔn.",
                "18": "Na ɛbaa sɛ marima a yɛsomaa wɔn maa wɔde nnɛduafoɔ no kɔɔe no baa mmerɛ pa mu maa wɔgyaee deɛ wɔreyɛ no mmerɛ a anka wɔreyɛ abɛdi yɛn so nkunim no.",
                "19": "Nanso hwɛ, me kuo ketewa mpem mmienu ne aduosia no koo anibereɛ so ara yie; aane, wɔgyinaae pintinn wɔ Lamanfoɔ no anim, na wɔkumm wɔn a wɔne wɔnnyɛ adwene no nyina ara.",
                "20": "Na mmerɛ a yɛn asraafoɔ nkaaɛ no reyɛ apa aba wɔ Lamanfoɔ no anim no, saa mpem mmienu ne aduosia no nyina ara gyinaa pintinn na wɔansuro.",
                "21": "Aane, na wɔdii mmera no so na wɔbɔɔ mmɔden sɛ wɔbɛdi mmera biara so pɛpɛɛpɛ; aane, na mpo sɛdeɛ wɔn gyedie teɛ no ɛyɛɛ hɔ maa wɔn; na mekaae nsɛm a wɔka kyerɛɛ me sɛ wɔn nanom akyerɛkyerɛ wɔn no.",
                "22": "Na afei hwɛ, ɛyɛ saa me mmammarima yi, ne marima no a woyii wɔn sɛ wɔmfa nnɛduafoɔ no nkɔ no so na yɛdii saa nkunim kɛseɛ yi; ɛfiri sɛ wɔn na wɔhwee Lamanfoɔ no; ɛno nti wɔpamoo wɔn maa wɔsane kɔɔ Mantae kuropɔn no mu.",
                "23": "Na yɛsan faa yɛn kuropɔn Kumenae, na nnyɛ yɛn nyina ara na yɛwuu akofena ano, nanso na yɛahwere nnipa bebree.",
                "24": "Na ɛbaa sɛ Lamanfoɔ no dwane kɔɔɛ no akyire yi no, ntɛm pa ara na mehyɛɛ wɔn sɛ wɔnyiyi me marima no a wɔapirapira no mfiri awufoɔ no mu, na wɔn kyekyere wɔn kro no.",
                "25": "Na ɛbaa sɛ me mpem mmienu ne aduosia no mu ɔha mmienu na wɔtɔree mmum ɛnam mogya a wɔhweree no nti; nanso ɛnam sɛdeɛ Onyankopɔn papayɛ teɛ nti, na deɛ ɛyɛɛ yɛn nnwa na ɛyɛ yɛn asraafoɔ no ɛdɛ ne sɛ, ɔkra baako mpo annwu wɔ wɔn mu; aane, na ɔkra baako mpo nni wɔn mu a wɔampira.",
                "26": "Na afei wɔn banbɔ no yɛɛ yɛn asraafoɔ no nyina ara nnwa, aane, sɛ ɛmma wɔnkum wɔn wɔ mmerɛ a na wɔakumkum yɛn nuanom mu apem. Na yɛka no nokware mu sɛ ɛfiri Onyankopɔn tumi a ɛyɛ nnwa no, ɛnam wɔn gyedie mmorosoɔ a wɔnyaae wɔ wɔn n’anom nkyerɛkyerɛ no ho nti—Sɛ wɔnnye nni sɛ Onyankopɔn nokwarefoɔ no wɔ hɔ, na obiara a wɔanye akyinnyeɛ no, ne tumi a ɛyɛ nnwa no bɛgye wɔn.",
                "27": "Afei yei ne gyedie a wɔn a maka wɔn ho nsɛm no wɔ; wɔsusua, na wɔn adwene si pi, na wɔde wɔn gyedie hyɛ Onyankopɔn mu mmerɛ nyina ara.",
                "28": "Na afei ɛbaa sɛ yɛhwɛɛ yɛn marima a wɔapirapira no, na yɛsiee yɛn awufoɔ ne Lamanfoɔ awufoɔ nso a na wɔdɔɔso wieeɛ no, hwɛ yɛbɛbisaa Gid nnɛduafoɔ no a wɔahyɛ aseɛ ne wɔn rekɔ Sarahɛmla asaase so no ho nsɛm.",
                "29": "Afei Gid ne awɛmfoɔ sahene panin a ɔhwɛɛ nkurɔfoɔ kuo no a wɔyii wɔn maa wɔn ne wɔn kɔɔ asaase no so no.",
                "30": "Na afei, yei ne nsɛm a Gid ka kyerɛɛ me: Hwɛ, yɛsii mu sɛ yɛne yɛn nnɛduafoɔ no rekɔ Sarahɛmla asaase so. Na ɛbaa sɛ yɛhyiaa yɛn asraafoɔ akwansrafoɔ a wɔasoma wɔn sɛ wɔn nkɔwɛn baabi a Lamanfoɔ asisi wɔn nsraban no.",
                "31": "Na wɔteaa mu frɛɛ yɛn kaa sɛ: Hwɛ, Lamanfoɔ asraafoɔ no asi mu rekɔ Kumenae kuropɔn no mu; na hwɛ, wɔbɛto ahyɛ wɔn so, aane, na wɔbɛsɛe yɛn nkurɔfoɔ no.",
                "32": "Na ɛbaa sɛ yɛn nnɛduafoɔ no tee wɔn nteateamuu no, na yei hyɛɛ wɔn nkuran; na wɔsɔre tee atua tiaa yɛn.",
                "33": "Na ɛbaa sɛ ɛnam wɔn atuateɛ nti no yɛmaa yɛn akofena so kɔɔ wɔn so. Na ɛbaa sɛ wɔyɛɛ ekuo baako twifaa yɛn akofena so, ɛno mu na yɛkumkum wɔn mu dodoɔ no ara; na wɔn a wɔkaae no fa ara nso dwanee.",
                "34": "Na hwɛ, mmerɛ a wɔdwanee na yɛantumi ankyere wɔn no, yɛde yɛn nsrabɔ no kyerɛɛ Kumenae kuropɔn no mu ahoɔhareso na hwɛ, yɛduruu hɔ ntɛm sɛ yɛbɛtumi aboa yɛn nuanom ama wɔabɔ kuropɔn no ho ban.",
                "35": "Na hwɛ, yɛanya ɔgyeɛ afiri yɛn atamfoɔ nsa mu bio. Na nhyira nka yɛn Nyankopɔn din; na hwɛ, ɔno na wagye yɛn; aane, ɔno na wɔagye yɛn; aane na ayɛ saa ade kɛseɛ yi ama yɛn.",
                "36": "Afei ɛbaa sɛ mmerɛ a me, Hɛlaman, metee Gid nsɛm yi no, ɛdɛ mmorosoɔ hyɛɛ me ma ɛnam Onyankopɔn papayɛ a ɔde akora yɛn, sɛ ɛbɛyɛ a yɛn nyina ara nnyera; aane, na megyedi sɛ, wɔn a wɔkumkum wɔn no akra awura wɔn Nyankopɔn ahomegyeɛ mu."
            },
            "58": {
                "1": "Na hwɛ, afei ɛbaa sɛ yɛn botaɛ a ɛtɔ so bio ne sɛ, yɛn nsa bɛka Mantae kuropɔn no; na mmom hwɛ, na ɛkwan biara nni hɔ a yɛne yɛn asraafoɔ nketewa yi bɛfa so afiri kuropɔn no mu. Na hwɛ, wɔ kaee deɛ yɛayɛ no dada no; ɛno nti yɛantumi anaadaa wɔn amfiri wɔn ahoɔdenbea no ampue.",
                "2": "Na wɔdɔɔso kyɛn yɛn asraafoɔ no bebree nti na yɛsuro koraa sɛ yɛbɛkɔ akɔto ahyɛ wɔn so wɔ wɔn ahoɔdenbea hɔ.",
                "3": "Aane, na ɛho hia sɛ yɛma yɛn marima no kɔkora asaase a yɛagye no a ɛwɔ yɛn nsa mu no; ɛno nti ɛho hiaa sɛ yɛbɛtwɛn sɛ yɛbɛnya asraafoɔ bebree afiri Sarahɛmla asaase no so abɛka yɛn ho na wɔbrɛ yɛnnnduane foforɔ nso.",
                "4": "Na ɛbaa sɛ yei maa mesomaa abɔfoɔ maa ɔkɔɔ amrado a ɔwɔ yɛn asaase no so no hɔ kɔkaa sɛdeɛ yɛn nkurɔfoɔ no ho teɛ kyerɛɛ no. Na ɛbaa sɛ yɛtwɛnn sɛ nnuane no ne asraafoɔ no bɛfiri Sarahɛmla asaase so abɛka yɛn nsa.",
                "5": "Nanso hwɛ, yei boaa yɛn kakra ara bi pɛ; ɛfiri sɛ na Lamanfoɔ no nso nya asraafoɔ dabiara, ne nnuane nso pii; na sei na na yɛn tebea teɛ saa mmerɛ no mu.",
                "6": "Na Lamanfoɔ no hyɛɛ aseɛ sɛ wɔreto ahyɛ yɛn so mmerɛano mmerɛano, wɔyɛɛ adwene sɛ wɔde nyansakwan bɛseɛ yɛn; nanso yɛantumi ne wɔn anko, ɛnam wɔn akyiri a na wɔsan no nti ne wɔn ahoɔdenbea no nti.",
                "7": "Ɛbaa sɛ yɛtwɛnn wɔ saa tebea a na ɛyɛ den yi mu abosomee bebree ntam mpo, kɔsi sɛ anka yɛrebɛyɛ awuwu, ɛfiri sɛ na yɛnnya aduane.",
                "8": "Mmom ɛbaa sɛ yɛnsa kaa aduane a asraafoɔ mpem mmienu no bɔɔ ho ban de bɛboaa yɛn no; na yei ara ne mmoa a yɛanya, sɛ yɛmfa mbɔ yɛne yɛn man ho ban amma yɛn atamfo nsa anka yɛn, aane, sɛ yɛne atamfoɔ a obi ntumi nkane wɔn dodoɔ no nni asie.",
                "9": "Na afei adeɛ a ɛde saa basabasa yi aba, anaa sɛ ade korɔ nti a amma wɔamfa asraafoɔ bebree ammerɛ yɛn no deɛ yɛnnim; ɛno nti yɛn anibereɛ, na ehu nso hyɛɛ yɛn ma sɛ ɛbia na Onyankopɔn ntɛmmuo aba yɛn asaase yi so ama wɔadi yɛn so nkunim na wɔasɛe yɛn koraa.",
                "10": "Ɛno nti yɛhwiee yɛn akra wɔ mpaebɔ mu kyerɛɛ Onyankopɔn, sɛ ɔnhyɛ yɛn den na ɔnye yɛn mfiri yɛn atamfo nsa mu, aane, na ɔma yɛn ahoɔden nso na yɛntumi nkuta yɛn nkuropɔn, ne yɛn nsaase, ne yɛn ahodeɛ mfa moa yɛn nkurɔfoɔ.",
                "11": "Aane, na ɛbaa sɛ Awurade yɛn Nyankopɔn maa yɛnyaa anidasoɔ atenka sɛ ɔbɛgye yɛn; aane, mpo ɔkaa asomdwoeɛsɛm kyerɛ yɛn akra, na ɔmaa yɛn gyedie kɛseɛ, na ɔsee yɛn sɛ yɛnya anidasoɔ wɔ ne mu sɛ ɔbɛgye yɛn.",
                "12": "Na yɛnyaa akokoɔduro wɔ yɛn asraafoɔ dɔm ketewa no a yɛanya no mu, na yɛsii yɛn adwene pi sɛ yɛbɛdi yɛn atamfoɔ so nkonim, na yɛakora yɛn nsaase, ne yɛn ahodeɛ, ne yɛn yerenom, ne yɛn mma, ne yɛn fawohodie ho.",
                "13": "Na sei na yɛde yɛn ahoɔden nyina ara kɔɔ sɛ yɛne Lamanfoɔ no a wɔwɔ Mantae kuropɔn no mu no rekɔ ko; na yɛsii yɛn ntomadan wɔ ɛserɛ no nkyɛn, baabi a ɛbɛn kuropɔn no.",
                "14": "Na ɛbaa sɛ adeɛ kyeeɛ no, mmerɛ a Lamanfoɔ no hunu sɛ yɛwɔ ɛserɛ no hyeɛ so hɔ no a ɛbɛn kuropɔn no, na wɔsomaa wɔn akwansrafoɔ no maa wɔbɛ twaa yɛn ho hyiaae sɛ ɛbɛyɛ na wɔbɛtumi ahunu yɛn asraafoɔ no dodoɔ ne yɛn ahoɔden.",
                "15": "Na ɛbaa sɛ mmerɛ a wɔhunu sɛ yɛ ho nnyɛ den no, ɛnam yɛn dodoɔ no nti, na wɔsuroo sɛ yɛbɛsi kwan a ɛmma wɔn nsa nka wɔn aduane no, na gye sɛ wɔpue ba ne yɛn bɛko na wɔkumkum yɛn, ɛfiri sɛ wɔn adwene yɛɛ wɔn nso sɛ wɔbɛtumi de wɔn asraafoɔ dɔm dodoɔ no bɛtumi aba yɛn so abɛsɛe yɛn ntɛm, ɛno nti wɔhyɛɛ aseɛ yɛɛ ahoboa sɛ wɔne yɛn rebɛko.",
                "16": "Na mmerɛ a yɛhunu sɛ wɔreyɛ ahoboa na wɔapue ne yɛn abɛko no, hwɛ, mesee Gid sɛ ɔmfa marima kakraabi nkɔ ɛserɛ no so nkɔsie, na Teamno nso ne marima kakraabi nkɔ ɛserɛ no so nkɔsie.",
                "17": "Afei na Gid ne ne marima no wɔ nifa afa mu na nkaaɛ no nso wɔ bɛnkum afa mu; na mmerɛ a wɔde wɔn ho siee no, hwɛ, me ne m’asraafoɔ no nkaaɛ no kaa hɔ, wɔ baabi korɔ no mfitiaseɛ no, yɛsisii yɛn ntomadan wɔ hɔ de hwɛɛ mmerɛ a Lamanfoɔ no bɛpue ne yɛn abɛko.",
                "18": "Na ɛbaa sɛ Lamanfoɔ no de wɔn asraafoɔ dodoɔ no puee baa sɛ wɔ ne yɛn rebɛko. Na mmerɛ a wɔbaae na wɔyɛɛ sɛ wɔde akofena reba yɛn so no, mesee me marima no a wɔka me ho no sɛ wɔn san nkɔ ɛserɛ no so.",
                "19": "Na ɛbaa sɛ Lamanfoɔ no de mmirika keseɛ dii yɛn akyiri ara, ɛfiri sɛ wɔpɛɛ sɛ wɔsane yɛn ho na wɔakumkum yɛn; ɛno nti wɔdii yɛn akyiri kɔɔ ɛserɛ no so; na yɛkɔfaa Gid ne Teamno mfimfini pɛpɛɛpɛ maa Lamanfoɔ no anhunu wɔn.",
                "20": "Na ɛbaa sɛ mmerɛ a Lamanfoɔ no bɛseneeɛ no, anaa sɛ mmerɛ a asraafoɔ no bɛseneeɛ no, Gid ne Teamno pue firii baabi a wɔkɔsiee no, na wɔtetee Lamanfoɔ akwansrafoɔ no mu sɛ wɔnsan wɔn akyiri nkɔ kuropɔn no mu.",
                "21": "Na ɛbaa sɛ mmerɛ a wɔtetee wɔn mu no, wɔtuu mmirika kɔɔ kuropɔn no mu na wɔto hyɛɛ awɛnfoɔ no a wɔagya wɔn wɔ hɔ sɛ wɔn wɛn kuropɔn no so ara maa wɔsɛe wɔn na wɔfaa kuropɔn no.",
                "22": "Afei wɔyɛɛ sei ɛfiri sɛ Lamanfoɔ no maa kwan maa wɔn asraafoɔ no nyina ara kɔɔ ɛserɛ no so maa ɛkaa awɛnfoɔ kakraabi wɔ hɔ.",
                "23": "Na ɛbaa sɛ Gid ne Teamno nam saa kwan yi so maa wɔn nsa kaa wɔn ahoɔdenbea no. Na ɛbaa sɛ yɛnantee ɛserɛ no so kyɛree, akyire yi no, yɛfaa yɛn kwan de yɛn ani kyerɛɛ Sarahɛmla.",
                "24": "Na mmerɛ a Lamanfoɔ no hunu sɛ wɔrekɔ Sarahɛmla asaase so no, wɔn akoma tuu yie, ɛfiri sɛ na wɔsuro sɛ ebia na nhyehyɛeɛ bi wɔ hɔ a ɛde wɔn bɛkɔ ɔsɛee mu; ɛno nti wɔsann wɔn akyiri kɔɔ ɛserɛ no so bio, aane, wɔsan faa kwan korɔ no ara a wɔfa baaɛ no so.",
                "25": "Na hwɛ, na anadwo asa nti wɔsisii wɔn ntomadan, na Lamanfoɔ asraafoɔ asahene mpanimfoɔ no susuu sɛ Nifaefoɔ no aberɛberɛ ɛnam ɔkwan tentene a wɔtwaae no nti; na wɔsusuu sɛ wɔde wɔn asraafoɔ nyina ara kɔ, ɛno nti wɔannwene Mantae kuropɔn no ho.",
                "26": "Afei ɛbaa sɛ mmerɛ a anadwo saaɛ no, mekayerɛɛ me nkurɔfoɔ no sɛ mma wɔn nneda, na mmom wɔmfa kwan foforɔ so nkɔ Mantae asaase no so.",
                "27": "Na ɛnam sɛ yɛnantee anadwo-berɛ no nti, hwɛ, adeɛ kyeeɛ no, na yɛasan Lamanfoɔ no ho, maa yɛkɔduruu Mantae kuropɔn no mu ansa na wɔrebɛduru hɔ.",
                "28": "Na ɛbaa sɛ yɛde nyansa kwan gyee Mantae kuropɔn yi a yɛanka mogya angu.",
                "29": "Na ɛbaa sɛ mmerɛ a Lamanfoɔ asraafoɔ no bɛnn kuropɔn no, na wɔhunu sɛ yɛayɛ ahoboa retwɛn wɔn no, wɔn ho dwirii wɔn yie na ehuu kɛseɛ kaa wɔn ara, maa wɔdwane kɔɔ ɛserɛ no so.",
                "30": "Aane, na ɛbaa sɛ Lamanfoɔ asraafoɔ no dwane firii asaase no afa nyina ara. Nanso hwɛ, wɔfaa maa ne nkwadaa bebree firii asaase no so kɔɔe.",
                "31": "Na saa nkuropɔn no a Lamanfoɔ agye no nyina ara abɛdi yɛn nsa mu saa mmerɛ yi mu; na yɛn agyanom ne yɛn mmaa ne yɛn mma resan aba wɔn afiefie mu, wɔn nyina ara; gye sɛ wɔn a Lamanfoɔ afa wɔn nnɛduafoɔ no nko ara.",
                "32": "Mmom hwɛ, na yɛn asraafoɔ no sua sɛ yɛbɛtumi ahwɛ saa nkuropɔn bebree yi ne ahodeɛ bebree a ɛte sei so.",
                "33": "Mmom hwɛ, yɛwɔ gyedie wɔ yɛn Nyankopɔn a wama yɛadi nkonim wɔ saa nsaase yi so no mu, ara ama yɛn nsa aka saa nkuropɔn ne saa nsaase yi, a na ɛyɛ yɛn ara yɛn deɛ no.",
                "34": "Afei yɛnnim ade korɔ nti a aban no amma yɛn asraafoɔ bebree no; na marima no a wɔbaa yɛn so no nso ntumi hunu ade korɔ nti a yɛn nsa anka asraafoɔ bebree no.",
                "35": "Hwɛ, yɛnnim na mmom yɛsusu sɛ ɛbia na mo anni nkunim nti na mode saa asraafoɔ no kɔ saa asaase no fa hɔ; sɛ ɛte saa deɛ a na yɛmpɛ sɛ yɛnwiinwii.",
                "36": "Na sɛ ɛnte saa deɛ a hwɛ, ɛnneɛ na yɛsuro sɛ atuatefoɔ bi wɔ aban no mu, a ɛno nti wɔamma marima bebree amma ammɛboa yɛn; ɛfiri sɛ yɛnim sɛ asraafoɔ bebree wɔ hɔ kyɛn deɛ wɔmaa wɔbaae no.",
                "37": "Mmom, hwɛ, ɛmfa ho—yɛgyedi sɛ Nyankopɔn bɛgye yɛn, ɛmfa ho sɛ yɛn asraafoɔ no sua, aane, na ɔagye yɛn mfiri yɛn atamfo nsa mu.",
                "38": "Hwɛ, mfie aduonu nkron no de rekɔ n’awieɛ nie, na yɛnsa aka yɛn nsaase; na Lamanfoɔ no adwane kɔ Nifae asaase no so.",
                "39": "Na saa Amon nkurɔfoɔ no mmammarima no a maka wɔn ho asɛm pa no, ne me wɔ Mantae kuropɔn no mu; na Awurade ayɛ wɔn mmoa, aane, na wahwɛ wɔn so ama wɔantotɔ wɔ akofena ano, ara ama wɔankum wɔn mu ɔkra baako mpo.",
                "40": "Mmom hwɛ, wɔapirapira wɔn pii; nanso wɔgyinaae pintinn wɔ saa fawohodie a Nyankopɔn de ama wade wɔn ho no; na wɔhwɛ sɛ wɔbɛkae Awurade wɔn Nyankopɔn daa daa; aane, wɔhwɛ sɛ wɔbɛdi ne mmara so, ne ntɛmmuo, ne ne mmaransɛm so mmerɛ nyina ara; na wɔn gyedie a wɔwɔ wɔ nkɔmhyɛ a ɛfa deɛ ɛbɛba ho no yɛ den.",
                "41": "Na afei, me nua barima dɔfo Moronae, Awurade yɛn Nyankopɔn no a, wadi ama yɛn na wama yɛanya yɛn ho no, nkora wo mmerɛ nyina ara wɔ n’anim; aane, na ɔmmoa saa nkurɔfoɔ yi, nkɔsi sɛ mo bɛdi nkonim na mo nsa aka nsaase a Lamanfoɔ agye afiri yɛn hɔ no nyina ara, deɛ yɛnya mmoa firi mu no. Na afei, hwɛ, mede me krataa yi aba awieɛ. Me ne Hɛlaman, Alma ba barima no."
            },
            "59": {
                "1": "Afei ɛbaa sɛ atɛmmuafoɔ no ahennie wɔ Nifae nkurɔfoɔ no so wɔ afe a ɛtɔ so aduasa mu no, Moronae nsa kaa Hɛlaman krataa na ɔkenkan wieeɛ akyire yi no, n’ani gyee yie ɛnam yiedie no nti, aane, nkonim kɛseɛ a Hɛlaman diiɛ de nyaa saa nsaase a ɛyeraaɛ no nyina ara.",
                "2": "Aane, na ɔmaa ne nkurɔfoɔ a wɔwɔ asaase a atwa ahyia wɔn ho wɔ baabi a ɔwɔ no nyina ara nso tee sɛ wɔn nso wɔni dɛ.",
                "3": "Na ɛbaa sɛ ɔtwerɛɛe krataa ntɛm ara de kɔmaa Pahoran, sɛ ɔpɛ sɛ ɔhwɛ ma ɔboaboa marima ano de kɔboa Hɛlaman, anaa sɛ Hɛlaman asraafoɔ, sɛ ɛbɛyɛ a ɔbɛtumi akora asaase no baabi ara wɔ ahogonomu ɛnam tumidie nnwa so ne nsa aka no so de adi nkonim.",
                "4": "Na ɛbaa sɛ mmerɛ a Moronae soma maa wɔde krataa yi kɔɔ Sarahɛmla asaase so no, ɔhyɛɛ aseɛ bio sɛ ɔreyɛ nhyehyɛeɛ a ɛbɛma no atumi agye saa ahodeɛ ne nkuropɔn nkaaɛ a Lamanfoɔ gye firi wɔn nsa mu no.",
                "5": "Na ɛbaa sɛ mmerɛ a Moronae reboaboa ne ho akɔ ne Lamanfoɔ no akɔko no, hwɛ Nifaeha nkurɔfoɔ a wɔboaboa wɔn ano firii Moronae kuropɔn mu, ne Lihae kuropɔn mu ne Morianton kuropɔn mu no, Lamanfoɔ no too hyɛɛ wɔn so.",
                "6": "Aane, mpo wɔn a wɔmaa wɔdwane firii Mantae asaase so, ne nsaase a atwa wɔn ho ahyia nyina ara bɛkaa Lamanfoɔ a wɔwɔ saa asaase yi fa so hɔ no.",
                "7": "Na ɛnam sɛ wɔdɔɔso yie nti no, aane, na wɔnya asraafoɔ ka wɔn ho daadaa no nti no, Amoron hyɛɛ wɔn sɛ wɔn mmra na wɔne Nifaeha nkurɔfoɔ no mɛko, na wɔhyɛɛ aseɛ sɛ wɔrekumkum wɔn mu dodoɔ no ara.",
                "8": "Na wɔn asraafoɔ no dɔɔso ara maa na ɛwɔ sɛ Nifaeha nkurɔfoɔ no nkaaɛ no dwane wɔn; na wɔbaae mpo bɛkaa Moronae asraafoɔ no ho.",
                "9": "Na afei sɛdeɛ Moronae susuu sɛ ɔbɛma wɔde marima akɔ Nifaeha kuropɔn no mu akɔboa nkurɔfoɔ no ama wɔakora saa kuropɔn no, na ɔnim nso sɛ ɛbɛyɛ mmerɛ sɛ wɔbɛkora kuropɔn no na ɛrenkɔdi Lamanfoɔ no nsa mu kyɛn sɛ wɔbɛgye no bio afiri wɔn hɔ, ɔsusuu sɛ ɛbɛyɛ mmerɛ ama wɔn sɛ wɔbɛkora saa kuropɔn no.",
                "10": "Ɛno nti ɔmaa n’asraafoɔ no nyina ara kaa hɔ na ɔhwɛe sɛ wɔbɛbɔ saa mea no a ne nsa aka no ho ban.",
                "11": "Na afei, mmerɛ a Moronae hunu sɛ Nifaeha kuropɔn no afiri wɔn nsa no, ne werɛ hooe yie, na ɔhyɛɛ aseɛ sɛ n’adwene reyɛ no naa, ɛnam nkurɔfoɔ no atirimuɔden nti, sɛ wɔn nsan nkɔdi wɔn nuanom nsa mu bio a.",
                "12": "Afei sei na na n’asraafoɔ asahene mpanimfoɔ no nyina ara nso adwene mu yɛ wɔn. Wɔn adwene yɛɛ wɔn naa na ɛyɛɛ wɔn nnwa nso ɛnam nkurɔfoɔ no atirimuɔden ne Lamanfoɔ nkonimdie wɔ wɔn so no nti.",
                "13": "Na ɛbaa sɛ Moronae bo fuu aban no, ɛnam wɔn man no fawohodie a na ɛmfa ne ho no nti."
            },
            "60": {
                "1": "Na ɛbaa sɛ ɔsan twerɛɛe krataa de kɔmaa Pahoran a na ɔyɛ ammrado wɔ asaase no so no, na yei ne nsɛm a ɔtwerɛe: Hwɛ, mede me krataa yi rema Pahoran a ɔwɔ Sarahɛmla asaase so no, a ɔyɛ ɔtɛmmuafoɔ panin ne ammrado a ɔhwɛ asaase no so no, ne wɔn nso a saa nkurɔfoɔ yi ayi wɔn sɛ wɔmu ɔman no, na wɔnhyehyɛ dwumadie biara a ɛfa saa ɔko yi ho no.",
                "2": "Na hwɛ, mewɔ nsɛm bi ka de bu wɔn fɔ; na hwɛ, mo ankasa monim sɛ wɔyii mo sɛ mommoaboa marima ano na momfa akofena, ne mpea ne akodeɛ ahodoɔ nyina ara a wɔde kɔ ako biara mfa mma wɔn nkuta, na momma wɔne Lamanfoɔ nkɔko, wɔ yɛn nsaase no fa biara a wɔbɛba so no.",
                "3": "Na afei hwɛ, mese mo sɛ me ara, ne me marima nso, ne Hɛlaman nso ne ne marima, ahunu amane kɛseɛ yie; aane, mpo ɛkɔm, nsukɔm, ne ɔbrɛ, ne amanehunu a ɛsɛ ahodoɔ nyina ara bi.",
                "4": "Mmom hwɛ, sɛ yei nko ara ne amane a yɛahunu a anka yerenwiinwii anaa sɛ anka yerenka ho asɛm.",
                "5": "Nanso hwɛ, wɔakum yɛn nkurɔfoɔ no mu dodoɔ no ara yie; aane, mpempem atotɔ wɔ akofena ano, wɔ mmerɛ a anka ɛremma saa sɛ anka mo brɛɛ yɛn asraafoɔ no ɛdɔm a wɔdɔɔso ne mmoa a ɛdɔɔso a. Aane, moabu mo ani agu yɛn so dodo.",
                "6": "Na afei hwɛ, yɛpɛ sɛ yɛhunu deɛ nti a ama moabu mo ani agu yɛn so dodo sei no; aane, yɛpɛ sɛ yɛhunu deɛ nti a ama mo nnwene obiara ho yi.",
                "7": "Modwene sɛ mobɛtumi atena mo ahennwa so tebɔɔ wɔ mmerɛ a mo atamfo redi dwuma a ɛde owuo retwa mo ho hyia yi? Aane, mmerɛ a wɔrekumkum mo nuanom mpempem.",
                "8": "Aane, wɔn a wɔn ani da mo so mpo sɛ mobɛbɔ wɔn ho ban no, aane, wɔde mo agyina saa gyinabea yi sɛ mobɛyɛ wɔn mmoa, aane, anka ɛwɔ sɛ mokɔma wɔn asraafoɔ ma wɔkɔboa wɔn, na ama wɔagye wɔn mu mpempem ama wɔantotɔ wɔ akofena ano.",
                "9": "Mmom hwɛ, nnyɛ ne nyina ara nie—mo de mo nnuane akame wɔn ara ama dodoɔ no ara ahwere wɔn nkwa ɛnam sɛ wɔpɛ nkurɔfoɔ yi yiedie nti; aane, na wɔyɛɛ sei wɔ mmerɛ a na ɛkɔm rekum wɔn, ɛnam sɛ moabu mo ani agu wɔn yiedie so nti.",
                "10": "Na afei, me nuanom adɔfoɔ—anka ɛwɔ sɛ monya ɔdɔ; aane, anka ɛwɔ sɛ mokanyan mo ho anibereɛ so de hwehwɛ saa nkurɔfoɔ yi yiedie ne wɔn fawohodie; nanso hwɛ, moabu mo ani agu wɔn yiedie so ara ama mpempem mogya ɛbɛgu mo tiri so de apɛ awerɛtɔ; aane ɛfiri sɛ wɔn suu, ne wɔn amanehunu nyina ara no Onyankopɔn nim.",
                "11": "Hwɛ, mosusu sɛ mo bɛtena mo ahennwa so, na ɛnam Onyankopɔn papayɛ a ɛdɔɔso no nti, sɛ moannyɛ hwee koraa mpo a ɔbɛgye mo anaa? Hwɛ, sɛ sei na moasusu deɛ a, na mo nsusuɛ no ayɛ kwa.",
                "12": "Modwene sɛ mo nuanom bebree a wɔakum wɔn no, ɛnam wɔn atirimuɔden nti anaa? Mese mo sɛ, sɛ sei na mo asusu deɛ a ɛnneɛ mo nsusueɛ no ayɛ kwa; na mese mo sɛ, dodoɔ ara na na atotɔ wɔ akofena ano; na monhwɛ, ɛyɛ mo afɔdie nti;",
                "13": "Na Awurade ma kwan ma wɔkum ateneneefoɔ ama n’atɛntenenee ne n’atɛmmuo aba atirimuɔdenfoɔ so; ɛno nti ɛnsɛ sɛ mosusu sɛ ɛnam sɛ wɔakumkum wɔn no nti ateneneefoɔ no ayera; mmom hwɛ, wɔwura Awurade wɔn Nyankopɔn ahomegyeɛ mu.",
                "14": "Na afei hwɛ, mese mo sɛ, mesuro yie sɛ Onyankopɔn ntɛmmuo no bɛba saa nkurɔfoɔ yi so ɛnam wɔn akwadworɔ mmorosoɔ nti, aane, yɛn aban mpo akwadworɔ, ne wɔn ani a wɔabu no mmorosoɔ agu wɔn nuanom yiedie so no, aane, wɔ wɔn a wɔakum wɔn no so.",
                "15": "Na sɛ ɛnnyɛ atirimuɔden a na ahyɛ aseɛ no a ɛkɔɔ so wɔ yɛn mpanimfoɔ no mu no a, anka yɛbɛtumi agyina yɛn atamfoɔ anim ama wɔantumi annya tumi wɔ yɛn so.",
                "16": "Aane, sɛ anka ɛnnyɛ ɛko a ɛsii wɔ yɛn mu no a; aane, sɛ ɛnyɛ saa wɔn a wɔpɛ ɔhene amanmuo no a, wɔmaa mogyahwieguo pii baa yɛn mu no; aane, wɔ mmerɛ a na apereapereɛ asi yɛn mu no, sɛ anka yɛde yɛn ahoɔden bɔɔ mu sɛdeɛ yɛyɛɛe no dada no a; aane, sɛ nnyɛ saa wɔn a wɔpɛ ɔhene amanmuo no a wɔpɛ tumi ne sɛ wɔbɛnya ho kwan adi yɛn so no a; sɛ anka wɔdii nokware de maa yɛn fawohodie, na wɔne yɛka bɔɔ mu, na wɔne yɛn atamfo kɔkooe, kyɛn sɛ wɔfaa akofena ne yɛn bɛkoe maa yɛkaa yɛn ankasa yɛn mogya pii guiɛ; aane, sɛ yɛkɔɔ wɔn so wɔ Awurade ahoɔden mu a, anka yɛbɔɔ yɛn atamfo hwetee, na anka ɛbɛyɛ hɔ, sɛdeɛ n’asɛm bɛba mu pɛpɛɛpɛ no.",
                "17": "Mmom hwɛ, afei Lamanfoɔ no reba yɛn so abɛfa yɛn nsaase, na wɔde akofena rekumkum yɛn nkurɔfoɔ, aane, yɛn mmaa ne yɛn mma, na wɔfa wɔn nnɔmum nso de wɔn kɔ, na wɔbɛma wɔahunu amane ahodoɔ nyina ara, na yei nyina ara firi wɔn a wɔrehwehwɛ tumi ne akwanya no atirimuɔdensɛm, aane, mpo saa wɔn a wɔpɛ ɔhene amanmuo no.",
                "18": "Na adɛn nti na ɛwɔ sɛ meka saa adeɛ yi ho asɛm pii? Ɛfiri sɛ na yɛnnim deɛ nti a mo ara ankasa morepere hwehwɛ sɛ mobɛnya kwan yi. Yɛnnim; na mmom yɛnim sɛ moyɛ mo man no fatwafoɔ.",
                "19": "Anaa sɛ moabu mo ani agu yɛn yiedie so ɛfiri sɛ mohyɛ yɛn man yi akoma mu na awɛmfoɔ atwa mo ho ahyia nti na momma wɔmfa aduane mmerɛ yɛn yi, ne marima mmɛka yɛn asraafoɔ ho yi?",
                "20": "Mo werɛ afiri Awurade mo Nyankopɔn mmaransɛm no anaa? Aane, mo werɛ afiri yɛn agyanom nnɔmum no anaa? Mo werɛ afiri dodoɔ a wagye yɛn afiri yɛn atamfo nsa mu no anaa?",
                "21": "Anaa sɛ mosusu sɛ Awurade bɛkɔ so agye yɛn, wɔ mmerɛ a yɛte yɛn ahendwa so na yɛmmfa deɛ Awurade de ama yɛn no nni dwuma anaa?",
                "22": "Aane, mobɛtena ase akwadworɔ mu wɔ mmerɛ a mpempem atwa mo ho ahyia a wɔn nso wɔte akwadworɔ mu, mmerɛ a mpemdu du atwa mo ho ahyia wɔ asaase no hyeɛso a wɔretotɔ wɔ akofena ano, aane, wɔapirapira na mogya retu wɔn?",
                "23": "Mosusu sɛ Onyankopɔn bɛhwɛ mo sɛ mo nni fɔ wɔ mmerɛ a moda ho te hɔ rehwɛ saa nneɛma yi? Monhwɛ mese mo sɛ, Daabi. Afei mepɛ sɛ mokae sɛ Onyankopɔn aka sɛ ɔbɛdi kan ahohoro ɛhyɛn no mu ansa na wɔahohoro ne nkyɛnkyɛn no nso.",
                "24": "Na afei, gye sɛ mosakyera firi deɛ moayɛ no ho, na mohyɛ aseɛ sɔre gyina hɔ yɛ biribi na mode aduane ne marima brɛ yɛn, ne Hɛlaman nso, ama ɔde aboa yɛn man no fa no a ne nsa asan aka no, na ama yɛn nso yɛatumi agye yɛn ahodeɛ wɔ baabi a aka no nso, hwɛ ɛbɛhia sɛ yɛne Lamanfoɔ no nko bio kɔsi sɛ yɛbɛdikan ahohoro yɛn hyɛn no mu ansa, aane, yɛn aban no mpanimfoɔ no mpo ho.",
                "25": "Na gye sɛ woyɛ deɛ mabisa wɔ me krataa no mu no, na moda fawohodie honhom mapa adi kyerɛ me, na mobɔ mmɔden sɛ mobɛhyɛ yɛn asraafoɔ no den na mobɔ wɔn ho ban, na moma wɔn aduane na moboa wɔn, hwɛ mɛgyae me nkurɔfoɔ a wɔwɔ wɔn fawohodiefoɔ mu yi fa no ama wɔahwɛ yɛn asaase yi fa, na mɛsrɛ Onyankopɔn ahoɔden ne ne nhyira agu wɔn so, ama tumi foforɔ biara antumi anko antia wɔn.",
                "26": "Na sei ɛnam wɔn gyedie mmorosoɔ, ne wɔn abotare wɔ wɔn ahohiahia mu nti—",
                "27": "Na mɛba mo nkyɛn, na sɛ obi wɔ mo mu a ɔpɛ fawohodie a, aane, fawohodie kakraa bi mpo aka a, hwɛ mɛkanyan atuateɛ wɔ mo mu, akɔsi sɛ wɔn a wɔpre hwehwɛ tumi no mpo ase bɛtu koraa.",
                "28": "Aane, hwɛ mensuro mo tumi anaa akwanya a mo wɔ, na mmom me Nyankopɔn na mesuro no; na ɛnam sɛdeɛ ne mmaransɛm teɛ nti na me faa m’akofena sɛ mede rebɔ me man ho ban, na ɛnam mo amumuyɛ nti na yɛahwere nnipa bebree yi.",
                "29": "Hwɛ mmerɛ aso, aane, mmerɛ no abɛn, na gye sɛ mokɛntene mo ho sɛ mobɛbɔ mo man ne mo nkwadaa nketewa ho ban, anyɛ saa deɛ a atɛntenenee akofena no bɛsensɛn mo so; aane, na ɛbɛte atɔ mo so na aba mo so kɔsi sɛ mobɛsɛe koraa mpo.",
                "30": "Hwɛ, meretwɛn mmoa afiri mo hɔ; na, gye sɛ mo boa yɛn, hwɛ, meba mo hɔ, wɔ Sarahɛmla asaase so mpo, na mede akofena abɛtwitwa mo ara sɛ ɛbɛyɛ a monnya tumi bio mfa nsi nkurɔfoɔ yi fawohodie nkɔsoɔ ho kwan.",
                "31": "Na hwɛ, Awurade remma kwan mma montena ase, na mo ho nnyɛ den wɔ mo amumuyɛ mu mfa nsɛe ne nkurɔfoɔ a wɔtene no.",
                "32": "Hwɛ, mobɛtumi asusu sɛ Awurade bɛgye mo na wabua Lamanfoɔ atɛn, wɔ mmerɛ a wɔn agyanom amammerɛ nti ama wɔanya ɔtan, aane, ne wɔn a wɔtee wɔn ho firii yɛn mu no nso nti no, wɔama ɔtan yi ayɛ kɛseɛ, mmera a ɛnam ɔdɔ a mowɔ ma animuonyam ne wiase nneɛma hunu nti mo ayɛ amumuyɛsɛm yi?",
                "33": "Monim sɛ moto Onyankopɔn mmara, na monim nso sɛ motiatia so wɔ mo nan ase. Hwɛ, Awurade ka kyerɛɛ me sɛ: Sɛ wɔn a moayi wɔn sɛ wɔnyɛ mo amankrado no ansakyeraɛ amfiri wɔn bɔne ne wɔn amumuyɛ ho a, ɛnneɛ monkɔ ne wɔn nkɔko.",
                "34": "Na afei hwɛ, Me, Moronae, sɛdeɛ apam a mafa sɛ mɛdi me Nyankopɔn mmaransɛm no so; ɛno nti mepɛ sɛ mobɛtie Onyankopɔn asɛm, na mo asoma ntɛmpa ara ma wɔde nnuane ne mo marima abrɛ me, ne Hɛlaman nso.",
                "35": "Na hwɛ, sɛ moannyɛ saa adeɛ yi a, meba mo so ntɛmntɛm; na hwɛ; Onyankopɔn renhwɛ sɛ ɛkɔm nkum yɛn; ɛno nti ɔbɛma yɛn mo aduane no bi, sɛ ɛba no sɛ akofena ano mpo a. Afei hwɛ sɛ mobɛma Onyankopɔn asɛm no aba mu.",
                "36": "Hwɛ, me ne Moronae, mo asraafoɔ sahene panin no. Menhwehwɛ tumi, na mmom merehwehwɛ sɛ mɛtwe ahwe fam. Menhwehwɛ wiase animuonyam, na mmom me Nyankopɔn animuonyam, ne me man fawohodie ne ne yiedie. Na sei na mede me krataa yi ba awieɛ."
            },
            "61": {
                "1": "Hwɛ, afei ɛbaa sɛ mmerɛ a Moronae soma maa wɔde ne krataa no kɔmaa ammrado panin no, ankyɛre koraa na ne nsa kaa krataa firii Pahoran a ɔyɛ ammrado panin no nkyɛn. Na yei ne nsɛm a na ɛwɔ mu:",
                "2": "Me, Pahoran, a meyɛ amrado panin wɔ asaase yi so no, de saa nsɛm yi kɔmaa Moronae, asraafoɔ sahene panin no. Hwɛ meka kyerɛ wo Moronae, sɛ m’ɛdɛ nnye wɔ amanehunu kɛseɛ a worehunu yi ho, aane, ɛma me kra di anibereɛ.",
                "3": "Mmom hwɛ, ebinom wɔ hɔ a wɔn ɛdɛ wɔ w’amanehunu ho, aane, mpo wɔasɔre ate atua wɔ mene nkurɔfoɔ a wɔyɛ fawohodiefoɔ no nso so, aane, na wɔn a wɔasɔre wɔ yɛn so no dɔɔso ara yie.",
                "4": "Na ɛyɛ wɔn a wɔrehwehwɛ agye atɛmmuo-adwa no afiri me nsa mu no na wɔama amumuyɛ kɛseɛ yi aba; ɛnam sɛ wɔde tɛkyerɛmadɛ atwe nnipa bebree akoma a ɛno nti wɔama amanehunu a ano yɛ den aba yɛn so no; na wɔmfa yɛn nnuane mama yɛn, na wɔabɔ yɛn fawohodiefoɔ no hu mpo ama wɔamma yɛn hɔ.",
                "5": "Na hwɛ, wɔapamo me afiri wɔn anim, na ama m’adwane akɔ Gideon asaase so, me ne marima dodoɔ a me nsa tumi kaae no na ɛkɔɔe.",
                "6": "Na hwɛ, mabɔ dawuro wɔ asaase no fa ha nyina ara so; na hwɛ, wɔboa wɔn ho ano ba yɛn hɔ dabiara bɛfa wɔn akodeɛ sɛ wɔde bɛbɔ wɔn man ne wɔn fawohodie ho ban, na wɔbɛtɔ werɛ wɔ bɔne a wɔayɛ yɛn no so.",
                "7": "Na wɔaba yɛn ho sɛ wɔrebɛko atia wɔn a wɔasɔre ate atua wɔ yɛn so no, aane, ama ɛno nti wɔsuro yɛn na wɔsuro koraa sɛ wɔbɛba sɛ wɔne yɛn rebɛko.",
                "8": "Wɔagye asaase no, anaa sɛ Sarahɛmla kuropɔn no afa; wɔasi ɔhene wɔ wɔn so, na watwerɛ krataa akɔma Lamanfoɔ hene no, na ɔne no akɔyɛ baako sɛ ɔbɛpene so na wahwɛ Sarahɛmla kuropɔn no so, saa ahobanbɔ yi na ɔsusu sɛ ɛbɛma Lamanfoɔ no atumi agye asaase nkaaɛ a aka no, ama sɛ Lamanfoɔ no di wɔn so nkonim a, wɔde no adi hene wɔ nkurɔfoɔ no so.",
                "9": "Na afei, wo krataa no mu no, wokaa m’anim, mmom ɛho nhia; me bo mfuui, mmom medi dɛ sɛ wowɔ akoma kɛseɛ sei. Me, Pahoran, menhwehwɛ tumi, na mmom sɛ mɛda so atena atɛmmuo-adwa no so ama matumi abɔ deɛ ɛyɛ me nkurɔfoɔ no dea ne wɔn fawohodie ho ban. Me kra gyina pintinn wɔ saa fawohodie no a Onyankopɔn ama yade yɛn ho mu no.",
                "10": "Na afei, hwɛ, yɛbɛsi atirimuɔden ano mpo sɛ ɛba sɛ yɛka mogya gu mpo a. Yɛrenka Lamanfoɔ no mogya nngu, sɛ wɔbɛtena wɔn ankasa wɔn asaase so a.",
                "11": "Yɛrenka yɛn nuanom mogya nngu, sɛ wɔansɔre ante atua na wɔamfa akofena amma yɛn so a.",
                "12": "Yɛde yɛn ho bɛhyɛ nkoasom kɔnua ase sɛ Nyankopɔn atɛntenenee no ma ɛba saa a, anaa sɛ sɛ ɔhyɛ sɛ yɛnyɛ saa a.",
                "13": "Mmom hwɛ ɔnhyɛɛ yɛn sɛ yɛmfa yɛn ho mma yɛn atamfo, na mmom yɛmfa yɛn werɛ nhyɛ ne mu, na ɔbɛgye yɛn.",
                "14": "Ɛno nti, me nua dɔfo, Moronae, ma yɛnsi bɔne ano, na bɔne biara a yerentumi mfa yɛn nsɛm nsi ano no, aane, biribi te sɛ atuateɛ ne adwene a ɛnkɔ bɛnkorɔ mu, ma yɛmfa yɛn akofena nsi ano, ama yɛatumi asɔ yɛn fawohodie mu yie, ama yɛadi dɛ wɔ dibea a yɛwɔ no wɔ yɛn asɔre mu ne yɛn Dimafoɔ ne yɛn Nyankopɔn no nti.",
                "15": "Ɛno nti wo ne wo marima no mu kakraabi mmra me ho ntɛmntɛm na gyae nkaaɛ no ma Lihae ne Teankum; na ma wɔn tumi na wɔmfa Onyankopɔn Honhom a ɛyɛ fawohodie honhom nso no a ɛwɔ wɔn mu no so mfa nhwɛ ɔko a wɔrekɔko wɔ saa asaase no fa hɔ no so.",
                "16": "Hwɛ masoma sɛ wɔn mfa nnuane kakra nkɔma wɔn, ama ɔkɔm ankumkum wɔn kɔsi sɛ wobɛba me nkyɛn.",
                "17": "Boaboa asraafoɔ biara a wobɛtumi ano na wone wɔn mmra ha, na ntɛmpa ara yɛbɛkɔ akɔko atia atuatefoɔ no wɔ yɛn Nyankopɔn ahoɔden mu sɛdeɛ gyedie a ɛwɔ yɛn mu teɛ no.",
                "18": "Na yɛbɛgye Sarahɛmla kuropɔn no, ama yɛanya aduane pii de akɔma Lihae ne Teankum; aane, yɛbɛkɔ wɔn so wɔ Awurade ahoɔden mu, na yɛbɛma saa amumuyɛ kɛseɛ yi aba awieɛ.",
                "19": "Na afei, Moronae, ɛyɛ me dɛ sɛ me nsa aka wo krataa yi, ɛfiri sɛ na ɛha me kakra wɔ deɛ ɛsɛ sɛ yɛyɛ ho, sɛ ɛyɛ sɛ yɛne yɛn nuanom bɛkɔ akɔko mpo a.",
                "20": "Mmom waka sɛ, gye sɛ wɔsakyera, anyɛ sa a, Awurade ahyɛ wo sɛ ɛne wɔn nkɔko.",
                "21": "Hwɛ sɛ wo bɛhyɛ Lihae ne Teankum den wɔ Awurade mu; ka kyerɛ wɔn sɛ mma wɔnsuro, na Onyankopɔn bɛgye wɔn, aane, ne wɔn nyina ara nso a wɔgyina pintinn wɔ saa fawohodie a Onyankopɔn nam so ama wɔade wɔn ho no. Na afei mede me krataa a meretwerɛ akɔ ma me nua dɔfo, Moronae no ba awieɛ."
            },
            "62": {
                "1": "Na afei ɛbaa sɛ mmerɛ a Moronae nsa kaa krataa yi no, ɔnyaa akokoɔduro wɔ n’akoma mu, na ɛdɛ kɛseɛ mmorosoɔ hyɛɛ no ma, ɛnam Pahoran nokwaredie nti, ɛfiri sɛ na sɛɛ na ɔno nso nnyɛ ɔfatwafoɔ nntia ɔman no fawohodie ne ne yiedie.",
                "2": "Na mmom ɔdii suu nso yie ɛnam amumuyɛ a wɔn a wɔapamo Pahoran afiri atɛmmuo-adwa no so no ayɛ no nti, aane, ne tiawa mu ara ne sɛ, ɛnam wɔn a wɔate atua wɔ wɔn man ne wɔn Nyankopɔn nso so no nti.",
                "3": "Na ɛbaa sɛ Moronae faa marima kakraabi, sɛdeɛ Pahoran rehwehwɛ no, na ɔmaa Lihae ne Teankum tumi wɔ n’asraafoɔ nkaaɛ no so, na ɔsii mu sɛ ɔrekɔ Gideon asaase so.",
                "4": "Na baabiara a ɔdu ruɛ no, ɔmaa fawohodie frankaa so wɔ hɔ, na asraafoɔ dodoɔ biara a ne nsa kaa wɔn no, ɔde wɔn nyina ara sii mu kɔɔ Gideon asaase so.",
                "5": "Na ɛbaa sɛ mpempem boaboaa wɔn ano gyinaa frankaa no ano, na wɔfaa wɔn akofena sɛ wɔde rekɔko de abɔ wɔn fawohodie ho ban, ama wɔankɔ nkoasom mu.",
                "6": "Na, mmerɛ a Moronae boaboaa marima biara a ne nsa kaa wɔn wɔ n’akwantuo no mu no ano wieeɛ no, ɔbaa Gideon asaase so; na mmerɛ a ɔde n’asraafoɔ no bɔɔ Pahoran asraafoɔ no mu no wɔn ho yɛɛ den yie, wɔn ho yɛɛ den koraa kyɛnn Pakus marima no, a na ɔyɛ hene wɔ atuatefoɔ no a wɔpamoo fawohodiefoɔ no firii Sarahɛmla asaase so no na wɔfaa asaase no.",
                "7": "Na ɛbaa sɛ Moronae ne Pahoran ne wɔn asraafoɔ no sii mu kɔɔ Sarahɛmla asaase so, na wɔkɔɔ kuropɔn no, na wɔhyiaa Pakus marima no, maa wɔn ne wɔn koɛ.",
                "8": "Na hwɛ, wɔkumm Pakus na wɔfaa ne marima no nnɛduafoɔ, na wɔsan de Pahoran tenaa n’atɛmmuo-adwa no so bio.",
                "9": "Na wɔdii Pakus marima no ne wɔn a wɔpɛ ɔhene amanmuo no a wɔkyekyeree wɔn no asɛm, sɛdeɛ mmara no seɛ: na wɔde wɔn guu efiase; na wɔkum wɔn sɛdeɛ mmara no seɛ; aane, Pakus marima no ne saa wɔn a wɔpɛ ɔhene amanmuo no mu biara a wɔamfa wɔn akodeɛ anko amfa ammɔ wɔn man ho ban no, na mmom wɔbɛko atia no no, wɔkumm wɔn.",
                "10": "Na yei maa ɛho bɛhiaa sɛ wɔhwɛ ma wɔdi saa mmara yi so frenkyemm ama wɔatumi abɔ wɔn man no ho ban, aane, na obiara a wɔbɛhunu no sɛ ɔmpɛ wɔn fawohodie no, ntɛm pa ara na wɔkum no sɛdeɛ mmera no seɛ.",
                "11": "Na sei na atɛmmuafoɔ no ahennie wɔ Nifaefoɔ no so wɔ afe aduasa no mu no baa awieɛ; Moronae ne Pahoran hwɛ maa asomdwoeɛ baa wɔn ankasa wɔn nkurɔfoɔ no mu wɔ Sarahɛmla asaase no so, na wɔn a wɔanni nokware amma saa fawohodie yi no, wɔkum wɔn.",
                "12": "Na ɛbaa sɛ atɛmmuafoɔ no ahennie wɔ Nifae nkurɔfoɔ no so wɔ afe aduasa baako no mfitiaseɛ mu no, Moronae somaa ntɛm pa ara sɛ wɔmfa nnuane ne asraafoɔ mpemnsia nkɔma Hɛlaman, mfa mmoa no ma ɔmfa nhwɛ asaase no fa hɔ yie.",
                "13": "Na ɔkaa nso sɛ wɔnsoma ma wɔmfa asraafoɔ mpemnsia ne nnuane a ɛdɔɔso ara yie nkɔma Lihae ne Teankum asraafoɔ no. Na ɛbaa sɛ wɔyɛɛ sei de bɔɔ asaase no ho ban ama Lamanfoɔ no antumi amma hɔ.",
                "14": "Na ɛbaa sɛ Moronae ne Pahoran gyaa marima dɔm kɛseɛ wɔ Sarahɛmla asaase no so, na wɔne marima dɔm kɛseɛ sii mu sɛ wɔrekɔ Nifaeha asaase no so, ɛfiri sɛ ɛkwan biara so no wɔka Lamanfoɔ a wɔwɔ kuropɔn no mu hɔ no gu.",
                "15": "Na ɛbaa sɛ mmerɛ a na wɔrekɔ asaase no so no, wɔfaa Lamanfoɔ marima dɔm bebree, na wɔkumm wɔn mu bebree, na wɔfaa wɔn nnuane ne wɔn akodeɛ.",
                "16": "Na ɛbaa sɛ wɔfaa wɔn akyire yi no, wɔmaa wɔfaa apam sɛ wɔmfa wɔn akodeɛ ne Nifaefoɔ nkɔko bio.",
                "17": "Na mmerɛ a wɔfaa saa apam yi wieeɛ no, wɔmaa wɔne Amon nkurɔfoɔ no kɔtenaae, na na wɔn dodoɔ bɛyɛ sɛ mpem nan na wɔakum wɔn.",
                "18": "Na ɛbaa sɛ mmerɛ a wɔmaa wɔkɔɔe no, wɔsii mu bio sɛ wɔrekɔ Nifaeha asaase so. Na ɛbaa sɛ mmerɛ a wɔbaa Nifaeha kuropɔn no mu ho no, wɔsisii wɔn ntomadan wɔ Nifaeha asaase petee no a ɛbɛn Nifaeha kuropɔn no.",
                "19": "Afei Moronae pɛɛ sɛ Lamanfoɔ no bɛba ne wɔn abɛko wɔ asaase petee no so; na mmom ɛnam sɛ Lamanfoɔ no nim sɛ wɔwɔ akokoɔduro kɛseɛ na wɔhunu nso sɛ wɔdɔɔso yie no, ɛno nti wɔsuroo sɛ wɔne wɔn bɛba abɛko; ɛno nti wɔamma ne wɔn ammɛko saa da no.",
                "20": "Na mmerɛ a anadwo saaɛ no, Moronae faa anadwo sum no mu, na ɔbɛgyinaa abansoro no so tetɛ hwɛɛ Lamanfoɔ no baabi a wɔne wɔn asraafoɔ no bɛsi wɔn nsraban.",
                "21": "Na ɛbaa sɛ na wɔwɔ apueɛ fa mu kwan no ano; na na wɔn nyina ara adeda. Na afei Moronae san kɔɔ n’asraafoɔ no hɔ, na ɔmaa wɔyɛɛ ntɛmntɛm yɛɛ ahoboa faa ntampehoma a emu yɛ den ne ntwedeɛ a wɔde bɛsane afiri afasuo no soro asi mu.",
                "22": "Na ɛbaa sɛ Moronae hyɛɛ ne marima no sɛ wɔnsi mu nkɔ foro nkɔgyina afasuo no atifi; na wɔsisii fam wɔ kuropɔn no fa hɔ, aane, wɔ atɔeɛ fa mu hɔ, mpo, baabi a Lamanfoɔ no ansisi wɔn asraafoɔ no nsraban no.",
                "23": "Na ɛbaa sɛ wɔn nyina ara faa ntampehoma denden no ne wɔn ntwedeɛ no so sisii kuropɔn no mu anadwo no; nti mmerɛ a adeɛ kyeeɛ no, na wɔn nyina ara wɔ kuropɔn no afasuo no mu.",
                "24": "Na afei, mmerɛ a Lamanfoɔ no nyanee, na wɔhunu sɛ Moronae asraafoɔ no wɔ afasuo no mu no, wɔn ho dwirii wɔn yie ara maa wɔdwane faa ɔkwan a wɔde kɔ kuropɔn no mu no.",
                "25": "Na afei mmerɛ a Moronae hunu sɛ wɔredwane no, ɔsee ne marima no sɛ wɔnkɔ wɔn so, na wɔnkumkum wɔn mu bebree, na wɔtwaa wɔn mu dodoɔ nso ho hyiaae, na wɔfaa wɔn nnɛduafoɔ; na nkaaɛ no dwane kɔɔ Moronae asaase so, deɛ ɛda mpoano no hyeɛso no.",
                "26": "Na sei na Moronae ne Pahoran yɛ gyee Nifaeha kuropɔn no a, ɔkra baako mpo anhwere ne nkwa; na Lamanfoɔ no mu dodoɔ no ara na wɔkumm wɔn",
                "27": "Afei ɛbaa sɛ Lamanfoɔ no a wɔfaa wɔn nnɛduafoɔ no mu dodoɔ ara na wɔpɛɛ sɛ wɔbɛka Amon nkurɔfoɔ no ho na wɔnya wɔn fawohodie.",
                "28": "Na ɛbaa sɛ wɔn mu dodoɔ no ara a wɔpɛɛ no saa no, wɔpenee wɔn pɛ so maa wɔn.",
                "29": "Ɛno nti, Lamanfoɔ nnɛduafoɔ no nyina ara kɔkaa Amon nkurɔfoɔ no ho, na wɔhyɛɛ aseɛ sɛ wɔreyɛ adwumaden, wɔdɔɔ mfuo, wɔduaa aburo ahodoɔ pii, na wɔyɛnee nnwan ne anantwie ahodoɔ nyina ara bi; na sei na Nifaefoɔ no yɛ de yii wɔn adesoa kɛseɛ no firii wɔn so; aane, mpo maa wɔyii Lamanfoɔ nnɛduafoɔ no haw firii wɔn so.",
                "30": "Afei ɛbaa sɛ mmerɛ a Moronae nsa kaa Nifaeha kuropɔn no akyire yi no, na ɔfaa nnɛduafoɔ bebree wieeɛ no, ɛmaa Lamanfoɔ asraafoɔ no so tee yie, na ne nsa san kaa Nifaefoɔ no mu dodoɔ no a wɔfaa wɔn nnɛduafoɔ no akyire yi no, ɛmaa Moronae asraafoɔ no dɔɔso yie; ɛno nti Moronae firii Nifaeha asaase so kɔɔ Lihae asaase so.",
                "31": "Na ɛbaa sɛ mmerɛ a Lamanfoɔ, no hunu sɛ Moronae reba wɔn so no, wɔn ho dwirii wɔn bio na wɔdwane firii Moronae asraafoɔ anim.",
                "32": "Na ɛbaa sɛ Moronae ne n’asraafoɔ no tii wɔn firii kuropɔn baako so de kɔsi kuropɔn baako so, kɔsii sɛ Lihae ne Teankum hyiaa wɔn; na Lamanfoɔ no dwanee Lihae ne Teankum, araa de sanee fam kɔɔ mpoano hyeɛ no so hɔ kɔsii sɛ wɔbɛduruu Moronae asaase no so hɔ.",
                "33": "Na Lamanfoɔ asraafoɔ no nyina ara boaa wɔn ano maa wɔyɛɛ ekuo baako wɔ Moronae asaase no so. Afei na Amoron, a na ɔyɛ Lamanfoɔ no hene no nso ka wɔn ho.",
                "34": "Na ɛbaa sɛ Moronae ne Lihae ne Teankum bɔɔ wɔne wɔn asraafoɔ no sese twaa kanko wɔ Moronae asaase no hyeɛ no so, ara maa wɔtwaa Lamanfoɔ no ho hyiae wɔ ɛserɛ no hyeɛ so wɔ anaafoɔ afa mu hɔ, ne ɛserɛ no hyeɛ a ɛwɔ apueɛ so no.",
                "35": "Na wɔbɔɔ wɔn sese anadwo no. Na hwɛ, na Nifaefoɔ no ne Lamanfoɔ no nso nyina ara aberɛberɛ, ɛnam nanteɛ tentene a wɔnanteeɛ no nti, ɛno nti wɔantumi ammɔ ɛpɔ biara saa anadwo no, gye sɛ Teankum nkoa ara; ɛfiri sɛ na ne bo afu Amoron yie ara maa ɔsusuu sɛ Amoron, ne Amalikaea a ɔyɛ ne nua barima no na ama saa ɔko a ɛntwa da no a ɛda wɔne Lamanfoɔ no ntam no, ɛno na ama ɔko pii ne mogya hwieguo pii, aane, ne ɔkɔm pii aba no.",
                "36": "Na ɛbaa sɛ Teankum nam n’abufuo so kɔɔ baabi a Lamanfoɔ nsraban wɔ no, na ɔsanee kuropɔn no afasuo no kɔɔ mu. Na ɔde ntampehoma firii baabi baako so kɔɔ baako so kɔsii sɛ ɔhunu ɔhene no; na ɔtoo pea wɔɔ no, maa ɛpuei n’akoma nkyɛn. Mmom hwɛ, ɔhene no nyanee ne nkoa no ansaa na ɔrewuo, saa nti wɔtii Teakum, na wɔkumm no.",
                "37": "Afei ɛbaa sɛ mmerɛ a Lihae ne Moronae hunu sɛ Teankum awu no, wɔn werɛ hooe yie; ɛfiri sɛ hwɛ, na ɔyɛ obi a wako akokoɔduro so de ama ne man, aane, fawohodie adamfo pa; na wahunu amanneɛ a ɛyɛ nwono yie. Mmom hwɛ, wawu, na ɔkɔ asaase nyina ara kwan",
                "38": "Afei ɛbaa sɛ Moronae sii mu adekyeɛ, na ɔbaa Lamanfoɔ no so, ɛmaa wɔkumkum wɔn yie, na wɔpamoo wɔn firii asaase no so; na wɔdwanee ara kɔsii sɛ wɔansan amma Nifaefoɔ no so bio.",
                "39": "Na sei na atɛmmuafoɔ ahennie wɔ Nifae nkurɔfoɔ no so wɔ mfie a ɛtɔ so aduasa baako no baa awieɛ; na sei na akokoakoko, ne mogya hwieguo, ne ɔkɔm, ne amanehunu baa wɔn so mfie bebree ntam.",
                "40": "Na awudie, ne apereapereɛ, ne atuateɛ, ne amumuyɛ ahodoɔ nyina ara bi sii Nifae nkurɔfoɔ no mu; nanso ɛnam ateneneefoɔ no nti, aane, ɛnam ateneneefoɔ no mpaebɔ nti, wɔankum wɔn.",
                "41": "Nanso hwɛ, ɛnam ɔko a ɛkɔɔ so wɔ Nifaefoɔ ne Lamanfoɔ no ntam no kyɛreeɛ dodo nti no, dodoɔ no ara na ayɛ wɔn akoma den, ɛnam sɛ ɛko no kyɛree yie no nti; na dodoɔ no ara akoma yɛɛ mmerɛ ɛnam wɔn amanehunu nti, yei maa wɔbrɛɛ wɔn ho ase wɔ Onyankopɔn anim, mpo kɔsii sɛ wɔyɛɛ mmerɛ.",
                "42": "Na ɛbaa sɛ mmerɛ a Moronae gyee ban wɔ asaase no afa a ɔkwan deda no a Lamanfoɔ bɛtumi afa mu aba no nyina ara kɔsii sɛ wɔnyaa ɛbanbɔ a ɛyɛ den no, ɔsann n’akyiri kɔɔ Sarahɛmla kuropɔn no mu; na Hɛlaman nso sann n’akyi kɔɔ n’agyapadeɛ asaase so; na asomdwoeɛ baa Nifae nkurɔfoɔ no mu bio.",
                "43": "Na Moronae gyaee tumi a na ɔwɔ wɔ n’asraafoɔ no mu no de maa ne ba barima a ne din de Moronaeha; na ɔkɔɔ ɔno ara ne fie ama watumi atena ase asomdwoeɛ mu wɔ ne nna nkaaɛ no mu.",
                "44": "Na Pahoran san kɔtenaa n’atɛmmuo-adwa so; na Hɛlaman de too ne ho so bio sɛ ɔbɛka Onyankopɔn asɛm no akyerɛ nkurɔfoɔ no; na ɛnam akokoakoko ne apereapereɛ pii nti no, ɛbɛhia sɛ wɔyɛ nhyehyɛeɛ bio wɔ asɔre no mu.",
                "45": "Ɛno nti, Hɛlaman ne ne nuanom de tumi kɛseɛ kɔdaa Onyankopɔn asɛm no adi kyerɛɛ nkurɔfoɔ no mu bebree maa wɔnyaa nteaseɛ wɔ wɔn atirimuɔdensɛm no ho maa wɔsakyeraae firii wɔn bɔne ho, na wɔmaa wɔbɔɔ wɔn asu maa Awurade wɔn Nyankopɔn.",
                "46": "Na ɛbaa sɛ wɔsan tee Onyankopɔn asɔre no bio wɔ asaase no nyina ara so.",
                "47": "Aane, na wɔyɛɛ nhyehyɛeɛ a ɛfa mmara no ho. Na wɔ yiyii wɔn atɛmmuafoɔ, ne wɔn atɛmmuafoɔ mpanimfoɔ no nso.",
                "48": "Na Nifae nkurɔfoɔ no hyɛɛ aseɛ yɛɛ frɔmfrɔm bio wɔ asaase no so, na wɔhyɛɛ aseɛ sɛ wɔredɔre na wɔn ho hyɛɛ aseɛ yɛɛ den yie bio wɔ asaase no so. Na wɔhyɛɛ aseɛ sɛ wɔreyɛ asikafoɔ mapa.",
                "49": "Na mmom wɔn ahonyadeɛ, anaa wɔn ahoɔden, anaa wɔn frɔmfrɔmyɛ, nyina ara akyiri no, wɔamma wɔn ho so wɔ wɔn ani a ɛtra wɔn ntɔn no mu; ɛna wɔanyɛ nyaa wɔ Awurade wɔn Nyankopɔn nkaeɛ ho; na mmom wɔbrɛɛ wɔn ho ase yie wɔ n’anim.",
                "50": "Aane, wɔkaekae nneɛma akɛseɛ a Awurade ayɛ ama wɔn, sɛ wayi wɔn afiri owuo mu, ne nkɔnsɔnkɔnsɔn mu, ne afiase, ne amanehunu ahodoɔ nyina ara mu, na wayi wɔn afiri wɔn atamfo nsa mu.",
                "51": "Na wɔbɔɔ mpaeɛ kyerɛɛ Awurade wɔn Nyankopɔn da biara kɔsii sɛ Awurade hyiraa wɔn, sɛdeɛ n’asɛm teɛ, ɛno nti ɛmaa wɔn ho yɛɛ den na wɔyɛɛ frɔmfrɔm wɔ asaase no so.",
                "52": "Na ɛbaa sɛ saa nneɛma yi nyina ara. Na Hɛlaman wuui, wɔ atɛmmuafo no ahennie wɔ Nifae nkurɔfoɔ no so afe a ɛtɔ so aduasa num mu."
            },
            "63": {
                "1": "Na ɛbaa sɛ atɛmmuafoɔ ahennie wɔ Nifae nkurɔfoɔ so wɔ afe aduasa nsia ahyɛaseɛ mu no, na Siblon faa saa nneɛma kronkron a Alma de maa Hɛlaman no.",
                "2": "Na na ɔyɛ nipa a ɔka nokware, na ɔnantee teneneeɛ mu wɔ Onyankopɔn anim; na ɔbɔɔ mmɔden sɛ ɔbɛyɛ deɛ ɛyɛ dabiara, sɛ ɔbɛdi Awurade Nyankopɔn mmaransɛm no so; na saa ara nso na ne nua barima no nso yɛɛe.",
                "3": "Na ɛbaa sɛ Moronae nso wuui. Na sei na atɛmmuafoɔ no ahennie wɔ afe aduasa nsia no baa awieɛ.",
                "4": "Na ɛbaa sɛ atɛmmuafoɔ no ahennie wɔ afe aduasa nson mu no, marima kuo bebree a wɔbɛyɛ sɛ mpem num ahanan ne wɔn yerenom ne wɔn mma firii Sarahɛmla asaase so kɔɔ asaase a ɛda atifii afa mu no so.",
                "5": "Na ɛbaa sɛ Hagat, ɛnam sɛ ɔyɛ ɔbarima bi a ɔpɛ sɛ ɔhunu biribiara mu nti no, ɛmaa no kɔpamm ɛhyɛn a ɛso yie wɔ Dodoɔ asaase no hyeɛ so, wɔ baabi a ɛbɛn Amanfo asaase no, na ɔpia sii ɛpo a ɛda atɔeɛ afa mu no so, ɔkwan teatea bi a ɛde kɔ atifii afa mu no hɔ.",
                "6": "Na hwɛ, Nifaefoɔ no mu dodoɔ no ara na wɔkɔɔ mu na wɔfaa nnuane, ne mmaa nso ne nkwadaa bebree; na wɔde wɔn ani kyerɛɛ atifii afa mu. Na sei na afe aduasa nson no baa awieɛ.",
                "7": "Na afe aduasa nwɔtwe mu no, saa barima yi pamm ahyɛn foforɔ. Na ɛhyɛn no a ɔdii kan pamaɛ no nso sann baae, na nkurɔfoɔ bebree san kɔɔ mu; na wɔn nso wɔfaa nnuane pii; na wɔsii mu kɔɔ asaase a ɛda atifii afa mu no so bio.",
                "8": "Na ɛbaa sɛ obiara ante wɔn nka bio. Na yɛsusu sɛ ebia na ɛpo no bunu no na afa wɔn. Na ɛbaa sɛ ɛhyɛn foforɔ nso kɔɔe; na baabi a ɛkɔɔe deɛ obiara nnim",
                "9": "Na ɛbaa sɛ saa afe yi mu no, nkurɔfoɔ bebree na ɛkɔɔ asaase a ɛda atifii afa mu hɔ no so. Na sei na afe aduaso nwɔtwe no baa awieɛ",
                "10": "Na ɛbaa sɛ atɛmmuafoɔ no ahennie no afe a ɛtɔ so aduasa nkron no mu no, Siblon nso wuui, na Korianton de ɛhyɛn kɔ asaase a ɛda atifii fa mu no so sɛ ɔde nnuane rekɔma nkurɔfoɔ a wɔkɔɔ saa asaase no so no.",
                "11": "Ɛno nti ɛho hiaa sɛ Siblon de saa nneɛma kronkron yi ma Hɛlaman ba barima no a wɔfrɛ no Hɛlaman no, deɛ wɔde n’agya din too no no, ma ɔde siee, ansaana ɔrewu.",
                "12": "Afei hwɛ, saa nkrukyire a na ɛwɔ Hɛlaman hɔ no wɔtwerɛtwerɛe pii de kɔmemaa nnipa mma wɔ asaase no so nyina ara, gye sɛ saa baabi no a Alma kaa sɛ ɛmma wɔmma ɛmpue no nko ara.",
                "13": "Nanso, ɛwɔ sɛ wɔsie saa nneɛma yi wɔ kronkron mu, na wɔde firi abusuasantene koro so de kɔsi abusuasantene koro so, ɛno nti, wɔde maa Hɛlaman afe yi mu ansaana Siblon rebɛwu.",
                "14": "Na ɛbaa nso sɛ afe yi mu na atuatefoɔ binom kɔkaa Lamanfoɔ no ho; na wɔkanyann wɔn maa wɔn bo fuu Nifaefoɔ no bio.",
                "15": "Na saa afe yi mu ara nso no, wɔde asraafoɔ bebree baa bio sɛ wɔne Moronaeha nkurɔfoɔ no rebɛko, anaa sɛ wɔbaa Moronaeha asraafoɔ no so, na ɔko no mu no, wɔdii wɔn so nkonim, na wɔpamoo wɔn maa wɔkɔɔ wɔn ankasa nsaase so bio, na wɔn mu dodoɔ no ara na ɛwuwuiɛ.",
                "16": "Na sei na atɛmmuafo no ahennie wɔ Nifae nkurɔfoɔ no so no afe a ɛtɔ so aduasa nkron no baa awieɛ.",
                "17": "Na sei na deɛ ɛfa Alma, ne Hɛlaman a ɔyɛ ne babarima, ne Siblon nso a ɔyɛ ne babarima no ho asɛm baa awieɛ."
            }
        }
    },
    "hel": {
        "meta": {
            "slug": "hel",
            "name": "Hɛlaman Nwoma No",
            "chapterWord": "Ti"
        },
        "chapters": {
            "1": {
                "intro": "Nifaefoɔ ho nsɛm. Wɔn akokoakoko ne apereapereɛ, ne wɔn atuateɛ. Ne nkɔmhyɛfoɔ kronkron bebree nso nkɔmhyɛ, ansaa na Kristo mmaɛ no, sɛdeɛ Hɛlaman a ɔyɛ Hɛlaman babarima no twerɛtohɔnsɛm no teɛ no, ne ne mmammarima nso twerɛtohɔsɛm teɛ no, mpo derebɛsi mmerɛ a Kristo bɛba. Na Lamanfoɔ no nso mu bebree asakyera. Wɔn nsakyeraɛ ho asɛm. Lamanfoɔ teneneeɛ, ne Nifaefoɔ atirimuɔdensɛm ne wɔn akyiwasɛm ho nsɛm, sɛdeɛ Hɛlaman ne ne mmammarima twerɛtohɔsɛm teɛ no derebɛsi Kristo mmaɛ so, saa nsɛm yi na wɔfrɛ no Hɛlaman nwoma no, ne deɛ ɛkeka ho.",
                "1": "Na afei hwɛ, ɛbaa wɔ atɛmmuafoɔ ahennie no mfitiaseɛ afe a ɛtɔ so aduanan mu wɔ Nifae nkurɔfoɔ so no, ɔhaw kɛseɛ hyɛɛ aseɛ baa Nifae nkurɔfoɔ no mu.",
                "2": "Na hwɛ, na Pahoran awu, na na wakɔ asaase nyina ara kwan no, ɛno nti apereapereɛ kɛseɛ hyɛɛ aseɛ wɔ anuanom a wɔyɛ Pahoran mmammarima no mu wɔ deɛ ɔfata sɛ ɔtena atɛmmuo-adwa no so.",
                "3": "Afei wɔn a wɔpree atɛmmuo-adwa no na wɔmaa nkurɔfoɔ no dii apereapereɛ no din nie: Pahoran, Paankae, ne Pakumenae.",
                "4": "Afei nyɛ Pahoran mmammarima no nyina ara nie (ɛfiri sɛ na ɔwɔ bebree), mmom yeinom ne wɔn a wɔpree atɛmmuo-adwa no ho; ɛno nti, wɔmaa nkurɔfoɔ no mu kyɛɛ mmiɛnsa.",
                "5": "Nanso, ɛbaa sɛ Pahoran na nkurɔfoɔ no nne yii no sɛ ɔnyɛ ɔtɛmmuafoɔ panin ne ammrado wɔ Nifae nkurɔfoɔ no mu.",
                "6": "Na ɛbaa sɛ mmerɛ a Pakumenae hunu sɛ ne nsa ntumi nka atɛmmuo-adwa no, ɔne nkurɔfoɔ no nne yɛɛ koro.",
                "7": "Mmom hwɛ, Paankae, ne nkurɔfoɔ no mu fa a na wɔpɛ sɛ ɔyɛ wɔn amrado no, bo fuu yie; ɛno nti na wayɛ ahoboa sɛ ɔde tɛkyerɛmadɛ bɛdaadaa nkurɔfoɔ no ama wɔasɔre ate atua atia wɔn nuanom.",
                "8": "Na ɛbaa sɛ ɔyɛɛ ahoboa sɛ ɔreyɛ sei no, hwɛ, wɔfaa no kɔdii n’asɛm sɛdeɛ nkurɔfoɔ no nne teɛ, na wɔbuu no fɔ sɛ wɔnkɔ kum no; ɛfiri sɛ wama ne ho so wɔ atuateɛ mu, na ɔhwehwɛɛ sɛ ɔbɛsɛe nkurɔfoɔ no fawohodie.",
                "9": "Afei mmerɛ a nkurɔfoɔ a wɔpɛɛ sɛ ɔyɛ ammrado wɔ wɔn so no hunu sɛ wɔabua no kumfoɔ no nti wɔn bo fuui, na hwɛ wɔsomaa obi a wɔfrɛ no Kiskumen maa ɔkɔɔ baabi a Pahoran atɛmmuo-adwa no wɔ no, na ɔkɔkum Pahoran mmerɛ a na ɔte atɛmmuo-adwa no so no.",
                "10": "Na Pahoran asomfoɔ pamoo no; mmom hwɛ, Kiskumen dwanee ahoɔhare so ara maa nnipa biara antumi anto no.",
                "11": "Na ɔkɔɔ wɔn a wɔsomaa no no hɔ, na wɔn nyina ara kɔɔ apam, aane, de wɔn Yɛfoɔ a ɛtehɔ daa no dii nse, sɛ wɔrenka nkyerɛ nnipa biara sɛ Kiskumen akum Pahoran.",
                "12": "Ɛno nti, na Nifae nkurɔfoɔ nnim Kiskumen, ɛfiri sɛ mmerɛ a ɔkum Pahoran no na wasesa ne ho. Na Kiskumen ne ne dɔm no a wɔne no kɔɔ apam no de wɔn ho kɔfrafraa nkurɔfoɔ no mu, wɔyɛɛ no ɔkwan bi so a wɔantumi anhunu wɔn nyina ara; na mmom wɔn mu dodoɔ no ara a wɔhunu wɔn no deɛ wɔbuaa wɔn kumfoɔ.",
                "13": "Na afei hwɛ, wɔyii Pakumenae sɛ ɔnyɛ ɔtɛmmuafoɔ panin na ɔnni nkurɔfoɔ no so sɛdeɛ nkurɔfoɔ no nne teɛ, maa ɔhyɛɛ ne nuabarima Pahoran anan mu dii adeɛ; na sei na na ɔwɔ ho kwan. Na wɔyɛɛ yei nyina ara wɔ atɛmmuafoɔ no ahennie mu afe a ɛtɔ so aduanan; na ɛbaa awieɛ.",
                "14": "Na ɛbaa sɛ atɛmmuafoɔ no ahennie mu afe a ɛtɔ so aduanan baako no mu no, Lamanfoɔ no boaboaa asraafoɔ a obi rentumi nkan wɔn dodoɔ, na wɔmaa wɔn akofena, sikan koaɛ, ne tadua, agyan, dadeɛkyɛ akataboɔ, ne nkokyɛm ahodoɔ nyina ara bi.",
                "15": "Na wɔbaa so bio, sɛ ɛbia wɔbɛtumi asuae Nifaefoɔ ntɔkwa. Na ɔbarima bi a na ne din de Koriantuma na ɔdii wɔn anim; na na ɔyɛ Sarahɛmla aseni, na na ɔyɛ obi a wate ne ho afiri Nifaefoɔ no mu; na na ɔyɛ ɔbarima a ɔso na ɔyɛ ɔberempɔn.",
                "16": "Ɛno nti, Lamanfoɔ hene a ne din de Tubalot no, a ɔyɛ Amoron babarima no, susuu sɛ Koriantuma a ɔyɛ ɔbarima brempɔn no bɛtumi de n’ahoɔden ne ne nyansa dodoɔ no nso asɔre atia Nifaefoɔ no, nti sɛ ɔsoma no a ɔbɛtumi anya tumi wɔ Nifaefoɔ no so—",
                "17": "Ɛno nti ɔkanyan wɔn maa wɔn bo fuui, na ɔboaboaa n’asraafoɔ ano, na ɔyii Koriantuma sɛ ɔnyɛ wɔn kandifoɔ, na ɔmaa wɔn bɔɔ nsra kɔɔ Sarahɛmla asaase so sɛ wɔne Nifaefoɔ no nkɔko.",
                "18": "Na ɛbaa sɛ, ɛnam sɛ na apereapereɛ adɔɔso yie ne amanmuo no a na ayɛ den no nti; amma wɔanyi awɛnfoɔ a wɔdɔɔso wɔ Sarahɛmla asaase no so; ɛfiri sɛ wɔsusuu sɛ Lamanfoɔ no rentumi mma wɔn asaase no mfimfini mmɛto nhyɛ saa Sarahɛmla kuropɔn kɛseɛ no so.",
                "19": "Na mmom ɛbaa sɛ Koriantuma dii asraafoɔ dɔm no anim bɔɔ nsra baa nnipa a wɔte kuropɔn no mu no so, na wɔn mmaeɛ no yɛɛ ntɛmntɛm dodo maa Nifaefoɔ no anya mmerɛ ammoaboa wɔn asraafoɔ no ano.",
                "20": "Ɛno nti Koriantuma kumm awɛmfoɔ a na wɔte kuropɔn no aboboano no, na ɔne n’asraafoɔ no nyina ara kɔɔ kuropɔn no mu, na wɔkumm obiara a ɔtiaa wɔn no ara de kɔsii sɛ wɔfaa kuropɔn no nyina ara.",
                "21": "Na ɛbaa sɛ Pakumenae a na ɔyɛ ɔtɛmmuafoɔ panin no dwane firii Koriantuma anim mpo dekɔsii kuropɔn no afasuo no ho. Na ɛbaa sɛ Koriantuma twitwaa no fam afasuo no ho ara kɔsii sɛ ɔwuui. Na sei na Pakumenae nna no baa awieɛ.",
                "22": "Na afei mmerɛ a Koriantuma hunu sɛ Sarahɛmla kuropɔn no abɛdi ne nsa mu no, na ɔhunu sɛ Nifaefoɔ no adwane wɔn, na wɔakumkum wɔn, na wɔafa wɔn, na wɔde wɔn agu afiase, na ne nsa aka asaase no baabi a ahobanbɔ kɛseɛ wɔ asaase no nyina ara so no, n’akoma nyaa akokoɔduro ara maa ɔyɛe n’adwene sɛ ɔrekɔ n’anim ara akɔko.",
                "23": "Na afei wantena Sarahɛmla asaase no so, mmom ɔne asraafoɔ dɔm dodoɔ no ara kɔɔe, mpo wɔde wɔn ani kyerɛɛ Dodoɔ kuropɔn no so; ɛfiri sɛ na wawe ataa so sɛ ɔde akofena bɛko akɔ n’anim, ama ne nsa aka asaase no fa a ɛdeda atifii afa mu no.",
                "24": "Na ɛnam sɛ ɔsusuu sɛ wɔn ahoɔden no kɛseɛ no ara gyina asaase no mfimfini no nti no, ɔkɔɔ n’anim, a wamma wɔn mmerɛ amma wɔamfa ammoaboa wɔn ano yie gye sɛ akuokuo nketenkete; na saa kwan yi so na wɔde tohyɛɛ wɔn so na wɔtwitwaa wɔn guu asaase no so.",
                "25": "Na mmom hwɛ, asaase no mfimfini a Koriantuma faaɛ no maa Moronaeha nyaa tumi wɔ wɔn so, ɛwɔ mu sɛ na wɔakum Nifaefoɔ no mu bebree deɛ",
                "26": "Na hwɛ, Moronaeha susuu sɛ Lamanfoɔ no suro sɛ wɔbɛba asaase no mfimfini, na mmom wɔbɛkɔ akɔto ahyɛ nkuropɔn a atwa ahyia ɛhyeɛso hɔ no nyina ara so sɛdeɛ wɔyɛɛ no nkanee no; ɛno nti Moronaeha hyɛɛ sɛ n’asraafoɔ no a wɔn ho yɛ den no mmɔ baabi a atwa ɛhyeɛ no so ahyia no ho ban.",
                "27": "Mmom hwɛ, ehuu anka Lamanfoɔ no sɛdeɛ anka na ɔpɛ no, na mmom wɔbaa asaase no mfimfini, na wɔfaa ɔman no kuropɔn a ɛyɛ Sarahɛmla no, na wɔnante faa asaase no nkuro akɛseɛ no a edi mu no mu kumkum nkurɔfoɔ no yie, marima, mmaa, ne nkwadaa nyina ara na wɔfaa nkuropɔn bebree ne ahoɔdenbea wɔ bebree nso.",
                "28": "Mmom mmerɛ a Moronaeha hunu sei no, ntɛm pa ara na ɔsomaa Lihae ne asraafoɔ no a wɔretwa saa bea no ho rehyia no anim ntware wɔn ansa na wɔaba Dodoɔ asaase no so.",
                "29": "Na sei na ɔyɛe, na ɔtwaree wɔn ansa na wɔreba Dodoɔ asaase no so, na wɔne wɔn kooe ara yie, ara maa wɔhyɛɛ aseɛ sɛ wɔresan wɔn akyiri aba Sarahɛmla asaase so.",
                "30": "Na ɛbaa sɛ Moronaeha sii wɔn anim twaree wɔn mmerɛ a wɔsann wɔn akyiri no, na wɔne wɔn kooe ara yie maa mogya hwie guu yie ara wɔ ɛko no mu; aane, wɔkumkum wɔn mu bebree, na wɔn a wɔkumm wɔn no mu no na wɔhunu sɛ Koriantuma yɛ wɔn mu baako.",
                "31": "Na afei, hwɛ, Lamanfoɔ no antumi ansan wɔn akyiri amfa kwan biara so, wɔantumi amfa atifii, anaa anaafoɔ, anaa apueɛ, anaa atɔeɛ, ɛfiri sɛ Nifaefoɔ no twaa wɔn ho hyiaae wɔ afa no nyina ara.",
                "32": "Na sei na Koriantuma maa Lamanfoɔ no kɔdii Nifaefoɔ no nsa mu, ara maa Nifaefoɔ no nyaa wɔn so tumi, na Lamanfoɔ no gyaee wɔn ho hyɛɛ Nifaefoɔ no nsa mu.",
                "33": "Na ɛbaa sɛ Moronaeha nsa kaa Sarahɛmla kuropɔn no bio, na ɔmaa Lamanfoɔ no a wɔafa wɔn nnɛduafoɔ no kwan sɛ wɔmfiri asaase no so nkɔ asomdwoeɛ mu.",
                "34": "Na sei na atɛmmuafoɔ no ahennie no baa awieɛ wɔ mfie aduanan baako no mu."
            },
            "2": {
                "1": "Na ɛbaa sɛ atɛmmuafoɔ no ahennie mu afe a ɛtɔ so aduanan mmienu mu no, mmerɛ a Moronaeha san de asomdwoeɛ baa Nifaefoɔ ne Lamanfoɔ ntam no, hwɛ na obiara nni hɔ a ɔbɛtena atɛmmuo-adwa no so; ɛno nti apereapereɛ hyɛɛ aseɛ baa nkurɔfoɔ no mu bio a ɛfa deɛ ɔbɛtena atɛmmuo-adwa no so.",
                "2": "Na ɛbaa sɛ Hɛlaman, a na ɔyɛ Hɛlaman babarima no na nkurɔfoɔ no nne yii no sɛ ɔntena atɛmmuo-adwa no so.",
                "3": "Mmom hwɛ, Kiskumen, a ɔkumm Pahoran no kɔtetɛɛ sɛ ɔbɛkum Hɛlaman nso; na ne kuo no a wɔn ne no akɔ apam sɛ wɔremma obiara nhunu n’awudisɛm no ne no yɛɛ adwene.",
                "4": "Na obi wɔ hɔ a wɔfrɛ no Gadianton a n’ano ate yie, na n’ani ate nso wɔ kokoa mu awudie ne korɔnoo mu: Ɛno nti ɔbɛyɛɛ Kiskumen kuo no kandifoɔ.",
                "5": "Ɛno nti ɔtotoo wɔn mmradɛ, ne Kiskumen nso sɛ, sɛ wɔde no tena atɛmmuo-adwa no so a ɔbɛhwɛ ama wɔn a wɔdɔm kuo no anya tumi ne akwanya wɔ nkurɔfoɔ no mu; ɛno nti Kiskumen pɛɛ sɛ ɔkum Hɛlaman.",
                "6": "Na ɛbaa sɛ mmerɛ a ɔrekɔ atɛmmuo-adwa no ho akɔkum Hɛlaman no, hwɛ Hɛlaman asomfoɔ no mu baakoa ɔdanee ne ho puei anadwo, na ne nsa kaa ekuo no nhyehyɛeɛ a wɔayɛ sɛ wɔde bɛkum Hɛlaman no—",
                "7": "Na ɛbaa sɛ ɔhyiaa Kiskumen, na otoo no aniboa; ɛno nti Kiskumen maa ɔhunu ne botaeɛ, na ɔpɛɛ sɛ ɔde no kɔ atɛmmuo-adwa no ho ama wakum Hɛlaman.",
                "8": "Na mmerɛ a Hɛlaman somfoɔ no hunu deɛ ɛwɔ Kiskumen akoma mu no nyina ara no, ne sɛdeɛ ɔwɔ botaɛ sɛ ɔbɛdi awu, na na ɛyɛ wɔn a ɔdɔm ne kuo no nso botaeɛ sɛ wɔbɛdi awu, na wɔbɛbɔ korɔno, na wɔanya tumi, (na na wɔn kokoa mu nhyehyɛeɛ nie, ne wɔn fekuo) Hɛlaman somfoɔ no see Kiskumen sɛ: Ma yɛnkɔ atɛmmuo-adwa no ho.",
                "9": "Afei yei sɔɔ Kiskumen ani yie, ɛfiri sɛ ɔsusuu sɛ ne botaeɛ no bɛba mu; na mmom hwɛ, mmerɛ a wɔrekɔ atɛmmuafoɔ—adwa no ho no, Hɛlaman somfoɔ no de akofena wɔɔ Kiskumen maa ɛwuraa n’akoma mu mpo, maa ɔhwee fam wuii a wantumi ampene mpo. Na ɔtuu mmirika kɔkaa deɛ wahunu, ne deɛ wateɛ, ne deɛ wayɛ nyina ara kyerɛɛ Hɛlaman.",
                "10": "Na ɛbaa sɛ Hɛlaman somaa sɛ wɔnkɔfa saa kokoa mu adwotwafoɔ ne awudifoɔ kuo no mmra, ma wɔnkum wɔn sɛdeɛ mmara no teɛ.",
                "11": "Na mmom hwɛ, mmerɛ a Gadianton hunu sɛ Kiskumen ansan n’akyiriamma no ɔsuroo sɛ annhwɛ a na wɔakum no; ɛno nti ɔmaa ne kuo mma no kaa ne ho. Na wɔfaa kwati kwan bi so dwane firii asaase no so kɔɔ ɛserɛ no so; ne saa nti mmerɛ a Hɛlaman somaa sɛ wɔnkɔfa wɔn mmra no, wɔanhunu wɔn wɔ baabiara.",
                "12": "Na mɛka saa Gadianton yi ho nsɛm pii akyire yi. Na sei na atɛmmuafoɔ no ahennie wɔ Nifae nkurɔfoɔ no so baa awieɛ wɔ afe a ɛtɔ so aduanan mmienu no mu.",
                "13": "Na hwɛ, nwoma yi awieɛ mu no, na mobɛhunu sɛ saa Gadianton yi na ɔmaa wɔtuu Nifae nkurɔfoɔ no, aane, anka ɛrebɛyɛ sɛ wɔn sɛee nyina ara.",
                "14": "Hwɛ, mennkyerɛ sɛ Hɛlaman nwoma yi awieɛ nie, na mmom merekyerɛ Nifae nwoma no a mayi nsɛm a matwerɛ yi afiri mu no awieɛ."
            },
            "3": {
                "1": "Na afei ɛbaa sɛ atɛmmuafoɔ ahennie mu afe a ɛtɔ so aduanan mmiɛnsa so no, na apereapereɛ biara nni Nifaefoɔ no mu gye sɛ ahomasoɔ kakra bi na na ɛwɔ asɔre no mu, a ɛde mpaepaemuu kakra bi baa nkurɔfoɔ no mu, na saa nneɛma yi na wɔsiesiee wɔ afe aduanan mmiɛnsa no awieɛ no mu.",
                "2": "Na apereapereɛ biara nni nkurɔfoɔ no mu wɔ afe a ɛtɔ so aduanan nan no mu; ɛna na apereapereɛ kɛseɛ biara nso ansi wɔ afe a ɛtɔ so aduanan num no mu.",
                "3": "Na ɛbaa sɛ afe a ɛtɔ so aduanan nsia mu no, aane, apereapereɛ kɛseɛ ne mpaepaemuu pii sii, ɛno mu na nnipa no mu bebree firii Sarahɛmla asaase so, na wɔkɔɔ asaase no atifii afa mu kɔtenaa asaase no so.",
                "4": "Na wɔtuu kwan kɔɔ akyiri kɔsii sɛ wɔkɔtoo asuo akɛseɛ ne nsubɔntene bebree.",
                "5": "Aane, na wɔtrɛtrɛɛ wɔn mu wɔ asaase no afa nyina ara, kɔɔ baabiara a na ɛhɔ nnyɛɛ amanfo na kwaeɛ nnihɔ, ɛnam nkurɔfoɔ dodoɔ no a wɔdii kan kɔtenaa hɔ no.",
                "6": "Na afei na asaase no baabiara nni hɔ a na ɛyɛ amanfo, gye sɛ nua kwaeɛ nko ara; mmom ɛnam nkurɔfoɔ a wɔdii kan kɔtenaa hɔ no ne wɔn sɛee kɛseɛ no nti no, wɔfrɛɛ asaase no amanfo.",
                "7": "Na ɛnam sɛ nua akɛseɛ kakra ara bi na na ɛwɔ asaase no ani so, nanso nkurɔfoɔ a wɔkɔɔ hɔ no nyaa nimdeɛ wɔ deɛ wɔde simɛnte yɛ mu; ɛno nti wɔde simɛnte sisii adan na wɔtenaa mu.",
                "8": "Na ɛbaa sɛ wɔn ase dɔree na wɔtrɛɛe, na wɔfirii asaase no anaafoɔ kɔɔ asaase no atifii, na wɔtrɛɛe ara kɔsii sɛ wɔhyɛɛ aseɛ kataa asaase no nyina ara so, ɛfiri ɛpo no anaafoɔ de kɔsi ɛpo no atifii, ɛfiri ɛpo no atɔɛ de kɔsi ɛpo no apueɛ.",
                "9": "Na nkurɔfoɔ a wɔwɔ asaase no atifi afa mu no tenaa ntomadan, ne simɛnti adan mu, na wɔmaa dua biara a ɛfifirii asaase no so no nyinii, ama mmerɛ bi mu no wɔanya nua akɛseɛ asisi wɔn adan, aane, wɔn nkuropɔn, ne wɔn tɛmpol, ne wɔn nhyiadan, ne wɔn kronkronbea, ne wɔn adan ahodoɔ nyina ara.",
                "10": "Na ɛbaa sɛ ɛnam sɛ na nua akɛseɛ ho yɛ den wɔ asaase no atifii afa mu hɔ no nti, wɔde bebree guu hyɛn mu kɔɔ hɔ.",
                "11": "Na yei maa nkurɔfoɔ a wɔwɔ asaase no atifii afa mu hɔ no tumi de nua ne simɛnti sisii nkuropɔn bebree.",
                "12": "Na ɛbaa sɛ Amon nkurɔfoɔ bebree a wɔyɛ Lamanfoɔ wɔ awoɔ mu no nso kɔɔ saa asaase yi so.",
                "13": "Na afei deɛ saa nkurɔfoɔ yi yɛɛe no, wɔn mu dodoɔ na ɛde ɛhɔ twerɛtohɔsɛm siee, a na ɛfa wɔn ho a na emu dɔre na ɛso.",
                "14": "Mmom hwɛ, deɛ nkurɔfoɔ yi yɛɛe no, aane, Lamanfoɔ ne Nifaefoɔ ho nsɛm, ne wɔn akokoakoko, ne wɔn apereapereɛ, ne mpaepaemuu, ne wɔn nsɛmpa ka, ne wɔn nkɔmhyɛ, ne wɔn nsuhyɛnwuma, ne wɔn hyɛn mpamoɛ, ne wɔn tɛmpol, ne nhyiadan ne wɔn kronkronbea, ne wɔn teneneeɛ, ne wɔn atirimuɔdensɛm, ne wɔn awudie, ne wɔn korɔnoo, ne wɔn nneɛmafom, ne akyiwasɛm ahodoɔ nyina ara ne adwamansɛm, sɛ wɔkyɛ mu ɔha a, wɔrentumi mfa ne nyina ara ngu nwoma yi mu.",
                "15": "Mmom hwɛ, nwoma bebree ne twerɛtohɔsɛm ahodoɔ bebree wɔ hɔ, a Nifaefoɔ titire na ɛde siee.",
                "16": "Na Nifaefoɔ no de maa abusuasantene baako de kɔsi foforɔ so, mpo de kɔsii sɛ wɔhwee ase wɔ mmaratoɔ mu na wɔ kumm wɔn, fomm wɔn nneɛma, na wɔhwehwɛɛ wɔn, na wɔpamoo wɔn, na wɔkumm wɔn wɔ ɛko ano, na wɔbɔɔ wɔn petee asaase so, na wɔne Lamanfoɔ no dii afra de kɔsii sɛ wɔamfrɛ wɔn Nifaefoɔ bio, na wɔbɛyɛɛ atirimuɔden, na wɔn kekakeka, na wɔn ho yɛ hu, aane wɔbɛyɛɛ Lamanfoɔ mpo.",
                "17": "Na afei masan aba me nsɛm no so bio; ɛno nti deɛ mekaae a ɛfa wɔn apereapereɛ kɛseɛ ho ne wɔn basabasayɛ, ne akokoakoko, ne mpaepaemuu a ɛbaa Nifae ne ne nkurɔfoɔ mu no abɛtwa mu kɔ.",
                "18": "Atɛmmuafoɔ ahennie no afe a ɛtɔ so aduanan nsia no baa awieɛ.",
                "19": "Na ɛbaa sɛ na apereapereɛ kɛseɛ da so wɔ asaase no so, aane, wɔ afe a ɛtɔ so aduanan nson no mu mpo, ne afe aduanan nwɔtwe no nso mu.",
                "20": "Nanso yei nyina ara mu no Hɛlaman tenaa atɛmmuo-adwa no so wɔ atɛntenenee ne nokware mu; aane, ɔhwɛɛ sɛ ɔbɛdi mmara, ne ntɛmmuo, ne Onyankopɔn mmaransɛm no so; na ɔyɛɛ deɛ ɛtene wɔ Onyankopɔn anim aberɛ nyina ara, na ɔnantee n’agya akwan mu, ara maa ɔyɛɛ frɔmfrɔm wɔ asaase no so.",
                "21": "Na ɛbaa sɛ na ɔwɔ mmamarima mmienu. Ɔde Nifae din too ɔpanin no, na ɔde Lihae din too kumaa no. Na ɔhyɛɛ aseɛ nyinii maa Awurade.",
                "22": "Na ɛbaa sɛ akokoakoko ne apereapereɛ hyɛɛ aseɛ sɛ ɛregyae nkakrankakra wɔ Nifaefoɔ no mu, wɔ atɛmmuafoɔ no ahennie mu afe a ɛtɔ so aduanan nwɔtwe no awieɛ mu wɔ Nifae nkurɔfoɔ no so.",
                "23": "Na ɛbaa sɛ afe a ɛtɔ so aduanan nkron wɔ atɛmmuafoɔ no ahennie mu no, na asomdwoeɛ da so wɔ asaase no so nyina ara gye sɛ kokoa mu kuo no a na Gadianton odwotwafoɔ no ate wɔ asaase no fa a nnipa bebree tete no nyina ara a na saa mmerɛ no, na wɔn a wɔyɛ aban no mu mpanimfoɔ no nnim; ɛno nti wɔansɛe wɔn wɔ asaase no so.",
                "24": "Na ɛbaa sɛ saa afe korɔ yi ara mu no, frɔmfrɔmyɛ mmorosoɔ kɛseɛ baa asɔre no mu, ara maa nnipa mpempem de wɔn ho kɔkaa asɔre no ho, na wɔbɔɔ wɔn asu kɔɔ nsakyeraɛ mu.",
                "25": "Na asɔre no frɔmfrɔm a ɛyɛɛe, ne nhyira a ɛhwie guu nkurɔfoɔ no so no yɛɛ kɛse ara maa asɔfoɔ mpanimfoɔ ne akyerɛkyerɛfoɔ no mpo ho dwirii wɔn mmorosoɔ.",
                "26": "Na ɛbaa sɛ Awurade adwuma yɛɛ frɔmfrɔm maa akra bebree bɔɔ asu na wɔbɛkaa Onyankopɔn asɔre no ho, aane, mpempem mpo na wɔbɛkaa wɔn ho.",
                "27": "Yei ma yɛhunu sɛ Awurade yɛ mmɔborɔhunufoɔ ma obiara a ɔde akoma a nokware wɔ mu bɔ ne din kronkron no.",
                "28": "Aane, yei ma yɛhunu sɛ wɔbue ɔsoro pono kɛseɛ no ma obiara, ma wɔn mpo a wɔbɛgye Yesu Kristo no a ɔyɛ Onyankopɔn Ba no din adi.",
                "29": "Aane, yɛhunu sɛ obiara a ɔpɛ no bɛtumi asɔ Onyankopɔn asɛm no a ɛyɛ nkwa na tumi wɔ mu no mu, deɛ ɛbɛtumi atete ɔbonsam naadaa ne ne mfidie a wasum ne nhyehyɛeɛ bɔne no, na ɔde nea ɔyɛ Kristo nipa no akɔ ɔkwan a ɛyɛ teatea ne hiahia no mu atwa mmɔborɔyɛ ekuu a ɛtehɔ daa no deɛ wɔasiesie derebɛma atirimuɔdenfoɔ no—",
                "30": "Na ɔde wɔn akra, aane, wɔn akra a ɛrennwu da no akɔ Onyankopɔn nsa nifa so wɔ ɔsoro aheman mu, ama wɔne Abraham, Isak, ne Yakob, ne yɛn agyanom kronkronfoɔ no nyina ara akɔtena ase, na wɔremfiri adi nkɔ bio.",
                "31": "Na saa afe yi mu no, anigyeɛ kɔɔso ara wɔ Sarahɛmla asaase no so, ne ne mantam a atwa ho ahyia nyina ara wɔ asaase a Nifaefoɔ wɔ nyina ara no mpo so.",
                "32": "Na ɛbaa sɛ na asomdwoeɛ ne ɛdɛ mmorosoɔ; wɔ hɔ, wɔ afe aduanan nkron no nkaaɛ mu; aane, na asomdwoeɛ ne ɛdɛ mmorosoɔ nso baa atɛmmuafoɔ no ahennie no mu afe a ɛtɔ so aduonum no mu.",
                "33": "Na atɛmmuafoɔ no ahennie no mu afe a ɛtɔ so aduonum baako mu no na asomdwoeɛ nso wɔ hɔ, gye sɛ ahomasoɔ na ɛhyɛɛ aseɛ sɛ ɛreba asɔre no mu ɛnnyɛ Nyankopɔn asɔre no mu, mmom ɛbaa nkurɔfoɔ a wɔgye wɔn ho di sɛ wɔwɔ Onyankopɔn asɔre no mu akoma mu.",
                "34": "Na wɔmaa wɔn ho so wɔ ahomasoɔ mu ara mpo kɔsii sɛ wɔtaataa wɔn nuanom no mu bebree. Afei na saa adeɛ yi yɛ bɔne kɛseɛ, a ɛmaa nkurɔfoɔ no mu ahobraseɛfoɔ no hunu amane kɛseɛ wɔ ataataae mu, na wɔnantee amanehunu pii mu.",
                "35": "Nanso wɔkyenee kɔm na wɔbɔɔ mpaeɛ mmerɛ pii, na wɔkɔɔ so nyaa ahoɔden wɔ wɔn ahobraseɛ mu, na wɔkɔɔ so gyinaa pintinn wɔ gyedie a wɔwɔ no wɔ Kristo mu ara maa ɛdɛ ne awerɛkyekyerɛ hyɛɛ wɔn akoma mu ma, aane, mpo maa wɔn akoma mu yɛɛ krɔgyee ne kronkron, saa kronkron yɛ yi baae ɛnam sɛ wɔgyaee wɔn akoma mu maa Onyankopɔn nti.",
                "36": "Na ɛbaa sɛ afe aduonum mmienu no nso baa awieɛ asomdwoeɛ mu, gye sɛ ahomasoɔ kɛseɛ no a ewuraa nkurɔfoɔ no akoma mu no; ɛnam wɔn ahonyadeɛ dodoɔ ne wɔn frɔmfrɔmyɛ a wɔayɛ wɔ asaase no so nti, na ɛnyinii wɔ wɔn mu da biara.",
                "37": "Na ɛbaa sɛ atɛmmuafoɔ no ahennie mu afe a ɛtɔ so aduonum mmiɛnsa mu no, Hɛlaman wuui, na ne babarima panin Nifae hyɛɛ aseɛ sɛ ɔresi n’anan mu adi adeɛ. Na ɛbaa sɛ ɔtenaa atɛmmuo-adwa no so wɔ atɛntenenee ne nokware mu; aane, ɔdii Nyankopɔn mmaransɛm no so, na ɔnantee n’agya akwan mu."
            },
            "4": {
                "1": "Na ɛbaa sɛ afe aduonum nan no mu no mpaepaemuu pii baa asɔre no mu, na apereapereɛ nso baa nkurɔfoɔ no mu, ara maa mogya pii hwieguui.",
                "2": "Na wɔkum atewohofoɔ no mu bi na wɔpamo wɔn firii asaase no so, na wɔkɔɔ Lamanfoɔ hene no hɔ.",
                "3": "Na ɛbaa sɛ wɔbɔɔ mmɔden kanyann Lamanfoɔ no sɛ wɔne Nifaefoɔ nkɔko; mmom hwɛ, na ehuu kɛseɛ aka Lamanfoɔ no, ara maa wɔantie atewohofoɔ no nsɛm no.",
                "4": "Mmom ɛbaa sɛ atɛmmuafoɔ no ahennie mu afe a ɛtɔso aduonum nsia mu no, atewohofoɔ bi firii Nifaefoɔ no mu kɔɔ Lamanfoɔ no hɔ; na wɔtumi kanyan nkaaɛ no maa wɔn bo fuu Nifaefoɔ no; na afe no nyina ara mu no, na wɔreboaboa wɔn ho akɔko.",
                "5": "Na mfie aduonum nson mu no wɔbaa Nifaefoɔ no so ne wɔn bɛkoe, na wɔhyɛɛ aseɛ dii dwuma a ɛde owuo ba; aane, saa ara maa atɛmmuafoɔ no ahennie no afe a ɛtɔ so aduonum nwɔtwe mu no wɔtumi nyaa Sarahɛmla asaase no; aane, ne nsaase no nyina ara nso, mpo ne asaase a ɛbɛn Dodoɔ asaase no.",
                "6": "Na wɔpamoo Nifaefoɔ ne Moronaeha asraafoɔ no mpo maa wɔkɔɔ Dodoɔ asaase no so.",
                "7": "Na ɛhɔ na wɔmaa wɔn ahoɔden mu yɛɛ den, twɛnn Lamanfoɔ no, fiti ɛpo no atɔeɛ, mpo de rekɔsi apueɛ; a ɛyɛ Nifaeni dakoro akwantuo, wɔ ɛhyeɛ a wɔmaa wɔn ahoɔden mu yɛɛ den no so, na wɔde wɔn asraafoɔ no akɔsoɛe sɛ wɔde bɛbɔ wɔn man no a ɛwɔ atifii hɔ no ho ban no.",
                "8": "Na sei na saa Nifaefoɔ atewohofoɔ no yɛde nyaa Lamanfoɔ no asraafoɔ no hɔ moa de gyee Nifaefoɔ no nneɛma a wɔwɔ nyina ara wɔ asaase no anaafoɔ afa mu. Na wɔyɛɛ yei nyina ara wɔ atɛmmuafoɔ no ahennie mu afe a ɛtɔ so aduonum nwɔtwe ne nkron no mu.",
                "9": "Na ɛbaa sɛ atɛmmuafoɔ no ahennie mu afe a ɛtɔ so aduosia mu no, Moronaeha tumi ne n’asraafoɔ no nyaa asaase no fa bebree; aane, wɔsan nyaa nkuropɔn no mu bebree a na akɔdi Lamanfoɔ no nsa mu.",
                "10": "Na ɛbaa sɛ atɛmmuafoɔ no ahennie mu afe a ɛtɔ so aduosia baako mu no, wɔtumi maa wɔn nsa san kaa wɔn nneɛma no mu fa mpo.",
                "11": "Afei saa Nifaefoɔ adehwereɛ kɛseɛ yi, ne ekum pii a ɛbaa wɔn mu no, sɛ ɛnyɛ wɔn atirimuɔdensɛm ne wɔn akyiwasɛm a na ɛwɔ wɔn mu no a anka ɛrensi; aane, yei sii wɔ wɔn nso a wɔatu wɔn ho asi hɔ sɛ wɔka Onyankopɔn asɔre no ho no mu.",
                "12": "Na ɛnam wɔn ahomasoɔ akoma nti, na ɛnam wɔn ahonyadeɛ nti, aane, ɛnam wɔn nhyɛsoɔ wɔ ahiafoɔ so, na wɔde wɔn aduane kame wɔn a ɔkɔm de wɔn no nti; de wɔn ntoma kame wɔn a wɔda adagya, na wɔbobɔ wɔn nuanom ahobraseɛfoɔ no aso mu, na wɔdii deɛ ɛho teɛ ho fɛw, na wɔanye nkɔmhyɛ honhom ne yikyerɛ anto mu, wɔredi awu, refom adeɛ, redi atorɔ, rebɔ wia, resɛe awareɛ, resɔre apereapereɛ kɛseɛ mu, na wɔrefiri Nifae asaase so kɔɔ Lamanfoɔ mu—",
                "13": "Na ɛnam wɔn atirimuɔden kɛseɛ yi nti, ne wɔn ahoɔden a wɔde tuu wɔn ho nti, wɔgyaee wɔn maa wɔn ankasa wɔn ahoɔden; ɛno nti wɔanyɛ frɔmfrɔm, na mmom wɔhunu amane na wɔhwee wɔn, na wɔpamoo wɔn firi Lamanfoɔ no anim, kɔsii sɛ anka wɔrehwere wɔn nsaase no nyina ara.",
                "14": "Mmom hwɛ, Moronaeha kaa nsɛm bebree kyerɛɛ nkurɔfoɔ no ɛnam wɔn amumuyɛ nti, na Nifae ne Lihae a wɔyɛ Hɛlaman mmammarima no nso kaa nsɛm bebree kyerɛɛe nkurɔfoɔ no, aane, na wɔhyɛɛ nkɔm faa nneɛma bebree a ɛfa wɔn amumuyɛ ho, ne deɛ sɛ wɔansakyera amfiri wɔn bɔne ho a ɛbɛba wɔn so no.",
                "15": "Na ɛbaa sɛ wɔsakyeraae, na mmerɛ dodoɔ a wɔbɛsakyera no wɔhyɛ aseɛ yɛ frɔmfrɔm.",
                "16": "Na mmerɛ a Moronaeha hunu sɛ wɔasakyera no, ɔsii ne bo sɛ ɔbɛdi wɔn anim akɔ mmea mmea, firi kuropɔn baako so de kɔsi sɛ wɔbɛsan anya wɔn agyapadeɛ no mu fa ne wɔn nsaase nyina ara mu fa.",
                "17": "Na sei na atɛmmuafoɔ no ahennie afe a ɛtɔ so aduosia baako no baa awieɛ.",
                "18": "Na ɛbaa sɛ atɛmmuafoɔ no ahennie afe a ɛtɔ so aduosia mmienu no mu no Moronaeha antumi anye Lamanfoɔ ahodeɛ amfiri wɔn nsa mu bio.",
                "19": "Ɛno nti wɔgyaee nsusuɛ a wɔnyaaɛ sɛ wɔbɛgye wɔn nsaase nkaaɛ no, ɛfiri sɛ na Lamanfoɔ no dɔɔso ara maa ɛyɛɛ den sɛ Nifaefoɔ no bɛnya tumi pii wɔ wɔn so; ɛno nti Moronaeha faa n’asraafoɔ nyina ara maa wɔkoraa mmea a wagye no yie.",
                "20": "Na ɛbaa sɛ, ɛnam Lamanfoɔ dodoɔ nti na Nifaefoɔ no suro yie sɛ anyɛ a na wɔadi wɔn so, na wɔatwi afa wɔn so, na wɔakum wɔn, na wɔasɛe wɔn.",
                "21": "Aane, wɔhyɛɛ aseɛ kae Alma nkɔmhyɛ no, ne Mosaya nsɛm no nso; na wɔhunu sɛ wɔayɛ ɛkɔnseneɛfoɔ, na wɔabu Onyankopɔn mmaransɛm no ade hunu;",
                "22": "Na wɔadane Mosaya mmara no na wɔde wɔn nan atiatia so, anaa sɛdeɛ Awurade ahyɛ no sɛ ɔmfa mma nkurɔfoɔ no; na wɔhunu sɛ wɔn mmara no aporɔ, na wɔabɛyɛ nkurɔfoɔ a wɔyɛ atirimuɔden, ara ama wɔabɛyɛ atirimuɔden mpo te sɛ Lamanfoɔ no.",
                "23": "Na ɛnam wɔn amumuyɛ nti no asɔre no dwumadie hyɛɛ aseɛ sɛ ɛrekɔ fam; na wɔhyɛɛ aseɛ sɛ wɔrennye honhom mu nkɔmhyɛ ne honhom mu yikyerɛ nni; na wɔhunu sɛ Onyankopɔn ntɛmmuo no bɛba wɔn so.",
                "24": "Na wɔhunu sɛ wɔayɛ mmerɛ te sɛ wɔn nuanom Lamanfoɔ no, na Awurade Honhom no nso ammɔ wɔn ho ban bio; aane, atwe ne ho afiri wɔn ho, ɛfiri sɛ Awurade Honhom no ntena tɛmpol a ɛnnyɛ kronkron mu—",
                "25": "Ɛno nti Awurade gyaee sɛ ɔde ne tumi a ɛyɛ nnwa a ɛboro tumi biara so no bɛkora wɔn; ɛfiri sɛ wɔahwe ase atɔ wɔn a wɔnni gyedie mu ne atirimuɔden a ɛyɛ hu tebea mu; na wɔhunu sɛ Lamanfoɔ no dɔɔso yie kyɛn wɔn; na gye sɛ wɔfam wɔn Awurade wɔn Nyankopɔn anyɛ saa a sɛdeɛ ɛteɛ biara no wɔbɛyera.",
                "26": "Na hwɛ, wɔhunu sɛ Lamanfoɔ no ahoɔden tesɛ wɔn deɛ ara pɛ mpo sɛ wɔde barima baako deɛ toto barima baako deɛ ho a. Na sei na wɔhwee ase kɔɔ saa mmaratoɔ kɛseɛ yi mu; aane, sei na ɛmaa wɔyɛɛ mmerɛ, ɛnam wɔn mmaratoɔ a ɛsii mfie kakra ara bi ntam nti."
            },
            "5": {
                "1": "Na ɛbaa sɛ afe korɔ yi ara mu, hwɛ, Nifae gyaee atɛmmuo-adwa no mu maa ɔbarima bi a ne din de Sesoram.",
                "2": "Na ɛnam sɛ nkurɔfoɔ no nne na ɛtee wɔn aban na ɛhyehyɛɛ wɔn mmara, na wɔn a wɔfaa bɔne no dɔɔso kyɛn wɔn a wɔfaa papa no, ɛno nti na mmerɛ no rebɛduru sɛ wɔbɛsɛe, ɛfiri sɛ mmara no asɛe.",
                "3": "Aane, na nnyɛ ne nyina ara nie; wɔyɛ ɛkɔnseneɛfoɔ ara ama wɔntumi mfa mmera anaa sɛ atɛntenenee, gye sɛdeɛ ɛde wɔn kɔ ɔsɛeɛ mu.",
                "4": "Na ɛbaa sɛ na Nifae abrɛ ɛnam wɔn amumuyɛ nti; na ɔgyaee atɛmmuo-adwa no mu, na ɔfa too ne ho sɛ ɔbɛka Onyankopɔn asɛm no wɔ ne nkwa nna nkaaɛ no nyina ara mu, ne ne nuabarima Lihae nso, wɔ ne nkwa nna nkaaɛ nyina ara mu.",
                "5": "Na wɔkaee nsɛm a wɔn agya Hɛlaman ka kyerɛɛ wɔn no. Na nsɛm a ɔka kyerɛɛ wɔn no nie.",
                "6": "Monhwɛ, me mmammarima, mepɛ sɛ mokae Onyankopɔn mmaransɛm no; na mepɛ sɛ moka saa nsɛm yi kyerɛ nkurɔfoɔ no. Monhwɛ, mede yɛn awofoɔ a wɔdi kan no a wɔfiri Yerusalem asaase so baaɛ no din ama mo; na meyɛɛ yei ama sɛ mokae mo din a moakae wɔn; na sɛ mokae wɔn a mobɛkae wɔn nwuma; na sɛ mokae wɔn nwuma a mobɛhunu sɛ wɔkaae, na wɔtwerɛɛe nso, sɛ na wɔyɛ nnipa papa.",
                "7": "Ɛno nti, me mmammarima, mepɛ sɛ moyɛ deɛ ɛyɛ, na wɔaka afa mo ho, na wɔatwerɛ nso, mpo sɛdeɛ wɔaka na wɔatwerɛ afa wɔn ho no.",
                "8": "Na afei me mmammarima, monhwɛ mewɔ biribi nso bio a mepɛ sɛ moyɛ, deɛ mepɛ ne sɛ, mma monnyɛ saa nneɛma yi, mma montu mo ho, mmom sɛ mobɛyɛ saa nneɛma yi de ahyehyɛ adanmudeɛ wɔ soro ama mo ho, aane, deɛ ɛnniawieɛ, na ɛmpa da; aane, na ama moanya saa nkwa a ɛnniawieɛ akyɛdeɛ a ɛsom bo no, a yɛwɔ ho kwan sɛ yɛbɛsusu sɛ wɔde ama yɛn agyanom no.",
                "9": "O monkae, monkae, me mmammarima, nsɛm a ɔhene Benyamin kyerɛɛ ne nkurɔfoɔ no; aane, monkae sɛ ɛkwan anaa ɛkwan foforɔ biara nni hɔ a nnipa bɛfa so anya nkwagyeɛ, gye sɛ Yesu Kristo a ɔbɛba no mpata mogya no mu; aane, monkaeɛ sɛ ɔbɛba abɛdi ama wiase.",
                "10": "Na monkae nsɛm a Amulek ka kyerɛɛ Seesrom wɔ Amonaeha kuropɔn no mu nso; na ɔka kyerɛɛ no sɛ ɛyɛ dɛn ara a Awurade bɛba sɛ ɔreba abɛdi ama ne nkurɔfoɔ, na mmom ɔremma mma mmɛdi mma wɔn wɔ wɔn bɔne mu, na mmom ɔbɛba abɛdi ama wɔn afiri wɔn bɔne mu.",
                "11": "Na Agya no ama no tumi sɛ ɔde bɛdi ama wɔn agye wɔn afiri wɔn bɔne mu ɛnam nsakyeraɛ nti. Ɛno nti wasoma n’abɔfoɔ sɛ wɔmɛka nsɛm a ɛbaka nsakyeraɛ ho no, deɛ ɛmaa Dimafoɔ no tumi de nkwagyeɛ ma wɔn akra no.",
                "12": "Na afei me mmammarima, monkae, monkae sɛ ɛnam yɛn Dimafoɔ no a ɔne Kristo no, Nyankopɔn Ba no, ɔne botan no a ɛwɔ sɛ moto mo fapem wɔ so no; na sɛ ɔbonsam bɔ ne mframa denden no a, aane, n’agyan nketewa a ɛwɔ kyinhyia mframa mu no aane, sɛ n’asukɔkyea nyina ara ne n’ahum kɛseɛ no hwe mo a, ɛrennya tumi biara wɔ mo so sɛ ɛbɛtwe mo ase de mo akɔ mmɔborɔyɛ ekuu ne mmusuo a ɛnni awieɛ mu, ɛnam ɔbotan no a moasi mo dan wɔ so no nti; deɛ ɛyɛ fapem a akyinnyeɛ biara nni ho no, fapem bi a sɛ nnipa si wɔn dan wɔ so a wɔrennwiri ngu da no.",
                "13": "Na ɛbaa sɛ saa nsɛm yi na Hɛlaman de kyerɛkyerɛɛ ne mmammarima no; aane, ɔkyerɛkyerɛɛ wɔn nneɛma bebree a wɔantwerɛ, ne nneɛma bebree nso a wɔatwerɛ.",
                "14": "Na wɔkaee ne nsɛm no; na ɛno nti wɔkɔdii Onyankopɔn mmaransɛm no so, sɛ wɔbɛkyerɛkyerɛ Onyankopɔn asɛm no wɔ Nifae nkurɔfoɔ no nyina ara mu, wɔhyɛɛ aseɛ firii Dodoɔ kuropɔn no mu;",
                "15": "Na wɔfrii hɔ kɔɔ Gid kuropɔn no mu; na wɔfirii Gid kuropɔn no mu kɔɔ Mulɛk kuropɔn no mu;",
                "16": "Na wɔfiri kuropɔn baako mu mpo kɔɔ baako mu, kɔsii sɛ wɔkɔɔ Nifae nkurɔfoɔ no a na wɔwɔ asaase a ɛwɔ anaafoɔ afa mu hɔ no nyina ara, na wɔfirii hɔ no, wɔkɔɔ Sarahɛmla asaase no so wɔ Lamanfoɔ no mu.",
                "17": "Na ɛbaa sɛ wɔde tumi kɛseɛ kaa nsɛmpa no, ara maa wɔmaa wɔn a wɔtee wɔn ho afiri Nifaefoɔ mu kɔɔɛ no mu bebree ho dwirii wɔn, ara maa wɔbɛkaa wɔn bɔne, na wɔbɔɔ wɔn asu kɔɔ nsakyeraɛ mu, na wɔsann wɔn akyiri ntɛmpa ara kɔɔ Nifaefoɔ no nkyɛn na wɔbɔɔ mmɔden siesiee bɔne a wɔde yɛɛ wɔn no nyina ara.",
                "18": "Na ɛbaa sɛ Nifae ne Lihae de tumi kɛseɛ ne akwanya kaa nsɛmpa no kyerɛɛ Lamanfoɔ no, ɛfiri sɛ na wɔama wɔn tumi ne akwanya a wɔtumi de kasa, na deɛ ɛwɔ sɛ wɔka no nso no wɔde maa wɔn—",
                "19": "Ɛno nti wɔkasa maa Lamanfoɔ no ho dwirii wɔn yie, de danee wɔn adwene maa Lamanfoɔ mpem nnwɔtwe a wɔwɔ Sarahɛmla asaase so ne mmea a atwa ho ahyia nyina ara bɔɔ asu kɔɔ nsakyeraɛ mu, na wɔgye too mu sɛ wɔn agyanom amammerɛ no yɛ atirimuɔdensɛm.",
                "20": "Na ɛbaa sɛ Nifae ne Lihae firii hɔ kɔɔ Nifae asaase so.",
                "21": "Na ɛbaa sɛ Lamanfoɔ asraafoɔ bi kyeree wɔn de wɔn kɔguu afiase; aane, saa afiase korɔ no ara na Limhae asomfoɔ no de Amon ne ne nuanom kɔguiɛ no.",
                "22": "Na wɔde wɔn guu afiase nna bebree akyire no a wɔamma wɔn aduane no, hwɛ, wɔkɔɔ afiase hɔ sɛ ɔrekɔfa wɔn na wɔakum wɔn.",
                "23": "Na ɛbaa sɛ biribi te sɛ ogya twaa Nifae ne Lihae ho hyiaae, mpo maa wɔannyɛ wɔn sɛ wɔde wɔn nsa bɛka wɔn ɛfiri sɛ na wɔsuro sɛ anyɛ a na wɔahye. Nanso, Nifae ne Lihae annhye; na ɛyɛɛ sɛdeɛ wɔgyina egya mfimfini no nanso wɔnnhye.",
                "24": "Na mmerɛ a wɔhunu sɛ ogya fadum atwa wɔn ho ahyia no, na ɛnnhye wɔn no, wɔn akoma nyaa akokoɔ-duro.",
                "25": "Na wɔhunu sɛ Lamanfoɔ no suro mpo sɛ wɔde wɔn nsa bɛka wɔn; ɛna na wɔsuro mpo nso sɛ wɔbɛbɛn wɔn, na mmom wɔgyinaae hɔ sɛdeɛ ehuu ama wɔatɔre mmum no.",
                "26": "Na ɛbaa sɛ Nifae ne Lihae bɔ pinii wɔn anim na wɔhyɛɛ aseɛ kasa kyerɛɛ wɔn sɛ: Mma mo nsuro, na monhwɛ, ɛyɛ Onyankopɔn na wayɛ saa anwanwadeɛ yi akyerɛ mo, na yei mu na wayi akyerɛ mo sɛ montumi mfa mo nsa nka yɛn na monkum yɛn.",
                "27": "Na hwɛ, mmerɛ a wɔkaa saa nsɛm yi no, asaase wosoo dendennden, na afiase hɔ afasuo no wɔsoe sɛdeɛ ɛrebɛdwiri agu fam no; mmom hwɛ, ammu anngu fam. Na hwɛ, wɔn a na wɔwɔ afiase hɔ no yɛ Lamanfoɔ ne Nifaefoɔ no a wɔate wɔn ho no.",
                "28": "Na ɛbaa sɛ esum kabii kataa wɔn so, na ehuu kɛseɛ kaa wɔn maa wɔyɛɛ komm.",
                "29": "Na ɛbaa sɛ ɛnne bi baeɛ sɛdeɛ ɛfiri esum kabii a ɛwɔ soro no, so sɛ: Monsakyera, monsakyera, na mma monhwehwɛ bio sɛ mobɛsɛe masomfoɔ no a masoma wɔn sɛ wɔn mɛka nsɛmpa a ɛyɛ dɛ nkyerɛ mo.",
                "30": "Na ɛbaa sɛ mmerɛ a wɔtee saa nne yi no, na wɔhunu sɛ ɛnnyɛ apranaa nne no, na ɛnyɛ nne kɛseɛ bi a ɛyɛ dede no, mmom hwɛ ɛyɛ nne ketewa a ɛda bɔkɔɔ a ereyɛ awie pɛeɛ, te sɛ asomusɛm, na ɛwura kɔ ɔkra mu mpo no—",
                "31": "Na ɛmfa ho sɛ nne no yɛ bɔkɔɔ, hwɛ, asaase no wosoo kɛse, na afiase afasuo no hinhimm bio, te sɛdeɛ ɛrebɛbu agu fam no, na hwɛ esum kabii no a na akata wɔn so no, annhwete.",
                "32": "Na hwɛ nne no baa bio, sɛ: Monsakyera, monsakyera, ɛfiri sɛ ɔsoro aheman no abɛn; na mma monnhwehwɛ sɛ mobɛsɛe m’asomfoɔ. Na ɛbaa sɛ asaase wosoo bio na afasuo no hinhimm.",
                "33": "Na nne no nso baa bio ne mprɛnsa so, na ɛkaa nsɛm a ɛyɛ nnwanwa a nipa biara ntumi nka kyerɛɛ wɔn; na afasuo no hinhimm bio, na asaase wosoe tesɛ deɛ emu rebɛkyekyɛ nketenkete.",
                "34": "Na ɛbaa sɛ na Lamanfoɔ no ntumi ndwane ɛnam esum kabii a na akata wɔn so no nti; aane, na wɔntumi nso nkeka wɔn ho ɛnam ehuu a ɛbaa wɔn so no nti.",
                "35": "Afei na wɔn mu baako yɛ Nifaeni wɔ awoɔ mu a mmerɛ bi no na ɔwɔ Onyankopɔn asɔre no mu na mmom wate ne ho afiri wɔn mu.",
                "36": "Na ɛbaa sɛ ɔdanee ne ho, na hwɛ, ɔhunu Nifae ne Lihae anim wɔ esum kabii no mu; na hwɛ, na wɔhyerɛn mmorosoɔ, te sɛ abɔfoɔ anim mpo. Na ɔhunu sɛ wɔama wɔn ani so ahwɛ soro; na ayɛ te sɛdeɛ wɔrekasa anaa sɛdeɛ wɔama wɔn nne so akyerɛ nipa bi a wɔahunu.",
                "37": "Na ɛbaa sɛ saa ɔbarima yi teaa mu denden frɛɛ nkurɔfokuo no sɛ, wɔnane wɔn ho nhwɛ. Na hwɛ, wɔmaa wɔn tumi a ɛmaa wɔdanee wɔn ho hwɛɛe; na wɔhunu Nifae ne Lihae anim.",
                "38": "Na wɔka kyerɛɛ ɔbarima no sɛ: Hwɛ, ɛdeɛn na saa nneɛma yi nyina ara kyerɛ, na hwan na saa marima yi ne no rekasa yi?",
                "39": "Afei ɔbarima no din de Aminadab. Na Aminadab see wɔn sɛ: Wɔne Onyankopɔn abɔfoɔ na ɛrekasa.",
                "40": "Na ɛbaa sɛ Lamanfoɔ no see no sɛ: Ɛdeɛn na yɛnyɛ, ama saa esum kabii yi afiri hɔ a ɛrenkata yɛn so?",
                "41": "Na Aminadab see wɔn sɛ: Ɛwɔ sɛ mosakyera, na monsu mfrɛ nne no, kɔsi sɛ mpo mobɛnya gyedie wɔ Kristo mu, deɛ Alma, ne Amulek, ne Seesrom kaa ne ho nsɛm kyerɛɛ mo no; na sɛ mo yɛ yei deɛ a, ɛnneɛ esum kabii no a ɛkata mo so no bɛfiri mo so.",
                "42": "Na ɛbaa sɛ wɔn nyina ara hyɛɛ aseɛ su frɛɛ deɛ ne nne awoso asaase no; aane, wɔsuui ara kɔsii sɛ esum kabii no hweteeɛ.",
                "43": "Na ɛbaa sɛ mmerɛ a wɔkaekaee wɔn ani na wɔhunu sɛ esum kabii no ahwete na ɛnkata wɔn so bio no, hwɛ, wɔhunu sɛ ogya dum atwa ɔkra biara ho ahyia.",
                "44": "Na na Nifae ne Lihae wɔ wɔn mfimfini; aane, wɔatwa wɔn ho ahyia; aane, wɔyɛɛ sɛdeɛ wɔwɔ gyatanaa a ɛredɛre no mfimfini, nso anhyehye wɔn, na anhye afiase afasuo no; na ɛdɛ ne animuonyam kɛseɛ a ɛnni kabea hyɛɛ wɔn ma.",
                "45": "Na hwɛ, Nyankopɔn Honhom Kronkron no firii ɔsoro baa fam, na ɛbɛwuraa wɔn nkoma mu, na ɛyɛɛ sɛ ogya ahyɛ wɔn ma, na wɔtumi kaa nsɛm nnwa.",
                "46": "Na ɛbaa sɛ ɛnne bi baa wɔn so, aane, ɛnne bi a ɛyɛ ahomka te sɛ asomusɛm sɛ:",
                "47": "Asomdwoeɛ, asomdwoeɛ nka mo, ɛnam mo gyedie a moanya no wɔ Me Dɔba no mu, deɛ ɔwɔ hɔ fiti wiase ahyɛaseɛ no.",
                "48": "Na afei, mmerɛ a ɔtee yei no wɔmaa wɔn ani so hwɛɛ soro te sɛdeɛ ɔrehwɛ baabi a ɛnne no firi reba no; na hwɛ, ɔhunu sɛ ɛsoro abue; na abɔfoɔ firi soro sane bɛsomm wɔn.",
                "49": "Na akra bɛyɛ ahasa na wɔhunuɛ na wɔtee saa nneɛma yi; na wɔsee wɔn sɛ wɔnkɔ na wɔnma ɛnnyɛ wɔn nnwanwa na mma wɔnnye akyinnyeɛ.",
                "50": "Na ɛbaa sɛ wɔkɔɔe, na wɔkɔsomm nkurɔfoɔ no, na wɔdaa nneɛma a wate na wɔahunu nyina ara adi wɔ mantam a atwa hɔ ahyia no nyina ara, maa Lamanfoɔ no nyina ara mu dodoɔ no ara gyee wɔn dii, ɛnam adansedie kɛseɛ a wɔn nsa kaeɛ no nti.",
                "51": "Na wɔn mu dodoɔ no ara a wɔgye diiɛ no gyae wɔn akodeɛ mu too hɔ, ne wɔn agyanom tan a wɔtan wɔn ne wɔn amamerɛ nso.",
                "52": "Na ɛbaa sɛ wɔgyaee Nifaefoɔ nsaase a ɛyɛ wɔn deɛ no mu maa wɔn."
            },
            "6": {
                "1": "Na ɛbaa sɛ mmerɛ a atɛmmuafoɔ no ahennie no mu afe a ɛtɔ so aduosia mmienu no baa awieɛ no, na saa nneɛma yi nyina ara asi ama Lamanfoɔ no mu dodoɔ no ara abɛyɛ ateneneefoɔ abɛboro Nifaefoɔ no deɛ so, ɛnam wɔn gyedie a atim na ɛgyina pintinn nti.",
                "2": "Na hwɛ, na Nifaefoɔ no mu bebree bɛyɛɛ asoɔdenfoɔ a wɔnsakyeraɛ da, na wɔn atirimuɔden yie, ara maa wɔpoo Onyankopɔn asɛm ne nkyerɛkyerɛ ne nkɔmhyɛ a ɛbaa wɔn mu nyina ara no.",
                "3": "Nanso yei nyina ara akyiri no, asɔre no mu nnipa no nyaa ɛdɛ kɛseɛ, ɛnam Lamanfoɔ no nsakyeraeɛ no nti; aane, ɛnam Onyankopɔn asɔre a wɔate wɔ wɔn mu no. Na wɔ ne wɔn ho wɔn ho nyaa ayɔnkofa, na wɔnyaa ɛdɛ wɔ wɔn ho wɔn ho na wɔdii dɛ yie.",
                "4": "Na ɛbaa sɛ Lamanfoɔ no mu dodoɔ no ara baa Sarahɛmla asaase so, bɛkaa sɛdeɛ wɔnyaa nsakyeraɛ kyerɛɛ Nifaefoɔ nkurɔfoɔ no, na wɔtuu wɔn fo sɛ wɔnya gyedie na wɔnsakyera.",
                "5": "Aane, na wɔn mu dodoɔ no ara de tumi kɛseɛ ne akwanya kaa nsɛmpa no na wɔn mu dodoɔ no ara baa fam wɔ ahobraseɛ bunu mu maa wɔbɛyɛɛ Onyankopɔn ne Adwammaa no akyidifoɔ ahobraseɛ mu.",
                "6": "Na ɛbaa sɛ Lamanfoɔ no mu dodoɔ no ara kɔɔ asaase no atifii; na Nifae ne Lihae nso kɔɔ asaase no atifii, kɔkaa nsɛmpa no kyerɛɛ nkurɔfoɔ no. Na sei na afe a ɛtɔ so aduosia mmiɛnsa no baa awieɛ.",
                "7": "Na hwɛ, asomdwoeɛ baa asaase no so nyina ara, maa Nifaefoɔ no kɔɔ asaase no fa biara a wɔpɛ sɛ wɔkɔ, sɛ ɛyɛ Nifaefoɔ mu anaa sɛ Lamanfoɔ mu.",
                "8": "Na ɛbaa sɛ Lamanfoɔ no nso kɔɔ baabiara a wɔpɛ sɛ wɔkɔ, sɛ ɛyɛ Lamanfoɔ mu anaasɛ Nifaefoɔ mu, na sei na wɔne wɔn ho wɔn ho dii nkutaho ɔpɛ mu, sɛ wɔbɛtɔ na wɔbɛtɔn, na wɔbɛnya mfasoɔ, sɛdeɛ wɔpɛ no.",
                "9": "Na ɛbaa sɛ Lamanfoɔ ne Nifaefoɔ no nyina ara bɛnyaa sika mmorosoɔ; na wɔnyaa sika kɔkɔɔ pii, ne dwetɛ, ne nn’adeɛ a ɛsom bo ahodoɔ nyina ara, wɔ asaase no anaafoɔ ne n’atifii afa mu.",
                "10": "Afei na asaase a ɛwɔ anaafoɔ hɔ no wɔfrɛɛ no Lihae, na asaase a ɛwɔ atifii hɔ no nso wɔfrɛɛ no Mulɛk, wɔde too Sedekia babarima; na Awurade de Mulɛk baa asaase no atifii, na ɔde Lihae baa asaase no anaafoɔ.",
                "11": "Na hwɛ, na sika kɔkɔɔ ahodoɔ nyina ara ne dwetɛ ne dadefuturo a ɛsom bo biara wɔ saa asaase yi mmienu so; na na adwumfoɔ mapa wɔ hɔ a wɔde dadefuturo ahodoɔ nyina ara di adwini na wɔbere ho; na yei maa wɔbɛyɛɛ asikafoɔ.",
                "12": "Wɔduaa aburo pii, wɔ atifii ne anaafoɔ nyina ara; na wɔyɛɛ frɔmfrɔm mmorosoɔ, wɔ atifii ne anaafoɔ. Na wɔdɔree na wɔn ho yɛɛ den yie wɔ asaase no so. Na wɔyɛn adwan ne anantwie, aane, ne ayɛnmmoa bebree.",
                "13": "Hwɛ wɔn maa yɛɛ adwumaden na wɔtoo asaawa, na wɔwenee ntoma a ɛyɛ fɛ ahodoɔ bebree, de kataa wɔn adagya so. Na sei na afe a ɛtɔ so aduosia nan no twaa mu asomdwoeɛ mu.",
                "14": "Na afe aduosia num mu no nso, wɔdii dɛ na wɔnyaa asomdwoeɛ, aane, nsɛmpa ka dodoɔ ne nkɔmhyɛ dodoɔ a ɛfa deɛ ɛbɛba ho. Na sei na afe a ɛtɔ so aduosia num no twaa mu.",
                "15": "Na ɛbaa sɛ atɛmmuafoɔ ahennie mu afe a ɛtɔ so aduosia nsia mu no, hwɛ, nsa a obiara anhunu kumm Sesoram wɔ atɛmmuo—adwa no so. Na ɛbaa sɛ saa afe korɔ no ara mu nso na ne babarima a nkurɔfoɔ no yii no maa ɔdii n’adeɛ no, obi kumm no. Na sei na afe a ɛtɔ so aduosia nsia no baa awieɛ.",
                "16": "Na afe a ɛtɔ so aduosia nson ahyɛaseɛ no mu no, nkurɔfoɔ no hyɛɛ aseɛ sɛ wɔn atirimuɔden mmoroso bio.",
                "17": "Na hwɛ, ɛnam sɛ na Awurade ahyira wɔn wɔ wiase ahodeɛ mu no nti no, amma ankanyan wɔn ankɔ abufuo mu, amma wɔankɔ ako, ɛna amma wɔn anka mogya angu; ɛno nti wɔde wɔn akoma too wɔn ahonyadeɛ no so; aane, wɔhyɛɛ aseɛ hwehwɛɛ sɛ obi bɛnya ahonyadeɛ akyɛn ne yɔnko; ɛno nti wɔhyɛɛ aseɛ dii awu kokoa mu, na wɔde aniɛden gyee nkurɔfoɔ nneɛma na wɔfomm nneɛma, ama wɔanya mfasoɔ.",
                "18": "Na afei hwɛ, saa awudifoɔ no ne wɔn a wɔfomm nneɛma kuo no, Kiskumen ne Gadianton na ɛteeɛ. Na afei aba sɛ Nifaefoɔ no mu dodoɔ no mpo na ɛkɔkaa Gadianton kuo no ho. Mmom hwɛ, na wɔdɔɔso wɔ Lamanfoɔ no a wɔn atirimuɔden yie no mu. Na wɔfrɛ wɔn Gadianton adwotwafoɔ ne awudifoɔ.",
                "19": "Na ɛyɛ wɔn na wɔkum ɔtɛmmuafoɔ panin Sesoram, ne ne babarima no, mmerɛ a na ɔte atɛmmuo-adwa no so no; na hwɛ, obiara anhunu wɔn.",
                "20": "Na afei ɛbaa sɛ mmerɛ a Lamanfoɔ no hunu sɛ adwotwafoɔ wɔ wɔn mu no, wɔn werɛ hoeɛ yie; na wɔfaa ɛkwan biara so sɛ wɔbɛsɛe wɔn afiri asaase yi so.",
                "21": "Na mmom hwɛ, Satan kanyann Nifaefoɔ no mu dodoɔ akoma, ara maa wɔne adwotwafoɔ kuo no ka bɔɔ mu, na wɔne wɔn faa wɔn apam ne wɔn nseɛ, sɛ wɔbɛkora na wɔabɔ wɔn ho wɔn ho ban wɔ tebea biara a emu yɛ den biara mu, ama wɔanhunu amane wɔ wɔn awudie no, ne wɔn adefom, ne wɔn korɔnbɔ no.",
                "22": "Na ɛbaa sɛ wɔnyaa wɔn nsɛnkyerɛnee, aane, wɔn kokoa mu nsɛnkyerɛnee; ne wɔn kokoa mu nsɛm; na yei boae sɛ wɔbɛtumi ahunu nsonsonoɛ a ɛda ɔnua a wafa apam mu, ama atirimuɔdensɛm biara a ɔnua bi bɛyɛ no anha ne nua, anaa wɔn a wɔka ɔnua ɛkuo ho no, a wafa saa apam no bi no.",
                "23": "Na sie bɛma wɔatumi adi awu, na wɔafom, na wɔabɔ wia, na wɔabɔ adwaman, na wɔayɛ atirimuɔdensɛm ahodoɔ nyina ara bi, deɛ ɛne wɔn man ne wɔn Nyankopɔn mmera nso bɔ abira no.",
                "24": "Na obiara a ɔka wɔn kuo no ho a ɔbɛda wɔn atirimuɔdensɛm ne wɔn akyiwadeɛ no adi akyerɛ wiase no, nnyɛ sɛdeɛ wɔn man mmara teɛ, ɛsɛ sɛ wɔdi wɔn asɛm na mmom sɛdeɛ wɔn atirimuɔdensɛm mmara a Gadianton ne Kiskumen de ama wɔn no.",
                "25": "Afei hwɛ, saa kokoa mu ntam ne apam yi na Alma hyɛɛ ne mmamarima sɛ mma wɔnkɔ wiasefoɔ mu, anyɛ saa ɛnam yei so na nkurɔfoɔ bɛkɔ ɔsɛee mu.",
                "26": "Afei hwɛ, saa kokoa mu ntam ne apam no mfiri twerɛtohɔsɛm a wɔde maa Hɛlaman no mu, amma Gadianton hɔ, na mmom hwɛ, deɛ ɔdaadaa wɔn awofoɔ a wɔdii kan maa wɔdii aduaba a wɔabra sɛ mma obiara nni no na wɔde hyɛɛ Gadianton akoma mu—",
                "27": "Aane, saa onia korɔ no ara na ɔne Kain hyehyɛɛ ho sɛ, sɛ ɔkum ne nua barima Habel a wiasefoɔ rennhunu no. Na ɔne Kain ne n’akyidifoɔ yɛɛ saa nhyehyɛeɛ yi fiti saa mmerɛ no rekɔ.",
                "28": "Na ɛyɛ saa onia yi ara na ɔde hyɛɛ nkurɔfoɔ no akoma mu sɛ wɔnto abantentene a ɛware yie na wɔbɛtumi de akɔ soro. Na ɛyɛ saa onia korɔ no ara na ɔdii nkurɔfoɔ no anim de wɔn firii saa abantentene no ho baa asaase yi so; ɔno na ɔde esum mu nwuma ne akyiwasɛm hwetee asaase yi ani so nyina ara, kɔsii sɛ ɔtwee nkurɔfoɔ no ase de wɔn kɔɔ ɔsɛee kɛseɛ mu ne asamando a ɛtehɔ daa mu koraa no.",
                "29": "Aane, ɛyɛ saa onia korɔ yi ara na ɔde hyɛɛ Gadianton akoma mu sɛ ɔnkɔ so nyɛ esum mu adwuma, ne kokoa mu awudie; na ɔde yei aba fiti adasamma ahyɛaseɛ de bɛsi saa mmerɛ yi mu.",
                "30": "Na hwɛ, ɔno ne deɛ ɔde bɔne nyina ara baeɛ no. Na hwɛ ɔkɔ so yɛ ne sum mu nwuma no ne kokoa mu awudie no, na ɔde wɔn pɔ a wɔbɔ ne wɔn ntam, ne wɔn apam, ne wɔn atirimuɔden nhyehyɛeɛ a ɛyɛ hu fiti awoɔntoatoasoɔ so de kɔsi awoɔntoatoasoɔ so, sɛdeɛ ɔbɛtumi ahyɛ nnipa mma akoma mu biara.",
                "31": "Na afei hwɛ, ne nsa asɔ Nifaefoɔ akoma mu yie; aane, ama wɔayɛ atirimuɔdenfoɔ yie; aane, wɔn mu dodoɔ no ara atwe wɔn ho afiri tenenee kwan so, na wɔtiatia Onyankopɔn mmaransɛm no so, na wɔadane wɔn ho akyerɛ wɔn ankasa wɔn akwan so, na wɔde wɔn sika kɔkɔɔ ne wɔn dwetɛ asisi ahoni ama wɔn ho.",
                "32": "Na ɛbaa sɛ saa amumuyɛsɛm yi nyina ara baa wɔn so mfie kakra ara bi ntam, ara maa ne kɛseɛ no baa wɔn so wɔ atɛmmuafoɔ ahennie no mu wɔ Nifae nkurɔfoɔ no so wɔ afe a ɛtɔ so aduosia nson no mu.",
                "33": "Na wɔnyinii wɔ wɔn amumuyɛsɛm mu wɔ afe a ɛtɔ so aduosia nwɔtwe no mu, na ɛmaa awerɛhoɔ kɛseɛ ne abooboo kaa ateneneefoɔ no.",
                "34": "Na sei ma yɛhunu sɛ Nifaefoɔ no hyɛɛ aseɛ tɔɔ sini wɔ gyedie mu, na wɔnyinii wɔ atirimuɔdensɛm ne deɛ ɛyɛ akyiwadeɛ mu, mmerɛ a na Lamanfoɔ no ahyɛ aseɛ renyini mmorosoɔ wɔ Onyankopɔn ho nimdeɛ mu; aane, wɔhyɛɛ aseɛ sɛ wɔredi mmara ne mmaransɛm so, na wɔbɛnante wɔ nokware ne teneneeɛ mu wɔ n’anim.",
                "35": "Na sei na yɛhunu sɛ Awurade Honhom no hyɛɛ aseɛ twee ne ho firii Nifaefoɔ no ho, ɛnam wɔn atirimuɔdensɛm ne wɔn akoma den nti.",
                "36": "Na sei na yɛhunu sɛ Awurade hyɛɛ aseɛ hwiee ne Honhom guu Lamanfoɔ no so, ɛnam sɛ na wɔmmerɛ na wɔwɔ pɛ sɛ wɔbɛgye ne nsɛm no adi.",
                "37": "Na ɛbaa sɛ Lamanfoɔ no hwehwɛɛ Gadianton adwotwafoɔ kuo no; na wɔkaa Onyankopɔn asɛm no wɔ wɔn a wɔn tirimuɔden yie wɔ wɔn mu no, ara maa saa adwotwafoɔ kuo yi sɛee koraa wɔ Lamanfoɔ no mu.",
                "38": "Na ɛbaa sɛ ɛkwan baako so no, Nifaefoɔ no maa wɔn kɔɔ so, na wɔboaa wɔn, wɔde fitii wɔn a wɔn tirimuɔden yie no mu, kɔsii sɛ wɔpetee wɔ Nifaefoɔ nsaase no nyina ara so, na wɔdaadaa ateneneefoɔ no mu dodoɔ no ara maa wɔgyee wɔn nwuma no dii na wɔne wɔn kyɛɛ nneɛma a wɔafom no, na wɔkɔkaa wɔn ho wɔ wɔn kokoa mu awudie ne wɔn kuo mu.",
                "39": "Na sei na wɔyɛ de gyee amanmuo ho baako pɛ ho kwan ara maa wɔtiatiaa ahiafoɔ ne wɔn a wɔdwoɔ ne Nyankopɔn akyidifoɔ a wɔbrɛ wɔn ho ase.",
                "40": "Na yei ma yɛhunu sɛ na wɔwɔ tebea a ɛyɛ hu mu, na mmerɛ no aduru sɛ wɔbɛkɔ ɔseɛ a ɛtehɔ daa no mu.",
                "41": "Na ɛbaa sɛ sei na atɛmmuafoɔ no ahennie wɔ Nifaefoɔ so no baa awieɛ wɔ Nifae nkurɔfoɔ no so."
            },
            "7": {
                "intro": "Nifae, Hɛlaman Babarima no Nkɔmhyɛ—Onyankopɔn hunahuna Nifae nkurɔfoɔ no sɛ ɔde n’abufuo bɛba wɔn so, ama wɔn asɛe koraa, gye sɛ wɔsakyeraae firi wɔn atirimuɔdensɛm no ho. Onyankopɔn de nsaeyareɛ yɛ Nifae nkurɔfoɔ no; wɔsakyera na wɔba ne nkyɛn. Samuel, Lamanni no, hyɛ nkɔm kyerɛ Nifaefoɔ no.",
                "1": "Hwɛ, afei ɛbaa sɛ atɛmmuafoɔ no ahennie wɔ Nifaefoɔ nkurɔfoɔ so no afe a ɛtɔ so aduosia nkron mu no na Nifae a ɔyɛ Hɛlaman babarima no, firii asaase no atifi afa mu san baa Sarahɛmla asaase no so.",
                "2": "Na ɔwɔ nkurɔfoɔ no a na wɔwɔ asaase no atifii afa mu no mu, na ɔkaa Onyankopɔn asɛm no kyerɛɛ wɔn, na ɔhyɛɛ nkɔm bebree kyerɛɛ wɔn.",
                "3": "Na wɔpoo ne nsɛm nyina ara, ma wantumi ne wɔn antena na mmom ɔsan n’akyiri bio baa asaase a wɔawo no wɔ so no.",
                "4": "Na wɔhunu nkurɔfoɔ no sɛ wɔwɔ atirimuɔden tebea a ɛyɛ hu sei mu no, ɛna Gadianton adwotwafoɔ no bɛtenatenaa atɛmmuo-adwa no so, na wɔde aniɛden na wɔgyee tumi ne akwanya a ɛwɔ asaase no so no, na wɔde Onyankopɔn mmaransɛm no too nkyɛn, na wɔntene koraa wɔ n’anim; na wɔmmu nnipa mma atɛntenenee;",
                "5": "Na wɔbu ateneneefoɔ fɔ, ɛnam wɔn teneneeɛ nti; na wɔgyaee afɔdifoɔ ne atirimuɔdenfoɔ, a wɔntwe wɔn aso ɛnam wɔn ahonyadeɛ nti; na wɔasan ma wɔn adwuma ma wɔtenatena aban no tiri, sɛ wɔnhwɛ wɔn so na wɔnyɛ wɔn apɛdeɛ ma wɔn, ama wɔatumi anya wɔn ho na wɔanya wiase animuonyam na wasan anya kwan asɛe awareɛ bɔkɔɔ, na wɔabɔ wia, na wɔadi awu, na wɔayɛ sɛdeɛ wɔpɛ—",
                "6": "Afei mfie dodoɔ biara na saa amumuyɛ kɛseɛ yi baa Nifaefoɔ no so; na mmerɛ a Nifae hunu saa no, awerɛhoɔ maa n’akoma yɛɛ kɛseɛ wɔ ne koko mu; na ne kra de yea kɛseɛ teaa mu sɛ.",
                "7": "O, anka matumi anya nna no a m’agya Nifae firii Yerusalem asaase no so foforɔ no mu, na anka mene no adi dɛ wɔ bɔhyɛ asaase no so; na ɛno akyire no na ɛnkyɛre koraa na ne nkurɔfoɔ no atie obi abisadeɛ, na wɔgyina pintinn di Nyankopɔn mmaransɛm no so, na wɔyɛ nyaa sɛ na obi de wɔn akɔ amumuyɛ mu; na wɔtie Awurade nsɛm ntɛmntɛm—",
                "8": "Aane, sɛ anka na mete ase saa mmerɛ no mu a, anka me kra bɛdi dɛ wɔ me nuanom teneneeɛ mu.",
                "9": "Mmom hwɛ, Onyankopɔn ayi me sɛ me nna nie, na awerɛhoɔ bɛhyɛ me kra ma, ɛnam me nuanom atirimuɔden nti.",
                "10": "Na hwɛ, afei ɛbaa sɛ na ɔgyina abantentene a ɛwɔ Nifae turo no a ɛbɛn ɛkwan timpɔn a ɔfa so kɔ edwa kɛseɛ no a ɛwɔ Sarahɛmla kuropɔn no mu no; ɛno nti, na Nifae abɔ ne mu ase wɔ abantentene no a ɛwɔ ne turo no mu no so, saa abantentene no nso bɛn turo no abɔntene pono no a ɛde kɔ ɛkwan timpɔn no mu no.",
                "11": "Na ɛbaa sɛ na marima bi retwa mu hɔ, na wɔhunu sɛ Nifae rebɔ mpaɛ akyerɛ Onyankopɔn wɔ abantentene no so no; na wɔtuu mirika kɔkaa deɛ wɔahunu kyerɛɛ nkurɔfoɔ no, na nkurɔfoɔ no boaa wɔn ano nkurɔfoɔ akuokuo ama wɔahunu deɛ nti a wɔresi apenee kɛseɛ sei wɔ nkurɔfoɔ no atirimuɔdensɛm ho.",
                "12": "Na afei, mmerɛ a Nifae maa ne mu so no, ɔhunu nkurɔfoɔ akuokuo no a wɔaboa wɔn ano no.",
                "13": "Na ɛbaa sɛ ɔbuee n’ano na ɔsee wɔn sɛ: Hwɛ, adɛn nti na moaboa mo ho ano yi? Sɛ mɛka mo amumuyɛ akyerɛ mo anaa?",
                "14": "Aane; ɛnam sɛ makɔ m’abantenten so, ama mahwie me kra agu Onyankopɔn so ɛnam awerɛhoɔ mmorosoɔ a ɛwɔ m’akoma mu, ɛnam mo amumuyɛ nti!",
                "15": "Na ɛnam me suu ne me abooboo nti na moaboa mo ho ano yi, na mo ho dwiri mo yi; aane, na ɛho hia yie sɛ mo ho dwiri mo; aane, ɛwɔ sɛ mo ho dwiri mo ɛfiri sɛ moagyae mo ho ama ɔbonsam ama ne nsa asɔ mo akoma mu yie.",
                "16": "Aane, adɛn nti na moagyae mo ho ama naadaa a ɛfiri deɛ ɔrehwehwɛ ato mo akra atwene akɔ mɔborɔyɛ a ɛte hɔ daa ne mmusuo a ɛnni awieɛ mu?",
                "17": "O monsakyera, monsakyera! Adɛn nti na ɛsɛ sɛ mowu? Mo nane mo ho, mo nane mo ho mmra Awurade mo Nyankopɔn hɔ. Adɛn nti na wapa mo yi?",
                "18": "Ɛfiri sɛ moayɛ mo akoma dendennden; aane, montie odwanhwɛfoɔ pa no nne; aane, moama ne bo afu mo.",
                "19": "Na hwɛ, sɛ ɔboaboa mo ano no, gye sɛ mosakyera, monhwɛ, ɔbɛbɔ mo ahwete ama moabɛyɛ nam ama nkraman ne wuram mmoa.",
                "20": "O, adɛn nti na ɛwɔ sɛ mo werɛ firi Onyankopɔn wɔ da korɔ no ara a ɔgyee mo no?",
                "21": "Mmom hwɛ, sɛ mobɛnya mo ho nti, na nnipa ayi mo ayɛ, aane, na ama moanya sika kɔkɔɔ ne dwetɛ. Na mode mo akoma ato ahonyadeɛ ne wiase yi mu nneɛmahunu so, ɛno nti na modi awu, na mofom, na mo wia, na modi adanseɛ kunumu tia mo yɔnko, na moyɛ amumuyɛ ahodoɔ nyina ara no.",
                "22": "Na yei nti mmusuo bɛba mo so gye sɛ mosakyera. Na sɛ moansakyeraɛ a, hwɛ, saa kuropɔn kɛseɛ yi, ne nkuropɔn akɛseɛ a atwa ho ahyia no nyina ara, a ɛwɔ asaase a ɛyɛ yɛn ara yɛn deɛ so no, wɔbɛgye afiri yɛn nsa mu ama yɛn nsa nnka bio. na monhwɛ, Awurade remma mo ahoɔden, sɛdeɛ ɔde maa mo kanee no, maa mone mo atamfo dii asie no.",
                "23": "Na hwɛ, sei na Awurade seɛ: Merenna m’ahoɔden kakra ara mpo adi nkyerɛ atirimuɔdenfoɔ kuo baako nkyɛn foforɔ, gye sɛ wɔn a wɔsakyeraae firi wɔn bɔne ho no, na wɔtie me nsɛm. Afei ɛno nti, mepɛ sɛ mohwɛ, me nuanom, sɛ ɛbɛyɛ yie ama Lamanfoɔ no akyɛn mo, gye sɛ mosakyera.",
                "24": "Na hwɛ, wɔyɛ ateneneefoɔ kyɛn mo, ɛfiri sɛ wɔnnyɛ bɔne ntiaa saa nimdeɛ kɛseɛ a mo nsa aka yi; ɛno nti Awurade bɛhunu wɔn mɔbɔ; aane, ɔbɛma wɔn ase aterɛ, wɔ mmerɛ a ɔbɛsɛe mo koraa mpo no, gye sɛ mosakyera.",
                "25": "Aane, mmusuo nka mo, ɛnam saa akyiwasɛm kɛseɛ yi a aba mo mu yi nti; na moaka mo ho abɔ mu de afam ho, aane, saa kokoa mu kuo a Gadianton teeɛ no!",
                "26": "Aane, mmusuo bɛba mo so ɛnam saa ahomasoɔ a mo ama no aba mo akoma mu no nti; ɛno na ama mo so ama no atra deɛ ɛyɛ so, ɛnam mo ahonyadeɛ kɛseɛ mmorosoɔ nti.",
                "27": "Aane, mmusuo nka mo, ɛnam mo atirimuɔdensɛm ne mo akyiwadeɛ nti!",
                "28": "Na gye sɛ mosakyera anyɛ saa a, mobɛtotɔ; aane, wɔbɛgye mo nsaase mpo afiri mo nsa mu, na wɔbɛsɛe mo afiri asaase ani so.",
                "29": "Hwɛ, afei menka sɛ me ara na mɛma saa nneɛma yi ayɛ hɔ, ɛfiri sɛ nnyɛ me ara me pɛ na mede hunu saa nneɛma yi; mmom hwɛ, menim sɛ saa nneɛma yi yɛ nokware, ɛfiri sɛ Awurade Nyankopɔn ada no adi akyerɛ me, ɛno nti medi adanseɛ sɛ ɛbɛba mu."
            },
            "8": {
                "1": "Na afei ɛbaa sɛ mmerɛ a Nifae kaa saa nsɛm yi wieeɛ no, hwɛ, na marima bi wɔ hɔ a na wɔyɛ atɛmmuafoɔ, na wɔka Gadianton kokoa mu kuo no nso ho, na wɔn bo fuui, na wɔkasaa dendennden tiaa no, see nkurɔfoɔ no sɛ: Adɛn nti na monkyere saa barima yi na moamfa no amma amma wɔmmu no fɔ sɛdeɛ ne bɔne a wayɛ teɛ pɛpɛɛpɛ.",
                "2": "Adɛn na mohwɛ barima yi, na motie no ma ɔka nsɛm bɔne fa nkurɔfoɔ yi ho, na ɔkasa tia yɛn mmara yi?",
                "3": "Na hwɛ, Nifae akasa akyerɛ wɔn fa wɔn mmara a aporɔ no ho; aane, nneɛma bebree na Nifae kaa ho asɛm a wɔantumi antwerɛ; na biribiara nni hɔ a ɔkaeɛ a ɛne Onyankopɔn mmaransɛm no bɔ abira.",
                "4": "Na saa atɛmmuafoɔ no bo fuu no ɛfiri sɛ ɔkasaa pefee faa deɛ ɛfa wɔn kokoa mu nwuma a wɔyɛ no sum mu no ho; nanso wɔsuroɛ koraa sɛ wɔde wɔn ankasa nsa bɛka no, ɛfiri sɛ na wɔsuro nkurɔfoɔ no sɛ anyɛ a na wɔakasa dendennden atia wɔn.",
                "5": "Ɛno nti wɔkasa kyerɛɛ nkurɔfoɔ no sɛ: Adɛn nti na moma saa barima yi kasa tia yɛn? Na monhwɛ, ɔbu nkurɔfoɔ yi nyina ara fɔ, de kɔ ɔsɛee mu mpo; aane, na yɛn nkuropɔn akɛseɛ yi nso wɔbɛgye afiri yɛn nsa mu ama yɛrennya no bio.",
                "6": "Na afei yɛnim sɛ yei rentumi nsi na hwɛ, yɛwɔ tumi, na yɛn nkuropɔn no yɛ akɛseɛ, ɛno nti yɛn atamfo ntumi nnya tumi wɔ yɛn so.",
                "7": "Na ɛbaa sɛ, sei na wɔde kanyan nkurɔfoɔ no maa wɔn bo fuu Nifae, na ɛmaa apereapereɛ baa wɔn mu; ɛfiri sɛ wɔn mu bi wɔ hɔ a ɔteateaa mu sɛ: Monyae saa barima yi, ɛfiri sɛ ɔyɛ barima pa, na deɛ ɛteɛ biara no nneɛma a ɔkaaɛ no bɛba mu gye sɛ yɛsakyera;",
                "8": "Aane, hwɛ, ntɛmmuo a wadi ho adanseɛ akyerɛ yɛn no nyina ara bɛba yɛn so; ɛfiri sɛ yɛnim sɛ yɛn amumuyɛ ho adanseɛ a ɛyɛ nokware na wadi akyerɛ yɛn no. Na monhwɛ, ɛyɛ bebree, na ɔnim nneɛma a ɛbɛba yɛn so nyina ara yie, sɛdeɛ ɔnim yɛn amumuyɛ no;",
                "9": "Aane, na hwɛ, sɛ ɔnyɛ nkɔmhyɛni a anka ɔrentumi nni adanseɛ mfa saa nneɛma yi ho.",
                "10": "Na ɛbaa sɛ nkurɔfoɔ a wɔhwehwɛɛ sɛ wɔbɛsɛe Nifae no, ɛnam suro a na wɔsuro no nti, amma wɔn antumi amfa wɔn nsa anka no; ɛno nti mmerɛ a ɔhunu sɛ wanya animuonyam wɔ wɔn mu bi ani so no, ɔhyɛɛ aseɛ sɛ ɔrekasa akyerɛ wɔn bio, ara maa wɔn a wɔaka no suroeɛ.",
                "11": "Eno nti biribi hyɛɛ no maa ɔkɔɔ so kasa kyerɛɛ wɔn sɛ: Hwɛ, me nuanom, monkenkan sɛ Onyankopɔn de tumi maa nipa baako bi, Mose mpo, maa ɔpae Ɛpo Kɔkɔɔ no nsuo no mu, maa ebi kɔɔ fa maa nkaaɛ nso kɔɔ fa, ara maa Israelfoɔ a na wɔyɛ yɛn asefoɔ no faa mu baa asaase wesee so, na nsuo no ka sii anim maa ɛmenee Misraimfoɔ no asraafoɔ no?",
                "12": "Na afei hwɛ, sɛ Onyankopɔn maa saa barima yi tumi a ɛte sei yi a, ɛneɛ adɛn nti na ɛwɔ sɛ mogye mo ho akyinnyeɛ, na mo ka sɛ ɔnmaa me tumi biara a ɛbɛma mahunu ntɛmmuo a ɛbɛba mo so yi, gye sɛ mosakyera?",
                "13": "Mmom, hwɛ, nyɛ me nko ara me nsɛm na mopo, na mmom mopo nsɛm a yɛn agyanom kaae nyina ara nso, ne nsɛm a saa ɔbarima, Mose nso kaae no; deɛ ɔde tumi kɛseɛ a ɛte sei maa no no, aane, nsɛm a ɔkaaɛ a ɛfa Mesaia mmaɛ ho no.",
                "14": "Aane, Wanni adanseɛ sɛ Onyankopɔn Ba no bɛba anaa? Na sɛdeɛ ɔmaa yaawa ɔwɔ no so wɔ ɛserɛ no so no, mpo saa ara na ɛtwa sɛ ɔma deɛ ɔbɛba no so.",
                "15": "Na dodoɔ no ara a wɔbɛhwɛ ɔwɔ no bɛnya nkwa, mpo sɛdeɛ dodoɔ no a wɔbɛhwɛ Onyankopɔn Ba no wɔ gyedie mu, na wɔanya honhom a ahonuo ayɛ ma no, bɛtumi anya nkwa no, mpo de akɔ nkwa a ɛnniawieɛ mu.",
                "16": "Na afei hwɛ, Mose anni saa nneɛma yi nko ara ho adanseɛ, na mmom nkɔmhyɛfoɔ kronkron no nyina ara nso, fiti ne nna mu de kɔsi Abraham nna mu mpo.",
                "17": "Aane, na hwɛ, Abraham hunu ne mmaɛ, na anigyeɛ hyɛɛ no ma, na ɔdii dɛ.",
                "18": "Aane, na hwɛ mese mo sɛ nnyɛ saa nneɛma yi nko ara na Abraham nim, na mmom ansaana ɛrebɛduru Abraham nna so no, na bebree wɔ hɔ a Onyankopɔn nam ne nhyehyɛeɛ so afrɛ wɔn; aane, wɔ ne Ba no nhyehyɛeɛ so mpo; na ɔyɛe sei de kyerɛɛ nkurɔfoɔ wɔ mfie mpempem akyiri koraa ansaana ne mmaɛ no rebɛba, ama ɔde dima mpo abrɛ wɔn.",
                "19": "Na afei mɛpɛ sɛ mohunu, sɛ ɛfiri Abraham nna so mpo no nkɔmhyɛfoɔ bebree adi saa nneɛma yi ho adanseɛ; aane, hwɛ, ɔkɔmhyɛni Senos dii ho adanseɛ akokoɔduro mu; maa ɛno ho nti nnipa kum no.",
                "20": "Na hwɛ, Sɛnɔk nso, ne Esias nso, ne Yesaia nso, ne Yeremia, (Yeremia ne saa nkɔmhyɛni korɔ no ara a ɔdii Yerusalem sɛee ho adanseɛ no) na afei yɛnim sɛ Babilonfoɔ sɛee Yerusalem sɛdeɛ Yeremia nsɛm no teɛ pɛpɛɛpɛ. O ɛneɛ adɛn nti na Onyankopɔn Ba no remma sɛdeɛ ne nkɔmhyɛ teɛ no?",
                "21": "Na afei mobɛgye akyinnyeɛ sɛ wɔansɛe Yerusalem anaa? Mobɛka sɛ wɔankum Sedekia mmammarima no nyina ara, gye sɛ Mulɛk nko ara anaa? Aane, na monhunu sɛ Sedekia asefoɔ ka yɛn ho, na wɔpamoo wɔn firii Yerusalem asaase so? Mmom monhwɛ, nnyɛ ne nyina ara nie—",
                "22": "Wɔpamoo yɛn agya Lihae firii Yerusalem ɛfiri sɛ ɔdii saa nneɛma yi ho adanseɛ. Nifae nso dii saa nneɛma yi ho adanseɛ, ne yɛn agyanom nyina ara nso de bɛsi saa mmerɛ yi mpo; aane, wɔadi Kristo mmaɛ no ho adanseɛ, na wɔahwɛ anim, na wɔadi dɛ wɔ ne da no a ɛbɛba no mu.",
                "23": "Na hwɛ, ɔyɛ Onyankopɔn, na ɔka wɔn ho, na ɔyii ne ho adi kyerɛɛ wɔn, na ɔdi maa wɔn; na wɔmaa no animuonyam, ɛnam deɛ ɛbɛba no ho.",
                "24": "Na afei, ɛnam sɛ monim saa nneɛma yi nti no montumi nye ho akyinyeɛ, na gye sɛ mo di atorɔ, ɛno nti moayɛ bɔne wɔ yei ho, ɛfiri sɛ moapo saa nneɛma yi nyina ara, wɔ nneɛma a ɛdi ho adanseɛ bebree a mo nsa aka yi nyina ara akyiri no; aane, mo nsa aka nneɛma nyina ara, nneɛma a ɛwɔ soro, ne nneɛma a ɛwɔ asaase so nyina ara no, yɛ adansedie sɛ saa nneɛma yi yɛ nokware.",
                "25": "Nanso hwɛ, moapo nokware no, na moate atua atia mo Nyankopɔn kronkron no; na saa mmerɛ yi mu mpo a ɛwɔ sɛ mopɛ adanmudeɛ ma mo ho wɔ ɛsoro no, baabi a biribiara ntumi mporɔ no, na biribiara a ɛho nte ntumi mma hɔ no, moreboaboa abufuhyeɛ ano ama mo ho atwɛn atɛmmuo da no.",
                "26": "Aane, mmerɛ yi mu mpo na more ɛbereɛ, ɛnam mo awudie ne mo adwamanmɔ ne atirimuɔdensɛm a ɛwɔ hɔ ma ɔsɛee a ɛtehɔ daa no; aane, na gye sɛ mosakyera anyɛ saa a ɛrenkyɛre na aba mo so.",
                "27": "Aane, hwɛ sɛ aduru mo aboboano mpo; aane, monkɔ atɛmmuo-adwa no ho na mo nkɔhwehwɛ; na monhwɛ, wɔakum mo ɔtɛnmuafoɔ no, na ɔda ne mogya mu; na ne nua barima a ɔpɛ sɛ ɔtena atɛmmuo-adwa no so no na ɔkumm no.",
                "28": "Na hwɛ, wɔn mmienu nyina ara ka kokoa mu kuo a deɛ ɔde baaɛ ne Gadianton no, ne ɔbonsam no a ɔrehwehwɛ asɛe nnipa akra no ho."
            },
            "9": {
                "1": "Hwɛ, afei ɛbaa sɛ mmerɛ a Nifae kaa saa nsɛm yi wieeɛ no, marima bi a na wɔwɔ wɔn mu no tuu mirika kɔɔ atɛmmuo-adwa no ho; aane, na wɔyɛ nnum na wɔkɔɔe, na wɔkaa wɔ wɔn mu mmerɛ a na wɔrekorɔ no sɛ:",
                "2": "Hwɛ, afei yɛbɛhunu nokware a ɛwɔ mu, sɛ saa barima yi yɛ nkɔmhyɛni na Onyankopɔn na ahyɛ no sɛ ɔnhyɛ nneɛma a ɛyɛ nnwanwa sei ho nkɔm nkyerɛ yɛn anaa. Hwɛ, yɛnnye nni sɛ wahyɛ no sɛ ɔnhyɛ nkɔm; yɛnnye nni sɛ ɔyɛ nkɔmhyɛni; nanso, sɛ saa asɛm yi a waka a ɛfa ɔtɛmmuafoɔ panin no ho yɛ nokware, sɛ wawu a, ɛnneɛ na yɛbɛgye adi sɛ nsɛm nkaaɛ no a ɔkaaɛ no nyina ara yɛ nokware.",
                "3": "Na ɛbaa sɛ wɔtuu mirika ahoɔden mu, na wɔduruu atɛmmuo-adwa no ho; na, monhwɛ, ɔtɛmmuafoɔ panin no ahwe fam, na ɔda ne mogya mu.",
                "4": "Na afei hwɛ, mmerɛ a wɔhunu yei no, wɔn ho dwirii wɔn yie ara maa wɔhwehwee fam; ɛfiri sɛ wɔanye nsɛm a Nifae kaae no a ɛfa ɔtɛmmuafoɔ panin no ho no anni.",
                "5": "Na afei deɛ, mmerɛ a wɔhunuɛ no, wɔgye diiɛ, na ehuu kaa wɔn ɛfiri sɛ anka ntɛmmuo a Nifae kaae no nyina ara bɛba nkurɔfoɔ no so; ɛno nti wɔn ho wosoɛ na wɔhwehwee fam.",
                "6": "Afei, mmerɛ a ɔtɛmmuafoɔ no wuiɛ no ara pɛ—na ne nua barima nam esum ase de sekanmoa wɔɔ no na ɔdwanee ntɛmntɛm, na asomfoɔ no tuu mirika kɔbɔɔ nkurɔfoɔ no amaneɛ, maa wɔteateaa mu sɛ awudie asi wɔ wɔn mu;",
                "7": "Na hwɛ, nkurɔfoɔ no boaa wɔn ho ano wɔ baabi a atɛmmuo-adwa no wɔ no—na hwɛ, wɔn ho dwirii wɔn mmerɛ a wɔhunuu saa marima num no a wɔatwa ahwe fam no.",
                "8": "Na afei hwɛ, na nkurɔfoɔ no nnim biribiara a ɛfa nkurɔfokuo no a wɔaboa wɔn ho ano wɔ Nifae turo no mu no; ɛno nti wɔsee wɔn ho sɛ: Saa marima yi na wɔkumm ɔtɛmmuafoɔ no, na Nyankopɔn na abɔ wɔn ama wɔantumi anwane yɛn.",
                "9": "Na ɛbaa sɛ wɔsɔɔ wɔn mu, na wɔkyekyeree wɔn na wɔde wɔn guu efiase. Na wɔsoma maa wɔkɔbɔɔ dawuro wɔ nkurɔfoɔ no mu sɛ awudifoɔ akum ɔtɛmmuafoɔ no, na wɔakyere awudifoɔ no de wɔn akɔgu efiase.",
                "10": "Na ɛbaa sɛ adeɛkyeeɛ no, nkurɔfoɔ no boaa wɔn ho ano suu na wɔkyenee ɛkɔm, wɔ ɔtɛmmuafoɔ panin a ɔyɛ nipa kɛseɛ no a wɔakum no no wɔ mmerɛ a wɔresie no no.",
                "11": "Na sei na saa atɛmmuafoɔ no nso a na wɔwɔ Nifae turo no mu hɔ no nso boaa wɔn ho ano wɔ ayie no ase, mmerɛ a wɔtee ne nsɛm no.",
                "12": "Na ɛbaa sɛ wɔbisa firii wɔn nkurɔfoɔ no mu, sɛ: Na nnipa num no a wɔsomaa wɔn sɛ wɔnkɔbisa biribi mfa ɔtɛmmuafoɔ panin no ho sɛ wawu anaa no wɔ hene? Na wɔbua see sɛ: ɛfa nkurɔfoɔ num no a mose mosomaa wɔn no deɛ, yɛnnim wɔn ho hwee; na mmom nkurɔfoɔ num bi wɔ hɔ a wɔne awudifoɔ no, a yɛde wɔn agu afiase no.",
                "13": "Na ɛbaa sɛ atɛmmuafoɔ no pɛɛ sɛ wɔkɔfa wɔn ba; na wɔkɔfaa wɔn baae, na hwɛ na wɔyɛ nkurɔfoɔ num no a wɔsomaa wɔn no; na hwɛ, atɛmmuafoɔ no bisaa wɔn deɛ wɔnim fa asɛm no ho, na wɔkaa deɛ wɔayɛ nyina ara kyerɛɛ wɔn sɛ:",
                "14": "Yɛtuu mirika baa baabi a atɛmmuo-adwa no wɔ no, na mmerɛ a yɛhunuu nneɛma a Nifae adi ho adanseɛ no nyina ara no, yɛn ho dwirii yɛn ara maa yɛhwee fam; na mmerɛ a yɛn ani so tetee yɛn no, monhwɛ na wɔde yɛn akɔgu afiase.",
                "15": "Afei, deɛ ɛfa saa barima yi wuo ho no deɛ yɛnnim ho hwee; na deɛ yɛnim ne sɛ, yɛtuu mirika baae sɛdeɛ wɔrehwehwɛ no ara, na hwɛ, na wawu, sɛdeɛ Nifae asɛm no teɛ pɛpɛɛpɛ.",
                "16": "Na afei ɛbaa sɛ atɛmmuafoɔ no kyerɛkyerɛɛ asɛm no mu kyerɛɛ nkurɔfoɔ no, na wɔteateaa mu guu Nifae so sɛ: Hwɛ, yɛnim sɛ saa Nifae yi ne obi ahyehyɛ ho akum ɔtɛmmuafoɔ no, na ama wada no adi akyerɛ yɛn akyire yi; ama watwe yɛn akɔ ne gyedie ho, ama wama neho so, sɛ, ɔyɛ barima kɛseɛ ne nkɔmhyɛni a Nyankopɔn na ayi no.",
                "17": "Na afei hwɛ, yɛbɛyɛ saa barima yi ho mpɛnsɛnmpɛnsɛnmu, na wɔbɛka ne mfomsoɔ ho nokware na wama yɛn ahunu nipa pɔtee a ɔkumm saa ɔtɛmmuafoɔ yi.",
                "18": "Na ɛbaa sɛ wɔgyaee saa mmarima num no ɛda a wɔrekɔsie ɔtɛmmuafoɔ no. Nanso wɔkaa atɛmmuafoɔ no anim wɔ nsɛm a wɔka tiaa Nifae no, na wɔne wɔn peree so nkoronkoro ara maa wɔn aniwuui.",
                "19": "Nanso, wɔmaa wɔkɔfaa Nifae kyekyeree no na wɔde no baa nkurɔfokuo no anim, na wɔhyɛɛ aseɛ bisabisaa no nsɛm pii ama wɔama n’ano afom ama wɔanya no abua no fɔ wɔ saa awudie yi ho.",
                "20": "Wɔka kyerɛɛ no sɛ: Wone ebinom ahyehyɛ ho; hwan ne saa barima yi a ɔdii saa awu yi? Afei ka kyerɛ yɛn, na gye wo mfomsoɔ to mu; na wɔse, Hwɛ, sika nie; na yɛde wo nkwa nso bɛkyɛ wo, sɛ wobɛsɔ ɛpɔ no a yɛne woabɔ no mu a.",
                "21": "Nanso Nifae see wɔn sɛ: O mo nkwaseafoɔ, mo a wɔtwaa mo akoma twatea, mo a mo ani afirafira, ne mo nkurɔfoɔ ɛkɔnseneɛfoɔ, monim mmerɛ tentene a Awurade mo Nyankopɔn bɛhwɛ mo ama moakɔso wɔ saa mo bɔne yi yɛ mu anaa?",
                "22": "O ɛsɛ sɛ mo hyɛ aseɛ teatea mu dendennden, na modi awerɛhoɔ, ɛnam ɔsɛee kɛseɛ a ɛretwɛn mo saa mmerɛ yi no, gye sɛ mosakyera.",
                "23": "Monhwɛ, mose me ne obi ayɛ adwene sɛ ɔnkɔdi Seesoram awu, yɛn ɔtɛmmuafoɔ panin no. Mmom monhwɛ, mese mo sɛ, ɛnam sɛ madi adanseɛ a ɛfa saa adeɛ yi ho; aane, ama ayɛ adanseɛ mpo ama mo sɛ, menim mo atirimuɔdensɛm ne mo akyiwadeɛ a ɛwɔ mo mu no.",
                "24": "Na ɛnam sɛ mayɛ yei nti no, mose mene obi ahyehyɛ ho sɛ ɔnyɛ saa adeɛ yi; aane, ɛnam sɛ mekyerɛɛ mo saa nsɛnkyerɛnee yi nti no mo bo afu me, na more hwehwɛ sɛ mobɛsɛe me nkwa.",
                "25": "Na afei monhwɛ, mɛkyerɛ mo nsɛnkyerɛnee foforɔ, na mahwɛ sɛ saa adeɛ yi mu nso no mobɛpɛ sɛ mobɛsɛe me anaa.",
                "26": "Hwɛ, mese mo sɛ: Monkɔ Seantum a ɔyɛ Seesoram nuabarima fie nkɔka nkyerɛ no sɛ—",
                "27": "Nti Nifae no a wɔayɛ ne ho sɛ ɔyɛ nkɔmhyɛni no a ɔhyɛ nkɔmtorɔ fa saa nkurɔfoɔ yi ho no ne wo hyehyɛɛ ho maa wo kɔkumm Seesoram a, ɔyɛ wo nua barima no anaa?",
                "28": "Na hwɛ, ɔbɛka akyerɛ mo sɛ, Daabi.",
                "29": "Na mobɛse no sɛ: Wakum wo nuabarima no anaa?",
                "30": "Na ɔde ehuu bɛgyina hɔ a ɔrenhunu deɛ ɔnka. Na hwɛ, ɔrenka nokware no nkyerɛ mo; na ɔbɛyɛ sɛdeɛ ne ho adwiri no no; nanso ɔbɛka akyerɛ mo sɛ ɔnnim ho hwee.",
                "31": "Nanso hwɛ, mo nhwehwɛ no ho yie, na mo bɛhunu sɛ mogya wɔ n’ataadeɛ tentene a ɛsensɛn n’ase hɔ no mu.",
                "32": "Na mohunu yei a, monka sɛ: Mogya yi firi hene? Yɛnnim sɛ ɛyɛ wo nuabarima no mogya anaa?",
                "33": "Na ne ho bɛwoso, na ɔbɛyɛ hoyaa mpo sɛdeɛ owuo aba ne so no.",
                "34": "Na afei mo bɛka sɛ: Ɛnam saa ehuu a aka wo yi ne sɛdeɛ w’anim ayɛ hoyaa yi nti no, hwɛ, yɛahunu sɛ wodi ho fɔ.",
                "35": "Na afei ehuu kɛseɛ bɛka no; na afei ɔbɛka nokware akyerɛ mo, na ɔrennye akyinnyeɛ bio sɛ nnyɛ ɔno na ɔdii saa awuo yi.",
                "36": "Na afei ɔbɛka akyerɛ mo sɛ, me, Nifae, mennim biribiara fa asɛm yi ho, na Onyankopɔn tumi na ayi akyerɛ me. Na afei mobɛhunu sɛ meyɛ nipa a medi nokware, na Onyankopɔn na wɔasoma me wɔ mo hɔ.",
                "37": "Na ɛbaa sɛ wɔkɔyɛɛ sɛdeɛ Nifae aka akyerɛ wɔn no. Na hwɛ, nsɛm a ɔka kyerɛɛ wɔn nyina ara no yɛ nokware; na sɛdeɛ nsɛm no teɛ no, ɔkaa sɛ ɔnnim ho hwee; na sɛdeɛ nsɛm no teɛ nso no ɔkaa nokware.",
                "38": "Na wɔde no baae maa ɔbɛkyerɛɛ sɛ ɔno ara ne owudini no, maa wɔgyaee nnipa num no ne Nifae nso.",
                "39": "Na Nifaefoɔ no mu bi gyee Nifae nsɛm no diiɛ; na wɔn mu bi nso wɔ hɔ a ɛnam nnipa num no adanseɛ no nti no wɔgye diiɛ, ɛfiri sɛ wɔsakyerae mmerɛ a na wɔwɔ efiase no.",
                "40": "Na afei nkurɔfoɔ no mu bi kaa sɛ Nifae yɛ nkɔmhyɛni.",
                "41": "Na ebinom nso kaa sɛ: ɔyɛ bosom, na sɛ ɔnyɛ bosom a anka ɔrentumi nhunu nneɛma nyina ara. Na hwɛ, waka yɛn akoma mu adwene akyerɛ yɛn, na waka yɛn nsɛm nso; na mpo wama yɛahunu deɛ ɔkumm yɛn ɔtɛmmuafoɔ panin no."
            },
            "10": {
                "1": "Na ɛbaa sɛ nkyekyɛmu baa nkurɔfoɔ no mu, ara maa wɔkyɛɛ wɔn mu maa ɛfa kɔɔ ha na ɛfa kɔɔ ha na obiara kɔɔ ne kwan, maa ɛkaa Nifae nko ara sɛ ɔgyina wɔn mfimfini.",
                "2": "Na ɛbaa sɛ Nifae faa ne kwan kɔɔ ɔno ara ne fie a na ɔredwendwene nneɛma a Awurade ada no adi akyerɛ no no ho.",
                "3": "Na ɛbaa sɛ mmerɛ a na ɔredwendwene yei ho no, n’aba mu buui, ɛnam Nifaefoɔ nkurɔfoɔ no atirimuɔdensɛm nti, wɔn kokoa mu dwumadie wɔ esum mu, ne wɔn awudie ne wɔn adefom, ne amumuyɛsɛm ahodoɔ nyina ara nti—na ɛbaa sɛ mmerɛ a ɔredwendwene yei ho wɔ n’akoma mu no, monhwɛ nne bi baa ne hɔ sɛ:",
                "4": "Nhyira ne wo, Nifae, wɔ saa nneɛma a wayɛ no; ɛfiri sɛ mahunu sɛdeɛ wada asɛm no a mede ama wo no adi akyerɛ nkurɔfoɔ yi a wammerɛ. Na wansuro wɔn, na wanhwehwɛ wo ankasa wo nkwa, na mmom wahwehwɛ me pɛ, na wadi me mmaransɛm so.",
                "5": "Na afei, ɛnam sɛ wayɛ yei a wammerɛ nti no; hwɛ, mɛhyira wo afebɔɔ; na mɛma wayɛ kɛseɛ wɔ kasa mu ne nneyɛɛ mu, wɔ gyedie mu ne nwuma mu; aane, ama mpo nneɛma nyina ara bɛyɛ sɛdeɛ w’asɛm teɛ no, ɛfiri sɛ woremmisa deɛ ɛne mepɛ bɔ abira.",
                "6": "Hwɛ, wo ne Nifae, na me ne Onyankopɔn. Hwɛ meda no adi kyerɛ wo wɔ m’abɔfo anim, sɛ wobɛnya tumi wɔ saa nkurɔfoɔ yi so, na wobɛma ɛkɔm, ne nsaeyareɛ, ne ɔseɛ bɛba asaase yi so sɛdeɛ nkurɔfoɔ yi atirimuɔdensɛm teɛ no.",
                "7": "Hwɛ, mema wo tumi, ama biribiara a wo bɛkyekyere no wɔ asaase yi so no, wɔbɛkyekyere no wɔ ɔsoro; na biribiara a wobɛsane no wɔ asaase yi so no, wɔbɛsane no wɔ ɔsoro; na ɛnam saa kwan yi so na wobɛnya tumi wɔ saa nkurɔfoɔ yi mu.",
                "8": "Na sei na sɛ wobɛka sɛ tɛmpol yi mu mpae mmienu a, ɛbɛyɛ hɔ.",
                "9": "Na sɛ wobɛka kyerɛ bepɔ yi sɛ, dwiri gu fam na yɛ muhuu a, ɛbɛyɛ hɔ.",
                "10": "Na hwɛ, sɛ wobɛka sɛ Onyankopɔn bɛbɔ nkurɔfoɔ yi a, ɛbɛba mu.",
                "11": "Na afei hwɛ, mehyɛ wo, sɛ wobɛkɔ akɔda no adi akyerɛ nkurɔfoɔ yi sɛ, deɛ Awurade Nyankopɔn a ɔyɛ Otumfoɔ no seɛ nie: Gyesɛ mosakyera, anyɛ saa a, ɔbɛbɔ mo aseɛ mo mpo.",
                "12": "Na hwɛ, afei ɛbaa sɛ mmerɛ a Awurade kaa saa nsɛm yi kyerɛɛ Nifae no, ɔgyinae na wankɔ ɔno ara ne fie, na mmom ɔsan kɔɔ nkurɔfoɔ akuokuo no a na wɔabɔ ahwete wɔ asaase no ani so no hɔ, na ɔhyɛɛ aseɛ sɛ ɔreka Awurade asɛm no a ɔka kyerɛɛ no no a ɛfa wɔn sɛee ho no akyerɛ wɔn, sɛ wɔansakyera a.",
                "13": "Afei monhwɛ, nkɔnyaa kɛseɛ a Nifae yɛɛe sɛ ɔkaa deɛ ɛfa ɔtɛmmuafoɔ panin no wuo ho no nyina ara akyiri no, wɔyɛɛ wɔn akoma dendennden na wɔantie Awurade nsɛm no.",
                "14": "Ɛno nti Nifae daa Awurade asɛm no adi kyerɛɛ wɔn sɛ: Gyesɛ mosakyera, anyɛ saa a sei na Awurade seɛ, ɔbɛbɔ mo akɔ ɔsɛeɛ mu mpo.",
                "15": "Na ɛbaa sɛ mmerɛ a Nifae daa asɛm no adi kyerɛɛ wɔn no, hwɛ, wɔkɔɔ so yɛɛ wɔn akoma dendennden na wɔantie ne nsɛm no; ɛno nti wɔkasa tiaa no, na wɔpɛɛ sɛ wɔn nsa ka no ama wɔde no akɔto efiase.",
                "16": "Mmom monhwɛ, na Onyankopɔn tumi ka ne ho, na wɔantumi ankyere no ankɔto efiase, ɛfiri sɛ Honhom no faa no de no firii wɔn mu.",
                "17": "Na ɛbaa sɛ sei na Honhom no de no firi nkurɔfokuo mu kɔ nkurɔfokuo mu, de reda Onyankopɔn asɛm no adi, mpo de kɔsii sɛ ɔdaa no adi kyerɛɛ wɔn nyina ara, anaa sɛ ɔde asɛm no kɔɔ nkurɔfoɔ no nyina ara mu.",
                "18": "Na ɛbaa sɛ na wɔrentie ne nsɛm no na apereapereɛ hyɛɛ aseɛ baa wɔn mu ara maa wɔn mu kyɛɛe na wɔhyɛɛ aseɛ sɛ wɔde akofena rekumkum wɔn ho.",
                "19": "Na sei na atɛmmuafoɔ no ahennie wɔ Nifae nkurɔfoɔ no so baa awieɛ wɔ afe a ɛtɔso aduɔson baako no mu."
            },
            "11": {
                "1": "Na afei ɛbaa sɛ atɛmmuafoɔ no ahennie mu afe a ɛtɔ so aduɔson mmienu mu no na apereapereɛ no yɛɛ kɛseɛ ara maa akokoakoko baa asaase no so nyina ara wɔ Nifae nkurɔfoɔ no mu.",
                "2": "Na ɛbaa sɛ saa kokoa mu adwotwafoɔ kuo no na ɛde ɔsɛeɛ ne atirimuɔdensɛm yi baaɛ. Na saa ko yi kɔɔ so afe no nyina ara mu; ne afe aduɔson mmiɛnsa no nyina ara nso mu.",
                "3": "Na ɛbaa sɛ saa afe yi mu na Nifae sufrɛɛ Awurade see sɛ:",
                "4": "O Awurade, ɛmma nkurɔfoɔ yi nsɛe wɔ akofena ano; na mmom O Awurade, ma ɛkɔm mmom mmra asaase yi so, mfa nkanyan wɔn, ama wɔakae Awurade wɔn Nyankopɔn, sɛ ebia na wɔbɛsakyera asan aba wo nkyɛn anaa.",
                "5": "Na ɛno nti ɛbaa mu sɛdeɛ Nifae nsɛm no teɛ pɛpɛɛpɛ. Na ɛkɔm kɛseɛ baa asaase no so, wɔ Nifae nkurɔfoɔ no nyina ara mu. Na sei na ɛkɔm no kɔɔ so wɔ afe aduɔson nan no mu, na ɔsɛeɛ dwumadie wɔ akofena ano no gyaeɛ, na mmom ɛmu yɛɛ kɛseɛ wɔ ɛkɔm mu.",
                "6": "Na saa ɔsɛeɛ yi toaa so wɔ afe aduson num no mu. Na Awurade maa asaase no yɛɛ wesee, na anso wɔ ɔtwa berɛ no mu; na ɔde ne nsa kaa asaase no so nyina ara mpo wɔ Lamanfoɔ no mu ne Nifaefoɔ no nso mu, na asaase no baabi a atirimuɔden kɛseɛ wɔ no sɛee ara maa mpempem wuui.",
                "7": "Na ɛbaa sɛ nkurɔfoɔ no hunuu sɛ ɛkɔm no rebɛkum wɔn no, ɛna wɔhyɛɛ aseɛ kaee Awurade wɔn Nyankopɔn; na wɔhyɛɛ aseɛ kaee Nifae nsɛm no.",
                "8": "Na nkurɔfoɔ no hyɛɛ aseɛ srɛɛ wɔn ɔtɛmmuafoɔ mpanimfoɔ ne wɔn a wɔhwɛ wɔn so no sɛ wɔnka nkyerɛ Nifae sɛ: Hwɛ, yɛnim sɛ wo yɛ Onyankopɔn nipa, na ɛno nti sufrɛ Awurade yɛn Nyankopɔn no sɛ ɔnyi ɛkɔm yi mfiri yɛn so, anyɛ saa a nsɛm a waka afa yɛn sɛeɛ yi ho no bɛba mu.",
                "9": "Na ɛbaa sɛ atɛmmuafoɔ no kaa nsɛm a nkurɔfoɔ no pɛ sɛ wɔka no nyina ara kyerɛɛ Nifae. Na ɛbaa sɛ mmerɛ a Nifae hunuu sɛ nkurɔfoɔ no asakyera no na wɔabrɛ wɔn ho ase na wɔafura ayintoma no, ɔsufrɛɛ Awurade bio sɛ:",
                "10": "O Awurade, hwɛ, nkurɔfoɔ yi asakyera; na wɔapamo Gadianton kuo no afiri wɔn mu ara ama wɔn ase ahye, na wɔde wɔn kokoa mu nhyehyɛeɛ no asie fam.",
                "11": "Afei, O Awurade, ɛnam wɔn ahobraseɛ nti no, yi w’abufuo no firi wɔn so, na ma nnipa a ɛnam wɔn atirimuɔdenfoɔ no nti wasɛe wɔn dada no nyɛ mpata mma wo.",
                "12": "O Awurade, anka wobɛyi w’abufuo yi afiri hɔ, aane, wabufuhyeɛ no, na ma ɛkɔm yi nnyae wɔ asaase yi so.",
                "13": "O Awurade, wobɛtie me, na ama ayɛ sɛdeɛ me nsɛm teɛ pɛpɛɛpɛ, na ma nsuo ntɔ wɔ asaase no so, ama watumi aso n’aba, na abɔ mma wɔ ɔtwa berɛ mu.",
                "14": "O Awurade, wotie m’asɛm wɔ mmerɛ a mekaa sɛ: Ma ɛkɔm mmra, ama akofena ano nsaeyareɛ no aberɛ ase; na menim sɛ mmerɛ yi mu mpo no wobɛtie me nsɛm yi, ɛfiri sɛ wo na waka sɛ: Sɛ nkurɔfoɔ yi sakyera a merensɛe wɔn.",
                "15": "Aane, O Awurade, na wahunu sɛ wɔasakyera, ɛnam ɛkɔm no ne nsaeyareɛ ne ɔsɛeɛ a aba wɔn so no nti.",
                "16": "Na afei, O Awurade, wobɛyi w’abufuo no afiri hɔ, na wahwɛ wɔn bio sɛ wɔbɛsom wo anaa? Na sɛ ɛte saa a, O Awurade, wobɛtumi ahyira wɔn sɛdeɛ wo nsɛm a waka no teɛ.",
                "17": "Na ɛbaa sɛ afe aduɔson nsia no mu no, Awurade yii n’abufuo firii nkurɔfoɔ no so, na ɔmaa nsuo tɔ guu asaase no so ara maa ɛsoo aba wɔ ne mmerɛ a ɛso aba no mu. Na ɛbaa sɛ ɛsoo aburo wɔ mmerɛ a ɛso aburo mu.",
                "18": "Na hwɛ, nkurɔfoɔ no dii dɛ na wɔhyɛɛ Onyankopɔn animuonyam, na ɛdɛ hyɛɛ asaase no so nyina ara ma, na wɔanhwehwɛ sɛ wɔbɛsɛe Nifae bio, na mmom wɔbuu no sɛ ɔyɛ nkɔmhyɛni kɛseɛ, ne Onyankopɔn nnipa, a ɔwɔ tumi kɛseɛ ne akwanya a Nyankopɔn de ama no.",
                "19": "Na hwɛ, ne nua barima Lihae antɔ sini kakra ara mpo wɔ nneɛma a ɛfa tenenee ho.",
                "20": "Na sei na ɛbaa sɛ Nifae nkurɔfoɔ no hyɛɛ aseɛ sɛ wɔreyɛ frɔmfrɔm bio wɔ asaase no so, na wɔhyɛɛ aseɛ sɛ wɔrekyekyere wɔn baabi a ayɛ amanfo no, na wɔhyɛɛ aseɛ sɛ wɔredɔre na wɔtrɛɛe ara kɔsii sɛ wɔkataa asaase no ani so nyina ara, wɔ atifi afa mu ne anaafoɔ afa mu, de fiti ɛpo no atɔeɛ de kɔsi apueɛ.",
                "21": "Na ɛbaa sɛ afe aduɔson nsia no baa awieɛ asomdwoeɛ mu. Na afe aduɔson nson no hyɛɛ aseɛ asomdwoeɛ mu; na asɔre no trɛɛe wɔ asaase no ani so nyina ara; na nkurɔfoɔ no mu dodoɔ no a wɔyɛ Nifae ne Lamanfoɔ no nyina ara bɛkaa asɔre no ho; na wɔnyaa asomdwoeɛ mmorosoɔ wɔ asaase no so, na sei na afe a ɛtɔ so aduɔson nson no baa awieɛ.",
                "22": "Na afe aduɔson nwɔtwe no mu nso no wɔnyaa asomdwoeɛ, gye sɛ apereapereɛ nkakrankakra bi a ɛfa nkyerɛkyerɛ ho a nkɔmhyɛfoɔ no ahyehyɛ ato hɔ no ho.",
                "23": "Na afe aduɔson nkron no mu no akasakasa pii hyɛɛ aseɛ. Mmom ɛbaa sɛ Nifae ne Lihae, ne anuanom asɔrefoɔ no bebree a wɔnim asɔre no nkyerɛkyerɛ no turodoo no nyaa yikyerɛ bebree da biara, ɛno nti wɔkaa nsɛmpa no kyerɛɛ nkurɔfoɔ no ara maa wɔgyaee wɔn akasakasa wɔ saa afe no ara mu.",
                "24": "Na ɛbaa sɛ atɛmmuafoɔ no ahennie mu afe a ɛtɔ so aduonwɔtwe wɔ Nifae nkurɔfoɔ no so no, na atewohofoɔ dodoɔ bi wɔ Nifae nkurɔfoɔ no mu a mmerɛ bi a atwa mu no wɔtee wɔn ho kɔkaa Lamanfoɔ ho, na wɔfefaa Lamanfoɔ din toto wɔn so, ne wɔn mu bi nso a na wɔyɛ Lamanfoɔ asefoɔ turodoo no anaa sɛ atewohofoɔ no, no kanyann wɔn maa wɔn bo fuui, ɛno nti wɔhyɛɛ aseɛ ne wɔn nuanom no koe.",
                "25": "Na wɔdii awu na wɔfomm nneɛma; na afei nso no na wɔsan wɔn akyiri kɔ mmepɔ no mu, ne ɛserɛ no so ne baabi a ɛyɛ kokoa mu de wɔn ho kɔsie, ama wɔannhunu wɔn, na dabiara nso no na wɔnya bi bɛka wɔn ho ara maa atewohofoɔ no bi wɔ hɔ a wɔkɔkaa wɔn ho maa wɔdɔɔso.",
                "26": "Na sei na ankyɛre, aane, mpo mfie kakra ara bi mu no na wɔbɛyɛɛ adwotwafoɔ kuo kɛseɛ mmorosoɔ; na wɔhwehwɛɛ Gadianton kokoa mu nhyehyɛeɛ nyina ara; na sei na wɔbɛyɛɛ Gadianton adwotwafoɔ no.",
                "27": "Afei hwɛ, saa adwotwafoɔ yi dii nsɛmɔnee yie, aane, mpo ɔsɛee kɛseɛ wɔ Nifae nkurɔfoɔ no mu, ne Lamanfoɔ nkurɔfoɔ no nso mu.",
                "28": "Na ɛbaa sɛ, ɛho hiaa sɛ na wɔsɔ saa ɔsɛee dwumadie yi ano, ɛno nti wɔsomaa asraafoɔ ahoɔdenfoɔ maa wɔkɔɔ ɛserɛ no ne mmepɔ no so sɛ wɔnkɔ hwehwɛ saa adwotwafoɔ kuo yi, na wɔnsɛe wɔn.",
                "29": "Na mmom hwɛ, ɛbaa sɛ, saa afe no mu ara no adwotwafoɔ no pamoo wɔn maa wɔsann wɔn akyiri kɔɔ wɔn ara wɔn nsaase so bio. Na sei na atɛmmuafoɔ no ahennie wɔ Nifae nkurɔfoɔ so no baa awieɛ wɔ afe aduɔwɔtwe no mu.",
                "30": "Na ɛbaa sɛ afe a ɛtɔ so aduɔwɔtwe baako mu no, wɔkɔɔ adwotwafoɔ kuo yi so bio, na wɔsɛee wɔn mu bebree; na wɔn nso, ɔsɛee kɛseɛ baa wɔn so.",
                "31": "Na wɔhyɛɛ maa wɔn bio sɛ wɔn san mfiri ɛserɛ no ne mmepɔ mu so nkɔ wɔn ankasa wɔn nsaase so, ɛnam saa adwotwafoɔ no a wɔakɔhyehyɛ mmepɔ no mu ne ɛserɛ no so no dodoɔ mmorosoɔ no nti:",
                "32": "Na ɛbaa sɛ sei na afe yi baa awieɛ. Na adwotwafoɔ no ase kɔɔ so trɛɛe na wɔn ho yɛɛ den, ara maa wɔammua Nifaefoɔ asraafoɔ no ne Lamanfoɔ no nso asraafoɔ no nyina ara; no wɔmaa ehu kɛseɛ baa nkurɔfoɔ a wɔwɔ asaase no nyina ara so.",
                "33": "Aane, ɛnam sɛ wɔkyinkyinii asaase no mantam bebree so, na wɔsɛe wɔn mu dodoɔ no ara; aane, na wɔkumkum wɔn mu bebree, na wɔfaa nkaaɛ nnɔmum de wɔn kɔɔ ɛserɛ no so, aane, ne titiriw maa ne nkwadaa.",
                "34": "Afei saa bɔne kɛseɛ yi a ɛbaa nkurɔfoɔ no so ɛnam wɔn amumuyɛsɛm nti no, ɛkanyann wɔn bio maa wɔkaee Awurade wɔn Nyankopɔn.",
                "35": "Na sei na atɛmmuafoɔ no ahennie no baa awieɛ wɔ afe a ɛtɔ so aduɔwɔtwe baako no mu.",
                "36": "Na afe a ɛtɔ so aduɔwɔtwe mmienu no mu no, wɔsan hyɛɛ aseɛ sɛ wɔn werɛ refiri Awurade wɔn Nyankopɔn. Na afe a ɛtɔ so aduɔwɔtwe mmiɛnsa mu no wɔn amumuyɛsɛm no hyɛɛ aseɛ yɛɛ kɛseɛ. Na afe aduɔnwɔtwe nan mu no, wɔansesa wɔn akwan.",
                "37": "Na ɛbaa sɛ afe aduɔwɔtwe num mu no, wɔn ahomasoɔ ne wɔn atirimuɔdensɛm kɔɔso yɛɛ kɛse; na sei na mmerɛ no duruu bio sɛ wɔbɛsɛe no.",
                "38": "Na sei na afe a ɛtɔ so aduɔwɔtwe num no baa awieɛ."
            },
            "12": {
                "1": "Na sei na yɛbɛhunu sɛdeɛ nnipa mma akoma nnyɛ, na ɛnyina faako; aane, yɛtumi hunu sɛ Awurade nam ne papayɛ a ɛnsa da no mu hyira wɔn a wɔde wɔn werɛ hyɛ ne mu no, na ɔma wɔyɛ frɔmfrɔm.",
                "2": "Aane, na yɛbɛtumi ahunu saa mmerɛ no, wɔ mmerɛ a ɔrema ne nkurɔfoɔ ayɛ frɔmfrɔm, aane, ɛfa wɔn nnɔbaeɛ, wɔn adwan ne wɔn anantwie ne sika kɔkɔɔ a ɛredɔɔso, ne dwetwɛ mu, ne nneɛma a ɛsombo ne adwineɛ ahodoɔ nyina ara bi, ɔde wɔn nkwa kyɛ wɔn na ɔyi wɔn firi wɔn atamfo nsam; ɔma wɔn atamfo akoma yɛ mmerɛ, sɛ wɔne wɔn renko; aane, na ne tiwaa mu ne sɛ, ɔyɛ nneɛma nyina ara a ɛbɛma ne nkurɔfoɔ adi yie na wɔanya anigyeɛ, saa mmerɛ yi ara mu nso na wɔyɛ wɔn akoma den, na wɔn werɛ firi Awurade wɔn Nyankopɔn, na wɔtiatia Kronkroni no so wɔ wɔn nan ase—aane, wɔyɛɛ sei ɛnam wɔn ahotɔ ne wɔn ho a wɔanya no mmorosoɔ yie no nti.",
                "3": "Na sei na ɛma yɛhunu sɛ gye sɛ Awurade de amanehunu pii de tea ne nkurɔfoɔ, aane, gye sɛ ɔde owuo ne ehuu ba wɔn so ne ɔkɔm ne nsaeyareɛ ahodoɔ nyina ara ba wɔn so, anyɛ saa a wɔrenkae no.",
                "4": "O sɛdeɛ nnipa mma yɛ nkwaseafoɔ, ne sɛdeɛ wɔpɛ nneɛma hunu, ne sɛdeɛ wɔpɛ bɔneyɛ, ne abonsamsɛm, ne sɛdeɛ wɔyɛ amumuyɛ ntɛm, ne sɛdeɛ wɔkyɛre papayɛ ho; aane, sɛdeɛ wɔtie deɛ ɔyɛ ɔbɔnefoɔ no ntɛm, na wɔde wɔn akoma to wiase nneɛma hunu so.",
                "5": "Aane, wɔyɛ ntɛm ma wɔn ho so wɔ ahomasoɔ mu; hoahoa wɔn ho, na wɔyɛ deɛ ɛyɛ amumuyɛsɛm ahodoɔ nyina ara; ne sɛdeɛ wɔyɛ nyaa Awurade wɔn Nyankopɔn nkaeɛ ho, na wɔbɛtie n’afutusɛm, aane, sɛdeɛ wɔyɛ nyaa sɛ wɔbɛnante nyansakwan mu.",
                "6": "Hwɛ, ne papayɛ kɛseɛ ne n’ahummɔborɔ a ɔyɛ ma wɔn no nyina ara akyiri no, wɔmpɛ sɛ Awurade wɔn Nyankopɔn a ɔbɔɔ wɔn no bɛhwɛ wɔn so na wadi wɔn so hene, wɔbu n’afutusɛm nsɛm hunu, na wɔmpɛ sɛ ɔbɛyɛ wɔn kwankyerɛfoɔ.",
                "7": "O sɛdeɛ nnipa mma nsɛ hwee koraa; aane, asaase so mfuturo mpo ho wɔ mfasoɔ kyɛn wɔn.",
                "8": "Na monhwɛ sɛ Onyankopɔn kokoroko a ɔtehɔ daa no kasa a asaase so mfutro kɔ ha ba ha, ma ɛmu hwete.",
                "9": "Aane, monhwɛ, ne nne ma apampa ne mmepɔ popo na ɛwoso.",
                "10": "Na tumi a ɛwɔ ne nne mu ma ɛmu paepae na ɛyɛ muhumuhu, aane, te sɛ bɔnhwa mpo.",
                "11": "Aane, ne nne mu tumi ma asaase nyina ara woso.",
                "12": "Aane, ne nne mu tumi ma asaase fapem woso, kɔsi ne mfimfini mpo.",
                "13": "Aane, na sɛ ɔka kyerɛ asaase sɛ—Tutu a—ɛtutu.",
                "14": "Aane, sɛ ɔka kyerɛ asaase sɛ—Kɔ w’akyiri, na ma nnɔnhwere dodoɔ a ɛwɔ ɛda no mu no nware a—ɛyɛ saa;",
                "15": "Na sei, sɛdeɛ n’asɛm teɛ no, asaase kɔ n’akyiri na ɛyɛ nnipa sɛ awia gyina faako; aane, na hwɛ, ɛte saa; na ampa ara, asaase na ɛtwa ne ho na ɛnyɛ awia.",
                "16": "Na hwɛ, sɛ ɔka kyerɛ nsuo no bunu kɛseɛ no sɛ—We a—ɛyɛ saa.",
                "17": "Hwɛ, sɛ ɔka kyerɛ saa bɛpɔ yi sɛ—Ma wo mu so kɔ soro, na bra bɛhwe kuropɔn yi so, na sɛe no koraa a—monhwɛ, ɛyɛ saa.",
                "18": "Na hwɛ, sɛ obi de n’adanmudeɛ sie asaase so koraa, na sɛ Awurade ka sɛ—Nomee mera no so, ɛnam ɔsiefoɔ no amumuyɛ nti—hwɛ, nomee bɛka no.",
                "19": "Na sɛ Awurade bɛka sɛ—Nomee nka wo, ama nnipa biara anhunu wo fiti saa mmerɛ yi de kɔsi afebɔɔ a—hwɛ, nnipa biara ntumi nnya fiti saa mmerɛ yi de kɔsi afebɔɔ.",
                "20": "Na hwɛ, sɛ Awurade ka kyerɛ nnipa bi sɛ—ɛnam w’amumuyɛ nti, nomee nka wo afebɔɔ a—ɛyɛ saa.",
                "21": "Na sɛ Awurade ka sɛ—ɛnam w’amumuyɛ nti mɛtwa wo afiri m’anim a—ɔbɛma no ayɛ saa.",
                "22": "Na mmusuo nka deɛ ɔbɛka sei akyerɛ no, ɛfiri sɛ ɛbɛba deɛ ɔbɛyɛ amumuyɛ no so; na ɔrentumi nnya nkwagyeɛ; ɛno nti, ɛnam yei so na nnipa bɛtumi anya nkwagyeɛ, sɛ wɔda nsakyeraɛ adi kyerɛ wɔn a.",
                "23": "Ɛno nti nhyira ne wɔn a wɔbɛsakyera na wɔatie Awurade wɔn Nyankopɔn nne; na saa nkurɔfoɔ yi na wɔbɛgye wɔn nkwa.",
                "24": "Na Onyankopɔn mma nnipa mmra nsakyeraɛ mu ne nwuma pa mu wɔ ne mahyɛ kɛseɛ no mu, ama wɔnam adom mu de wɔn asan akɔ adom mu sɛdeɛ wɔn nwuma teɛ.",
                "25": "Na mɛpɛ sɛ nnipa nyina ara bɛnya nkwagyeɛ. Na yɛkenkan sɛ ɛda kɛseɛ a ɛdi akyire no mu no, ebinom wɔ hɔ a wɔbɛtwa wɔn afiri hɔ, aane, wɔbɛtwa wɔn afiri Awurade ani no.",
                "26": "Aane, ɔde wɔn bɛkɔ asetena a ɛyɛ mmɔborɔyɛ a ɛnni awieɛ mu, na ama saa nsɛm yi aba mu sɛ: Wɔn a wɔayɛ papa no bɛnya nkwa a ɛtehɔ daa, na wɔn a wɔayɛ bɔne no bɛnya ɛfɔbuo a ɛtehɔ daa. Na sei na ɛteɛ. Amen."
            },
            "13": {
                "intro": "Samuel, Lamanni no nkɔm a ɔhyɛɛ Nifaefoɔ no.",
                "1": "Na afei ɛbaa sɛ afe a ɛtɔ so aduɔwɔtwe nsia mu no, Nifaefoɔ no kɔɔ so tenaa atirimuɔdensɛm mu, aane, atirimuɔdensɛm kɛseɛ mu, mmarɛ a na Lamanfoɔ no di Onyankopɔn mmaransɛm no so firenkyem sɛdeɛ Mose mmera no teɛ pɛpɛɛpɛ no.",
                "2": "Na ɛbaa sɛ saa afe yi mu, Samuel bi a ɔyɛ Lamanni baa Sarahɛmla asaase so, na ɔhyɛɛ aseɛ sɛ ɔreka nsɛmpa no akyerɛ nkurɔfoɔ no. Na ɛbaa sɛ ɔkaa nsakyeraɛ ho asɛm kyerɛɛ nkurɔfoɔ no nna bebree mu, na wɔpoo no firii wɔn mu, na ɔyɛe sɛ ɔresan aba ɔno ara n’asaase so.",
                "3": "Mmom hwɛ, Awurade nne baa ne hɔ sɛ ɔnsan nkɔ kuropɔn no mu bio, na biribiara a ɛbɛba n’akoma mu no, ɔnhyɛ ho nkɔm nkyerɛ nkurɔfoɔ no.",
                "4": "Na ɛbaa sɛ wɔamma no kwan amma no amma kuropɔn no mu; ɛno nti ɔkɔforo gyinaa afasuo a ɛwɔ hɔ no so, na ɔtenee ne nsa de nne kɛseɛ teaa mu, na ɔhyɛɛ nkurɔfoɔ no nkɔm wɔ biribiara a Awurade de hyɛɛ n’akoma mu.",
                "5": "Na ɔsee wɔn sɛ: Hwɛ, me, Samuel a meyɛ Lamanni, ka nsɛm a Awurade de hyɛ m’akoma mu; na monhwɛ, ɔde ahyɛ m’akoma mu sɛ menka nkyerɛ saa nkurɔfoɔ yi sɛ, atɛntenenee akofena no sensɛn nkurɔfoɔ yi so; na ansa na afe ahanan bɛtwa mu no, na atɛntenenee akofena no aba saa nkurɔfoɔ yi so.",
                "6": "Aane, ɔsɛee kɛseɛ retwɛn saa nkurɔfoɔ yi, na sɛdeɛ ɛteɛ biara no ɛbɛba saa nkurɔfoɔ yi so, na biribiara rentumi nnye saa nkurɔfoɔ yi gye sɛ nsakyeraɛ ne gyedie wɔ Awurade Yesu Kristo a sɛdeɛ ɛteɛ biara no ɔbɛba wiase no, na wabɛhunu amaneɛ pii, na wakum no ama ne nkurɔfoɔ.",
                "7": "Na hwɛ, Awurade bɔfoɔ ada no adi akyerɛ me, na ɔde anigyesɛm brɛɛ me kra. Na monhwɛ, w’asoma me wɔ mo hɔ sɛ mo nso mobɛnya anigyesɛm no bi; na mmom hwɛ, mompɛ sɛ mogye me.",
                "8": "Ɛno nti, sei na Awurade seɛ: Ɛnam Nifaefoɔ nkurɔfoɔ no akoma den nti, gye sɛ wɔsakyeraae, anyɛ saa a mɛyi m’asɛm no afiri wɔn nkyɛn, na mɛyi me honhom afiri wɔn nkyɛn, na merenha wɔn bio, na mɛdane wɔn nuanom akoma atia wɔn.",
                "9": "Na ansa na afe ahanan bɛtwa mu no, na mama ɔhaw aba wɔn so; aane, mede akofena ne ɔkɔm ne nsaeyareɛ bɛba wɔn so.",
                "10": "Aane, mede m’abufuo a ano yɛ den bɛba wɔn so na mo atamfo awoɔntoatoasoɔ a ɛtɔ so nan no na wɔbɛtena ase, na wɔahwɛ sɛdeɛ mobɛsɛe korakoraa no; na sɛdeɛ ɛteɛ biara no, saa adeɛ yi bɛsi, gye sɛ mosakyera, Awurade na ɔseɛ; na saa awoɔntoatoasoɔ no a ɛtɔ so nan no na wɔde mo sɛee no bɛba mo so.",
                "11": "Na mmom sɛ mosakyera na mosan ba Awurade mo Nyankopɔn no hɔ a, mɛyi m’abufuo no afiri hɔ, Awurade na ɔseɛ, nhyira ne wɔn a wɔsakyeraae na wɔsan ba me nkyɛn, na mmom mmusuo nka deɛ ɔnsakyera.",
                "12": "Aane, mmusuo nka Sarahɛmla kuropɔn yi; na hwɛ, ɛnam wɔn a wɔyɛ ateneneefoɔ no nti na wɔagye no; aane, mmusuo nka saa kuropɔn kɛseɛ yi, ɛfiri sɛ mehunu sɛ, Awurade na ɔseɛ, sɛ dodoɔ ara wɔ hɔ, aane, mpo kuropɔn kɛseɛ yi mu dodoɔ no ara na wɔbɛyɛ wɔn akoma dendennden atia me, Awurade na ɔseɛ.",
                "13": "Mmom nhyira ne wɔn a wɔbɛsakyera, na wɔn na merenkum wɔn. Na mmom monhwɛ, sɛ nnyɛ ateneneefoɔ a wɔwɔ kuropɔn kɛseɛ yi mu a, hwɛ, anka mɛma egya afiri soro abɛsɛe no.",
                "14": "Mmom hwɛ, ɛyɛ ateneneefoɔ no nti na wɔde kuropɔn no ho akyɛ no. Mmom mo nhwɛ, mmerɛ no bɛba, Awurade na ɔseɛ, sɛ mo bɛyi ateneneefoɔ no afiri mo mu, ɛhɔ na ɛbɛso sɛ ɔbɛsɛe mo; aane, mmusuo nka saa kuropɔn kɛseɛ yi, ɛnam atirimuɔdensɛm ne akyiwasɛm a ɛwɔ ne mu no nti.",
                "15": "Aane, na mmusuo nka Gideon kuropɔn no, ɛnam atirimuɔdensɛm ne wɔn akyiwasɛm a ɛwɔ ne mu no nti.",
                "16": "Aane, na mmusuo nka nkuropɔn a atwa ho ahyia nyina ara no a ɛyɛ Nifaefoɔ deɛ no, ɛnam atirimuɔdensɛm ne akyiwasɛm a ɛwɔ wɔn mu no nti.",
                "17": "Na hwɛ, nomee bɛba asaase no so, Asafo Awurade na ɔseɛ, ɛnam nkurɔfoɔ a wɔwɔ asaase no so no nti, aane, ɛnam wɔn atirimuɔdensɛm ne wɔn akyiwasɛm a wɔyɛ nti.",
                "18": "Na ɛbɛba sɛ, Asafo Awurade na ɔseɛ, aane, yɛn Nyankopɔn kɛseɛ ne nokwarefoɔ no, sɛ obiara a ɔde adanmudeɛ bɛsie asaase ase no renhunu bio, ɛnam nomee kɛseɛ a aka asaase no nti, gye sɛ ɔyɛ nnipa tenenee na ɔdesie ma Awurade.",
                "19": "Na mepɛ, Awurade na ɔseɛ, sɛ wɔbɛkora wɔn adanmudeɛ ama me, na nomee nka wɔn a wɔmfa wɔn adanmudeɛ nsie ma me, ɛfiri sɛ wɔn mu biara remfa n’adanmudeɛ nsie mma me, gye sɛ ateneneefoɔ no; na deɛ ɔmfa n’adanmudeɛ nsie mma me no, nomee nka no, n’adanmudeɛ no nso, na obiara renni mma no, ɛnam sɛ wadome asaase no nti.",
                "20": "Na ɛda no bɛba a wɔde wɔn adanmudeɛ bɛsie, ɛfiri sɛ wɔde wɔn akoma ato ahonyadeɛ so; na ɛnam sɛ wɔde wɔn akoma ato wɔn ahonyadeɛ so nti, na wɔde wɔn adanmudeɛ bɛsie wɔ mmerɛ a wɔbɛdwane wɔn atamfo no; ɛnam sɛ wɔremfa nsie mma me nti, nomee aka wɔne wɔn adanmudeɛ nso; na saa da no mu na wɔbɛbɔ wɔn, Awurade na ɔseɛ.",
                "21": "Monhwɛ, nkurɔfoɔ a mowɔ kuropɔn yi mu, na montie me nsɛm; aane, montie nsɛm a Awurade aka; na monhwɛ, ɔse nomee aka mo, ɛnam mo ahonyadeɛ nti, ɛna nomee aka mo ahonyadeɛ nso, ɛnam sɛ mode mo akoma ato so nti, na moantie ɔno a ɔde maa mo no nsɛm nti no.",
                "22": "Monnkae Awurade mo Nyankopɔn wɔ nneɛma a ɔde ahyira mo no ho, na mmom mo kae mo ahonyadeɛ mmerɛ nyina ara, a mo nna Awurade mo Nyankopɔn ase wɔ ho; aane, monnyii mo akoma nhyɛɛ Awurade mu, na mmom ayɛ kɛseɛ wɔ ahomasoɔ kɛseɛ mu ama motu mo ho, na abufuo ahyɛ mo ma, anibereɛ, akasakasa, adwene bɔne, ɔtaataa, ne awudie, ne amumuyɛ ahodoɔ nyina ara mu.",
                "23": "Yei nti na Awurade Nyankopɔn bɛma nomee aba asaase no so no, ne mo ahonyadeɛ nso so, na ɔyɛe sei ɛnam mo amumuyɛ nti.",
                "24": "Aane, mmusuo nka nkurɔfoɔ yi, ɛnam saa mmerɛ yi a aduru yi, sɛ mobɛtwa nkɔmhyɛfoɔ atwene, na moasi wɔn atweetweɛ, na moapa wɔn aboɔ, na moakumkum wɔn, na moayɛ wɔn amumuyɛ ahodoɔ nyina ara bi, mpo sɛdeɛ wɔyɛɛ no tete mmerɛ mu pɛpɛɛpɛ no.",
                "25": "Na afei sɛ mokasa a mose: Sɛ anka yɛn mmerɛso yɛ yɛn agyanom mmerɛso tete no a, anka yankumkum nkɔmhyɛfoɔ no; anka yampa wɔn aboɔ, na yɛrentwa wɔn ntwenee.",
                "26": "Monhwɛ; mokyɛn wɔn koraa; na sɛ Awurade te ase yi, sɛ nkɔmhyɛni ba mo mu na ɔbɛka Awurade asɛm no a ɛdi mo bɔne ne mo amumuyɛ ho adanseɛ no kyerɛ mo a, mo bo fu no, na mo pamo no, na mofa akwan hodoɔ nyina ara so sɛ mobɛsɛe no; aane, mo bɛka sɛ ɔyɛ nkɔmhyɛni torofoɔ, na ɔyɛ debɔneyɛni, na ɔyɛ ɔbonsam nnipa, ɛfiri sɛ wadi adanseɛ sɛ mo yɛ nneyɛɛ bɔne nti.",
                "27": "Mmom monhwɛ, sɛ obi ba mo hɔ bɛka sɛ: Monyɛ sei, na amumuyɛ biara nni mu; mo nyɛ saa na mo renhunu amane; aane, ɔbɛka sɛ: Moni deɛ mo ara mo akoma ani gye ho akyiri; aane, moni deɛ mo ara mo akoma anigye ho akyiri; na monyɛ deɛ mo akoma pɛ biara—na sɛ obi ba momu bɛka sei a mobɛgye no, na moaka sɛ ɔyɛ nkɔmhyɛni.",
                "28": "Aane, mobɛma no so, na mobɛma no mo ahodeɛ no bi; mobɛma no mo sikakɔkɔɔ no bi, ne mo dwetɛ no bi, na mofira no ntoma a ne boɔ yɛ den; na ɛnam sɛ ɔka naadaasɛm kyerɛ mo no nti, na ɔka sɛ ne nyina ara yɛ nti no monnya mfomsoɔ wɔ ne ho.",
                "29": "O mo atirimuɔden ne mo awoɔntoatoasoɔ a moamane afa kwan bɔne so; mo akomadenfoɔ ne ɛkɔnseneɛfoɔ, mmerɛ dodoɔ sɛn na mosusu sɛ Awurade bɛnya mo ho abotare? Aane, mmerɛ dodoɔ sɛn na mobɛma mo ho kwan ama nkwaseafoɔ ne anifirafoɔ akwankyerɛfoɔ adi mo anim? Aane, mmerɛ dodoɔ sɛn na mobɛpɛ esum akyɛn ɛhan?",
                "30": "Aane, hwɛ, Awurade abufuo adɛre wɔ mo so dada; hwɛ, wadome asaase no ɛnam mo amumuyɛ nti.",
                "31": "Na hwɛ, mmerɛ aduru sɛ ɔdome mo ahonyadeɛ, ama ayɛ toro sɛ mo ntumi nsɔ mu; na ɛnka mo ohia buruboroo nna mu no mo nsa ntumi nnka mu.",
                "32": "Na mohia buruboroo nna mu no mo bɛsu afrɛ Awurade; na mo suu bɛyɛ kwa, ɛfiri sɛ mo amanfo mmerɛ no aba mo so dada na sɛdeɛ ɛteɛ biara no mo sɛee no bɛba mu; na ɛhɔ na mobɛsu na moateatea mu saa da no, Asafo Awurade na ɔseɛ. Na ɛhɔ na mobɛtwa abooboo, na moaka sɛ:",
                "33": "O anka mesakyeraaeɛ, na anka mankumkum nkɔmhyɛfoɔ no, na mampa wɔn aboɔ, na mantwa wɔn antwenee a. Aane, ɛda no mobɛka sɛ: O anka yɛkae Awurade yɛn Nyankopɔn wɔ ɛda a ɔmaa yɛn ahonyadeɛ no mu a, anka anyɛ toro amma anhwere yɛn; na hwɛ, yɛn ahonyadeɛ no afiri yɛn nkyɛn kɔ.",
                "34": "Hwɛ, yɛde adwendideɛ to ha nnɛ a, adeɛ bɛkye na ɛkɔ; na monhwɛ, ɛda a yɛrehwehwɛ yɛn akofena akɔ ko no, na wɔgye firi yɛn nsa mu.",
                "35": "Aane, yɛde yɛn adanmudeɛ sie a na agye afiri yɛnsa mu, ɛnam asaase no nomeɛ nti.",
                "36": "O anka ɛda no a Awurade asɛm no baa yɛn hɔ no, anka yɛnsakyeraɛ mpo; na monhwɛ wadome asaase no, ama nneɛma nyina ara ho ayɛ toro ama yɛntumi nsɔ mu.",
                "37": "Hwɛ, honhom bɔne atwa yɛn ho ahyia, aane, n’abɔfoɔ atwa yɛn ho ahyia, deɛ ɔrehwehwɛ sɛ ɔbɛsɛe yɛn akra no. Monhwɛ, yɛn amumuyɛ ayɛ kɛseɛ. O Awurade nti wo rentumi nnane w’abufuo mfiri yɛn so anaa?",
                "38": "Nanso monhwɛ, mo nsɔhwɛ nna no atwa mu; moabɔ mo nkwagyeɛ da no ato hɔ akɔsi sɛ ɔrentumi nnyɛ ho hwee afebɔɔ, na sɛ ɛteɛ biara mo sɛee no bɛba mu; aane, ɛfiri sɛ mode mo nkwa nna nyina ara no ahwehwɛ deɛ mo nsa rentumi nka; na moayɛ amumuyɛ de ahwehwɛ anigyeɛ, deɛ ɛne tenenee su a ɛwɔ yɛn Ɔnniawieɛ Tiri a ɛyɛ kɛseɛ no bɔ abira.",
                "39": "O mo nkurɔfoɔ a mo wɔ asaase yi so, anka mepɛ sɛ motie me nsɛm! Na mebɔ mpaeɛ sɛ Awurade bɛdane n’abufuo no afiri mo so, na moasakyera na moanya nkwa."
            },
            "14": {
                "1": "Na afei ɛbaa sɛ Samuel, Lamanni no hyɛɛ nneɛma akɛseɛ bebree ho nkɔm a Mormon antumi antwerɛ.",
                "2": "Na hwɛ, ɔsee wɔn sɛ: Monhwɛ, mɛma mo nsɛnkyerɛnee; na mfie num bio bɛba no, na monhwɛ, na Onyankopɔn Ba no aba abɛdi ama obiara a ɔbɛgye ne din no adi no.",
                "3": "Na mo nhwɛ, yei na sɛ ɔreba a mede bɛyɛ nsɛnkyerɛnee ama mo, na monhwɛ, kanea kɛseɛ bi bɛpue wɔ soro, ara ama anadwo no a adeɛ rebɛkye ama waba no, esum remma ara ama ɛbɛyɛ nnipa sɛ adekyeɛ.",
                "4": "Ɛno nti adekyeɛ baako ne anadwo ne adekyeɛ bio, bɛyɛ sɛdeɛ ɛyɛ da koro na anadwo nni hɔ no; na yei na ɛbɛyɛ nsɛnkyerɛnee; na mobɛhunu awia mpueɛ ne ne ntɔɛ nso; ɛno nti wɔbɛhunu sɛ, sɛdeɛ ɛteɛ biara no naanu bɛba na anadwo baako; nanso anadwo no rennyɛ sum; na saa anadwo no akyiri no na wɔbɛwo no.",
                "5": "Na monhwɛ, nsoromma foforɔ bi bɛpue, deɛ monhunu bi da, na yei nso bɛyɛ nsɛnkyerɛnee ama mo.",
                "6": "Na monhwɛ, nnyɛ ne nyina ara nie, nsenkyerɛnee bebree ne anwanwadeɛ bɛpue soro.",
                "7": "Na ɛbɛba sɛ ɛbɛyɛ mo nyina ara ho bɛdwiri mo na ɛbɛyɛ mo nnwa ara ama mo atwa ahwehwe fam.",
                "8": "Na ɛbɛba sɛ obiara a ɔbɛgye Onyankopɔn Ba no adi no bɛnya nkwa a ɛtehɔ daa.",
                "9": "Na monhwɛ, sei na Awurade ama n’abɔfoɔ no ahyɛ me sɛ me mɛka saa asɛm yi nkyerɛ mo; aane, wahyɛ me sɛ menhyɛ saa nneɛma yi ho nkɔm nkyerɛ mo; aane, waka akyerɛ me sɛ: Tea mu kakyerɛ nkurɔfoɔ yi sɛ, monsakyeraɛ na monsiesie Awurade kwan no so.",
                "10": "Na afei ɛnam sɛ meyɛ Lamanni no nti, na maka nsɛm a Awurade ahyɛ me sɛ me nka, na ɛnam sɛ etia mo kɛseɛ nti no, mo bo afu me, na morehwehwɛ sɛ mo bɛseɛ me, na mo ayi me afiri mo mu",
                "11": "Na mo bɛte me nsɛm, na ɛnam sɛ yei nti so na maforo kuropɔn yi afasuo no, ama moate na moahunu Onyankopɔn ntɛmmuo no a ɛnam mo amumuyɛ nti ɛretwɛn mo no, na ama moahunu nhyehyɛeɛ a ɛwɔ nsakyeraɛ nso ho.",
                "12": "Na ama mo ahunu nso sɛ Yesu Kristo, Onyankopɔn Ba no, ɛsoro ne asaase Agya, Ɔbɔadeɛ nneɛma nyina ara firi ahyɛaseɛ no; na ama moahunu ne mmaɛ no ho nsɛnkyerɛnee, na ama moagye ne din no adi.",
                "13": "Na sɛ mogye ne din no di a mobɛsakyera afiri mo bɔne nyina ara ho, ama ekuum ne nneyɛɛ pa so anya bɔnefakyɛ.",
                "14": "Na monhwɛ bio, nsɛnkyerɛnee foforɔ nso a mede rema mo ne deɛ ɛfa ne wuo ho.",
                "15": "Na hwɛ, sɛdeɛ ɛteɛ biara no ɛsɛ sɛ ɔwu, ama nkwagyeɛ aba; aane, na ɛyɛ n’asɛdeɛ sɛ ɛtwa sɛ ɔwu, na ama awufoɔ wusɔreɛ aba mu, na ama ɔde nnipa aba Awurade anim.",
                "16": "Aane, monhwɛ, saa owuo yi de owusɔreɛ bɛba, na adi ama adasamma nyina ara afiri owuo a edikan no mu—saa honhom mu wuo no a ɛwɔ hɔ ma adasamma nyina ara no, wɔnam Adam ahweaseɛ no so twaa wɔn firii Awurade anim, na wɔfa yei sɛ owuo de ma honam mu nneɛma ne honhom mu nneɛma nso.",
                "17": "Mmom hwɛ, Kristo wusɔreɛ no dima adasamma, aane, mpo adasamma nyina ara; na ɛde wɔn ba Awurade anim.",
                "18": "Aane, na ɛde nsakyeraɛ ho nhyehyɛeɛ aba, sɛ obiara a wasakyera no, ɔrentwa no mfa no nto egya mu, na mmom obiara a wansakyeraɛ no, ɔbɛtwa no de no ato egya mu; na honhom mu wuo aba wɔn so bio, aane, owuo a ɛtɔ so mmienu, na wɔatwa wɔn atwene bio, wɔ nneɛma a ɛfa tenenee ho.",
                "19": "Ɛno nti monsakyera, monsakyera, na sɛ monim saa nneɛma yi nyina ara na sɛ moannyɛ a, mode mo ho bɛba abɛhyɛ ɛfɔbuo ase, na ɛde mo aba saa owu prɛnu no mu.",
                "20": "Na mmom monhwɛ, sɛdeɛ mekayerɛɛ mo a ɛfa nsɛnkyerɛnee foforɔ ho no, ne wuo ho nsɛnkyerɛnee no, mo nhwɛ, saa da no a ɔbɛwuo no, awia bɛyɛ esum na ɛremfa ne kanea mma mo; bosomee ne nsroma nso saa ara; na ɛhann remma asaase yi ani so, fiti mmerɛ a ɔbɛwuo de kɔsi nansa ntam mpo, de kɔsi mmerɛ a ɔbɛsɔre afiri owuo mu.",
                "21": "Aane, mmerɛ a ɔbɛgyae ne honhom mu no apranaa bɛbobɔ mu na ayerɛmoo bɛtete wɔ dɔnhwere bebree mu, na asaase bɛwoso na apopo; na abotan a ɛsisi asaase yi ani so no a ɛwɔ asaase so ne asaase ase nyina ara a monim mmerɛ yi mu sɛ ɛyɛ mua, anaa sɛ ne fa kɛseɛ no ara yɛ nwa kɛseɛ no mu bɛpaepae;",
                "22": "Aane, emu bɛpae mmienu, na ɛno akyiri no yɛbɛhunu sɛ ɛkwan abɛdeda abotan no mu na apɔnepɔne asinasini mmerɛ nyina ara, na emu abubububu wɔ asaase ani so nyina ara, aane, wɔ asaase so ne asaase ase nyina ara.",
                "23": "Na mo nhwɛ, ahum akɛseɛ bɛtu na mmepɔ bebree bɛtutu, ama n’anan mu ayɛ sɛ bɔnhwa no, na mea bebree a seesei wɔfrɛ no bɔnhwa no bɛyɛ mmepɔ a ɛwoware yie.",
                "24": "Na ɛkwan tempɔn bebree mu bɛkyekyɛ, na nkuropɔn bebree adane amanfo.",
                "25": "Na nna bebree so bɛbuebue, na wɔn awufoɔ bebree bɛfifiri mu; na ahoteɛfoɔ bebree bɛyi wɔn ho adi akyerɛ nnipa bebree.",
                "26": "Na monhwɛ sei na ɔbɔfoɔ no ka kyerɛɛ me; na ɔsee me sɛ apranaa ne ayerɛmoo bɛba wɔ dɔnhwere bebree mu.",
                "27": "Na ɔsee me sɛ mmerɛ a apranaa ne ayɛrɛmo, ne ahum no rekyɛre no, ɛna saa nneɛma yi bɛba, na ama esum akata asaase nyina ara so nansa ntam.",
                "28": "Na ɔbɔfoɔ no see me sɛ nnipa bebree bɛhunu nneɛma akɛseɛ akyɛn yei, sɛdeɛ ɛbɛyɛ a wɔbɛgye adi sɛ saa nsɛnkyerɛnee ne anwanwadeɛ yi bɛba mu wɔ asaase yi so nyina ara, sɛdeɛ ɛbɛyɛ a biribiara nni hɔ a ɛbɛma nnipa mma nnye akyinyeɛ-",
                "29": "Na sei nti, sɛdeɛ ɛbɛyɛ a obiara a ɔbɛgye adi no ɔbɛgye no nkwa, na obiara a wɔanye anni no, atɛmmuo a ɛyɛ tenenee bɛba wɔn so; na sɛ wɔbu wɔn fɔ a, wɔde wɔn ankasa afɔdie bɛba wɔn ankasa so.",
                "30": "Na afei mo nkae, mo nkae, me nuanom sɛ obiara a ɔbɛyera no, yera ma ne ho, na obiara a ɔyɛ amumuyɛ no, ɔyɛ ba ɔnoara ne so; na monhwɛ, obiara nnhyɛ mo so; mo wɔ ho kwan sɛ moyɛ deɛ mopɛ; na mo nhwɛ, Onyankopɔn ama mo nimdeɛ na wama mo ade mo ho.",
                "31": "Wama mo deɛ ɛma mohunu papa firi bɔne ho, na wama mo deɛ ɛbɛma moafa nkwa anaa sɛ owuo, na mobɛtumi ayɛ deɛ ɛyɛ na ɔde mo bɛsan akɔ deɛ ɛyɛ ho, anaasɛ ɔde deɛ ɛyɛ bɛsan ama mo; anaa sɛ mo bɛsan akɔ bɔne ho."
            },
            "15": {
                "1": "Na afei me nuanom adɔfoɔ, meda no adi kyerɛ mo sɛ gye sɛ mosakyera anyɛ saa a mo adan bɛdane amanfo ama mo.",
                "2": "Aane, gye sɛ mosakyera, anyɛ saa a mo maa bedi suu wɔ ɛda a wɔbɛma nofoɔ no mu; na mobɛbɔ mɔden sɛ mobɛdwane na baabiara nni hɔ a ɛbɛyɛ huntabea ama mo; aane, na mmusuo nka wɔn a wɔafa afuro, ɛfiri sɛ wɔn mu bɛyɛ wɔn duru ama wɔrentumi nne; ɛno nti, wɔbɛtiatia wɔn so na wɔbɛgyae wɔn hɔ ama wɔn awu.",
                "3": "Aane, mmusuo nka nkurɔfoɔ yi a wɔfrɛ wɔn Nifae nkurɔfoɔ yi, gyesɛ wɔsakyeraae, wɔ mmerɛ a wɔbɛhunu saa nsɛnkyerɛnee ne anwanwadeɛ a wɔbɛyi akyerɛ wɔn no; na monhwɛ, wɔyɛ nkurɔfoɔ a Awurade asa mu ayi wɔn; aane, Nifae nkurɔfoɔ no na Awurade adɔ wɔn, na watea wɔn nso; aane, wɔn amumuyɛ nna no mu na ɔteaa wɔn, ɛfiri sɛ ɔdɔ wɔn.",
                "4": "Mmom monhwɛ me nuanom, Lamanfoɔ no na watan wɔn, ɛfiri sɛ wɔn nneyɛɛ ayɛ bɔne atoa so saa ara, na ayɛ sei ɛnam wɔn agyanom amumuyɛ amamerɛ no nti. Mmom monhwɛ, nkwagyeɛ aba wɔn hɔ, ɛnam nsɛmpa no a Nifaefoɔ bɛka kyerɛɛ wɔn no nti; na yei ama Awurade atwe wɔn nna akɔ akyiri.",
                "5": "Na mepɛ sɛ mo hunu sɛ wɔn mu dodoɔ no ara afa wɔn dwumadie kwan so, na wɔanante ahwɛyie mu wɔ Onyankopɔn anim, na wɔhwɛ sɛ wɔbɛdi Onyankopɔn mmaransɛm ne ne mmara ne ne ntɛmmuo so sɛdeɛ Mose mmara no teɛ no.",
                "6": "Aane, Mese mo sɛ, wɔn mu dodoɔ no ara na wɔreyɛ sei, na wɔrebɔ mmɔden a wɔn mmrɛ ho sɛ wɔde wɔn nuanom nkaaɛ no bɛba nokware nimdeɛ no ho; ɛno nti dodoɔ no ara na ɛkɔka wɔn ho da biara.",
                "7": "Na monhwɛ, mo ara ankasa monim, ɛfiri sɛ moadi ho adanseɛ sɛ wɔn mu dodoɔ no ara na wɔde wɔn aba nokware nimdeɛ no ho, sɛ wɔnhunu wɔn agyanom atirimuɔden ne wɔn akyiwadeɛ amammerɛ no, na wɔama wɔagye twerɛsɛm kronkron no adi, aane, nkɔmhyɛfoɔ kronkron no nkɔmhyɛ a wɔatwerɛ a, ɛde wɔn kɔ Awurade hɔ gyedie mu, ne nsakyeraɛ, saa gyedie ne nsakyeraɛ no na ɛma akoma mu nsesaɛ ba wɔn so—",
                "8": "Ɛno nti, wɔn mu dodoɔ no ara a wɔabɛhunu yei no, mo ankasa monim sɛ mo gyina pintinn a, morenhinhim wɔ gyedie no ho ne adeɛ a ama moade mo ho no.",
                "9": "Na monim nso sɛ wɔasie wɔn akodie, na wɔsuro sɛ wɔbɛfa, anyɛ a na ɛkwan biara so no, wɔayɛ bɔne; aane, motumi hunu sɛ wɔsuro sɛ wɔbɛyɛ bɔne—na mo nhwɛ wɔbɛma wɔn ho kwan ama wɔn atamfo atiatia wɔn so wɔ fam na wɔakumkum wɔn, na wɔremma wɔn akofena so nkɔ wɔn so, na ayɛ sei ɛnam wɔn gyedie a ɛwɔ Kristo mu no nti.",
                "10": "Na afei, ɛnam sɛ wɔgyina pintinn wɔ mmerɛ a wɔgye adeɛ bi di a na wɔagye adi no nti, na ɛnam sɛ wɔnhinhim no nti, mmerɛ a wɔnya biribi ho nteaseɛ, monhwɛ, Awurade bɛhyira wɔn na wato wɔn nna mu, wɔ wɔn amumuyɛ nyina ara akyiri no—",
                "11": "Aane, sɛ wɔtɔsini wɔ gyedie mu mpo a, Awurade bɛto wɔn nna mu, kɔsi mmerɛ no a yɛn agyanom ne nkɔmhyɛni Senos ne nkɔmhyɛfoɔ nkaaɛ bebree nso kaa ho asɛm no a ɛfa yɛn nuanom Lamanfoɔ a ɔde wɔn bɛsan aba nokware nimdeɛ no ho bio no bɛba mu—",
                "12": "Aane, mese mo sɛ, mmerɛ a edi akyire no Awurade bɔhyɛ no bi aso yɛn nuanom nso so; na ɛmfa ho sɛ wɔbɛhunu amane bebree, na ɛmfa ho sɛ wɔbɛma wɔadi akɔneaba wɔ asaase ani so, na wɔbɛhwehwɛ wɔn, na wɔabobɔ wɔn na wɔabɔ wɔn apete meamea a wɔrennya baabiara nhunta, Awurade bɛhunu wɔn mmɔbɔ.",
                "13": "Na yei bɛsi sɛdeɛ nkɔmhyɛ no teɛ, ama wɔsan de wɔn aba nokware nimdeɛ no ho bio, deɛ ɛyɛ wɔn Dimafoɔ, ne wɔn dwanhwɛfoɔ kɛseɛ nokwarefoɔ nimdeɛ no ho, na ɔbɛkan wɔn afra n’adwan.",
                "14": "Ɛno nti mese mo sɛ, ɛbɛyɛ ama wɔn akyɛn mo, gye sɛ mo sakyera.",
                "15": "Na monhwɛ, sɛ nwuma akɛseɛ a wɔayɛ akyerɛ mo yi, sɛ wɔyɛ kyerɛɛ wɔn a wɔatɔ sini wɔ gyedie mu no ɛnam wɔn agyanom amammerɛ nti, anka mo ara mobɛhunu sɛ wɔrentɔ sini wɔ gyedie mu.",
                "16": "Ɛno nti, Awurade se: Merensɛe wɔn korakoraa, mmom mɛma me nyansa nna no mu no, wɔasan aba me hɔ bio, Awurade na ɔseɛ.",
                "17": "Na afei monhwɛ, deɛ ɛfa Nifaefoɔ ho no, Awurade na ɔseɛ: Sɛ wɔrensakyera, na wɔanyɛ m’apɛdeɛ a, mɛsɛe wɔn korakoraa, Awurade na ɔseɛ."
            },
            "16": {
                "1": "Na afei, ɛbaa sɛ wɔn mu dodoɔ no ara na wɔtee nsɛm a Samuel a ɔyɛ Lamanni no kaae wɔ kuropɔn no afasuo no so. Na dodoɔ no ara a wɔgyee n’asɛm no diiɛ no kɔhwehwɛɛ Nifae, na mmerɛ a wɔhunu no no, wɔkaa wɔn bɔne kyerɛɛ no, na wɔamfa ansie no, na wɔpɛɛ sɛ wɔbɔ wɔn asu ma Awurade.",
                "2": "Na mmom dodoɔ no ara na wɔwɔ hɔ a, wɔanye Samuel nsɛm no anni no bo fuu no; na wɔpaa no aboɔ wɔ afasuo no so, na dodoɔ no nso totoo agyan wɔ mmerɛ a na ɔgyina afasuo no so no, na mmom na Awurade honhom no ka ne ho maa ɛno nti wɔn aboɔ ne wɔn agyan no mu biara anka no.",
                "3": "Afei mmerɛ a wɔhunu sɛ wɔrentumi nto nneɛma no mmɔ no no, wɔn mu dodoɔ no a na wɔwɔ hɔ no gyee ne nsɛm no diiɛ, ara maa wɔkɔɔ Nifae hɔ kɔbɔɔ asu.",
                "4": "Na monhwɛ, na Nifae rebɔ asu, na ɔrehyɛ nkɔm, na ɔreka nsɛmpa no, rebɔ nsakyeraɛ ho dawuro kyerɛ nkurɔfoɔ no, reyɛ nsɛnkyerɛnee ne anwanwadeɛ, reyi nkɔnyaa wɔ nkurɔfoɔ no mu, ama wɔahunu sɛ ɛrenkyɛre na Kristo aba—",
                "5": "Na ɔreka nneɛma a ɛrenkyɛre biara na aba ho asɛm kyerɛ wɔn, ama wɔahunu na wɔkae mmerɛ a saa nneɛma no bɛba sɛdeɛ wɔaka akyerɛ wɔn dadaada no, na ama wɔagye adi; ɛno nti dodoɔ no ara a wɔgyee Samuel nsɛm no diiɛ no kɔɔ ne hɔ sɛ ɔbɔ wɔn asu, na wɔbae nsakyeraɛ mu ne bɔne ka mu.",
                "6": "Na mmom wɔn mu dodoɔ no ara anye Samuel nsɛm no anni, ɛno nti mmerɛ a wɔhunu sɛ wɔn aboɔ ne wɔn agyan no rentumi nka no no, wɔteaa mu frɛɛ wɔn sahene mpanimfoɔ no sɛ: Momfa saa nipa yi na mo nkyekyere no, na mo nhwɛ ɔwɔ honhom bɔne; na ɛnam ɔbonsam tumi a ɛwɔ ne mu nti no, yɛntumi mfa yɛn aboɔ ne yɛn agyan no mmɔ no; ɛno nti momfa no nkɔkyekyere no na momfa no nkɔ.",
                "7": "Na mmerɛ a wɔkɔɔ sɛ wɔde wɔn nsa rekɔka no ara pɛ no monhwɛ, ɔtoo ne ho firii afasuo no so sii fam na ɔdwane firii wɔn nsaase no so, aane, mpo ɔkɔɔ ɔno ara ne man mu, na ɔhyɛɛ nkɔm wɔ ɔno ara ne nkurɔfoɔ mu.",
                "8": "Na monhwɛ, wɔante ne nka bio wɔ Nifaefoɔ no mu; na sei na nkurɔfoɔ no ho nsɛm teɛ.",
                "9": "Na sei na atɛmmuafoɔ no ahennie wɔ Nifaefoɔ so no baa awieɛ wɔ afe aduɔwɔtwe nsia no mu.",
                "10": "Na saa ara nso na atɛmmuafoɔ no ahennie no baa awieɛ wɔ afe aduɔwɔtwe nson no mu a nkurɔfoɔ no mu dodoɔ no ara kɔɔ so tenaa wɔn ahomasoɔ ne atirimuɔden mu, na wɔn mu kakra ara bi na wɔnantee yie wɔ Onyankopɔn anim.",
                "11": "Na sei nso na asetena yɛɛe wɔ atɛmmuafoɔ no ahennie mu afe a ɛtɔ so aduɔwɔtwe-nwɔtwe no mu.",
                "12": "Na nsesaɛ kakra bi na ɛbaa nkurɔfoɔ no abrabɔ mu, deɛ nkurɔfoɔ no yɛɛ ara ne sɛ wɔyɛɛ amumuyɛsɛm a emu yɛ den, na wɔkɔɔ so yɛɛ deɛ ɛne Nyankopɔn mmaransɛm no bɔ abira wɔ atɛmmuafoɔ no ahennie no mu afe a ɛtɔ so aduɔwɔtwe nkron no mu.",
                "13": "Na mmom ɛbaa sɛ atɛmmuafoɔ no ahennie no mu afe a ɛtɔ so aduɔkron mu no Onyankopɔn yɛɛ nsɛnkyerɛnee akɛseɛ ne anwanwadeɛ kyerɛɛ nkurɔfoɔ no; na nkɔmhyɛfoɔ no nsɛm no hyɛɛ aseɛ sɛ ɛrehyɛ ma.",
                "14": "Na abɔfoɔ yii wɔn ho adi kyerɛɛ nnipa, anyansafoɔ, na wɔdaa anigyesɛm a ɛyɛ dɛ kɛseɛ adi kyerɛɛ wɔn; sei na saa afe yi mu twerɛsɛm no hyɛɛ aseɛ sɛ ɛrehyɛ ma.",
                "15": "Nanso yei nyina ara akyiri no, nkurɔfoɔ no hyɛɛ aseɛ yɛɛ wɔn akoma den, wɔn nyina ara, gye sɛ wɔn a wɔn gyedie so yie wɔ wɔn mu no, Nifaefoɔ ne Lamanfoɔ no, na wɔhyɛɛ aseɛ de wɔn ho too wɔn ankasa wɔn ahoɔden ne wɔn nyansa so sɛ:",
                "16": "Nneɛma bi wɔ hɔ a wɔbɔɔ wɔn tiri mu kaae a na ɛyɛ nokware wɔ nneɛma bebree mu; mmom monhwɛ, yɛnim sɛ saa nwuma akɛseɛ ne nwuma a ɛyɛ nnwa no a wɔaka ho asɛm no ntumi mma mu.",
                "17": "Na wɔhyɛɛ aseɛ sɛ wɔredwene ho, na wɔredi apereapereɛ wɔ wɔn mu sɛ:",
                "18": "Nnyɛ nyansasɛm sɛ obi a ɔte sɛ Kristo bi bɛba; sɛ ɛte saa na sɛ ɔyɛ Onyankopɔn Ba, ɛsoro ne asaase so Agya, sɛdeɛ wɔaka ho asɛm dada no a, ɛneɛ adɛn nti na ɔnnyi ne ho adi nkyerɛ yɛn nso sɛdeɛ ɔbɛyi ne ho adi akyerɛ wɔn a wɔwɔ Yerusalem no?",
                "19": "Aane, adɛn nti na ɔnnyi ne ho adi wɔ asaase yi so sɛdeɛ ɔyii ne ho adi wɔ Yerusalem asaase so no?",
                "20": "Mmom monhwɛ, yɛnim sɛ yei yɛ atirimuɔden amamerɛ a yɛn agyanom de agya yɛn, sɛ ɛbɛma yɛagye anwanwadeɛ akɛseɛ a ɛbɛba mu no adi, mmom nnyɛ yɛn mu, na mmom wɔ asaase bi a ɛwɔ akyirikyiri so, asaase bi a yɛnnim so; sɛ ɛbɛyɛ a yɛrentumi nte nneɛma bi ase, ɛfiri sɛ yɛrentumi mfa yɛn ankasa yɛn ani nni ho adanseɛ sɛ saa nneɛma yi nyina ara yɛ nokware.",
                "21": "Na wɔnam wɔn naadaa ne ɔbonsam nyansa a ɔde yɛ ne nwuma so, yɛ anwanwadeɛ akɛseɛ a ɛyɛ hu a yentumi nte aseɛ, deɛ ɛbɛbrɛ yɛn ase ama yɛayɛ asomfoɔ ama wɔn nsɛm, na yɛayɛ asomfoɔ ama wɔn nso ɛfiri sɛ wɔn na yɛde yɛn ho too wɔn ho sɛ wɔbɛkyerɛkyerɛ yɛn asɛm no; na sei na sɛ yɛgyae yɛn ho ma wɔn a, wɔremma yɛnte nneɛma bi ase wɔ yɛn nkwa nna nyina ara mu.",
                "22": "Na nneɛma pii na nkurɔfoɔ no susui wɔ wɔn akoma mu a na ɛyɛ nkwaseasɛm ne nneɛma hunu; na ɛhaa wɔn yie, ɛfiri sɛ ɔbonsam kanyann wɔn maa wɔkɔɔ so yɛɛ amumuyɛsɛm; aane, ɔkyinkyinii de atesɛm ne apereapereɛ trɛɛ asaase ani so nyina ara, ama wɔama nkurɔfoɔ no akoma ayɛ den de atia deɛ ɛyɛ, ne deɛ ɛbɛba.",
                "23": "Nanso nsɛnkyerɛnee, ne anwanwadeɛ a wɔyɛeɛ wɔ Awurade nkurɔfoɔ no mu no nyina ara ne nkɔnyaa pii a ɔyɛe no nyina ara akyiri no, ɔbonsam sɔɔ nkurɔfoɔ no akoma mu dendennden wɔ asaase no so nyina ara.",
                "24": "Na sei na atɛmmuafoɔ no ahennie wɔ Nifae nkurɔfoɔ no so baa awieɛ wɔ afe a ɛtɔ so aduɔkron no mu.",
                "25": "Na sei na Hɛlaman nwoma no a ɔne ne mmammarima no twerɛeɛ no baa awieɛ."
            }
        }
    },
    "3-ne": {
        "meta": {
            "slug": "3-ne",
            "name": "Nifae a ɛtɔ so Mmiɛnsa",
            "chapterWord": "Ti"
        },
        "chapters": {
            "1": {
                "intro": "Na Hɛlaman yɛ Hɛlaman babarima, a na ɔyɛ Alma babarima no, a na ɔyɛ Alma babarima no a ɔyɛ Nifae aseni no a na ɔyɛ Lihae a ɔfiri Yerusalem baae wɔ Sedekia, a ɔyɛ Yuda hene no afe a edi kan no babarima no.",
                "1": "Afei, ɛbaa sɛ afe a ɛtɔso aduɔkron baako no twaa mu kɔɔe a na ɛyɛ mfie ahansia wɔ mmerɛ a Lihae firii Jerusalem no; saa afe no mu na na Lakɔneus yɛ ɔtɛmmuafoɔ panin ne amrado wɔ asaase no so.",
                "2": "Na Nifae, Hɛlaman babarima no afiri Sarahɛmla asaase so, na ɔde yaawa mprɛte ne twerɛtohɔnsɛm no nyina ara a wɔde asie no, ne nneɛma a ɛyɛ kronkron no nyina ara a wɔde asie fiti mmerɛ a Lihae firii Yerusalem no, ahyɛ ne babarima Nifae, a na ɔyɛ ne ba panin no nsa.",
                "3": "Na afei ɔfirii asaase no so, na baabi no a ɔkɔɔɛ deɛ, nipa biara nnim, na ne babarima Nifae de twerɛtohɔsɛm no siee maa no, aane, nsɛm a na ɛfa saa nkurɔfoɔ yi ho.",
                "4": "Na ɛbaa sɛ afe a ɔtɔso aduɔkron mmienu no mfitiaseɛ no, monhwɛ, nkɔmhyɛfoɔ no nkɔmhyɛ hyɛɛ aseɛ baa mu yie; ɛfiri sɛ nsɛnkyerɛnee akɛseɛ ne nkɔnyaa akɛseɛ hyɛɛ aseɛ baae wɔ nkurɔfoɔ no mu.",
                "5": "Mmom na wɔn mu bi ahyɛaseɛ reka sɛ nsɛm a Samuel, Lamanni no kaa sɛ ɛbɛhyɛ ma no mmerɛ no apa ho.",
                "6": "Na wɔhyɛɛ aseɛ sɛ wɔredi ahurusei wɔ wɔn nuanom so, ka sɛ: Monhwɛ mmerɛ no atwa mu, na Samuel nsɛm no nhyɛɛ ma; ɛno nti mo dɛ a modiiɛ ne mo gyedie a ɛfa saa adeɛ yi ho no ayɛ kwa.",
                "7": "Na ɛbaa sɛ wɔyɛɛ basabasa wɔ asaase no so nyina ara; na nkurɔfoɔ no a wɔgye diiɛ no hyɛɛ aseɛ dii awerɛhoɔ yie, sɛ anyɛ a na saa nneɛma no a waka ho asɛm no amma mu.",
                "8": "Na mmom monhwɛ, wɔgyinaa pintinn wɛn hwɛɛ saa da no ne saa anadwo no, na saa da no a ɛsɛ sɛ ɛyɛ da koro no, yɛɛ sɛdeɛ anadwo bi nni hɔ no, ama wɔahunu sɛ wɔn gyedie no nyɛɛ kwa.",
                "9": "Afei ɛbaa sɛ wɔn a wɔnnye nni no tuu ɛda baako bi sii hɔ sɛ, sɛ nsɛnkyerɛnee no a ɔkɔmhyɛni Samuel kaae no amma mu a, wɔbɛkumkum wɔn a wɔgyee saa amamerɛ no diiɛ no nyina ara.",
                "10": "Afei ɛbaa sɛ mmerɛ a Nifae a ɔyɛ Nifae babarima no hunuu ne nkurɔfoɔ no atirimuɔdensɛm yi no, n’akoma dii awerɛhoɔ yie.",
                "11": "Na ɛbaa sɛ ɔpuee adi kɔbɔɔ ne mu ase wɔ asaase no so, na ɔsuu dendennden frɛɛ ne Nyankopɔn de maa ne nkurɔfoɔ no, aane, wɔ wɔn a wɔrebɛsɛe wɔn no ho, ɛnam wɔn gyedie a wɔwɔ wɔ wɔn agyanom amamerɛ mu no.",
                "12": "Na ɛbaa sɛ ɔsuu dendennden frɛɛ Awurade ɛda no nyina ara; na monhwɛ, Awurade nne baa ne hɔ, see sɛ:",
                "13": "Ma wo tiri so na ma wo bo ntɔ wo yam; ɛfiri sɛ hwɛ, mmerɛ no abɛn, na anadwo yi na ɔbɛda nsɛnkyerɛnee no adi, na adeɛ kye a, na mɛba wiase ama wiase ahunu sɛ mɛma deɛ memaa me nkɔmhyɛfoɔ kronkron de wɔn ano kaae no nyina ara ahyɛ ma.",
                "14": "Monhwɛ, mereba me ara me deɛ mu, abɛma nneɛma nyina ara a mada no adi akyerɛ nnipa mma fiti wiase fapem no ahyɛ ma, na mabɛyɛ Agya ne ne Ba no mmienu no ara pɛ—Agya no pɛ ɛnam me nti, ɛna ɔba no pɛ no ɛnam me honam nti, Na mo nhwɛ, mmerɛ no abɛn, na anadwo yi na wɔbɛda nsɛnkyerɛnee no adi.",
                "15": "Na ɛbaa sɛ nsɛm a ɔka kyerɛɛ Nifae no hyɛɛ ma, sɛdeɛ ɔkaaɛ no pɛpɛɛpɛ, na hwɛ, mmerɛ a awia kɔtɔɔɛ no, na esum nni hɔ, na ɛhyɛɛ aseɛ yɛɛ nkurɔfoɔ no nnwanwa, ɛfiri sɛ esum amma wɔ mmerɛ a anadwo baaɛ no.",
                "16": "Na dodoɔ no ara na wɔanye nkɔmhyɛfoɔ no nsɛm no anni, ma wɔhwehwee fam yɛɛ sɛdeɛ wɔawuwuo no, ɛfiri sɛ wɔnim sɛ ɔsɛeɛ ho nhyehyɛeɛ kɛseɛ no a wɔahyehyɛ ato hɔ ama wɔn a wɔgyee nkɔmhyɛfoɔ no nsɛm no diiɛ no asɛe koraa; ɛfiri sɛ nsɛnkyerɛnee no a wɔdaa no adi no aba mu dada.",
                "17": "Na wɔhyɛɛ aseɛ hunuu sɛ Onyankopɔn Ba no mmaɛ no abɛn; aane, ne tiawa mu no, nnipa a wɔwɔ asaase yi so no nyina ara fiti apueɛ de kɔsi atɔɛ, asaase a ɛwɔ atifii ne asaase a ɛwɔ anaafoɔ nyina ara ho dwirii wɔn maa wɔtwitwa hwee asaase so.",
                "18": "Na wɔnim sɛ nkɔmhyɛfoɔ no adi saa nneɛma no ho adanseɛ mfie bebree mu na nsɛnkyerɛnee no a wɔde maae no ahyɛ ma dada; na ɛnam wɔn amumuyɛ ne wɔn akyinyeɛ nti wɔhyɛɛ aseɛ surooe.",
                "19": "Na ɛbaa sɛ esum amma anadwo no nyina ara, na mmom ɛyɛɛ hann sɛ prɛmoto-berɛ no. Na ɛbaa sɛ awia no pueei anɔpa no bio, sɛdeɛ ɛteɛ dabiara no; na wɔhunuu sɛ saa ɛda no ne ɛda no a ɛsɛ sɛ wɔwo Awurade no, ɛnam nsɛnkyerɛnee no a ɔde maaɛ no nti.",
                "20": "Na aba mu, aane, nneɛma nyina ara, biribiara, sɛdeɛ nkɔmhyɛfoɔ no nsɛm no teɛ pɛpɛɛpɛ.",
                "21": "Na ɛbaa nso sɛ, nsoroma foforɔ bi puee, sɛdeɛ asɛm no teɛ pɛpɛɛpɛ.",
                "22": "Na ɛbaa sɛ ɛfiri saa mmerɛ yi rekɔ no, Satan hyɛɛ aseɛ de naadaa baa nkurɔfoɔ no mu sɛ wɔbɛyɛ wɔn akoma den, ama wɔannye saa nsɛnkyerɛnee ne anwanwadeɛ a wɔahunu no anni; mmom saa atorɔsɛm no ne naadaa yi nyina ara akyiri no, nkurɔfoɔ no mu dodoɔ no ara gye dii, na wɔdane baa Awurade hɔ.",
                "23": "Na ɛbaa sɛ Nifae kɔɔ nkurɔfoɔ no mu, ne ebinom nso a wɔdɔɔso hɔ, bɔɔ wɔn asu kɔɔ nsakyeraɛ mu, ɛno maa wɔnyaa bɔnefakyɛ kɛseɛ. Na sei na nkurɔfoɔ no hyɛɛ aseɛ nyaa asomdwoeɛ wɔ asaase no so bio.",
                "24": "Na apereapereɛ nni hɔ, gye sɛ wɔn mu kakra ara bi a wɔhyɛɛ aseɛ sɛ wɔrebɔ mmɔden afa twerɛsɛm no so aka sɛ ɛho nhia bio sɛ wɔbɛdi Mose mmara no so. Afei wɔnam saa nneɛma yi so yɛɛ mfomsoɔ, na wɔante twerɛsɛm no ase.",
                "25": "Na mmom ɛbaa sɛ ankyɛre koraa na wɔdaneeɛ, na wɔhunuu mfomsoɔ a na wɔwɔ mu, ɛfiri sɛ wɔmaa wɔhunuu sɛ mmara no nnya nhyɛɛ ma, na na ɛwɔ sɛ ne ho biribiara hyɛ ma; aane, asɛm no baa wɔn hɔ sɛ ɛbɛhyɛ ma; aane, ne mu atwerɛdeɛ ketewa baako anaa sɛ nsensaneɛ koro mpo rentwa mu, gye sɛ ne nyina ara hyɛ ma; ɛno nti saa afe yi ara mu na wɔmaa wɔhunuu wɔn mfomsoɔ maa ɛno nti wɔkaa wɔn mfomsoɔ.",
                "26": "Na sei na afe aduɔkron mmienu no twaa mu kɔɔɛ; na ɛde anigyesɛm brɛɛ nkurɔfoɔ no, ɛnam nsɛnkyerɛnee a nkɔmhyɛfoɔ kronkron no nyina ara hyɛɛ ho nkɔm no a ɛsisiiɛ no nti.",
                "27": "Na ɛbaa sɛ afe a ɛtɔ so aduoɔkron mmiɛnsa no nso twaa mu asomdwoɛ mu, gye sɛ Gadianton adwotwafoɔ no a wɔte mmepɔ no so no nko ara na wɔhyɛɛ asaase no so ma, ɛfiri sɛ na wɔn ahobanbɔ ne wɔn kokoa mu meamea no nso yɛ den ɛno nti nkurɔfoɔ no antumi anni wɔn so; ɛno nti wɔdii awu bebree, na wɔkumkumm nkurɔfoɔ no mu bebree.",
                "28": "Na ɛbaa sɛ afe aduɔkron nan no mu no, wɔhyɛɛ aseɛ sɛ wɔredɔɔso ara yie, ɛfiri sɛ na Nifaefoɔ atewohofoɔ no mu dodoɔ no ara adwane akɔka wɔn ho, yei maa awerɛhoɔ kɛseɛ kaa Nifaefoɔ no a wɔkaa asaase no so no.",
                "29": "Na na ɛtwa sɛ awerɛhoɔ kɛseɛ ba Lamanfoɔ no mu; na monhwɛ na wɔwɔ mma bebree a wɔnyinyinii wɔ mfie mu bɛyɛɛ mpanimfoɔ, maa wɔdii wɔn ho so, na Soramfoɔ no mu bi de naadaa ne wɔn tekyerɛmadɛ bɛtwee wɔn maa wɔkɔkaa Gadianton adwotwafoɔ no ho.",
                "30": "Na sei na Lamanfoɔ no nso hunuu amane, na ɛhyɛɛ aseɛ sɛ wɔn gyedie ne wɔn teneneeɛ so rete, ɛnam nnɛmafoɔ a wɔresi soɔ no atirimuɔdensɛm no nti."
            },
            "2": {
                "1": "Na ɛbaa sɛ, sei na afe aduɔkron num no nso twaa mu kɔɔɛ, na nkurɔfoɔ no hyɛɛ aseɛ sɛ wɔn werɛ refiri saa nsɛnkyerɛnee ne anwanwadeɛ no a wɔateɛ no, na wɔhyɛɛ aseɛ nkakrankakra maa nsɛnkyerɛnee anaa anwanwadeɛ a ɛfiri soro no anyɛ wɔn ahodwiri bio, ara kɔsii sɛ wɔhyɛɛ aseɛ sɛ wɔrepirim wɔn akoma, na wɔfira wɔn ani wɔ adwene mu, na wɔhyɛɛ aseɛ sɛ wɔrennye deɛ wɔateɛ na wɔahunu no nni bio.",
                "2": "Wɔ dwendwenee buu nneɛma hunu wɔ wɔn akoma mu, sɛ nnipa ne ɔbonsam tumi na ɛyɛɛe de daadaa nkurɔfoɔ no akoma, ama wɔatwe wɔn akɔ; na sei, na Satan yɛɛe nyaa nkurɔfoɔ no akoma bɛdii ne hɔ bio, ara maa ɔfiraa wɔn ani na ɛmaa wɔgyedii sɛ Kristo nkyerɛkyerɛ no yɛ nkwaseasɛm ne adehunu.",
                "3": "Na ɛbaa sɛ nkurɔfoɔ no atirimuɔdensɛm no ne akyiwasɛm mu yɛɛ den; na wɔanye anni sɛ nsɛnkyerɛnee ne anwanwadeɛ bɛwɔ hɔ bio; na Satan kɔɔ so kyinkyini twee nkurɔfoɔ no akoma kɔɔe, sɔ wɔn hwɛ, na ɔyɛ maa no kɔbaae sɛ, ɛsɛ sɛ wɔyɛ atirimuɔdensɛm kɛseɛ wɔ asaase no so.",
                "4": "Na sei na afe a ɛtɔ so aduɔkron nsia no, ne afe a ɛtɔ so aduɔkron nson no nso; ne afe a ɛtɔ so aduɔkron nwɔtwe no nso; ne afe a ɛtɔ so aduɔkron nkron no nso twaa mu kɔɔɛ;",
                "5": "Na mfie ɔha nso bɛtwaa mu kɔɔe fiti Mosaya mmerɛ so, deɛ na ɔdi hene wɔ Nifaefoɔ nkurɔfoɔ no so no.",
                "6": "Na na mfie ahansia ne nkron na na abɛtwa mu kɔ fiti mmerɛ a Lihae firii Yerusalem no.",
                "7": "Ɛna na mfie nkron na na abɛtwa mu kɔ fiti mmerɛ a ɔmaa nsɛnkyerɛnee no a nkɔmhyɛfoɔ no kaa ho asɛm no sɛ Kristo bɛba Wiase yi mu no.",
                "8": "Afei Nifaefoɔ no hyɛɛ aseɛ sɛ wɔrekan wɔn nna afiti mmerɛ a ɔmaa nsɛnkyerɛnee no, anaa sɛ ɛfiti Kristo mmaɛ no; ɛno nti na mfie nkron atwa mu kɔ.",
                "9": "Na Nifae a na ɔyɛ Nifae agya no a na twerɛtohɔsɛm no hyɛ ne nsa no, ansan n’akyiri amma Sarahɛmla asaase no so bio, na wɔanhunu no wɔ nsaase no nyina ara so.",
                "10": "Na ɛbaa sɛ nkurɔfoɔ no kɔɔso tenaa atirimuɔdensɛm mu, nsɛmpa no dodoɔ no a wɔkakyerɛɛ wɔn no ne nkɔmhyɛ a wɔde brɛɛ wɔn no nyina ara akyiri no mpo; na sei na mfie du no nso twaa mu kɔɔɛ; mfie dubaako no nso twaa mu wɔ amumuyɛ mu.",
                "11": "Na ɛbaa sɛ afe a ɛtɔ so edummiɛnsa no mu no, akokoakoko ne apereapereɛ hyɛɛ aseɛ wɔ asaase no so nyina ara; ɛfiri sɛ na Gadianton adwotwafoɔ no adɔɔso yie, na wɔkumkumm nkurɔfoɔ no mu bebree, na wɔsɛe nkuropɔn no bebree, na wɔmaa owuo pii ne akumkumakumkum baa asaase no so nyina ara, maa ɛho hiae sɛ nkurɔfoɔ no nyina ara, Nifaefoɔ ne Lamanfoɔ fa akodeɛ de ko tia wɔn.",
                "12": "Ɛno nti, Lamanfoɔ no a wɔadane aba Awurade hɔ no nyina ara ne wɔn nuanom Nifaefoɔ no kabɔɔ mu, na ɛnam wɔn nkwa ne wɔn maa ne wɔn nkwadaa nkwa nti no, wɔfaa akodeɛ ko tiaa saa Gadianton adwotwafoɔ no, aane, na wɔbɛma wɔn akora mmerakwan ne wɔn akwanya ne wɔn asɔre ne wɔn som, ne wɔn fawohodie ne wɔn ahogyeɛ.",
                "13": "Na ɛbaa sɛ, ansa na saa afe a ɛtɔ so dummiɛnsa yi rebɛtwa mu akɔ no, Nifaefoɔ no hunuu ɔsɛee korakora no kɔkɔbɔ, ɛnam saa ɔko yi a na ayɛ awerɛhoɔ kɛseɛ no nti.",
                "14": "Na ɛbaa sɛ wɔkann Lamanfoɔ no a wɔde wɔn ho akɔbɔ Nifaefoɔ no feraa Nifaefoɔ no;",
                "15": "Na wɔyii wɔn nomee no firii wɔn so, na wɔn honam bɛyɛɛ fitaa te sɛ Nifaefoɔ no pɛpɛɛpɛ.",
                "16": "Na wɔn mmeranteɛ ne wɔn mmammaa bɛyɛɛ nyegyeɛ morosoɔ na wɔkann wɔn feraa Nifaefoɔ no, na wɔfrɛɛ wɔn Nifaefoɔ. Na sei na afe a ɛtɔ so dummiɛnsa no baa awieɛ.",
                "17": "Na ɛbaa sɛ mfie dunan no mfitiaseɛ no mu no, ɛko no a na ɛwɔ adwotwafoɔ no ne Nifae nkurɔfoɔ no ntam no kɔɔ so dendennden yie, nanso Nifae nkurɔfoɔ no nsa tɔɔ adwotwafoɔ no so ara maa wɔpamoo wɔn firii wɔn nsaase no so maa wɔkɔguu mepɔ no so ne baabi a ɛyɛ wɔn kokoa mu no.",
                "18": "Na sei na afe a ɛtɔ so dunan no baa awieɛ. Na mfie dunum mu no, wɔbɛto hyɛɛ Nifae nkurɔfoɔ no so; na ɛnam Nifae nkurɔfoɔ no atirimuɔdensɛm nti, ne wɔn apereapereɛ ne wɔn mpaepae mu nti, Gadianton adwotwafoɔ no nsa tɔɔ wɔn so wɔ ɛkwan bebree so.",
                "19": "Na sei na afe a ɛtɔ so dunum no baa awieɛ, na sei na nkurɔfoɔ no kɔɔ amanehunu tebea bebree mu; na ɔsɛeɛ akofena sɛnn wɔn so, ara maa na ɛrebɛtwa wɔn agu fam, na ɛyɛɛ sei, ɛnam wɔn amumuyɛsɛm no nti."
            },
            "3": {
                "1": "Na afei ɛbaa sɛ, afe a ɛtɔ so dunsia mu no, fiti mmerɛ a Kristo baaɛ no, Lakɔneus a ɔyɛ asaase no so amrado no nsa kaa krataa firi adwotwafoɔ no kandifoɔ no ne amrado no hɔ; na saa nsɛm yi na watwerɛ sɛ:",
                "2": "Lakɔneus, animuonyamfoɔ mapa ne asaase yi so amrado panin, hwɛ, meretwerɛ krataa yi de brɛ wo, na mede abɛyi wo ayɛ mmorosoɔ, ɛnam wo pintinyɛ nti, ne wo ɔkurɔfoɔ no nso pintinnyɛ wɔ kora a moakora, deɛ wasusu a ɛyɛ mo mmerakwan ne fawohodie agyina yie; aane, motumi gyinaa yie, te sɛdeɛ nyame bi de ne nsa reboa mo, wɔ mo fawohodie, ne mo agyapadeɛ, mo banbɔ, ne mo man, anaa sɛdeɛ moka sɛ ɛyɛ mo deɛ biara.",
                "3": "Na ɛyɛ me awerɛhoɔ sɛ wo animuonyamfoɔ mapa Lakɔneus, sɛ wo bɛyɛ kwasea sei ne nipa hunu, sɛ wobɛsusu sɛ wo bɛtumi agyina marima akokoɔdurofoɔ bebree sei a wɔhyɛ m’ase yi anim, wɔn a saa mmerɛ yi mu ara wɔkuta wɔn akodeɛ ayɛ ahoboa retwɛn m’ano mu asɛm sɛ—Monkɔto nhyɛ Nifaefoɔ so na monsɛe wɔn.",
                "4": "Na me, menim sɛdeɛ wɔn nkunimdie honhom teɛ, ɛfiri sɛ masɔ wɔn ahwɛ wɔ ɛko mu, na menim wɔn tan a ɛtehɔ daa a wɔwɔ ma mo, ɛnam nneɛma bɔne bebree a mode ayɛ wɔn, ɛno nti sɛ wɔba mo so a, wɔbɛsɛe mo korakora.",
                "5": "Ɛno nti matwerɛ krataa yi, na mede me ara me nsa ahyɛ aseɛ, medwene mo yiedie ho ɛnam pintinnyɛ a wo gyinaa wɔ deɛ wogyedi sɛ ɛyɛ ne kwan so, ne akokoɔduro honhom a wo wɔ no ɛko mu nti.",
                "6": "Ɛno nti na meretwerɛ wo yi, na mepɛ sɛ wogyae wo nkuropɔn, wo nsaase, ne w’ahodeɛ mu ma me nkurɔfoɔ yi, kyɛn sɛ wɔde akofena bɛba wo so ama ɔsɛee aba wo so.",
                "7": "Anaa sɛdeɛ mepɛ sɛ me ka ne sɛ, monnyae mo ho ma yɛn, na mo ne yɛn mɛyɛ baako na momɛhunu yɛn kokoa mu nwuma no, na momɛyɛ yɛn nuanom, ama moabɛyɛ sɛ yɛn—nnyɛ yɛn nkoa ara, na mmom yɛn nuanom na mo ne yɛn akyɛ yɛn agyapadeɛ nyina ara.",
                "8": "Na hwɛ, me ka ntam kyerɛ wo sɛ, sɛ mobɛdi nse ayɛ sei deɛ a, wɔrensɛe mo; na mmom sɛ moannyɛ sei a, meka ntam di nse kyerɛ mo sɛ, ɔkyena bosome a ɛreba no mu no mɛma m’asraafoɔ aba mo so, na wɔremfa mo ho nkyɛ mo, na mmom wɔbɛkumkum mo, na wɔbɛtwe akofena agu mo so akɔsi sɛ mo ase bɛhye koraa mpo.",
                "9": "Na hwɛ, Me ne Gidianhae; na me ne Gadianton kokoa mu kuo no amrado; na menim sɛ saa kuo yi ne emu dwumadie nyina ara yɛ; na ɛfiri tete na wɔde agya yɛn.",
                "10": "Na meretwerɛ saa krataa yi abrɛ wo Lakɔneus, na mewɔ anidasoɔ sɛ wobɛgyae wo nsaase ne w’ahodeɛ nyina ara mu ama a, mogya hwieguo biara remma mu, ama me nkurɔfoɔ yi nsa aka deɛ ɛyɛ wɔn ara wɔn deɛ ne wɔn aban, wɔn a wɔtee wɔn ho firii mo mu ɛnam mo atirimuɔdensɛm a mode gyee deɛ wɔwɔ ho kwan, ne wɔn aban no mu firii wɔn nsa mu nti, na gye sɛ moyɛ sei, anyɛ saa a mɛyɛ mo bɔne a mode ayɛ wɔn no bi atua ka. Me ne Gidianhae:",
                "11": "Na afei ɛbaa sɛ mmerɛ a Lakɔneus nsa kaa krataa yi no ne ho dwirii no yie, ɛnam Gidianhae akokoɔduro a ɔde regye Nifaefoɔ asaase a ɛwɔ wɔn nsa mu no, ne ahunahuna a ɔde rehunahuna nkurɔfoɔ no, na watɔ so werɛ ma wɔn a wɔnyɛɛ wɔn bɔne no, mmerɛ a wɔn ara na wɔayɛ wɔn ho bɔne sɛ wɔ firii wɔn mu kɔɔ saa atirimuɔden ne akyiwadeɛ adwotwafoɔ no nkyɛn.",
                "12": "Afei hwɛ, Lakɔneus yi, amrado no, yɛ ɔbarima bi a ɔyɛ nokwarefoɔ, na ɔdwotwafoɔ ahunahuna ne n’abisadeɛ biara rentumi mmɔ no hu koraa; ɛno nti wantie nsɛm a Gidianhae a ɔyɛ adwotwafoɔ no amrado no twerɛ brɛɛ no no, na mmom ɔmaa ne nkurɔfoɔ no su frɛɛ Awurade sɛ ɔmma wɔn ahoɔden wɔ mmerɛ a adwotwafoɔ no bɛba wɔn so no.",
                "13": "Aane, ɔmaa wɔbɔɔ dawuro kyerɛɛ nkurɔfoɔ no nyina ara sɛ wɔmmoaboa wɔn maa, ne wɔn nkwadaa, ne wɔn nnwan ne wɔn anantwie, ne wɔn nneɛma nyina ara ano ngu faako, gyesɛ wɔn asaase no nko ara.",
                "14": "Na ɔka kyerɛɛ wɔn sɛ wɔngye ban mfa ntwa wɔn ho nhyia, na wɔma ahoɔden mmra mu yie. Na ɔka kyerɛɛ wɔn sɛ wɔmma saa asraafoɔ no ne Nifaefoɔ ne Lamanfoɔ  no nyina ara, anaasɛ wɔn a wɔakan wɔn afra Nifaefoɔ no nyina ara no nwɛn na wɔmmɔ wɔn ho aporɔ na wɔnwɛn wɔn fiti anɔpa mfa nkɔsi anadwo mfiri adwotwafoɔ no ho.",
                "15": "Aane, ɔsee wɔn sɛ: Sɛ Awurade te ase yi, gye sɛ mo sakyera firi mo amumuyɛ nyina ara ho, na mosu frɛ Awurade, anyɛ saa a wɔrenye mo mfiri Gadianton adwotwafoɔ no nsa mu.",
                "16": "Na ɛnam Lakɔneus nsɛm no kɛseyɛ ne ne nwanwaa ne ne nkɔmhyɛ no maa ɛhuu kaa nnipa no nyina ara, na yei maa wɔyeree wɔn ho yɛɛ deɛ Lakɔneus kakyerɛɛ wɔn sɛ wɔnnyɛ no pɛpɛɛpɛ.",
                "17": "Na ɛbaa sɛ Lakɔneus yii asahene mpanimfoɔ de wɔn sisii Nifaefoɔ asraafoɔ no nyina ara ano, sɛ wɔn hwɛ wɔn so sɛ adwotwafoɔ no firi ɛserɛ no so sɛ wɔrebɛto ahyɛ wɔn so a.",
                "18": "Afei sahene mpanimfoɔ no nyina ara so panin paa a wɔyii no na wɔmaa no tumi kɛseɛ wɔ Nifaefoɔ asraafoɔ so no, ne din de Gidgidonae.",
                "19": "Afei na ɛyɛ amamerɛ wɔ Nifaefoɔ no mu nyina ara sɛ wɔsi wɔn asahene mu mpanimfoɔ, (gyesɛ wɔn atirimuɔden mmerɛ mu) obi a ɔwɔ yikyerɛ honhom ne obi a ɔwɔ nkɔmhyɛ honhom nso; ɛno nti, na saa Gidgidonae yi yɛ nkɔmhyɛni kɛseɛ wɔ wɔn mu sɛdeɛ na ɔtɛmmuafoɔ panin no nso teɛ pɛpɛɛpɛ.",
                "20": "Afei nkurɔfoɔ no see Gidgidonae sɛ: Bɔ mpaeɛ kyerɛ Awurade, na ma yɛnkɔ mmepɔ no ne ɛserɛ no so, na yɛnkɔto nhyɛ adwotwafoɔ no so na yɛnsɛe wɔn wɔ wɔn ankasa wɔn nsaase so.",
                "21": "Na mmom Gidgidonae see wɔn sɛ: Awurade mpa ngu; ɛfiri sɛ sɛ yɛkɔ hɔ ne wɔn kɔko a Awurade bɛma wɔn nsa aka yɛn; ɛno nti yɛbɛyɛ ahoboa wɔ yɛn ara yɛn nsaase mfimfini; na yaboaboa yɛn asraafoɔ nyina ara ano, na yɛrenkɔ ne wɔn nkɔko, na mmom yɛbɛtwɛn akɔsi sɛ wɔbɛba abɛto ahyɛ yɛn so; ɛno nti sɛ Awurade te ase yi, sɛ yɛyɛ sei a, wɔde wɔn bɛhyɛ yɛn nsa.",
                "22": "Na ɛbaa sɛ afe a ɛtɔ so dunson mu no, afe no reyɛ akɔ n’awieɛ no na Lakɔneus dawurobɔ no akɔduru asaase no so nyina ara, ama wɔafa wɔn apɔnkɔ, ne wɔn nteaseɛnam, ne wɔn anantwie, ne wɔn adwan nyina ara, ne wɔn mpɔnkye, ne wɔn aburo ne wɔn nneɛma nyina ara na wɔnantee mpempem ne mpemdu mpemdu so kɔsii sɛ wɔn nyina ara kɔduruu baabi a wɔakyerɛ wɔn sɛ wɔnkɔboa wɔn ano wɔ hɔ mfa mmɔ wɔn ho ban wɔ wɔn atamfo nsa mu no.",
                "23": "Na asaase a wɔkyerɛɛ wɔn so ne Sarahɛmla asaase no, ne asaase a ɛda Sarahɛmla asaase no ne Dodoɔ asaase no mfimfini no, aane, rekɔ asaase no hyeɛ a ɛda Dodoɔ asaase no ne Amanfo asaase no ntam no.",
                "24": "Na nkurɔfoɔ mpempem bebree a wɔfrɛ wɔn Nifaefoɔ no na ɛboaa wɔn ano wɔ asaase yi so. Afei Lakɔneus ka kyerɛɛ wɔn sɛ wɔn moa wɔn ano wɔ asaase no anaafoɔ so hɔ, ɛnam nomee kɛseɛ a ɛwɔ asaase no atifii afa mu hɔ no nti.",
                "25": "Na wɔbɔɔ ban de twaa wɔn ho hyiae firii wɔn atamfo nsa mu; na wɔtenaa asaase korɔ so, na wɔyɛɛ nnipa kuo baako, na wɔsuroo nsɛm a Lakɔneus kaae no ara maa wɔsakyeraae firii wɔn bɔne nyina ara ho; na wɔbɔɔ mpaɛ kyerɛɛ Awurade wɔn Nyankopɔn, sɛ sɛ wɔn atamfo ba wɔn so sɛ wɔne wɔn rebɛko a, ɔbɛgye wɔn afiri wɔn nsa mu.",
                "26": "Na wɔn werɛhoe yie, ɛnam wɔn atamfo nti: Na Gidgidonae ka kyerɛɛ wɔn sɛ wɔn nyɛ akodeɛ ahodoɔ nyina ara bi na wɔn  ho ayɛ den wɔ akotaadeɛ ne akokyɛm, ne akokyɛm nkurukuruwa nketewa mu, sɛdeɛ wɔkyerɛɛ wɔn no pɛpɛɛpɛ."
            },
            "4": {
                "1": "Na ɛbaa sɛ ɛrekɔ afe a ɛtɔ so dunwɔtwe no awieɛ no, saa adwotwafoɔ asraafoɔ no ayɛ ahoboa sɛ ɔrekɔko, na wɔhyɛɛ aseɛ sɛ wɔrefiri apampa no so, ne mmepɔ no so, ne ɛserɛ no so, ahoɔdenbea wɔn ho sie no, ne wɔn kokoa mu no, na wɔhyɛɛ aseɛ sɛ wɔrefa nsaase a ɛwɔ asaase no anaafoɔ ne deɛ ɛwɔ n’atifii afa mu no, na wɔhyɛɛ aseɛ faa nsaase a Nifaefoɔ no atu afiri so no nyina ara, ne nkuropɔn a wɔagya ama no ayɛ amanfo no.",
                "2": "Na monhwɛ, na wura mu moa anaa wura mu nam biara nni nsaase no a Nifaefoɔ no tu firii so no so, na nwuram nam biara nni hɔ ma adwotwafoɔ no, gye sɛ ɛserɛ no so.",
                "3": "Na adwotwafoɔ no antumi antena baabi ara gye sɛ ɛserɛ no so, ɛfiri sɛ na aduane ho ayɛ den ama wɔn, ɛfiri sɛ na Nifaefoɔ no agya wɔn nsaase no atohɔ ama ada mpan na wɔafa wɔn anantwie, ne wɔn adwan ne wɔn nneɛma nyina ara, na wɔabɛyɛ nnipa kuo baako.",
                "4": "Ɛno nti, na ɛkwan biara nni hɔ ma adwotwafoɔ no sɛ wɔbɛfom na wɔanya aduane, gye sɛ wɔne Nifaefoɔ no bɛko; na ɛnam sɛ Nifaefoɔ no ayɛ nnipa kuo baako, na wɔadɔɔso no nti, na wɔakora nnuane ama wɔn ho, ne apɔnkɔ ne anantwie ne ayɛnmmoa ahodoɔ nyina ara bi, ama wɔatumi atena hɔ bɛyɛ mfie nson ntam, wɔ mmerɛ no a na wɔn wɔ anidasoɔ sɛ wɔbɛsɛe adwotwafoɔ no afiri asaase no ani so no; na sei na afe a ɛtɔ so dunwɔtwe no twaa mu kɔɔɛ.",
                "5": "Na ɛbaa sɛ afe a ɛtɔ so dunkron mu no, Gidianhae hunu sɛ ɛho hia sɛ ɔne Nifaefoɔ no kɔ ko, ɛfiri sɛ na ɛkwan biara nni hɔ a wɔbɛfa so atumi atena gye sɛ wɔ fom nneɛma na wɔbɔ krɔno na wɔdi awu.",
                "6": "Na wɔsuro koraa sɛ wɔbɛtrɛ wɔn ho wɔ asaase no ani so sɛ wɔbɛdua aburo, anyɛ a na Nifaefoɔ no abɛto ahyɛ wɔn so na wɔakumkum wɔn; ɛno nti Gidianhae hyɛɛ mmara maa n’asraafoɔ no sɛ wɔne Nifaefoɔ no nkɔko afe yi mu.",
                "7": "Na ɛbaa sɛ wɔne wɔn bɛkoe; na yei sii bosomee a ɛtɔ so nsia no mu; na monhwɛ, ɛda no a wɔbaa sɛ ɔne wɔn rebɛko no na ɛyɛ ɛda kɛseɛ a na ɛyɛ hu yie; na wohyɛɛ ntaadeɛ a ɛte sɛ adwotwafoɔ deɛ pɛpɛɛpɛ; na wɔde adwammaa nwoma na atwa wɔn asene mu, na wɔde mogya ayɛ wɔn ho, na wɔawɛre wɔn tiri ho, na wɔde dadeɛ kyɛ ahyehyɛ wɔn tiri; na Gidianhae asraafoɔ no ho yɛ hu yie, ɛnam wɔn akodeɛ, ne mogya no a wɔde ayɛ wɔn ho nti.",
                "8": "Na ɛbaa sɛ mmerɛ a Nifaefoɔ asraafoɔ no hunu Gidianhae asraafoɔ no sɛdeɛ wɔteɛ no; wɔn nyina ara butuu fam na wɔsu frɛɛ Awurade wɔn Nyankopɔn sɛ ɔnnye wɔn mfiri wɔn atamfo nsa mu.",
                "9": "Na ɛbaa sɛ mmerɛ a Gidianhae asraafoɔ no hunu sei no, wɔhyɛɛ aseɛ de nne kɛseɛ teaa mu; ɛnam ɛdɛ a na wɔredi no nti, ɛfiri sɛ na wɔsusu sɛ wɔn asraafoɔ no ho huu no nti na Nifaefoɔ no abutubutu fam no.",
                "10": "Na mmom saa adeɛ yi dii wɔn ahwamɔ, ɛfiri sɛ na Nifaefoɔ no nsuro wɔn na mmom wɔsuro wɔn Nyankopɔn na wɔsu frɛɛ no sɛ ɔmmɔ wɔn ho ban; ɛno nti mmerɛ a Gidianhae asraafoɔ no tohyɛɛ wɔn so no, na wɔayɛ ahoboa retwɛn wɔn; aane, Awurade ahoɔden mu na wɔde hyiaa wɔn.",
                "11": "Na ɛko no hyɛɛ aseɛ wɔ bosomee nsia no mu; na ɛyɛ ɛko kɛseɛ a ɛyɛ hu nso, aane, na nnipa kum no yɛ kɛseɛ na na ɛyɛ hu nso, a na saa ɛko kɛseɛ a ɛyɛ hu sei bi nsii da wɔ Lihae nkurɔfoɔ no nyina ara mu da, ɛfiri mmerɛ a ɔfirii Yerusalem no.",
                "12": "Na ahunahuna ne nse a Gidianhae diiɛ no nyina ara akyiri no, monhwɛ, Nifaefoɔ no hwee wɔn ara maa wɔdwane firii wɔn anim kɔɔ wɔn akyiri.",
                "13": "Na ɛbaa sɛ Gidgidonae ka kyerɛɛ n’asraafoɔ no sɛ wɔmpamo wɔn ara nkɔduru ɛserɛ no hyeɛso hɔ, na mma wɔnnyae obiara a wɔn nsa bɛka no wɔ ɛkwan so no ho nkyɛ no; na sei na wɔpamoo wɔn; na wɔkumkumm wɔn de kɔduruu ɛserɛ no hyeɛ so hɔ, de kɔsi sɛ Gidgidonae mmaransɛm no hyɛɛ ma.",
                "14": "Na ɛbaa sɛ Gidianhae, a ɔgyina ko ano akokoɔduro so no, wɔpamoo no mmerɛ a na wɔredwane no; na ɛnam sɛ na wɔako dodoɔ nti no ɔbrɛɛe maa wɔkɔtoo no kumm no. Na sei na Gidianhae ɔdwotwafoɔ no awieɛ baaɛ.",
                "15": "Na ɛbaa sɛ Nifaefoɔ asraafoɔ no san kɔɔ baabi a na wɔabɔ wɔn ho ban no. Na ɛbaa sɛ saa afe a ɛtɔ so dunkron no twaa mu kɔɔe, na adwotwafoɔ no ansan ammɛko bio; ɛna wɔamma bio wɔ afe a ɛtɔ so aduonu no mu.",
                "16": "Na afe a ɛtɔ so aduonu baako no mu no wɔamma ne wɔn ammɛko, mmom wɔbɛtwaa Nifae nkurɔfoɔ no ho  hyiae wɔ afa ne afa  nyina ara; na wɔsusuu sɛ, sɛ wɔtwa Nifae nkurɔfoɔ no firi wɔn ara wɔn nsaase so, na wɔma wɔka mu a wɔrentumi mpue wɔ afa ne afa nyina ara, na sɛ wɔtwa wɔn firi abɔntene dwumadie biara ho a wɔnya firi baabi a wɔabɔ wɔn ho ban no akyiri a, ɛbɛma wɔagyae wɔn ho mu ama wɔn sɛdeɛ wɔrehwehwɛ pɛpɛɛpɛ no.",
                "17": "Afei wɔyii obi a ne din de Semnariha maa ɔbɛyɛɛ wɔn panin; ɛno nti na ɛyɛ Semnariha na ɛmaa wɔtwaa wɔn ho hyiaae no.",
                "18": "Mmom monhwɛ, yei ho baa mfasoɔ maa Nifaefoɔ no; ɛfiri sɛ ɛyɛɛ den maa adwotwafoɔ no sɛ wɔbɛtumi atwa wɔn ho ahyia awɛn akyɛre yie ama aha Nifaefoɔ no, ɛnam aduane pii a na wɔde asie no nti.",
                "19": "Na ɛnam sɛ na adwotwafoɔ no nnuane sua nti; no monhwɛ, na wɔnni hwee gye sɛ ɛnam a wɔnya firii ɛserɛ no so nko ara die no ho.",
                "20": "Na ɛbaa sɛ wura mu moa no a na wɔkum die no ho yɛɛ na wɔ ɛserɛ no so ara maa ɛkɔm hyɛɛ aseɛ sɛ ɛretɔre wɔn ase.",
                "21": "Na Nifaefoɔ no kɔɔ wɔn asraafoɔ no so adekyeɛ ne anadwo kɔto hyɛɛ wɔn so, kumm wɔn mpempem ne mpemdu mpemdu mu.",
                "22": "Na sei maa Semnariha nkurɔfoɔ no nyaa ɔpɛ sɛ wɔbɛgyae wɔn nhyehyɛeɛ no mu, ɛnam ɔsɛee kɛseɛ a ɛbaa wɔn so adekyeɛ ne anadwo no nti.",
                "23": "Na ɛbaa sɛ Semnariha hyɛɛ ne nkurɔfoɔ no sɛ wɔntwe wɔn ho mfiri baabi a wabɔ nsraban no, na wɔn kɔ asaase no atifii afam mu akyirikyiri hɔ.",
                "24": "Na afei ɛnam sɛ Gidgidonae hunu wɔn nhyehyɛeɛ no, na ɛnam sɛ ɔhunu sɛ wɔayɛ mmerɛ, ɛnam aduane a wɔnni nti, na wɔakumkum wɔn mu bebree nti no,  ɔsomaa n’asraafoɔ no anadwo-berɛ mu, maa wɔkɔtwaree wɔn wɔ  kwan no a wɔnam so redwane no mu kɔdii wɔn anim, na ɔmaa n’asraafoɔ no nso dii wɔn akyiri.",
                "25": "Na wɔyɛɛ sei anadwo-berɛ mu na wɔkɔsan adwotwafoɔ no ho, sɛdeɛ ɛbɛyɛ a adekyeɛ no, mmerɛ a wɔahyɛ aseɛ sɛ wɔrekɔ no, Nifaefoɔ asraafoɔ no bɛhyia wɔn wɔ wɔn anim ne wɔn akyiri nyina ara.",
                "26": "Na wɔsii adwotwafoɔ no a na wɔwɔ anaafoɔ no nso kwan a wɔfaa so sann wɔn akyiri no. Gidgidonae na ɔhyɛɛ wɔn maa wɔyɛɛ saa nneɛma yi nyina ara.",
                "27": "Na wɔn mu mpempem na wɔgyaee wɔn ho maa Nifaefoɔ sɛ wɔn mfa wɔn nnɔmum, na wɔn a wɔkaae no deɛ, wɔkumkumm wɔn.",
                "28": "Na wɔfaa wɔn panin Semnariha na wɔsɛn no wɔ dua so, aane, wɔsɛnn no ɛsoro hɔ mpo kɔsii sɛ ɔwui. Na mmerɛ a wɔsɛnn no kɔsii sɛ ɔwui no, wɔbuu dua no hwee fam, na wɔde nne kɛseɛ tea mu sɛ:",
                "29": "Awurade nkora ne nkurɔfoɔ wɔ tenenee ne akoma kronkron mu, ama wɔn a wɔbɛpɛ sɛ wɔbɛkum wɔn no, ɛnam tumi ne kokoa mu kuo nti no wɔbɛma wɔahwe fam, mpo sɛdeɛ saa ɔbarima yi ahwe fam no.",
                "30": "Na wɔdii dɛ na wɔde nne korɔ teaa mu bio sɛ: Abraham Nyankopɔn, ne Isak Nyankopɔn no, ne Yakob Nyankopɔn no mmɔ saa nkurɔfoɔ yi ho ban wɔ tenenee mu, mmerɛ dodoɔ biara a wɔbɛbɔ wɔn Nyankopɔn din sɛ ɔmmɔ wɔn ho ban no.",
                "31": "Na ɛbaa sɛ wɔn nyina ara yɛɛ baako maa wɔn nne so too dwom yii wɔn Nyankopɔn ayɛ wɔ ade kɛseɛ a wɔayɛ ama wɔn no ho, sɛ wɔahwɛ wɔn so anma wɔankɔdi wɔn atamfo nsa mu.",
                "32": "Aane, wɔteateaa mu kaa sɛ: Hosanna nka ɔsorosoro Nyankopɔn. Na wɔteateaa mu sɛ: Nhyira nka Awurade Nyankopɔn Tumfoɔ no din, ɔsorosoro Nyankopɔn no.",
                "33": "Na ɛdɛ maa wɔn akoma yɛɛ kɛseɛ, maa nisuo guu wɔn, ɛnam Onyankopɔn papayɛ kɛseɛ no a ɔde yii wɔn firii wɔn atamfo nsa mu no; na wɔhunu sɛ ɛnam wɔn nsakyeraɛ ne wɔn ahobraseɛ nti na ama wɔagye wɔn afiri ɔsɛee a ɛtehɔ daa no mu."
            },
            "5": {
                "1": "Na afei monhwɛ, na ɔkra teasefoɔ biara nni hɔ a ɔwɔ Nifae nkurɔfoɔ no mu, a ne tiri mu yɛɛ no naa krakra ara mpo wɔ nkɔmhyɛfoɔ kronkron no nsɛm no nyina ara ho; ɛfiri sɛ na wɔnim sɛ ɛho bɛhia sɛ ɛhyɛ ma.",
                "2": "Na wɔnim sɛ ɛho hia sɛ Kristo aba, ɛnam nsɛnkyerɛnee bebree a wayi akyerɛ sɛdeɛ nkɔmhyɛfoɔ no nsɛm no teɛ nti; na ɛnam nneɛma a abɛtwa mu dada no nti no wɔnim sɛ ɛho hia sɛ nneɛma nyina ara bɛba mu sɛdeɛ wɔaka no.",
                "3": "Ɛno nti wɔgyaee wɔn bɔne nyina ara, ne wɔn akyiwasɛm nyina ara ne wɔn adwamanmɔ, na wɔsomm Onyankopɔn ahoɔden so adekyeɛ ne anadwo nyina ara.",
                "4": "Na afei ɛbaa sɛ mmerɛ a wɔfaa adwotwafoɔ no nyina ara nnɔmum ara maa wɔ kum obiara a baako mpo antumi anwane, na wɔde wɔn nnɛduafoɔ no guu afiase, na wɔmaa wɔkaa Nyankopɔn asɛm no kyerɛɛ wɔn; na dodoɔ no ara a wɔsakyeraaeɛ firii wɔn bɔne ho no, na wɔfaa apam sɛ wɔrenni awu bio no, wɔagyae wɔn.",
                "5": "Mmom wɔn mu dodoɔ a wɔamfa apam na wɔkɔɔ so dii awu kokoa mu wɔ wɔn akoma mu no, aane, dodoɔ no a wɔhunu wɔn sɛ wɔrehunahuna wɔn nuanom adwotwafoɔ no, wɔbuu wɔn fɔ na wɔtwee wɔn aso sɛdeɛ mmara no teɛ.",
                "6": "Na yei maa wɔgyaee saa atirimuɔden ne kokoam fɛkuo no, ne akyiwadeɛ fɛkuo a ɛmaa ɛde atirimuɔdensɛm bebree ne awudie bebree baaɛ no.",
                "7": "Na sei na afe a ɛtɔ so aduonu mmienu no bɛtwaa mu kɔɔɛ, ne deɛ ɛtɔ so aduonu mmiɛnsa no nso saa ara, ne deɛ ɛtɔ so aduonu nan no, ne deɛ ɛtɔ so aduonu num no; na sei na afe aduonu num no bɛtwaa mu kɔɔɛ.",
                "8": "Na nneɛma bebree sisii a na anka ɛbɛyɛ ebinom aniso akɛseɛ ne ahodwiri, nanso wɔantumi antwerɛ ne nyina ara wɔ nwoma yi mu; aane, deɛ wɔyɛɛ no wɔ saa nkurɔfoɔ yi mu bebree wɔ mfie aduonu num ntam no, sɛ wɔkyɛ mu ɔha a, emu baako mpo renkɔ nwoma yi mu.",
                "9": "Nanso monhwɛ twerɛtohɔsɛm bi wɔ hɔ a wɔatwerɛ saa nkurɔfoɔ yi ho nsɛm wɔ mu; na Nifae atwerɛ deɛ asi a ɛyɛ nokware na watwitwa no ntietia no.",
                "10": "Ɛno nti matwerɛ saa nneɛma yi nyina ara sɛdeɛ Nifae twerɛtohɔsɛm no teɛ, deɛ na wɔakrukyire wɔ mprɛte a na wɔfrɛ no Nifae mprɛte no so no.",
                "11": "Na monhwɛ, mereyɛ twerɛtohɔsɛm no wɔ mprɛte a me ara mede me nsa yɛe no so.",
                "12": "Na monhwɛ, wɔfrɛ me Mormon, asaase a ɛde Mormon no na wɔde too me, asaase no a Alma tee asɔre wɔ nkurɔfoɔ no mu no, aane, asɔre a ɛdi kan a ɔtee no wɔ nkurɔfoɔ no mu wɔ wɔn mmaratoɔ no akyire yi no.",
                "13": "Monhwɛ, meyɛ Yesu Kristo, Onyankopɔn Ba no ɔkyidifoɔ. Wafrɛ me sɛ menna n’asɛm no adi nkyerɛ ne nkurɔfoɔ no, ama wɔanya nkwa a ɛtehɔ daa.",
                "14": "Na abɛhia, sɛdeɛ Onyankopɔn pɛ teɛ no, sɛ, ɛsɛ sɛ wɔn a wɔawu kɔ no, wɔn a na wɔyɛ akronkronfoɔ no, wɔn mpaebɔ ba mu wɔ wɔn gyedie mu no, meyɛ twerɛtohɔsɛm fa saa nneɛma yi a nkurɔfoɔ no ayɛ no—",
                "15": "Aane, twerɛtohɔsɛm kakra ara bi a ɛfa nneɛma a asisi fiti mmerɛ a Lihae firii Yerusalem baaɛ no de bɛsi saa mmerɛ yi.",
                "16": "Ɛno nti, mereyɛ me twerɛtohɔsɛm no afiri nneɛma a wɔn a wɔdi m’anim kan no twerɛeɛ no mu, de kɔsi sɛ me mmerɛ bɛhyɛ aseɛ;",
                "17": "Na afei mereyɛ twerɛtohɔsɛm a me ara mede m’ani ahunu.",
                "18": "Na menim sɛ twerɛtohɔsɛm no a mereyɛ yi no ayɛ sɛdeɛ ɛteɛ pɛpɛɛpɛ, na ɛyɛ nokware nso; nanso nneɛma bebree wɔ hɔ a, ɛnam sɛdeɛ yɛn kasa teɛ nti no yɛantumi adwaamanmmɔ.",
                "19": "Na afei, mede me nsɛm a ɛfa me ara me ho no aba awieɛ, na meretoa so aka nneɛma a ɛsisii asaana wɔrebɛwo me.",
                "20": "Me ne Mormon, Lihae aseni trodoo. Menim deɛ nti a mereyi me Nyankopɔn ne m’Agyenkwa Yesu Kristo ayɛ, ɛfiri sɛ ɔno na ɔyii yɛn agyanom firii Yerusalem asaase so, (na obiara nnim, gye sɛ ɔno ara ne wɔn a ɔde wɔn firii saa asaase no so nko ara) na wama mene me nkurɔfoɔ saa nimdeɛ kɛseɛ a ɛde nkwagyeɛ brɛ yɛn akra no.",
                "21": "Nokware, wahyira Yakob fiefoɔ, na wahunu Yosef asefoɔ mmɔbɔ.",
                "22": "Na mmerɛ dodoɔ biara a Lihae asefoɔ dii ne mmaransɛm no so no, ɔhyira wɔn na ɔma wɔyɛ frɔmfrɔm sɛdeɛ n’asɛm teɛ no pɛpɛɛpɛ.",
                "23": "Aane, na sɛdeɛ ɛteɛ biara no ɔbɛsan ama Yosef asefoɔ nkaaɛ no abɛhunu Awurade wɔn Nyankopɔn ho nimdeɛ.",
                "24": "Na sɛ Awurade te ase yi nko ara deɛ, ɔbɛboaboa Yakob asefoɔ nkaaɛ no a wɔabɔ wɔn apete wɔ asaase ani so nyina ara no afiri wiase afanan nyina ara.",
                "25": "Na sɛdeɛ ɔne Yakob fiefoɔ nyina ara faa apam no, saa ara nso mpo na apam a ɔne Yakob fiefoɔ afa no bɛhyɛ ma wɔ ɔno ara ne mmerɛ mu, ama wasan ama Yakob fiefoɔ nyina ara anya nimdeɛ wɔ apam a ɔne wɔn faaɛ no ho.",
                "26": "Na ɛno akyire yi no na wɔbɛhunu wɔn Dimafoɔ no a ɔyɛ Yesu Kristo no, Onyankopɔn Ba no; na ɛno akyire yi no ɔbɛboaboa wɔn ano afiri wiase afanan nyina ara aba wɔn ankasa wɔn nsaase so, baabi a ɔbɔɔ wɔn petee no; aane, sɛ Awurade te ase yi deɛ ɛbɛyɛ hɔ. Amen."
            },
            "6": {
                "1": "Na afei ɛbaa sɛ Nifae nkurɔfoɔ no nyina ara san baa wɔn ankasa wɔn nsaase so wɔ afe a ɛtɔ so aduonu nsia no mu, ɔbarima biara ne n’abusua, n’adwan, ne n’anantwie, ne apɔnkɔ ne n’ayɛnmoa, ne biribiara a ɛyɛ wɔn deɛ.",
                "2": "Na ɛbaa sɛ na wɔnnii wɔn nnuane nyina ara nwieeɛ, ɛno nti wɔfaa deɛ wɔanni no nyina ara, wɔn aburo abusua no ahodoɔ biara; ne wɔn sika kɔkɔɔ ne wɔn dwetɛ, ne wɔn nneɛma a ɛsombo nyina ara, na wɔsan kɔɔ wɔn ankasa wɔn nsaase so ne deɛ ɛyɛ wɔn ankasa deɛ, wɔ atifii ne anaafoɔ nyina ara, wɔ asaase a ɛwɔ atifii afa mu ne asaase a ɛwɔ anaafoɔ afa mu nyina ara.",
                "3": "Na wɔmaa saa adwotwafoɔ no a wɔne wɔn afa apam no sɛ wɔbɛma asomdwoeɛ aba asaase no so no, ne wɔn nso a wɔpɛ sɛ wɔda so yɛ Lamanfoɔ no nsaase, sɛdeɛ wɔn dodoɔ teɛ ne deɛ wɔbɛyɛ so adwuma de adidi; na saa na wɔyɛ maa asomdwoeɛ baa asaase no so.",
                "4": "Na wɔhyɛɛ aseɛ bio sɛ wɔreyɛ frɔmfrɔm na wɔyɛɛ atitire; na mfie aduonu nsia ne nson twaa mu kɔɔe, na biribiara yɛɛ pɛpɛɛpɛ wɔ asaase no so; na wɔhyehyɛɛ wɔn mmara sɛdeɛ pɛpɛɛpɛyɛ ne atɛntenenee teɛ.",
                "5": "Na afei na biribiara nni asaase no so a ɛsi nkurɔfoɔ no frɔmfrɔmyɛ ho kwan mmerɛ nyina ara, gye sɛ wɔhwe ase wɔ mmaratoɔ mu.",
                "6": "Na afei Gidgidonae, ne Lakɔneus, ɔtɛmmuafoɔ ne wɔn a wɔayi wɔn sɛ wɔnyɛ mpaninfoɔ no na ɛmaa asomdwoeɛ kɛseɛ yi baa asaase no soɔ.",
                "7": "Na ɛbaa sɛ wɔkyekyeree nkuropɔn no bebree afoforɔ, na nkuropɔn adada no bebree nso wɔ hɔ a wɔsiesiee.",
                "8": "Na wɔyiyii akwantempɔn bebree ne akwan bebree, a wɔde firi kuropɔn koro so de kɔ koro so, na wɔde firii asaase koro so kɔ asaase koro so, na wɔde firii bea koro de kɔ bea koro.",
                "9": "Na sei na afe a ɛtɔ so aduonu nwɔtwe no twaa mu kɔɔɛ, na nkurɔfoɔ no nyaa asomdwoeɛ mmerɛ nyina ara.",
                "10": "Na mmom ɛbaa sɛ mfie aduonu nkron no mu no mansoo hyɛɛ aseɛ baa nkurɔfoɔ no mu; na wɔn mu bi maa wɔn ho so wɔ ahomasoɔ mu ne ntuho mu ɛnam wɔn ahonyadeɛ a wɔanya ama no aboro so no nti, aane, maa wɔtaataa ebinom nso yie.",
                "11": "Ɛfiri sɛ na adwadifoɔ bebree wɔ asaase no so, ne mmaranimfoɔ bebree, ne ɔman adwumayɛfoɔ bebree.",
                "12": "Na nkurɔfoɔ no hyɛɛ aseɛ sɛ wɔrekyekyɛ wɔn mu sɛdeɛ obiara dibea teɛ, sɛdeɛ wɔn ahonyadeɛ teɛ, wɔn nwomanim kwan so; aane, na ebinom nnim hwee ɛnam wɔn hia nti, na ebinom nso nyaa kwan sua adeɛ yie, ɛnam wɔn ahonyadeɛ nti.",
                "13": "Ebinom memaa wɔn ho so wɔ ahomasoɔ mu, na ebinom nso brɛɛ wɔn ho ase yie; ebinom kasatiaa wɔn a wɔkasatiaa wɔn yaayaaya no, na ebinom tee asɛm yeayea ne nsɛm a ɛyɛ ataataa, ne amanehunu ahodoɔ nyina ara, nso wɔn amfa bɔne antua bɔne ka, na mmom wɔbrɛɛ wɔn ho ase na wɔsakyera wɔn ho wɔ Onyankopɔn anim.",
                "14": "Na sei anma wɔn nyina ara anyɛ pɛ wɔ asaase no so, ara maa asɔre no mu hyɛɛ aseɛ tetee; aane, ara maa asɔre no mu tetee wɔ afe a ɛtɔ so aduasa no mu wɔ asaase no so nyina ara maa ɛkaa Lamanfoɔ no kakra ara bi a wɔadane wɔn aba nokware gyedie no ho; na wɔrentwe wɔn mfiri ho, ɛfiri sɛ na wɔatintim, wɔgyina pintinn a wɔnhinhim, sɛ wɔbɛbɔ mmɔden biara adi Awurade mmaransɛm no so.",
                "15": "Afei deɛ ɛmaa nkurɔfoɔ no yɛɛ saa amumuyɛ yi no nie—Satan nyaa tumi kɛseɛ, a ɔde kanyan nkurɔfoɔ no ma wɔyɛ amumuyɛ ahodoɔ nyina ara, na ɛma wɔyɛ ahantan wɔ ahomasoɔ mu, sɔhwɛ wɔn ma wɔhwehwɛ tumi ne akwanya, ne ahonyadeɛ, ne wiase nneɛma hunu.",
                "16": "Na sei na Satan twee nkurɔfoɔ no akoma maa wɔyɛɛ amumuyɛsɛm ahodoɔ nyina ara bi; ɛno nti wɔn asomdwoeɛ wɔn mfie kakra ara bi.",
                "17": "Na sei na afe a ɛtɔ so aduasa no mfitiaseɛ no—Wɔ gyae nkurɔfoɔ no mu mmerɛ tentene mu maa ɔbonsam de ne nsɔhwɛ de wɔn kɔɔ baabi a ɔpɛ biara, maa wɔyɛɛ amumuyɛsɛm biara a ɔpɛ sɛ wɔyɛ—na sei na saa mfie aduasa no mfitiaseɛ yi mu no na wɔwɔ atirimuɔden a ɛyɛ hu tebea mu no.",
                "18": "Afei wɔnanyɛ bɔne biara a na wɔnnim sɛ ɛyɛ bɔne, ɛfiri sɛ na wɔnim Onyankopɔn pɛ, deɛ ɛfa wɔn ho no, ɛfiri sɛ na wɔakyerɛ wɔn; ɛno nti wɔn ani da hɔ na wɔtee Nyankopɔn so atua.",
                "19": "Na afei Lakɔneus babarima Lakɔneus na ɔtenaa n’agya akonwa no so hwɛɛ nkurɔfoɔ no so saa afe no mu.",
                "20": "Na marima bi a na wɔanya nkanyan firi soro na wɔasoma wɔn no bɛgyinaa nkurɔfoɔ no mu wɔ asaase no so nyina ara so reka nsɛmpa no na wɔredi adanseɛ akokoɔduro mu wɔ nkurɔfoɔ no bɔne ne wɔn amumuyɛ ho, na wɔdii adanseɛ wɔ edi a Awurade rebɛdi ama ne nkurɔfoɔ no ho, anaa sɛ yɛbɛka no sɛ, Kristo wusɔreɛ no; na wɔdii adanseɛ akokoɔduro so wɔ ne wuo ne n’amanehunu ho.",
                "21": "Na afei na nkurɔfoɔ no mu bebree wɔ hɔ a wɔn bo fuu yie, ɛnam wɔn a wɔdii adanseɛ wɔ saa nneɛma yi ho no nti; na wɔn a wɔn bo fuu kɛseɛ no ne atɛmmuafoɔ mpanimfoɔ no, ne wɔn a wɔayɛ asɔfoɔ mpanimfoɔ ne mmaranimfoɔ pɛn no; aane, wɔn a na wɔyɛ mmaranimfoɔ no nyina ara bo fuu wɔn a wɔdii saa nneɛma yi ho adanseɛ no.",
                "22": "Afei na mmeranimfoɔ anaa ɔtɛmmuafoɔ anaa sɛ ɔsɔfo panin biara nni tumi sɛ ɔbua obi kumfoɔ, gye sɛ asaase no so amrado de ne nsa hyɛ wɔn afɔdie no ase ansa.",
                "23": "Afei wɔn a wɔdii adanseɛ wɔ Kristo ho akokoɔduro mu no mu bebree wɔ hɔ a atɛmmuafoɔ no nam esum ase faa wɔn kɔkumm wɔn a na asaase no so amrado no nnim wɔn wuo no ho hwee kɔsi wɔn wuo no akyire ansa.",
                "24": "Afei mo nhwɛ, yei ne asaase no so mmara no bɔ abira sɛ, asaana wɔbɛkum obi no, ɛwɔ sɛ wɔnya tumi firi asaase no so amrado hɔ—",
                "25": "Ɛno nti wɔkɔka kyerɛɛ amrado no a ɔwɔ Sarahɛmla asaase so no sɛ atɛmmuafoɔ no abua Awurade nkɔmhyɛfoɔ no kumfoɔ a etia mmara.",
                "26": "Afei ɛbaa sɛ wɔfaa wɔn de wɔn baa atɛmmuafoɔ no anim sɛ ɔmu wɔn atɛn wɔ deɛ wɔayɛ no ho, sɛdeɛ mmara a nkurɔfoɔ no ahyehyɛ ato hɔ no teɛ.",
                "27": "Afei ɛbaa sɛ na saa atɛmmuafoɔ no wɔ ayɔnkofoɔ ne abusuafoɔ bebree; na wɔn a wɔaka no, aane, mmaranimfoɔ ne asɔfoɔ mpanimfoɔ no dodoɔ no ara nso mpo boaa wɔn ano na wɔkɔkaa saa atɛmmuafoɔ no a wɔrebɛdi wɔn asɛm wɔ mmara kwan so no mmusuafoɔ ho.",
                "28": "Na wɔne wɔn ho wɔn ho faa apam, aane, apam a ɔde maae wɔ tete mmerɛ mu no, ɛyɛ apam a ɔbonsam de maae na ɔde dii dwuma no, sɛ wɔrebɛka abɔ mu ako atia teneneeɛ no.",
                "29": "Ɛno nti wɔkabɔɔ mu sɔre tiaa Awurade nkurɔfoɔ no, na wɔfaa apam sɛ wɔbɛsɛe wɔn, na wɔagye wɔn a na wɔadi fɔ wɔ awudie ho  no afiri atɛntenenee nsa mu, deɛ wɔde rebɛbu wɔn sɛdeɛ mmara no teɛ no.",
                "30": "Na wɔyɛɛ asoɔden maa mmara no ne kwan a ɔman no wɔ; na wɔne wɔn ho fefaa apam sɛ ɔbɛsɛe amrado no, na wɔasi ɔhene wɔ asaase no so, ama asaase no anya ne ahogyeɛ bio, na mmom wabɛhyɛ ahemfo ase."
            },
            "7": {
                "1": "Afei monhwɛ, mɛkyerɛ mo sɛ wɔansi hene wɔ asaase no so; mmom saa afe korɔ yi ara mu no, aane, afe a ɛtɔ so aduasa no mu no, wɔguu atɛmmuo-adwa no ho fii, aane, wɔkumm asaase no so ɔtɛmmuafoɔ panin no.",
                "2": "Na nkurɔfoɔ no mu kyɛɛe mmienu tiatiaa wɔn ho; na wɔtetee wɔn mu mmusuakuo mu, sɛdeɛ ɔbarima biara abusua ne n’abusuakuo ne ne namfonom teɛ, na sei na wɔyɛeɛ de sɛee asaase no so aban.",
                "3": "Na abusuakuo biara yii odikro anaa ɔpanin wɔ abusuakuo biara mu wɔ wɔn so; na sei na ɛmaa wɔbɛyɛɛ abusuakuo ne abusuakuo mpaninfoɔ.",
                "4": "Afei monhwɛ, na obiara nni wɔn mu a na onni abusua ne ayɔnkofoɔ bebree; ɛno nti wɔn mmusuakuo ahodoɔ no bɛyɛɛ kɛseɛ yie.",
                "5": "Afei wɔyɛɛ yei nyina ara no, akokoakoko biara ansi wɔ wɔn mu bio; na saa amumuyɛ yi nyina ara baa nkurɔfoɔ yi so, ɛfiri sɛ wɔgyaee wɔn ho maa Satan tumi a ɔwɔ no.",
                "6": "Na wɔsɛee aban no nhyehyɛeɛ no, ɛnam saa ayɔnkofoɔ ne mmusuafoɔ no a wɔkum nkɔmhyɛfoɔ no kokoa mu kuo no nti.",
                "7": "Na wɔmaa apereapereɛ kɛseɛ baa asaase no so, ara maa anka wɔn a na wɔtene paa wɔ nkurɔfoɔ no mu no bi no nyina ara reyɛ ayɛ atirimuɔden; aane, wɔn mu kakra ara bi na na wɔyɛ ateneneefoɔ.",
                "8": "Na mfie nsia mpo antwa mu na nkurɔfoɔ no mu dodoɔ no ara firii tenenee ho, te sɛ ɔkraman a wasan akɔ ne feɛ ho, anaa sɛ prakobedeɛ a wasan akɔhyɛ n’atɛkyɛ a ɔnyantam mu no mu bio.",
                "9": "Afei saa kokoa mu kuo yi a wɔde amumuyɛ kɛseɛ sei aba nkurɔfoɔ yi so no boaa wɔn ano, na wɔde ɔbarima bi a wɔfrɛ no Yakob sii hɔ sɛ ɔno ne wɔn tiri.",
                "10": "Na wɔfrɛɛ no sɛ wɔn hene; ɛno nti ɔbɛyɛɛ ɔhene wɔ saa atirimuɔden kuo yi so; na ɔno na ɔyii n’anim kɛse tiaa nkɔmhyɛfoɔ no a wɔdii Yesu ho adanseɛ no.",
                "11": "Na ɛbaa sɛ na nnipa dodoɔ nni atirimuɔdenfoɔ kuo no mu kɛse te sɛ nkurɔfoɔ no abusua ahodoɔ no a wɔaka wɔn ho abɔ mu a wɔn mpaninfoɔ no na ahyehyɛ wɔn mmara biara ama wɔn sɛdeɛ nipa biara abusuakuo teɛ no; nanso wɔyɛ wɔn ho atamfo; ɛwɔ mu sɛ wɔnyɛ ateneneefoɔ deɛ, nanso wɔyɛɛ koro wɔ ɛtan a ɔde tan wɔn a wɔne wɔn faa apam sɛ wɔbɛsɛe aban no.",
                "12": "Ɛno nti; Yakob hunu sɛ wɔn atamfo dɔɔso kyɛn wɔn, ɛnam sɛ ɔno na ɔyɛ ekuo no so hene nti no, ɔhyɛɛ ne nkurɔfoɔ no sɛ wɔnwane nkɔ asaase no atifii paa, na wɔnkyekyere aheman mfa ma wɔn ho, kɔsi sɛ atuatefoɔ bɛba abɛka wɔn ho (na ɔdaadaa wɔn sɛ atuatefoɔ bebree bɛba abɛka wɔn ho) ama wɔanya ahoɔden ara yie na wɔne nkurɔfoɔ no abusuakuo ahodoɔ no akɔdi apereapereɛ: na wɔyɛɛ saa.",
                "13": "Na wɔn nanteɛ mu yɛɛ den ara yie maa wɔantumi ansi wɔn kwan ara de kɔsi sɛ wɔfirii baabi a nkurɔfoɔ no wɔ koraa. Na sei na afe a ɛtɔ so aduasa no baa awieɛ; na sei na Nifae nkurɔfoɔ no nsɛm no yɛeɛ.",
                "14": "Na ɛbaa sɛ afe a ɛtɔ so aduasa baako no mu no, wɔkyekyɛɛ wɔn mu mmusuakuo, ɔbarima biara ne sɛdeɛ n’abusuakuo ne n’ayɔnkofoɔ teɛ; na na wɔayɛ nhyehyɛeɛ sɛ obiara ne ɔnua renkɔko; na mmom wɔannyɛ koro wɔ wɔn mmara ho, ne sɛdeɛ wɔn amanmuo teɛ ho, ɛfiri sɛ, wɔhyehyɛɛ biribiara sɛdeɛ wɔn mpanimfoɔ ne wɔn a ɔdeda wɔn ano no adwene teɛ. Na mmom wɔhyɛɛ mmara a emu yɛ den a abusuakuo biara remfom nkɔfa abusuakuo foforɔ asaase so, ara maa asomdwoeɛ kakra baa asaase no so, nanso na wɔatwe wɔn akoma afiri Awurade wɔn Nyankopɔn ho, na wɔpaa nkɔmhyɛfoɔ no aboɔ na wɔpamoo wɔn firii wɔn mu.",
                "15": "Na ɛbaa sɛ Nifae—Ɛnam sɛ abɔfoɔ bɛsraa no na ɔtee Awurade nne nso nti, na ɛnam sɛ ɔhunu abɔfoɔ, na n’ani di ho adanseɛ, na wɔmaa no tumi a ɔde bɛhunu Kristo som no, na afei nso ɔde n’ani dii ho adanseɛ wɔ sɛdeɛ wɔtwee wɔn ho ntɛmntɛm firii teneneeɛ ho baa atirimuɔdensɛm ne akyiwasɛm mu no;",
                "16": "Ɛno nti, ɛnam sɛ na n’anibereɛ wɔ wɔn akoma den ne wɔn adwene a ɛso akata nti no—ɔkɔɔ wɔn mu saa afe no ara mu, na ɔhyɛɛ aseɛ sɛ ɔredi adanseɛ akokoɔduro mu fa nsakyeraɛ ne bɔnefakyɛ a ɛfiri gyedie wɔ Yesu Kristo mu no ho.",
                "17": "Na ɔkyerɛkyerɛɛ wɔn nneɛma bebree; na wɔantumi antwerɛ ne nyina ara, na ɔtwa bi gya nso a ɛrennyɛ yie, ɛno nti wɔantwerɛ no saa nwoma yi mu. Na Nifae de tumi ne akwanya kɛseɛ somm.",
                "18": "Na ɛbaa sɛ wɔn bo fuu no, ɛnam sɛ ɔwɔ tumi kɛseɛ mpo kyɛn wɔn no nti, ɛfiri sɛ na ɛrentumi mma sɛ wɔrennye ne nsɛm no nni, ɛfiri sɛ na gyedie a ɔwɔ no wɔ Awurade Yesu Kristo mu no so yie ara maa abɔfoɔ somm no dabiara.",
                "19": "Na ɔnam Yesu din mu tuu mmomsam ne ahonhom bɔne; na ɔnyanee ɔnua barima mpo a nkurɔfoɔ no sii no aboɔ maa ɔwui no firii awufoɔ mu.",
                "20": "Na nkurɔfoɔ no hunuɛ, na wɔdii ho adanseɛ, na wɔn bo fuu no, ɛnam ne tumi no nti; na ɔyɛe nkɔnyaa bebree nso wɔ Yesu din mu, wɔ nkurɔfoɔ no anim.",
                "21": "Na ɛbaa sɛ afe a ɛtɔ so aduasa baako no bɛtwaa mu kɔɔe, na nnipa kakra ara bi na sakyera baa Awurade hɔ; mmom dodoɔ no ara a wɔsakyeraaeɛ no dii adanseɛ nokware mu kyerɛɛ nkurɔfoɔ no sɛ Nyankopɔn tumi no ne ne Honhom no a ɛwɔ Yesu Kristo a wɔgye no die no mu no aba wɔn hɔ.",
                "22": "Na dodoɔ no ara na wɔtutuu monsam firii wɔn mu, na wɔsaa wɔn yareɛ ne honam mmerɛ no daa no adi nokware mu kyerɛɛ nkurɔfoɔ no sɛ Onyankopɔn Honhom no na ama wɔanya wɔn ayaresa; na wɔkyerɛɛ nsɛnkyerɛnee nso na wɔyɛɛ nkɔnyaa nso wɔ nkurɔfoɔ no mu.",
                "23": "Sei na afe a ɛtɔ so aduasa mmienu no nso bɛtwaa mu kɔɔɛ. Na Nifae teaa mu frɛɛ nkurɔfoɔ no wɔ afe a ɛtɔ so aduasa mmiɛnsa ahyɛaseɛ no mu, na ɔka nsakyeraɛ ne bɔnefakyɛ ho asɛm kyerɛɛ wɔn.",
                "24": "Afei mepɛ sɛ mokae nso sɛ, obiara nni hɔ a wɔnyaa nsakyeraɛ a wɔamfa nsuo ammɔ no asu.",
                "25": "Ɛno nti Nifae hyɛɛ marima binom asɔfoɔ wɔ saa ɔsom nwuma yi mu, ama obiara a ɔbɛba wɔn hɔ no, wɔmfa nsuo mɔ wɔn asu, na yei ayɛ adanseɛ ne adansedie wɔ Onyankopɔn ne nkurɔfoɔ no anim, sɛ wɔasakyera na wɔanya bɔnefakyɛ.",
                "26": "Na dodoɔ no ara na wɔbɔɔ wɔn asu kɔɔ nsakyeraɛ mu wɔ saa afe yi mfitiaseɛ mu; na saa na afe no fa kɛseɛ no twaa mu kɔɔɛ."
            },
            "8": {
                "1": "Na afei ɛbaa sɛ, sɛdeɛ yɛn twerɛtohɔsɛm no teɛ no, na yɛhunu sɛ yɛn twerɛtohɔsɛm no yɛ nokware, na monhwɛ, nokwarefoɔ na ɛde twerɛtohɔsɛm no siee—na ɛyɛ nokware sɛ ɔyɛe nkɔnyaa bebree wɔ yesu din mu; na onipa biara ni hɔ a ɔbɛtumi ayɛ nkɔnyaa wɔ yesu din mu gye sɛ wɔahohoro ne ho nyina ara afiri n’amumuyɛ ho—",
                "2": "Na afei ɛbaa sɛ sɛ saa barima yi anyɛ mfomsoɔ wɔ yɛn akontabuo mmerɛ yi mu a, mfie aduasa mmiɛnsa no abɛtwa mu kɔ;",
                "3": "Na nkurɔfoɔ no hyɛɛ aseɛ aniberɛso sɛ wɔrehwɛ nsɛnkyerɛnee a nkɔmhyɛni Samuel, a ɔyɛ Lamanni no kaa ho asɛm no, aane, mmerɛ no a na ɛsɛ sɛ esum bɛkata asaase ani so nansa no.",
                "4": "Na akyinnyeɛ kɛseɛ ne akasakasa hyɛɛ aseɛ baa nkurɔfoɔ no mu, wɔ nsɛnkyerɛnee bebree a wɔayeyɛ no nyina ara akyiri no.",
                "5": "Na ɛbaa sɛ a afe ɛtɔ so aduasa nan mu wɔ bosome a edi kan no, da a ɛtɔ so nan wɔ bosome no mu no, ahum bi tuui, na obiara nhunu bi da wɔ asaase no nyina ara so.",
                "6": "Na ahum kɛseɛ huhuu bi nso tuui; na apranaa huhuu bi nso dwae, ara maa ɛwoso asaase no nyina ara te sɛdeɛ emu repae mmienu no.",
                "7": "Na ayerɛmoo a ano yɛ hye yie bi a obi nhunu ne sɛso da tetee wɔ asaase no so nyina ara.",
                "8": "Na Sarahɛmla kuropɔn no hyeeɛ.",
                "9": "Na Moronae kuropɔn no mem kɔɔ ɛpo ase, na ɛpo no faa emu nnipa nyina ara.",
                "10": "Na nnɛteɛ tu kataa Moronaeha kuropɔn no so, maa kuropɔn no bɛdanee bepɔ.",
                "11": "Na ɔsɛee kɛseɛ a ɛyɛ hu baa asaase no anaafoɔ afa mu.",
                "12": "Na monhwɛ, ɔsɛeɛ kɛseɛ a ɛyɛ hu pii sii wɔ asaase no atifii afa mu; na monhwɛ, asaase no ani so nyina ara daneeɛ, ɛnam ahum no ne kyinhyia mframa no, ne apranaa ne ayerɛmoo no, ne asaase a ɛwoso kɛseɛ yie wɔ asaase no so nyina ara no nti;",
                "13": "Na akwantempɔn no mu tutuui, na akwan pa no nyina ara sɛee, na baabi a ɛyɛ toromtorom no nyina ara bɛyɛɛ krukyiree.",
                "14": "Na nkuropɔn akɛseɛ a ɛdi mu no mememoe, na emu dodoɔ nso hyeeɛ, na emu dodoɔ nso wohunuu ara kɔsii sɛ ɛso adan dwiri guu fam, na ɛkumkumm emu nnipa nyina ara, na ɛhɔ bɛdaa mpan.",
                "15": "Na nkuropɔn no bi kaae; na nneɛma a ɛsɛe wɔ so no dɔɔso yie, na emu nnipa bebree wuwuui.",
                "16": "Na ebinom wɔ hɔ a kyinhyia mframa no faa wɔn kɔɔɛ; na baabi a ɛde wɔn kɔɔɛ   deɛ, obi ara nnim, deɛ wɔnim ara ne sɛ ɛde wɔn kɔɔɛ.",
                "17": "Na sei na asaase no ani so nyina ara bɛyɛɛ basabasa, ɛnam ahum kɛseɛ no ne apranaa, ne ayerɛmoo ne asaase a ɛwosooe no nti.",
                "18": "Na monhwɛ, abotan mu paepae mmienu mmienu; emu paepae guu asaase no ani so nyina ara, maa ɛyɛɛ nketenkete, ne mfurofroɛ maa ɛkwan bɛdedaa mu, wɔ asaase no so nyina ara.",
                "19": "Na ɛbaa sɛ mmerɛ a apranaa ne ayerɛmoo, ne mframa denden, ahum, ne asaase wosoɔ no gyaeɛ no—monhwɛ, yei nyina ara kɔɔ so bɛyɛ dɔnhwere mmiɛnsa ntam; na ebinom mpo se mmerɛ no kyɛn saa; nanso saa nneɛma akɛseɛ a ɛyɛ hu yi kɔɔ so bɛyɛ dɔnhwere mmiɛnsa ntam—na afei monhwɛ, esum kataa asaase n’ani so.",
                "20": "Na ɛbaa sɛ, esum kabii baa asaase no so nyina ara maa nnipa a wɔwɔ hɔ a wɔnawuwu no tee tutuo kumɔɔ nka.",
                "21": "Na kanea biara antumi anhyerɛn, ɛnam ɛsum no nti, no anaa kyɛnerɛ, anaa tɔɔkye; sɛ obiara antumi amfa dua awoɔ paa ara mpo ansɔ gya amma ɛhan biara amma.",
                "22": "Na wɔanhunu ɛhan biara, anaa sɛ egya anaa sɛ kanea boyɛm, anaa awia, anaa sɛ bosome, anaa sɛ nsoroma mpo, ɛnam esum kabii a na ɛwɔ asaase no so nti.",
                "23": "Na ɛbaa sɛ ɛyɛɛ saa ara nansa ntam a obiara anhunu ɛhan biara; na suu kɛseɛ ne nteateamuu ne esuu kɔɔ so nkurɔfoɔ no mu mmerɛ nyina ara; aane, nkurɔfoɔ no sii apenee yie, ɛnam esum ne ɔsɛee kɛseɛ a aba wɔn so no nti.",
                "24": "Na wɔtee sɛ wɔresu wɔ baabi reka sɛ: O anka yɛhunui a anka yɛ sakyeraae ansa na saa da kɛseɛ huhuu yi aba, na afei anka wɔde yɛn nuanom nkwa kyɛɛ wɔn, na anka wɔanhye wɔn wɔ saa kuropɔn kɛseɛ Sarahɛmla mu.",
                "25": "Na baabi foforɔ nso no wɔtee sɛ wɔresu na wɔredi awerɛhoɔ reka sɛ: O anka yɛhunu saa a anka yɛsakyerae ansa na saa da kɛseɛ huhuu yi aba, na anka yɛankum na yɛapa nkɔmhyɛfoɔ no aboɔ, na yɛampamo wɔn amfiri ha; saa na anka yɛn nanom ne mmammaawa ahoɔfɛfoɔ ne yɛn nkwadaa nyaa wɔn tiri didii mu, na anka wɔansie wɔn wɔ saa kuropɔn kɛseɛ Moronaeha mu. Na sei na nkurɔfoɔ no nteateamuu kɛseɛ no hu teɛ."
            },
            "9": {
                "1": "Na ɛbaa sɛ nnipa a wɔwɔ asaase no so hɔ no nyina ara tee nne bi wɔ asaase no so nyina ara sɛ ɛresu:",
                "2": "Mmusuo, mmusuo, mmusuo, nka nkurɔfoɔ yi; mmusuo nka asaase yi so nnipa biara gye sɛ wɔsakyeraae; ɛfiri sɛ ɔbonsam resre, na n’abɔfoɔ di ahurisie, ɛnam me nkurɔfoɔ mmammarima ne wɔn mmammaa ahoɔfɛfoɔ a wɔakumkum wɔn no nti; na ɛnam wɔn amumuyɛ ne deɛ ɛyɛ akyiwasɛm wɔ wɔn mu, na ama wɔatotɔ no!",
                "3": "Monhwɛ, mede egya ahye saa kuropɔn kɛseɛ Sarahɛmla ne emu nnipa a wɔwɔ mu no.",
                "4": "Na monhwɛ, saa kuropɔn kɛseɛ Moronae na mama no amem wɔ ɛpo no ase, na emu nnipa a wɔwɔ mu nso no, mama nsuo afa wɔn.",
                "5": "Na monhwɛ, mede nɛteɛ akata saa kuropɔn kɛseɛ Moronaeha so, ne nnipa a wɔwɔ mu so, de akata wɔn amumuyɛ ne wɔn akyiwasɛm a wɔte mu wɔ m’ani so, ama nkɔmhyɛfoɔ no ne ahoteɛfoɔ no mogya amma me hɔ bio antia wɔn.",
                "6": "Na mo nhwɛ, mama Gilgal kuropɔn no amem, na nnipa a wɔwɔ mu no nyina ara nso no, wɔasie wɔn wɔ asaase no ase;",
                "7": "Aane, mama nsuo abɛhyɛ kuropɔn Oniha ne emu nnipa a wɔwɔ mu, ne kuropɔn Mokum ne emu nnipa a wɔwɔ mu, ne kuropɔn Yerusalem ne emu nnipa a wɔwɔ mu anan mu, de akata wɔn atirimuɔdensɛm ne deɛ ɛyɛ akyiwasɛm wɔ wɔn mu no so wɔ m’ani so, ama nkɔmhyɛfoɔ ne ahoteɛfoɔ no mogya amma me hɔ bio antia wɔn.",
                "8": "Na monhwɛ, Gadiandae kuropɔn, ne Gadiomna kuropɔn, ne Yakob kuropɔn, ne Gimgimno kuropɔn yi nyina ara no, mama no amemem na mama apampa ne mɔnhwa abɛhyɛ wɔn anan mu; na masie emu nnipa nyina ara wɔ asaase mu, de akata wɔn atirimuɔdensɛm ne deɛ ɛyɛ akyiwasɛm wɔ wɔn mu no so afiri m’ani so, ama nkɔmhyɛfoɔ ne ahoteɛfoɔ no mogya amma me hɔ bio antia wɔn.",
                "9": "Na monhwɛ, saa Yakobugat kuropɔn keseɛ no a ɔhene Yakob nkurɔfoɔ te mu no, mama egya ahye no ɛnam wɔn bɔne ne wɔn atirimuɔdensɛm nti deɛ ɛyɛ kɛseɛ kyɛn atirimuɔdensɛm biara a ɛwɔ asaase yi so no, ɛnam wɔn kokoa mu akuokuo no nti; na ɛyɛ wɔn na wɔsɛe me nkurɔfoɔ no asomdwoeɛ ne wɔn asaase no so aban no; ɛno nti memaa wɔ hyee wɔn, sɛ mɛsɛe wɔn afiri m’ani so, ama nkɔmhyɛfoɔ ne ahoteɛfoɔ no mogya no amma me hɔ bio antia wɔn.",
                "10": "Na monhwɛ, mama wɔde egya ahye Laman kuropɔn no, ne Yos kuropɔn no, ne Gad kuropɔn no, ne Kiskumen kuropɔn no ne emu nnipa a wɔwɔ mu no, ɛnam wɔn atirimuɔdensɛm a wɔde twaa nkɔmhyɛfoɔ no firii hɔ, na wɔsii wɔn a mesomaa wɔn sɛ wɔnkɔka wɔn atirimuɔdensɛm no ne akyiwasɛm a wɔte mu no ho nsɛm nkyerɛ wɔn no aboɔ.",
                "11": "Na ɛnam sɛ wɔpamoo wɔn nyina ara no, na ɔteneneeni biara nni wɔn mu no nti, memaa egya firii soro bɛseɛ wɔn, ama wɔn atirimuɔdensɛm ne akyiwasɛm a ɛwɔ wɔn mu no so bɛkata afiri m’ani so, ama nkɔmhyɛfoɔ no ne ahoteɛfoɔ no a mesomaa wɔn wɔ wɔn mu no mogya amfiri asaase mu ansu amfrɛ me antia wɔn.",
                "12": "Na mama ɔsɛee akɛseɛ bebree aba asaase yi ne nkurɔfoɔ yi so, ɛnam wɔn atirimuɔdensɛm ne wɔn akyiwasɛm a ɛwɔ wɔn mu no nti.",
                "13": "O mo a wɔde mo ho akyɛ mo nyina ara, ɛnam sɛ mo tene kyɛn wɔn no nti, morensan mma me hɔ na morensakyeraɛ mfiri mo bɔne ho, na wɔn nane mo, ama masa mo yareɛ?",
                "14": "Aane, nokware mese mo sɛ, sɛ moba mehɔ a mo bɛnya nkwa a ɛnniawieɛ. Monhwɛ, m’ahummɔborɔ abasa no atene wɔ mo so, na obiara a ɔbɛba no, ɔno na mɛgye no; na nhyira ne wɔn a wɔba me hɔ no.",
                "15": "Monhwɛ, me ne Yesu Kristo, Onyankopɔn Ba no. Me na mebɔɔ ɛsoro ne asaase, ne nneɛma a ɛwɔ mu nyina ara. Na mene Agya no na ɛwɔ hɔ fiti ahyɛaseɛ no. Me wɔ agya no mu, na Agya no nso wɔ me mu; na me mu na Agya no ahyɛ ne din animuonyam.",
                "16": "Mebaa me ara me deɛ mu, na me ara me deɛ anye me. Na twerɛsɛm no a ɛfa me maɛ no ho no ahyɛ ma.",
                "17": "Na dodoɔ no ara a wɔagye me no, wɔn na mama wɔn abɛyɛ Onyankopɔn mma; na saa ara nso mpo na mɛyɛ dodoɔ ara a wɔbɛgye me din adie no, na monhwɛ, ɛnam me so na dima aba, na me mu na Mose mmara no ahyɛ ma.",
                "18": "Me ne wiase han ne ne nkwa. Me ne Alfa ne Omega, mfitiaseɛ ne awieɛ no.",
                "19": "Na mommfa mogya mmɔ afɔreɛ mma me bio; aane, mo afɔrebɔ ne mo hyeɛ afɔrebɔ no, mo bɛgyae, ɛfiri sɛ merennye mo afɔrebɔ ne mo hyeɛ afɔrebɔ no mu biara.",
                "20": "Na afɔreɛ a mobɛbɔ ama me ne akoma a abubuo ne honhom a ayɛ mmerɛ. Na obiara a ɔde akoma a abubuo ne honhom a ayɛ mmerɛ bɛba me hɔ no, ɔno na mede egya ne Honhom Kronkron bɛbɔ no asuo, sɛ Lamanfoɔ no mpo, ɛnam wɔn gyedie a wɔnyaa wɔ me mu wɔ mmerɛ a wɔdanee wɔn ho no nti, wɔde egya ne Honhom Kronkron bɔɔ wɔn asu, nso na wɔnnim.",
                "21": "Monhwɛ, maba wiase yi mu sɛ mede dima rebrɛ wiase, de agye wiase afiri bɔne mu.",
                "22": "Ɛno nti, obiara a ɔsakyera na ɔba me hɔ no, te sɛ akwadaa ketewa no, ɔno na mɛgye no, na yeinom sei na Onyankopɔn ahennie no yɛ wɔn deɛ. Monhwɛ, yeinom nti na mede me nkwa too hɔ, na mafa no bio; ɛno nti monsakyera, na momra me hɔ, mo a mo wɔ wiase ano, na me nye mo nkwa."
            },
            "10": {
                "1": "Na afei monhwɛ, ɛbaa sɛ nkurɔfoɔ a wɔwɔ asaase no so nyina ara no tee saa nsɛm yi, na wɔdii ho adanseɛ nso. Na saa nsɛm yi akyire yi no, asaase no so yɛɛ dinn dɔnhwere bebree nta mu.",
                "2": "Na wɔn ho dwirii wɔn yie ara maa ɛno nti wɔgyaee sɛ wɔretwa adwe ne nteatea mu no a wɔreteatea mu ɛnam hwere a wɔahwere wɔn abusuakuo a wɔakumkum wɔn no; ɛno nti asaase no so nyina ara yɛɛ dinn dɔnhwere bebree ntam.",
                "3": "Na ɛbaa sɛ ɛnne bi baa nkurɔfoɔ no hɔ bio, na nkurɔfoɔ no nyina ara teeɛ na wɔdii ho adanseɛ kaa sɛ.",
                "4": "O mo nkurɔfoɔ a mowɔ saa nkuropɔn a mo ahwease yi mu a moyɛ Yakob asefoɔ, aane, mo a mo yɛ Israel fiefoɔ, mmerɛ dodoɔ sɛn na maboaboa mo ano sɛdeɛ akokɔbaatan boaboa ne mma ano hyɛ ne ntaban ase no, na mayɛn mo.",
                "5": "Na bio, mmerɛ dodoɔ sɛn na ɛwɔ sɛ me boaboa mo ano sɛdeɛ akokɔbedeɛ boaboa ne mma ano hyɛ ne ntaban ase, aane, O mo a moyɛ Israel fiefoɔ, mo a moahwe ase; aane, O mo a moyɛ nkurɔfoɔ a moyɛ Israel fiefoɔ, mo a mote Yerusalem, ne mo nso a moahwe aseɛ; aane, mprɛn dodoɔ sɛn na maboaboa mo ano sɛdeɛ akokɔbedeɛ boaboa ne mma ano no, na moampɛ.",
                "6": "O mo Israel fiefoɔ a mede mo ho akyɛ mo; mmerɛ dodoɔ sɛn na memoaboa mo ano sɛdeɛ akokɔbedeɛ boaboa ne mma ano hyɛ ne ntaban ase, sɛ mobɛsakyera na mode mo akoma nyina ara asan aba me hɔ a.",
                "7": "Na sɛ anyɛ saa a, O Israel fiefoɔ, baabi a moteteɛ no bɛda mpan akɔsi sɛ mo agyanom apam no bɛhyɛ ma.",
                "8": "Na afei ɛbaa sɛ mmerɛ a nkurɔfoɔ no tee saa nsɛm yi no, monhwɛ, wɔhyɛɛ aseɛ sɛ wɔresu na wɔateatea mu bio ɛnam wɔn mmusuakuo no ne wɔn namfonom wuo nti.",
                "9": "Na ɛbaa sɛ sei na nansa no twaa mu kɔɔɛ. Na ɛyɛ anɔpa, na esum hwete firii asaase ani so; na asaase popoɔ gyaee, na abotan paepae no gyaee na nkekamuu huhuu no gyaee, na dede bebirebe no nyina ara twaa mu kɔɔe.",
                "10": "Na asaase no kabɔɔ mu bio maa ɛginaae, na wɔn a wɔnyaa wɔn tiri didii mu no awerɛhodie, ne wɔn suu, ne wɔn agyaadwoɔ no gyaee; na wɔn awerɛhoɔ no bɛdanee wɔn ɛdɛ, na wɔn abooboo no bɛdanee ayɛyie ne naaseɛ maa Awurade Yesu Kristo, wɔn Dimafoɔ no.",
                "11": "Na sei na twerɛsɛm no a nkɔmhyɛfoɔ no kaae no hyɛɛ ma.",
                "12": "Na wɔn a wɔyɛ ateneneefoɔ yie wɔ nkurɔfoɔ no mu no na ɔgyee wɔn nkwa; na wɔn a wɔgyee nkɔmhyɛfoɔ no na wɔampa wɔn aboɔ no; ne wɔn a wɔanka ahoteɛfoɔ no mogya angu no na ɔgyee wɔn nkwa—",
                "13": "Na ɔde wɔn nkwa kyɛɛ wɔn na wɔamem na wɔansie wɔn wɔ asaase no mu; na ɛpo no amfa wɔn ankɔhyɛ ne bunu mu na wɔamfa egya anhye wɔn, ɛna biribiara anwiri anngu wɔn so ankum wɔn; na kyinhyia mframa amfa wɔn ankɔ; ɛna nwusie kumɔɔ ne esum antumi anni wɔn so.",
                "14": "Na afei, obiara a ɔbɛkenkan no ma ɔnte aseɛ; deɛ ɔwɔ twerɛsɛm no, ma ɔnhwehwɛ mu yie, na ɔnhunu na ɔnhwɛ sɛ saa owuo yi ne ɔsɛee a egya, ne wusie, ne ahum, ne kyinhyia mframa, ne asaase a emu pae ɛmemenee wɔn, na saa nneɛma yi nyina ara nhyɛ nkɔmhyɛfoɔ kronkron no nkɔmhyɛ no ma.",
                "15": "Monhwɛ, mese mo sɛ, Aane, dodoɔ no ara di saa nneɛma yi ho adanseɛ wɔ Kristo maɛ no ho, na wɔkumkum wɔn ɛnam sɛ wɔdii adanseɛ wɔ saa nneɛma yi ho no nti.",
                "16": "Aane, ɔkɔmhyɛni Senos dii saa nneɛma yi ho adanseɛ, na Sɛnɔk nso kasa faa saa nneɛma yi ho, ɛfiri sɛ adanseɛ a wɔdiiɛ no fa kɛseɛ no fa yɛn ho, yɛn a yɛyɛ wɔn asefoɔ nkaeɛ no.",
                "17": "Monhwɛ, yɛn agya Yakob nso dii adanseɛ faa Yosef asefoɔ nkaeɛ no ho. Na monhwɛ, yɛnyɛ Yosef asefoɔ nkaaɛ no bi anaa? Na saa nneɛma a ɛdi yɛn ho adanseɛ yi no wɔantwerɛ angu yaawa mprɛte a yɛn agya Lihae de firii Yerusalem baaɛ no so anaa?",
                "18": "Na ɛbaa sɛ ɛrekɔ afe a ɛtɔ so aduasa nan awieɛ mu no, monhwɛ, mɛma moahunu sɛ Nifae nkurɔfoɔ a wɔde wɔn nkwa kyɛɛ wɔn no, ne wɔn nso a wɔfrɛ wɔn Lamanfoɔ a wɔde wɔn nkwa kyɛɛ wɔn no, wɔsɔɔ n’ani yie, na ɔhwiee nhyira kɛseɛ guu wɔn tiri so, ara maa mmerɛ a Kristo foro kɔɔ soro no akyire yi no, ankyɛre koraa na ɔdaa ne ho adi kyerɛɛ wɔn ampa ara.",
                "19": "Oyii ne honamdua kyerɛɛ wɔn, na ɔsomm wɔ wɔn mu; na ɔde ne som adwuma ho nsɛm no bɛma mo akyire yi. Ɛno nti, mede me nsɛm aba awieɛ saa mmerɛ yi."
            },
            "11": {
                "intro": "Yesu Kristo de neho kyerɛ Nifae nkurɔfoɔ no, mmerɛ a na nkurɔfokuo no ahyia mu wɔ Dodoɔ asaase no so na ɔsomm wɔn; na saa kwan yi so na ɔde neho kyerɛɛ wɔn.",
                "1": "Na afei ɛbaa sɛ nkurɔfokuo kɛseɛ a wɔyɛ Nifae nkurɔfoɔ kaa wɔn ho bɔɔ mu, twaa tɛmpol no a ɛwɔ Dodoɔ asaase no so no ho hyiaae; na ɛyɛɛ wɔnho ahodwirie ne nwanwa, na obi ara kyerɛɛ ne yɔnko nneɛma a ɛyɛ ahodwirie akɛseɛ a ama nsesaɛ asi no.",
                "2": "Na wɔredi nkɔmmɔ nso afa saa Yesu Kristo, a wada nsɛnkyerɛnee a ɛfa ne wuo ho no.",
                "3": "Na ɛbaa sɛ mmerɛ a na wɔredidi wɔn ho nkɔmmɔ no, wɔtee nne bi sɛdeɛ ɛfiri soro no; na wɔtwaa wɔn ani hwɛɛ hɔ nyina ara, ɛfiri sɛ wɔante nne no a wɔteeɛ no ase; na na nne no ano nnyɛ den ɛna nnyɛ nne nso a ɛkɔ akyiri; nanso na ɛmfa ho sɛ ɛyɛ nne ketewa bi nso, ɛwuraa wɔn a wɔteeɛ no mfimfini, ara maa wɔn ho baabiara nni hɔ a anwoso; aane, ɛwuraa wɔn kra no mu ara yie, na ɛmaa wɔn akoma hyee.",
                "4": "Na ɛbaa sɛ wɔtee nnee no bio, na wɔante aseɛ.",
                "5": "Na wɔtee nne no bio, ne mprɛnsa so, na wɔbuee wɔn aso sɛ wɔretie; na wɔmaa wɔn ani so kyerɛɛ baabi a dede no firi; na wɔhwɛe soro komm wɔ baabi a nne no firi baae no.",
                "6": "Na mo nhwɛ, ne mprɛnsa so no wɔtee nne no a wɔteeɛ no ase; na ɛka kyerɛɛ wɔn sɛ:",
                "7": "Mo nhwɛ, me Dɔ Ba a ɔsɔ m’ani yie, nemu na mahyɛ me din animuonyam—mo ntie no.",
                "8": "Na ɛbaa sɛ, mmerɛ a wɔtee aseɛ no, wɔtwaa wɔn ani bio hwɛɛ soro; na mo nhwɛ, wɔhunu Ɔbarima bi sɛ ɔresane firi soro; na ɔhyɛ ataadeɛ fitaa; na ɔbaa fam bɛgyinaa wɔn mfimfini na nkurɔfokuo no nyina ara twaa wɔn ani hwɛɛ no, na wɔantumi ammua wɔn ano mpo sɛ wɔde bɛkasa akyerɛ wɔn ho, na wɔanhunu n’ase kyerɛ, ɛfiri sɛ wɔn adwene yɛɛ wɔn sɛ ɔbɔfoɔ bi na ayi ne ho adi akyerɛ wɔn.",
                "9": "Na ɛbaa sɛ ɔtenee ne nsa na ɔkasa kyerɛɛ nkurɔfoɔ no sɛ:",
                "10": "Monhwɛ, Mene Yesu Kristo a nkɔmhyɛfoɔ no dii me ho adanseɛ sɛ mɛba wiase no.",
                "11": "Na monhwɛ, Mene wiase kanea ne nkwa no, na m’anom kuruwa nwononwono no a Agya no de ama me no ano, na mahyɛ Agya no animuonyam sɛ mefaa wiase bɔne too me ho soɔ, na emu na meyɛɛ Agya no pɛ wɔ adeɛ nyina ara mu fiti ahyɛaseɛ no.",
                "12": "Na ɛbaa sɛ mmerɛ a Yesu kaa saa nsɛm yi no, nkurɔfokuo no nyina ara hwehwee fam, ɛfiri sɛ wɔkaee sɛ wɔahyɛ nkɔm wɔ wɔn mu sɛ Kristo bɛyi ne ho adi akyerɛ wɔn mmerɛ a ɔbɛforo akɔ soro no akyire yi.",
                "13": "Na ɛbaa sɛ Awurade kasa kyerɛɛ wɔn sɛ:",
                "14": "Mo nsɔre na momra me nkyɛn, ama moatumi de mo nsa aka me mfe mu, na ama moahunu nnadewa no anan mu wɔ me nsa mu ne me nanmu, ama moahunu sɛ mene Israel Nyankopɔn no, ne asaase nyina ara so Nyankopɔn no a ɛnam wiase bɔne nti wɔkumm no no.",
                "15": "Na ɛbaa sɛ nkurɔfokuo no kɔɔe, na wɔde wɔn nsa kaa ne mfe mu, na wɔhunu nnadewa no anan mu wɔ ne nsa mu ne ne nan mu; na wɔyɛɛ saa, kɔɔ no maako maako kɔsii sɛ wɔn nyina ara kɔɔɛ, na wɔde wɔn ani hunui, na wɔde wɔn nsa nso kaae, na wɔhunu sɛ ɛyɛ nokware ampa, na wɔdii ho adanseɛ, sɛ ɔyɛ deɛ nkɔmhyɛfoɔ no twerɛɛe ne ho nsɛm sɛ ɔbɛba no.",
                "16": "Na mmerɛ a wɔn nyina ara kɔɔɛ na wɔn ankasa dii ho adanseɛ no, wɔn nyina ara bɔɔ mu teaa mu; kaa sɛ:",
                "17": "Hosanna! Nhyira nka ɔsorosoro Nyankopɔn! Na wɔbutubutuu Yesu nan ase, na wɔsomm no.",
                "18": "Na ɛbaa sɛ ɔkasa kyerɛɛ Nifae (ɛfiri sɛ na Nifae ka nkurɔfokuo no ho) na ɔmaa no baa anim.",
                "19": "Na Nifae sɔree, na ɔkɔɔ n’anim, na ɔbɔɔ ne mu ase wɔ Awurade anim, na ɔfee ne nan ho.",
                "20": "Na Awurade see no sɛ ɔnsɔre. Na ɔsɔre gyinaa n’anim.",
                "21": "Na Awurade see no sɛ: Mɛma wo tumi; na sɛ meforo kɔ soro bio a wobɛbɔ nkurɔfoɔ yi asu.",
                "22": "Na Awurade frɛɛ ebinom bio, na ɔkaa asɛm korɔ no ara kyerɛɛ wɔn, na ɔmaa wɔn tumi sɛ wɔmfa mɔ asu. Na ɔsee wɔn sɛ: Saa kwan yi so na momfa so mɔ asu; na momma akasakasa mma mo mu.",
                "23": "Nokware mese mo sɛ, obiara a ɔbɛsakyera afiri ne bɔne ho wɔ mo nsɛm mu no, na ɔbɛnya ɔpɛ sɛ ɔbɛbɔ asu wɔ me din mu no, ɛkwan yei so na momfa mɔ wɔn asu—Monhwɛ, mobɛkɔ akɔgyina nsuo no mu, na me din mu na mobɛbɔ wɔn asu.",
                "24": "Na afei mo nhwɛ, yei ne nsɛm a monka, momɔ wɔn din nka sɛ:",
                "25": "Ɛnam akwanya a Yesu Kristo de ama me no nti mebɔ wo asu wɔ Agya, ne Ɔba, ne Honhom Kronkron no din mu. Amen.",
                "26": "Na momfa wɔn nhyɛ nsuo no mu, na monyi wɔn mfiri nsuo no mu bio.",
                "27": "Na saa kwan yi so na momfa mɔ asu wɔ me din mu; na monhwɛ, nokware me se mo sɛ, Agya no, ne Ɔba no, ne Honhom Kronkron no yɛ baako; na mewɔ Agya no mu, na Agya no wɔ me mu na Agya no ne me yɛ baako.",
                "28": "Na sɛdeɛ mahyɛ mo no, saa ara na momfa mɔ asu. Na momma akasakasa biara mma mo mu, sɛdeɛ asi pɛn no; ɛna momma akasakasa a ɛfa me nkyerɛkyerɛ ho mma mu, sɛdeɛ asi mo mu pɛn no.",
                "29": "Na nokware, nokware mese mo sɛ, obiara a ɔwɔ apereapereɛ honhom no nnyɛ me deɛ, na mmom ɔyɛ ɔbonsam deɛ, apereapereɛ agya no, na ɔkanyan nnipa akoma ma wɔne wɔn ho wɔn ho de abufuo di apereapereɛ.",
                "30": "Monhwɛ, nnyɛ me nkyerɛkyerɛ ni, sɛ mede abufuo bɛkanyan nnipa akoma ama wɔde atia wɔn ho; mmom yei ne me nkyerɛkyerɛ, sɛ mobɛgyae saa nneɛma yi.",
                "31": "Monhwɛ, nokware, nokware, mese mo sɛ, mɛda me nkyerɛkyerɛ adi akyerɛ mo.",
                "32": "Na yei ne me nkyerɛkyerɛ, na ɛyɛ nkyerɛkyerɛ a Agya no de ama me; na medi Agya no ho adanseɛ, na Agya no nso di meho adanseɛ, na Honhom Kronkron no nso di Agya no ne me ho adanseɛ; na medi adanseɛ sɛ Agya no ahyɛ nnipa nyina ara a wɔwɔ baabiara sɛ wɔnsakyeraɛ na wɔnye me ni.",
                "33": "Na obiara a ɔgye medi no, na ɔbɔ no asu no, ɔno na ɔbɛgye no nkwa; na wɔn na wɔbɛnya Onyankopɔn ahennie no adie.",
                "34": "Na obiara a wɔanye me anni na wɔammɔ no asu no, ɔbɛbu no fɔ.",
                "35": "Nokware, nokware, mese mo sɛ, yei ne me nkyerɛkyerɛ, na medi ho adanseɛ firi Agya no hɔ; na obiara a ɔgye medi no gye Agya no nso di; na ɔno na Agya no bɛdi me ho adanseɛ akyerɛ no, ɛfiri sɛ ɔde egya ne Honhom Kronkron na bɛba ne so.",
                "36": "Na sei na Agya no bɛdi me ho adanseɛ, na Honhom Kronkron no bɛdi Agya no ne me ho adanseɛ akyerɛ no; ɛfiri sɛ Agya no ne Me, ne Honhom Kronkron no yɛ baako.",
                "37": "Na mese mo bio sɛ, monsakyera, na mo nyɛ sɛ akwadaa ketewa na wɔmɔ mo asu wɔ me din mu, anyɛ saa a ɛkwan biara nni hɔ a ɛbɛma mo nsa aka saa nneɛma yi.",
                "38": "Na mese mo bio sɛ, monsakyera, na wɔmɔ mo asu wɔ me din mu, na monyɛ sɛ akwadaa ketewa anyɛ saa a ɛkwan biara nni hɔ a ɛbɛma mo anya Onyankopɔn ahennie no adi.",
                "39": "Nokware, nokware, mese mo sɛ, yei ne me nkyerɛkyerɛ, na obiara a ɔsi ne dan wɔ yei so no si no wɔ me botan so, na asamando pono renni ne so nkunim.",
                "40": "Na obiara a ɔde bi bɛka yei ho anaa sɛ ɔbɛyi bi afiri mu no, na wakyerɛ sɛ yei yɛ me nkyerɛkyerɛ no, ɔfiri ɔbonsam hɔ, na ɔnnsi no wɔ me botan so, na mmom ɔsi ɛdan no fapem wɔ anhwia so na sɛ nsuyire ba na mframa bɔ no a, asamando abɔntene pono bɛbue agye no.",
                "41": "Ɛno nti kɔ nkurɔfoɔ yi hɔ, na da nsɛm a maka yi adi kyerɛ asaase ano nyina ara."
            },
            "12": {
                "1": "Na ɛbaa sɛ mmerɛ a Yesu kaa saa nsɛm yi kyerɛɛ Nifae ne wɔn a wafrɛ wɔn no wieeɛ no, (na wɔn a wɔafrɛ wɔn na wɔn nsa aka tumi ne akwanya a wɔde bɔ asu no dodoɔ yɛ dumienu) na monhwɛ, ɔtenee ne nsa wɔ nkurɔfokuo no so, na ɔteaa mu see wɔn sɛ: nhyira bɛka mo, sɛ mobɛtie dumienu no a masa mo mu ayi wɔn sɛ wɔnsom mo na wɔnyɛ mo asomfoɔ yi nsɛm a; na wɔn na mama wɔn tumi sɛ wɔmfa nsuo mɔ mo asu; na sɛ wɔde nsuo bɔ mo asu wie a, monhwɛ, mede egya ne Honhom Kronkron bɛbɔ mo asu; ɛno nti nhyira bɛka mo, sɛ mogye medi na ɔbɔ mo asu a, mmerɛ a moahunu me na monim sɛ mene deɛ mene no.",
                "2": "Na bio, nhyira ne wɔn a wɔbɛgye mo nsɛm no adi no, ɛfiri sɛ mobɛdi adanseɛ sɛ moahunu me, na monim sɛ mene deɛ mene. Aane, nhyira ne wɔn a wɔbɛgye mo nsɛm no adi, na wɔaba fam na wɔbrɛ wɔn ho ase mmorosoɔ ma wɔbɔ wɔn asu, na wɔn na egya ne Honhom Kronkron bɛba wɔn hɔ, na wɔanya bɔnefakyɛ wɔ wɔn bɔne ho.",
                "3": "Aane, nhyira ne honhom mu ahiafoɔ a wɔba me hɔ, na wɔn na ɔsoro aheman no yɛ wɔn deɛ.",
                "4": "Na bio, nhyira ne obiara a ɔdi suu, na wɔn na wɔbɛkyekyere wɔn werɛ.",
                "5": "Nhyira ne wɔn a wɔdwoɔ, na wɔn na wɔbɛnya asaase no adie.",
                "6": "Na nhyira ne wɔn nyina ara a tenenee ho kɔm ne nsukɔm de wɔn, ɛfiri sɛ wɔn na ɔde Honhom Kronkron no bɛhyɛ wɔn ma.",
                "7": "Na nhyira ne mmɔborɔhunufoɔ, na wɔn na wɔbɛhunu wɔ mmɔbɔ.",
                "8": "Na nhyira ne wɔn a wɔn akoma mu teɛ nyina ara, na wɔn na wɔbɛhunu Onyankopɔn.",
                "9": "Na nhyira ne apatafoɔ nyina ara, na wɔn na wɔbɛfrɛ wɔn Onyankopɔn mma.",
                "10": "Na nhyira ne wɔn a me din mu nti wɔtaataa wɔn nyina ara na wɔn na ɔsoro aheman yɛ wɔn deɛ.",
                "11": "Na nhyira ne mo sɛ nnipa yɛ mo na wɔtaataa mo, na me nti wɔdi atorɔ ka nsɛmbɔne ahodoɔ nyina ara to mo so.",
                "12": "Ɛfiri sɛ mobɛdi dɛ kɛse na mo ani bɛgye yie, ɛfiri sɛ mo akatua bɛyɛ kɛse wɔ soro; na saa ara na wɔtaataa nkɔmhyɛfoɔ a wɔdii mo kan no.",
                "13": "Nokware, nokware, mese mo sɛ, mobɛyɛ asaase so nkyene; nanso sɛ nkyene yera ne dɛ a, ɛdeɛn na wɔde bɛhyɛ asaase no nkyene? Ɛfiri saa mmerɛ no rekɔ no, nkyene no renyɛ ma hwee bio, na mmom wɔhwie gu, na nnipa atiatia so wɔ wɔn nan ase.",
                "14": "Nokware, nokware, mese mo sɛ, mobɛyɛ kanea ama nkurɔfoɔ yi. Kuropɔn a ɛwɔ bepɔ so no ntumi nnhunta.",
                "15": "Monhwɛ, nnipa sɔ kanea de hyɛ kodoɔ ase anaa? Daabi, na mmom wɔde si kaneadua so, na ahyerɛn ama wɔn a wɔwɔ ɛdan no mu nyina ara;",
                "16": "Ɛno nti moma mo kanea nhyerɛn wɔ saa nkurɔfoɔ yi anim, ama wɔahunu mo nwuma pa na wɔahyɛ mo Agya no a ɔwɔ soro no animuonyam.",
                "17": "Mma monnwene sɛ mebaa sɛ merebɛsɛe mmara no anaa sɛ nkɔmhyɛfoɔ no. Mamma sɛ merebɛsɛe, na mmom merebɛhyɛ no ma;",
                "18": "Na nokware mese mo sɛ, atwerɛdeɛ baako mpo anaa sɛ nsensaneɛ baako mpo ntwaa mu mfirii mmara no mu, na mmom me mu na ne nyina ara ahyɛ ma.",
                "19": "Na monhwɛ, mama mo mmara no, ne m’Agya mmaransɛm no, ama moagye me adi; na ama moasakyera afiri mo bɔne ho, na mode akoma a abubu ne honhom a ayɛ mmerɛ aba me hɔ. Monhwɛ, mowɔ mmaransɛm no da mo anim, na mmara no ahyɛ ma.",
                "20": "Ɛno nti momra me hɔ na momɛnya nkwa; na nokware mese mo sɛ; gye sɛ modi me mmaransɛm no a mahyɛ mo saa mmerɛ yi no so; anyɛ saa a biribiara nni hɔ a ɛbɛma mo awura ɔsoro aheman mu.",
                "21": "Moate sɛ wɔn a na wɔwɔ hɔ tete mmerɛ mu no kaa sɛ, na wɔatwerɛ nso ato mo anim sɛ, mma monni awu, na obiara a ɔdi awu no, bɛdi fɔ wɔ Onyankopɔn atɛmmuo no mu;",
                "22": "Na mmom mese mo sɛ, obiara a ne bo fu ne nua no bɛdi fɔ wɔ atɛmmuo no mu. Na obiara a ɔbɛka akyerɛ ɔnua sɛ, Raka no, bɛdi fɔ wɔ mpaninfoɔ badwa no anim, na obiara a ɔbɛka sɛ, Wo ɔkwasea no, bɛdi fɔ wɔ asamando gya no mu.",
                "23": "Ɛno nti, sɛ mobɛba me hɔ, anaa sɛ mobɛpɛ sɛ mobɛba me hɔ, na wokae sɛ wo nua wɔ biribi tia wo a—",
                "24": "Di kan kɔ wo nua no hɔ na wo ne wo nua no nkɔ siesie mo ntam, na afei fa w’akoma nyina ara bra me hɔ, na mɛgye wo.",
                "25": "Wo ne w’atamfo mɔ mu ntɛm wɔ mmerɛ a wone no wɔ kwan soɔ no, anyɛ saa a mmerɛ bi bɛba a ne nsa bɛka wo, na ɔde wo bɛto afiase.",
                "26": "Nokware, nokware, mese wo sɛ ɛkwan biara nni hɔ a wobɛfa so afiri hɔ gye sɛ watua senin biara a aka. Na mmerɛ a wowɔ afiase no, wobɛtumi atua senin baako mpo? Nokware, nokware mese wo sɛ Daabi.",
                "27": "Monhwɛ, tetefoɔ no atwerɛ sɛ, nsɛe awareɛ.",
                "28": "Nanso mese wo sɛ, obiara a ɔbɛhwɛ ɔbaa na ne kɔn adɔ no no, na wafa no wɔ n’akoma mu dada.",
                "29": "Monhwɛ, mema mo mmaransɛm sɛ mma moma kwan mma saa nneɛma yi bi mma mo akoma mu.",
                "30": "Na ɛbɛyɛ sɛ mobɛtwe mo ho afiri saa nneɛma yi ho, na sei na ɛbɛma moafa mo asɛnnua no, kyɛn sɛ ɔbɛto mo atwene asamando.",
                "31": "Wɔatwerɛ sɛ, obiara a ɔbɛgyae ne yere no, ɔma no awaregyaeɛ krataa.",
                "32": "Nokware, nokware, mese mo sɛ, obiara a ɔbɛgyae ne yere no, gye sɛ ɛyɛ adwaamanmmɔ, ɔma no sɛe awareɛ; na obiara a ɔbɛware deɛ wɔagyae no no, nso sɛe awareɛ.",
                "33": "Na wɔatwerɛ sɛ nka ntam hunu, na mmom wobɛdi ɛbɔ a wohyɛɛ no Awurade anim no so.",
                "34": "Mmom, nokware, nokware, mese wo sɛ, nni nse koraa; ɛna mfa ɛsoro nni nse, ɛfiri sɛ ɛyɛ Onyankopɔn ahenwa;",
                "35": "Anaa sɛ asaase, ɛfiri sɛ ɛyɛ ne nan ntiasoɔ.",
                "36": "Ɛna mfa wo tiri nni nse, ɛfiri sɛ worentumi nyɛ tirinwii baako mpo, tuntum anaa sɛ fitaa;",
                "37": "Na moma mo nkɔmmɔdie nyɛ Aane, a na aane; Daabi, a na daabi; ɛfiri sɛ biribiara a ɛkyɛn saa nneɛma yi yɛ bɔne.",
                "38": "Na monhwɛ, wɔatwɛrɛ sɛ ani nsi ani anan mu, na ɛsee nsi ɛsee anan mu;",
                "39": "Nanso mese mo sɛ, mma mo mfa bɔne ntua bɔne ka, na mmom obiara a ɔbɛpae w’aso nifa mu no, dane ɛfa baako no nso ma no.",
                "40": "Na sɛ obi bɛsamane wo wɔ mmara na wagye w’ataadesoro a, fa w’akatasoɔ no nso ka ne ho;",
                "41": "Na obiara a ɔbɛhyɛ wo ama wone no atwa kwansini baako no, ɛne no ntwa mmienu.",
                "42": "Ma deɛ ɔbɛserɛ wo adeɛ, na deɛ ɔbɛfɛm wɔadeɛ no nnane wo ho mfiri ne ho.",
                "43": "Na monhwɛ, wɔatwerɛ nso sɛ dɔ wo yɔnko na tan w’atamfo.",
                "44": "Nanso monhwɛ, mese mo sɛ, monɔ mo atamfo, monhyira wɔn a wɔdome mo, monyɛ wɔn a wɔtan mo no papa, na momɔ mpaeɛ ma wɔn a wɔbu mo animtia na wɔtaataa mo no;",
                "45": "Ama moayɛ mo Agya no a ɔwɔ soro no mma; ɛfiri sɛ ɔma n’awia pue wɔ bɔne ne papa so.",
                "46": "Ɛno nti nneɛma a wɔtwerɛɛe no tete mmerɛ no mu no a na ɛhyɛ mmara no ase no nyina ara ahyɛ ma wɔ me mu.",
                "47": "Wɔato nneɛma dada no atwene, na nneɛma nyina ara abɛyɛ foforɔ.",
                "48": "Ɛno nti mɛpɛ sɛ mobɛyɛ pɛ sɛ me mpo, anaa sɛ sɛdeɛ mo Agya a ɔwɔ soro no yɛ pɛ no."
            },
            "13": {
                "1": "Nokware, nokware, meka sɛ anka mepɛ sɛ mokyɛ ahiafoɔ adeɛ; monhwɛ yie na moankyɛ adeɛ wɔ nnipa anim sɛ wɔn hunu mo; ɛyɛ saa a monni akatua wɔ mo Agya a ɔwɔ soro no hɔ.",
                "2": "Ɛno nti sɛ mokyɛ adeɛ a, mma monnhyɛn totorobɛnto mfa nni mo anim, sɛdeɛ nyaatwomfoɔ no yɛ no wɔ nhyiadan mu ne abrɔno soɔ no, ama wɔanya animuonyam wɔ nnipa hɔ; Nokware mese mo sɛ, wɔanya wɔn akatua dada.",
                "3": "Na mmom sɛ woyɛ adɔeɛ a, mma wo nsa benkum nhunu deɛ wo nsa nifa no reyɛ no.",
                "4": "Ama w’Agya no a ɔhunu deɛ wɔyɛ no kokoa mu no, ɔno ara bɛtua wo ka wɔ badwa mu.",
                "5": "Na sɛ wobɔ mpaeɛ a nyɛ sɛ nyaatwomfoɔ no; ɛfiri sɛ wɔpɛ sɛ wɔgyina nhyiadan mu ne abɔntene so bɔ mpaeɛ ama nnipa ahunu wɔn. Nokware mese mo sɛ wɔanya wɔn akatua dada.",
                "6": "Na wo deɛ worebɔ mpaeɛ a, wura wo pie mu, na sɛ wo to wo pono mu a, bɔ mpaeɛ ma w’Agya a ɔwɔ kokoa mu no; na w’Agya a ɔhunu deɛ wɔyɛ no kokoa mu no, bɛtua wo ka wɔ badwa mu.",
                "7": "Mmom sɛ morebɔ mpaeɛ a, mma monkasakasa pii kwa ɛho nni mfasoɔ, sɛ abosomsomfoɔ no, ɛfiri sɛ wɔdwene sɛ wɔn kasa dodoɔ nti wɔbɛtie wɔn.",
                "8": "Mmom monnyɛ sɛ wɔn, ɛfiri sɛ Mo Agya no nim nneɛma a mohia ansaa na morebisa no.",
                "9": "Momɔ mpaeɛ wɔ saa kwan yi so: Yɛn Agya a wo wɔ soro, wo din ho nte.",
                "10": "Deɛ wo pɛ nyɛ wɔ asaase so, sɛdeɛ ɛyɛ wɔ soro.",
                "11": "Na fa yɛn aka kyɛ yɛn, sɛdeɛ yɛdekyɛ yɛn akafoɔ no.",
                "12": "Na mfa yɛn nkɔ nsɔhwɛ mu, na mmom yi yɛn firi bɔne mu.",
                "13": "Ɛfiri sɛ wo na ahennie, ne tumi, ne animuonyam yɛ wo deɛ afebɔɔ. Amen.",
                "14": "Ɛfiri sɛ, sɛ moamfa nnipa mfomsoɔ ankyɛ wɔn a, mo soro Agya nso mmfa mo mfomsoɔ nkyɛ mo.",
                "15": "Na sɛ mo amfa nnipa mfomsoɔ ankyɛ wɔn a, mo Agya nso mmfa mo mfomsoɔ nnkyɛ mo.",
                "16": "Afei nso sɛ morekyere kɔm a, mma momma mo anim nnyɛ awerɛhoɔ sɛ nyaatwomfoɔ no, ɛfiri sɛ wɔyɛ wɔn anim bosaa, ama nnipa ahunu sɛ wɔreyɛ akɔmkyerɛ. Nokware mese mo sɛ, wɔanya wɔn akatua dada.",
                "17": "Na mmom wo deɛ, sɛ wɔrekyere kɔm a, sra wo tiri mu ngo, na hohoro w’anim;",
                "18": "Ama nnipa anhunu sɛ worekyere kɔm, na mmom wɔ w’Agya a wɔwɔ kokoa mu no anim no; ne w’Agya a ɔhunu deɛ wɔyɛ no kokoa mu no, atua wo ka wɔ badwa mu.",
                "19": "Nhyehyɛ adanmudeɛ mma wo ara wo ho wɔ asaase so, baabi a nakyene, ne nkanka sɛe no, na awifoɔ bubu anii kɔwia;",
                "20": "Na mmom mo nhyehyɛ adanmudeɛ wɔ soro, baabi a nkanka anaa nakyene nsɛe no, na awifoɔ remmu anii nkɔwia.",
                "21": "Ɛfiri sɛ baabi a w’adanmudeɛ wɔ no, ɛhɔ na w’akoma nso wɔ.",
                "22": "Nipadua kanea ne ani; ɛno nti, sɛ w’ani kyerɛ faako a, ɛhan bɛhyɛ wo nipadua no mu nyina a ara ma.",
                "23": "Na mmom sɛ w’ani hwɛ adebɔne a, wo nipadua nyina ara bɛyɛ sum. Ɛno nti sɛ kanea a ɛwɔ wo mu yɛ sum a, sɛn na esum no kusuu bɛyɛ!",
                "24": "Obiara rentumi nsom awuranom mmienu; ɛfiri sɛ ɔbɛtan baako adɔ baako, anaa sɛ ɔbɛdi nokware ama baako na wabu baako no animtia. Mo rentumi nsom Onyankopɔn ne Mamon.",
                "25": "Na afei ɛbaa sɛ mmerɛ a Yesu kaa nsɛm yi wieeɛ no ɔhwɛɛ dumienu no a wayi wɔn no, na ɔsee wɔn sɛ: Monkae nsɛm a maka yi. Na monhwɛ, mo ne wɔn a mayi mo sɛ monsom nkurɔfoɔ yi. Ɛno nti mese mo sɛ, ma monwononwono mo nkwa ho, deɛ mobɛdi anaa sɛdeɛ mobɛnom; anaa sɛ mo nipadua ho, deɛ mobɛhyɛ. Nkwa nnhia nkyɛn aduane, na nipadua no ho nhia nkyɛn ataadeɛ anaa?",
                "26": "Monhwɛ ewiem nomaa, sɛ wɔnnua, na wɔntwa na wɔmoaboa ano ngu aburo pata so; nanso mo soro Agya ma wɔn aduane. Mo nnsombo nkyɛn wɔn anaa?",
                "27": "Mo mu hwan na ɔdwendwene a ɔtumi de basafa baako toɔ ne tentene soɔ?",
                "28": "Na adɛn nti na modwendwene ntadeɛ ho yi? Monhwɛ wuram sukooko sɛdeɛ wɔnyini; wɔnnyɛ adwuma, ɛna wɔnto asaawa;",
                "29": "Nanso mese mo sɛ, Salomo mpo, n’animuonyam nyina ara akyiri no, wɔantumi anhyehyɛ ne ho sɛ yeinom mu baako mpo.",
                "30": "Na sɛ Onyankopɔn fira wuram ahaban, a ɛwɔ hɔ nnɛ na ɔkyena wɔtwa gu foonoo mu no ataadeɛ a, saa ara nso mpo na wɔbɛfira mo ntoma, sɛ mo gyedie nsua a.",
                "31": "Ɛno nti mma monwendwene nka sɛ, ɛdeɛn na yɛbɛdi? anaa sɛ, ɛdeɛn na yɛbɛnom? anaa sɛ ɛdeɛn na ɔde bɛfira yɛn?",
                "32": "Na mo soro Agya no nim sɛ mobɛhia saa nneɛma yi nyina ara.",
                "33": "Mmom monhwehwɛ Onyankopɔn ahennie ne ne tenenee kanee; na ɔde saa nneɛma yi nyina ara bɛka mo ho.",
                "34": "Ɛno nti mma mo nwononwono ɔkyena ho, na ɔkyena bɛdwendwene ne ho. Ɛda biara mu bɔne dɔɔso ma ɛda no."
            },
            "14": {
                "1": "Na afei ɛbaa sɛ mmerɛ a Yesu kaa saa nsɛm yi wieeɛ no, ɔdanee n’ani hwɛɛ nkurɔfokuo no, na ɔbuee n’ano ka kyerɛɛ wɔn bio sɛ: Nokware, nokware, mese mo sɛ, mma mommu atɛn, na wɔammu mo atɛn.",
                "2": "Na atɛn korɔ a mobɛbu no; ɛno na ɔde bɛbu mo; na deɛ mode bɛsusu no, ɛno na ɔde bɛsusu mo bio.",
                "3": "Na adɛn na wohwɛ dua ɛwɔ wo nua ani so yi, na wonhunu mpuna a ɛwɔ wo ara w’ani soɔ yi?",
                "4": "Anaa wo bɛyɛ dɛn aka akyerɛ wo nua sɛ: Ma menyi dua a ɛwɔ w’ani so yi—na hwɛ, mpuna na ɛwɔ wo ara w’ani so yi?",
                "5": "Wo nyaatwomni, di kan yi mpuna firi wo ara w’ani so, ansaana wobɛhunu adeɛ yie ayi dua no afiri wo nua ani so.",
                "6": "Ma mommfa deɛ ɛyɛ kronkron mma nkraman, ɛna mma monnto agudeɛ ngu mprɛko anim, amma wɔamfa wɔn nan antiatia so na wɔanane wɔn ho ammɛtete mo mu.",
                "7": "Momisa, na ɔbɛma mo; monhwehwɛ, na mobɛhunu, momɔ mu na ɔbɛbue mo.",
                "8": "Na obiara a ɔbisa no, ɔnya; na deɛ ɔhwehwɛ no, hunu; na deɛ ɔbɔ mu no, ɔbue no.",
                "9": "Anaa nipa bɛn, na sɛ ne ba bisa paanoo a, ɔbɛma no ɛboɔ?",
                "10": "Anaa sɛ ɔbisa apataa a ɔbɛma no ɔwɔ?",
                "11": "Sɛ mo mpo a moyɛ adibɔneyɛfoɔ nim sɛdeɛ moma mo mma akyɛdeɛ pa a, mprɛ sɛn na mo Agya a ɔwɔ soro no mfa nneɛma pa mma wɔn a wɔbisa no?",
                "12": "Ɛno nti, adeɛ biara a mopɛ sɛ nnipa yɛ ma mo no, monyɛ saa ara nso mma wɔn, na yei ne mmara no ne nkɔmhyɛfoɔ no.",
                "13": "Monwura ɛpono teatea no mu; na ɛpono a ɛso ne ɛkwan a ɛtrɛ no ne deɛ ɛkɔ ɔsɛee mu, na wɔn a wɔwura mu no yɛ bebree.",
                "14": "Ɛnam sɛ ɛpono teatea ne ɛkwan hiahia no ne deɛ ɛkɔ nkwa mu nti, wɔn a wɔhunu no sua.",
                "15": "Monhwɛ nkɔmhyɛfoɔ atorɔfoɔ a, wɔba mo nkyɛn wɔ odwan nwoma ntoma mu no a, nanso wɔyɛ mpataku adufudepɛfoɔ no yie.",
                "16": "Wɔn aduaba na ɛbɛma mo ahunu wɔn. Nnipa tete bobe wɔ nkasɛɛ so, anaasɛ wɔtete wɔ hwerɛmo so?",
                "17": "Saa ara nso na edua pa so aduaba pa; na mmom edua a aporɔ so aduaba bɔne.",
                "18": "Dua pa ntumi nnso aduaba bɔne, ɛna dua bɔne nnso aduaba pa.",
                "19": "Dua a ɛnso aduaba pa no wɔtwa, na wɔto twene egya mu.",
                "20": "Ɛno nti, wɔn aduaba bɛma mo ahunu wɔn.",
                "21": "Nyɛ obiara a ɔse Awurade, Awurade no na ɔbɛkɔ soro aheman mu; na mmom deɛ ɔyɛ m’Agya a ɔwɔ soro no apɛdeɛ no.",
                "22": "Saa mmerɛ no, nnipa bebree bɛka akyerɛ me sɛ: Awurade, Awurade, yɛmfaa wo din nhyɛɛ nkɔm na yɛmfaa wo din ntuu ahonhom bɔne, na yɛmfaa wo din nyɛɛ anwanwa dwuma pii?",
                "23": "Na ɛno na mɛpae mu aka akyerɛ wɔn sɛ: Mennim mo da, momfiri me so nkɔ, mo a moyɛ amumuyɛdeɛ.",
                "24": "Ɛno nti, obiara a ɔte me nsɛm yi na ɔyɛ no, mede no bɛtoto ɔnyansani a ɔsii ne dan wɔ ɔbotan so no ho—",
                "25": "Na nsuo tɔɔe, na nsuyire baae, na mframa bɔɔe, na ɛbɛbɔɔ ɛdan no; na ammu angu; ɛfiri sɛ ɔtoo ne fapem wɔ botan so.",
                "26": "Na obiara a ɔte me nsɛm yi na ɔnnyɛ no, ɔde no bɛtoto ɔbakwasea a ɔsii ne dan wɔ anwea mu no ho—",
                "27": "Na nsuo tɔɔe, na nsuyire baae, na mframa bɔɔe, na ɛbɛbɔɔ ɛdan no; na ɛdwiri guu fam, na na ne dwirie no so yie."
            },
            "15": {
                "1": "Na afei ɛbaa sɛ mmerɛ a Yesu wiee saa nsɛm yi ka no, ɔtwa n’ani hwɛɛ nkurɔfokuo no hyiaae, na ɔsee wɔn sɛ: Monhwɛ, moate nneɛma a mekyerɛe ansaana mereforo akɔ m’Agya nkyɛn; ɛno nti, obiara a ɔkae me nsɛm yi na ɔyɛ no, ɔno na mɛma no so wɔ ɛda a ɛdi akyire no.",
                "2": "Na ɛbaa sɛ mmerɛ a Yesu kaa saa nsɛm yi wieeɛ no, ɔhunu sɛ ebinom wɔ wɔn mu a wɔn ho adwiri wɔn, na wɔdwendwenee deɛ ɔpɛ sɛ wɔyɛ ɛfa Mose mmara no ho; ɛfiri sɛ wɔante deɛ ɔkaa sɛ nneɛma dada no atwa mu kɔ, na nneɛma nyina ara abɛyɛ foforɔ no ase.",
                "3": "Na ɔsee wɔn sɛ: Mma ne nnyɛ mo nnwanwa sɛ mesee mo sɛ nneɛma dada no atwa mu kɔ, na nneɛma nyina ara abɛyɛ foforɔ no.",
                "4": "Monhwɛ, mese mo sɛ mmara no a ɔde maa Mose no ahyɛ ma.",
                "5": "Monhwɛ, me ne deɛ ɔmaa mmara no, na me ne deɛ ɔne me nkurɔfoɔ Israelfoɔ faa apam no; ɛno nti; mmara no ahyɛ ma wɔ me mu, ɛfiri sɛ, maba sɛ merebɛhyɛ mmara no ma; ɛno nti ɛwɔ awieɛ.",
                "6": "Monhwɛ, merensɛe nkɔmhyɛfoɔ no, ɛfiri sɛ dodoɔ no ara na ɛnhyɛɛ ma wɔ me mu, nokware mese mo sɛ, ne nyina ara bɛhyɛ ma.",
                "7": "Na ɛnam sɛ meka kyerɛɛ mo sɛ nneɛma nyina ara atwa mu no nti, mensɛe deɛ wɔaka a ɛfa nneɛma a ɛbɛba no ho.",
                "8": "Na monhwɛ, apam no a mene me nkurɔfoɔ no afa no nyina ara nnhyɛɛ ma; na mmom mmara no a ɔde maa Mose no ba awieɛ wɔ me mu.",
                "9": "Monhwɛ, me ne mmara no, ne hann no. Monhwɛ me na monsi apenee nkɔsi awieɛ, na mobɛnya nkwa; na deɛ ɔsi apenee kɔsi awieɛ no na mɛma no nkwa a ɛnniawieɛ.",
                "10": "Monhwɛ, mede mmaransɛm no ama mo; ɛno nti moni me mmaransɛm no so. Na yei ne mmara no ne nkɔmhyɛfoɔ no, ɛfiri sɛ ɛdii me ho adanseɛ ampa.",
                "11": "Na afei ɛbaa sɛ mmerɛ a Yesu kaa saa nsɛm yi wieeɛ no, ɔka kyerɛɛ dumienu no a wayi wɔn no sɛ.",
                "12": "Moyɛ m’akyidifoɔ, na moyɛ kanea ma saa nkurɔfoɔ yi a wɔyɛ Yosef fiefoɔ nkaaɛ no.",
                "13": "Na monhwɛ, yei ne mo agyapadeɛ asaase; na Agya no de ama mo.",
                "14": "Na mmerɛ biara nni hɔ a Agya no ama me mmaransɛm sɛ menka ho asɛm nkyerɛ mo nuanom a wɔwɔ Yerusalem no.",
                "15": "Ɛna mmerɛ biara nni hɔ a Agya no ama me mmaransɛm sɛ menka deɛ ɛfa Israel fiefoɔ abusuakuo nkaaɛ no a Agya no yii wɔn firii asaase no so no nkyerɛ wɔn.",
                "16": "Yei ne deɛ Agya no hyɛɛ me sɛ menka nkyerɛ wɔn:",
                "17": "Na me wɔ nnwan foforɔ bi wɔ hɔ a wɔnni kuo yi mu; wɔn nso na ɛsɛ sɛ mede wɔn ba, na wɔabɛte me nne; na wɔbɛyɛ kuo baako, ne odwanhwɛfoɔ baako.",
                "18": "Na afei, ɛnam wɔn kɔn a asene nti ne wɔn akyinnyeɛ nti wɔante m’asɛm no ase; ɛno nti Agya no hyɛɛ me sɛ mma menka biribiara a ɛfa saa adeɛ yi ho nkyerɛ wɔn.",
                "19": "Na mmom nokware mese mo sɛ Agya no ahyɛ me, na mereka akyerɛ mo sɛ wɔtee mo firii wɔn mu, ɛnam wɔn amumuyɛsɛm nti; na ɛnam wɔn amumuyɛsɛm nti na wɔnnim mo ho asɛm no.",
                "20": "Na nokware, mese mo bio sɛ abusuakuo foforɔ no na Agya no tete firii wɔn mu no; na ɛnam wɔn amumuyɛsɛm nti na wɔnnim wɔn no.",
                "21": "Na nokware mese mo sɛ, mone wɔn a mekaa sɛ: Mewɔ nnwan foforɔ wɔ hɔ a wɔnni kuo yi mu no; wɔn nso na ɛsɛ sɛ mede wɔn ba, na wɔabɛte me nne; na ayɛ kuo baako, ne odwanhwɛfoɔ baako.",
                "22": "Na wɔante mase, na wɔsusuu sɛ ɛyɛ Amanamanmufoɔ no; ɛfiri sɛ wɔante aseɛ sɛ ɛnam wɔn nsɛmpaka no so na Amanamanmufoɔ no bɛsakyera.",
                "23": "Na wɔante mase sɛ mese wɔbɛte me nne; na wɔante mase sɛ ɛnsɛ sɛ Amanamanmufoɔ no te me nne mmerɛ nyina ara—na mma me nna meho adi nkyerɛ wɔn, gye sɛ ɛnam Honhon Kronkron no so.",
                "24": "Mmom mo nhwɛ, mo mmienu nyina ara ate me nne, na mo ahunu me; na moyɛ me nnwan, na wakan mo aka wɔn a Agya no de ama me no ho."
            },
            "16": {
                "1": "Na nokware, nokware, mese mo sɛ mewɔ nnwan foforɔ bi wɔ hɔ a wɔnni saa asaase yi so, ɛna wɔnni Yerusalem asaase soɔ, ɛna wɔnni nsaase a atwa ho ahyia no a mekɔ somm wɔ hɔ no soɔ.",
                "2": "Na wɔn a mereka wɔn ho asɛm yi ne wɔn a wɔnnya ntee me nne; ɛna mennyii me ho adi nso nkyerɛɛ wɔn da.",
                "3": "Mmom me nsa aka mmaransɛm firi Agya no hɔ sɛ menkɔ wɔn hɔ, na ama wɔte me nne, na wɔakan wɔn afra me nnwan no, ama wɔabɛyɛ nnkuo baako ne odwanhwɛfoɔ baako, ɛno nti merekɔ da me ho adi akyerɛ wɔn.",
                "4": "Na mehyɛ mo sɛ mo bɛtwerɛ saa nsɛm yi wɔ mmerɛ a mekɔ no akyire yi, ama sɛ, sɛ me nkurɔfoɔ no a wɔwɔ Yerusalem no, wɔn a wɔahunu me na wɔne me wɔ me somdwuma mu no, misa Agya no wɔ me din mu sɛ anka ebia, wɔnam Honhom Kronkron no so bɛnya mo hɔ nimdeɛ, ne abusua nkaaɛ no nso a wɔnnim wɔn no, ama saa nneɛma yi a mobɛtwerɛ yi wɔde asie na wɔada no adi akyerɛ Amanamanmufoɔ no sɛ, ɛnam Amanamanmufoɔ no mayɛ so, wɔn asefoɔ a wɔbɛka no a ɛnam wɔn akyinnyeɛ nti no wɔbɛbɔ wɔn apete asaase ani so no, wɔde wɔn bɛba, anaa sɛ wɔde wɔn bɛba ama wɔabɛhunu me, wɔn Dimafoɔ no.",
                "5": "Na afei mɛboa wɔn ano afiri wiase afanan no nyina ara; na mɛhyɛ apam no a Agya no ne nkurɔfoɔ no a wɔyɛ Israel fiefoɔ nyina ara faaɛ no ma.",
                "6": "Na nhyira ne Amanamanmufoɔ no, ɛnam wɔn gyedie wɔ me mu ne Honhom Kronkron no mu nti, ɛno na ɛdi adanseɛ fa me ne Agya no ho kyerɛ wɔn.",
                "7": "Monhwɛ, ɛnam wɔn gyedie a wɔwɔ wɔ me mu nti, Agya no na ɔseɛ, na ɛnam mo akyinyeɛ nti, O Israel fiefoɔ, ɛda a edi akyire no mu na nokware no bɛba Amanamanmufoɔ no hɔ, sɛ ɛbɛyɛ a saa nneɛma yi a mahyɛ no bɛda adi akyerɛ wɔn.",
                "8": "Mmom mmusuo, Agya no na ɔseɛ, nka Amanamanmufoɔ a wɔnnyeannie no—na yei nyina ara akyiri no wɔaba asaase yi ani so, na wɔabɔ me nkurɔfoɔ a wɔyɛ Israel fiefoɔ no ahweteɛ; na wɔayi me nkurɔfoɔ a wɔyɛ Israel fiefoɔ no afiri wɔn mu, na wɔde wɔn nan atiatia wɔn so;",
                "9": "Na ɛnam Agya no mɔborɔhunu a ɔde hunu Amanamanmufoɔ no nti, ne Agya no ntɛmmuo nso a ɛwɔ me nkurɔfoɔ a wɔyɛ Israel fiefoɔ so no nti, nokware, nokware, mese mo sɛ, yei nyina ara akyiri no, mahyɛ me nkurɔfoɔ a wɔyɛ Israel fiefoɔ no sɛ wɔntwa wɔn, na wɔnkumkum wɔn na wɔnyi wɔn mfiri wɔn mu, na wɔtan wɔn, na wɔmɛyɛ ankasadwaa na wɔmmɔkyɛkyɛ wɔ wɔn mu.",
                "10": "Na sei na Agya no hyɛɛ me sɛ menka nkyerɛ mo: saa da no a Amanamanmufoɔ no bɛyɛ bɔne atia m’asɛmpa no, na wɔbɛpo m’asɛmpa a ahyɛ ma no, na wɔbɛma wɔn ho so ahomasoɔ so wɔ wɔn akoma mu aboro aman nyina ara so no, na aboro nnipa a wɔwɔ asaase yi nyina ara so no, na wɔama atorɔ ahodoɔ nyina ara ahyɛ wɔn ma, ne naadaa, ne nsɛmɔnee, ne nyaatwom ahodoɔ nyina ara, ne awudisɛm, ne asɔfotorɔsɛm, ne adwaamanmmɔ, ne kokoa mu akyiwasɛm; na sɛ wɔbɛyɛ saa nneɛma yi nyina ara, na wɔpo me asɛmpa no a ahyɛ a ma no, monhwɛ, Agya no na ɔseɛ, mɛyi me asɛmpa no a ahyɛ ma no afiri wɔn mu.",
                "11": "Na afei mɛkae apam no a mene me nkurɔfoɔ no afa no, O Israel fiefoɔ, na mede me nsɛmpa no bɛbrɛ wɔn.",
                "12": "Na mɛkyerɛ mo sɛ, O Israel fiefoɔ, sɛ Amanamanmufoɔ no nnya tumi wɔ mo so; na mmom mɛkae apam a me ne mo afa no a, O Israel fiefoɔ, na mobɛnya m’asɛmpa no a ahyɛ ma no ho nimdeɛ.",
                "13": "Na mmom sɛ Amanamanmufoɔ no bɛsakyera na wɔasan aba me hɔ a, Agya no na ɔseɛ, monhwɛ, wɔbɛkan wɔn afra me nkurɔfoɔ no, O Israel fiefoɔ.",
                "14": "Na memma me nkurɔfoɔ a wɔyɛ Israel fiefoɔ no nkɔnenam wɔn mu, mma wɔntiatia wɔn so, Agya no na ɔseɛ.",
                "15": "Na mmom sɛ wɔansan amma me hɔ, na wɔantie me nne a, mɛma wɔn kwan, aane, mɛma me nkurɔfoɔ no kwan, O Israel fiefoɔ, ama wɔanenam wɔn mu, na wɔatiatia wɔn so, na wɔbɛyɛ sɛ nkyene a ayera ne dɛ, na afei ɛho nni mfasoɔ bio na mmom wɔto gu, na me nkurɔfoɔ no de wɔn nan atiatia so, O Israel fiefoɔ.",
                "16": "Nokware, nokware, mese mo sɛ, sei na Agya no ahyɛ me—sɛ memfa saa asaase yi ma wɔn mfa nyɛ wɔn agyapadeɛ asaase.",
                "17": "Na afei nkɔmhyɛni Yesaia nsɛm no bɛhyɛ ma, deɛ ɛka sɛ:",
                "18": "W’awɛmfoɔ bɛma wɔn nne so; na wɔbɛbɔ mu de nne ato dwom, ɛfiri sɛ wɔn ani tua sɛ Awurade de Sion bɛba bio.",
                "19": "Mondi dɛ, momɔ mu nto dwom, mo Yerusalem amanfosofoɔ; ɛfiri sɛ Awurade akyekyere ne nkurɔfoɔ werɛ, wadi ama Yerusalem.",
                "20": "Awurade ayi n’abasa kronkron no ho wɔ aman nyina ara ani so; na asaase ano nyina ara ahunu Onyankopɔn nkwagyeɛ."
            },
            "17": {
                "1": "Monhwɛ, afei ɛbaa sɛ mmerɛ a Yesu kaa saa nsɛm yi wieeɛ no ɔhwɛɛ nkurɔfokuo no hyiaae, na ɔsee wɔn sɛ: Monhwɛ, me mmerɛ no aduru.",
                "2": "Mehunu sɛ moyɛ mmerɛ nti mo ntumi nte me nsɛm a Agya no ahyɛ me sɛ me nka nkyerɛ mo saa mmerɛ yi nyina ara ase.",
                "3": "Ɛno nti mo nkɔ mo afiefie mu na monkɔ dwendwene nsɛm a maka akyerɛ mo no ho, na momisa Agya no wɔ me din mu, na ama mo ate aseɛ, na monsiesie mo adwene ntwɛn ɔkyena, na mɛba mo hɔ bio.",
                "4": "Na afei merekɔ Agya no hɔ, na mede me ho nso akɔkyerɛ Israel abusuakuo a wɔayera no, ɛfiri sɛ wɔnnyera maa Agya no, na ɔnim baabi a ɔde wɔn kɔ.",
                "5": "Na ɛbaa sɛ mmerɛ a Yesu kasaae no, ɔtwaa n’ani hwɛɛ nkurɔfokuo no, na monhwɛ na wɔresu, na wɔhwɛe no dinn te sɛdeɛ wɔpɛ sɛ wɔka kyerɛ no sɛ ɔntena wɔn nkyɛn kakra no.",
                "6": "Na ɔsee wɔn sɛ: Monhwɛ, awerɛhoɔ ahyɛ me yɛfuno mu ma ama mo.",
                "7": "Mowɔ ayarefoɔ bi wɔ mo mu? Mo mfa wɔn mmra ha. Mo wɔ abubuafoɔ anaa anifirafoɔ, anaa apakye, anaa wɔn a wɔadi dɛm, anaa akwatafoɔ, anaa wɔn a wɔn fa adwodwoɔ, anaa wɔn a wɔn aso asi, anaa wɔn a wɔrehunu amane wɔ kwan bi so? Momfa wɔn mmra ha na mɛsa wɔn yareɛ, ɛfiri sɛ mewerɛ aho ama mo; mɔborɔhunu ahyɛ me yafunu mu ma.",
                "8": "Na mehunu sɛ mopɛ sɛ meyɛ deɛ mayɛ ama mo nuanom wɔ Yerusalem no, ɛfiri sɛ mehunu sɛ mowɔ gyedie a ɛdɔɔso sɛ me sa mo yareɛ.",
                "9": "Na ɛbaa sɛ mmerɛ a ɔkaa saa wieeɛ no nkurɔfokuo no nyina ara bɔɔ mu yɔɔ de wɔn ayarefoɔ ne wɔn a wɔwɔ ɔhaw, ne wɔn abubuafoɔ, ne wɔn anifirafoɔ, ne wɔn a watotɔre mmum ne wɔn a ɔhaw ahodoɔ reha wɔn nyina ara kɔɔe; na ɔsaa wɔn mu biara a wɔde no brɛɛ no no yareɛ.",
                "10": "Na wɔn nyina ara bɔɔ wɔn mu ase wɔ ne nan ase wɔn a wasa wɔn yareɛ ne wɔn nso a wɔnho yɛ den nyina ara, na wɔsomm no; na dodoɔ no ara a wɔtumi firii nkurɔfokuo no mu no fee ne nan ase, ara maa wɔde wɔn anisuo dwaree ne nan ase.",
                "11": "Na ɛbaa sɛ ɔhyɛɛ sɛ wɔmfa wɔn nkwadaa nso mmra.",
                "12": "Nti wɔde wɔn nkwadaa baae na wɔde wɔn tenatenaa fam twaa ne ho hyiae, na Yesu gyinaa mfimfini; na nkurɔfokuo no maa kwan kɔsii sɛ wɔde wɔn nyina ara brɛɛ no.",
                "13": "Na ɛbaa sɛ wɔde wɔn nyina ara ba wieeɛ no, na Yesu gyinaa mfimfini, na ɔhyɛɛ nkurɔfokuo no sɛ wɔmu nkotodwe wɔ fam.",
                "14": "Na ɛbaa sɛ mmerɛ a wɔbuu nkotodwe wɔ fam no, Yesu guu ahome wɔ ne mu, na ɔkaa sɛ: Agya, me werɛ aho ɛnam Israel fiefoɔ nkurɔfoɔ no atirimuɔdensɛm nti.",
                "15": "Na ɔkaa saa nsɛm yi wieeɛ no, ɔno ara nso buu nkotodwe; na mo nhwɛ ɔbɔɔ mpaeɛ kyerɛɛ Agya no, na mpaeɛ a ɔbɔɔe no mu nsɛm no deɛ obiara ntumi ntwerɛ,na nkurɔfokuo dɔm no a wɔteeɛ no dii ho adanseɛ.",
                "16": "Na ɛkwan yei so na wɔfa dii adanseɛ: Ani nnhunuui, ɛna aso nso nteeɛ, nneɛma akɛseɛ a ɛyɛ nnwanwa sɛdeɛ yɛahunu na yɛate sɛ Yesu reka kyerɛ Agya no bi da;",
                "17": "Na tɛkyerɛma biara ntumi nka, ɛna nipa biara ntumi ntwerɛ, ɛna nnipa akoma nso ntumi nsusu nneɛma akɛseɛ a ɛyɛ nnwanwa sei a yɛhunuɛ na yɛtee sɛ Yesu reka no; na obiara ntumi nsusu ɛdɛ a ɛhyɛɛ yɛn akra ma wɔ mmerɛ no a yɛtee sɛ ɔrebɔ mpaɛ akyerɛ Agya no ama yɛn no.",
                "18": "Na ɛbaa sɛ, mmerɛ a Yesu bɔɔ mpaaɛ kyerɛɛ Agya no wieeɛ no, ɔsɔree; na na nkurɔfokuo no dɛ ayɛ kɛseɛ ara ahyɛ wɔn so.",
                "19": "Na ɛbaa sɛ Yesu kasa kyerɛɛ wɔn, na ɔsee wɔn sɛ wɔnsɔre.",
                "20": "Na wɔsɔre firii fam, na ɔsee wɔn sɛ: Nhyira nka mo ɛnam mo gyedie nti. Na afei monhwɛ, m’ɛdɛ ahyɛ ma.",
                "21": "Na ɔkaa saa nsɛm yi wieeɛ no, ɔsuui, na nkurɔfokuo no dii ho adanseɛ, na ɔfaa wɔn nkwadaa nketewa no nkoro nkoro, na ɔhyiraa wɔn, na ɔbɔɔ mpaeɛ kyerɛɛ Agya no maa wɔn.",
                "22": "Na ɔyɛe yei wieeɛ no, ɔsan suu bio;",
                "23": "Na ɔkasa kyerɛɛ nkurɔfokuo no, na ɔsee wɔn sɛ: Monhwɛ mo nkwadaa nketewa no.",
                "24": "Na mmerɛ a wɔrehwɛ wɔn no wɔtwaa wɔn ani hwɛɛ soro, na wɔhunuu sɛ ɛsoro abue, na wɔhunuu abɔfoɔ sɛ wɔresane afiri soro sɛdeɛ wɔwɔ egya mfimfini no; na wɔbaa fam bɛtwaa saa nkwadaa no ho hyiaae, na egya twaa wɔn ho hyiaae; na abɔfoɔ no somm wɔn.",
                "25": "Na nkurɔfokuo no hunuui, na wɔtee, na wɔdii ho adanseɛ; na wɔnim sɛ wɔn adanseɛ no yɛ nokware, ɛfiri sɛ wɔn nyina ara hunui na wɔtee, na nipa biara te maa ne ho; na wɔn dodoɔ bɛyɛ akra mpem mmienu ahanum; na wɔyɛ marima, mmaa ne nkwadaa."
            },
            "18": {
                "1": "Na ɛbaa sɛ Yesu hyɛɛ n’akyidifoɔ no sɛ wɔmfa paanoo ne bobesa mmerɛ no.",
                "2": "Na mmerɛ a wɔrekɔfa paanoo no ne bobesa no, ɔhyɛɛ nkurɔfokuo no sɛ wɔntena ase wɔ fam.",
                "3": "Na mmerɛ a n’akyidifoɔ no de paanoo no ne bobesa no baaɛ no, ɔfaa paanoo no bi na ɔbuu mu, na ɔhyiraa so, na ɔde maa n’akyidifoɔ na ɔhyɛɛ sɛ wɔnni.",
                "4": "Na mmerɛ a wɔdidii mee wieeɛ no, ɔhyɛɛ wɔn sɛ wɔmfa ma nkurɔfokuo no.",
                "5": "Na mmerɛ a nkurɔfokuo no didi meeɛ wieeɛ no, ɔsee n’akyidifoɔ no sɛ: Monhwɛ mo mu baako na mɛyi no ahyɛ no sɔfo, na ɔno na mɛma no tumi a ɔde bɛbubu pano mu na wahyira so na ɔde ama nkurɔfoɔ a wɔwɔ m’asɔre mu no, ne wɔn a wɔbɛgye adie na wɔabɔ asu wɔ me din mu nyina ara.",
                "6": "Na yei na monhwɛ sɛ mobɛyɛ, sɛdeɛ mayɛ yi mpo, sɛdeɛ mabubu paanoo na mahyira so na mede ama mo yi mpo.",
                "7": "Na sei na monyɛ mfa nkae me nipadua a mede akyerɛ mo yi. Na ɛbɛyɛ adansedie ama Agya no sɛ mo kae me da biara. Na sɛ mokae me da biara a, mobɛnya me Honhom no ne mo abɛtena.",
                "8": "Na ɛbaa sɛ, mmerɛ a ɔkaa saa nsɛm yi wieeɛ no, ɔhyɛɛ n’akyidifoɔ no sɛ wɔmfa bobesa no a ɛwɔ kruwa no mu no na wɔnom, na wɔmfa ma nkurɔfokuo no nso ma wɔnom.",
                "9": "Na ɛbaa sɛ wɔyɛɛ saa, na wɔnomyɛ na wɔmee; na wɔde maa nkurɔfokuo no nso na wɔnomyɛ na wɔmee.",
                "10": "Na mmerɛ a akyidifoɔ no yɛɛ sei no, Yesu see wɔn sɛ: Nhyira nka mo wɔ saa adeɛ yi a moayɛ yi nti; ɛfiri sɛ adeɛ yi rehyɛ me mmaransɛm no ma, na yei di adanseɛ kyerɛ Agya no sɛ mopɛ sɛ moyɛ deɛ mahyɛ mo no.",
                "11": "Na sei na monyɛ no da biara ma wɔn a wɔsakyera ma wɔbɔ wɔn asu wɔ me din mu no; na mobɛyɛ de akae me mogya no a mahwie agu ama mo no, ama moadi adanseɛ akyerɛ Agya no sɛ mokae me da biara. Na sɛ mokae me da biara a mobɛnya me Honhom no ama ɛne mo abɛtena.",
                "12": "Na mema mo mmaransɛm sɛ monyɛ saa nneɛma yi. Na sɛ mobɛyɛ saa nneɛma yi daa nyina ara a, nhyira ne mo, ɛfiri sɛ moasi mo dan wɔ me botan no so.",
                "13": "Na mmom mo mu biara a ɔbɛyɛ deɛ ɛkyɛn sei anaa deɛ ɛnnuru sei no, nsi no wɔ me botan no so, na mmom wasi no wɔ anwea fapem so; na sɛ nsuo tɔ na sɛ nsuyire ba, na sɛ mframa bɔ na ɛbɛbɔ adan no a, ɛdwiri gu fam, na asamando abɔntene pono no ayɛ ahoboa sɛ ɛbɛbue agye no.",
                "14": "Ɛno nti, nhyira nka mo, sɛ mobɛdi me mmaransɛm no a Agya no hyɛɛ me sɛ memfa ma mo no so.",
                "15": "Nokware, nokware, mese mo sɛ monwɛn na momɔ mpaeɛ da biara, ama ɔbonsam nsɔhwɛ mu, na wɔamfa mo ankɔ nɔmum mu.",
                "16": "Na sɛdeɛ mabɔ mpaeɛ wɔ mo mu no, saa ara nso mpo na momɔ mpaeɛ wɔ m’asɔre mu, wɔ me nkurɔfoɔ a wɔasakyera na wɔabɔ asu wɔ me din mu no mu. Mo nhwɛ, me ne kanea no; mayɛ mfatoho ama mo.",
                "17": "Na ɛbaa sɛ mmerɛ a Yesu kaa saa nsɛm yi kyerɛɛ n’akyidifoɔ no wieeɛ no, ɔdanee n’ani hwɛɛ nkurɔfokuo no bio na ɔsee wɔn sɛ:",
                "18": "Monhwɛ, nokware, nokware, mese mo sɛ, mo nwɛn na momɔ mpaeɛ da biara na moankɔ nsɔhwɛ mu; ɛfiri sɛ na Satan pɛ sɛ ɔnya mo na ɔhuhu mo so sɛ ayuo.",
                "19": "Ɛno nti ɛsɛ sɛ mobɔ mpaeɛ da biara kyerɛ Agya no wɔ me din mu;",
                "20": "Na biribiara a mobɛbisa Agya no wɔ me din mu, na ɛyɛ no, na mogyedi sɛ mo nsa bɛka no, monhwɛ, ɔde bɛma mo.",
                "21": "Momɔ mpaeɛ nkyerɛ Agya no wɔ mo abusua mu dabiara wɔ me din mu, ama wɔahyira mo yerenom ne mo mma.",
                "22": "Na monhwɛ, montaa nhyia, na mma monsi nipa biara kwan sɛ mma ɔmma mo hɔ wɔ mmerɛ a moahyia mu, na mmom moma wɔn kwan ma wɔnmmra mo hɔ na mma mo nsi wɔn kwan;",
                "23": "Na mmom momɔ mpaeɛ ma wɔn, na mma monto wɔn ntwenee; na sɛ wɔtaa ba mo hɔ a momɔ mpaeɛ nkyerɛ Agya no ma wɔn wɔ me din mu.",
                "24": "Ɛno nti moma mo kanea so ama ahyerɛn akyerɛ wiase. Monhwɛ, me ne kanea no a mobɛma so no—deɛ mo hunu sɛ me yɛɛe no; Moahunu sɛ mabɔ mpaeɛ akyerɛ Agya no, na mo nyina ara adi ho adanseɛ nso.",
                "25": "Na moahunu sɛ mahyɛ mo sɛ mma mo mu biara nkɔ, na mmom mahyɛ mo sɛ mo mmra me hɔ, ama moatumi de mo nsa aka na moahunu; saa ara nso mpo na monyɛ ma wiase; na obiara a ɔbɛbu saa mmaransɛm yi so no bɛma ne ho kwan ama ɔde no akɔ nsɔhwɛ mu.",
                "26": "Na afei ɛbaa sɛ mmerɛ a Yesu kaa saa nsɛm yi wieeɛ no, ɔdanee n’ani hwɛɛ akyidifoɔ no a wayi wɔn no bio, na ɔsee wɔn sɛ:",
                "27": "Monhwɛ, nokware, nokware, mese mo sɛ, merema mo mmaransɛm foforɔ, na akyire yi no, ɛsɛ sɛ mekɔ m’Agya hɔ, sɛ ɛbɛyɛ a mɛtumi ama mmaransɛm foforɔ no a ɔde ama me no ahyɛ ma.",
                "28": "Na afei monhwɛ, saa mmaransɛm yi na mede rema mo, ama sɛ mode me honam ne me mogya no rema a, mo mma kwan mma obiara a monim sɛ ne ho nte no anni bi;",
                "29": "Na obiara a ne ho nte na ɔbɛbi me honam na wanom me mogya no, ɔdi na ɔnom atɛmmuo ma ne kra; ɛno nti sɛ monim sɛ obi ho nte sɛ ɔdi na ɔnom me mogya a, monsi no kwan.",
                "30": "Nanso, ma monto no ntwenee wɔ mo mu, na mmom monsom no na momɔ mpaeɛ nkyerɛ Agya no ma no, wɔ me din mu; na sɛ ɔsakyera na ɔbɔ asu wɔ me din mu a, ɛneɛ monnye no, na moma no me honam ne me mogya no bi.",
                "31": "Na mmom sɛ wansakyera a, mma monkan no mfra me nkurɔfoɔ no, amma wansɛe me nkurɔfoɔ no, ɛfiri sɛ menim me nnwan, na wɔakan wɔn.",
                "32": "Nanso, ma mommpamo wɔn mfiri mo nhyiadan no mu, anaa baabi a moyɛ asɔre, na yeinom saa na monkɔso nsom wɔn; ɛfiri sɛ monnim, ebia na wɔasan asakyera, na wɔde wɔn akoma nyina ara aba me hɔ, na mɛsa wɔn yareɛ; na mɛfa mo so de nkwagyeɛ abrɛ wɔn.",
                "33": "Ɛno nti moni nsɛm a mahyɛ mo yi so ama moamma atɛmmuo ase; na mmusuo nka deɛ Agya no bu no fɔ no.",
                "34": "Na mema mo saa mmaransɛm yi, ɛnam akasakasa a aba mo mu no nti. Na nhyira ne mo, sɛ akasakasa biara nni mo mu a.",
                "35": "Na afei merekɔ Agya no hɔ, ɛfiri sɛ ɛho hia sɛ mo nti mekɔ Agya no hɔ.",
                "36": "Na ɛbaa sɛ mmerɛ a Yesu kaa saa nsɛm yi wieeɛ no, ɔde ne nsa kaa akyidifoɔ no a wayi wɔn no maako maako, mpo kɔsii sɛ ɔde ne nsa kekaa wɔn nyina ara, na ɔkasa kyerɛɛ wɔn mmerɛ a ɔde ne nsa kekaa wɔn no.",
                "37": "Na nkurɔfokuo no ante nsɛm a ɔkaaɛ no, ɛno nti wɔanni ho adanseɛ no; na mmom akyidifoɔ no dii adanseɛ sɛ ɔmaa wɔn tumi sɛ wɔmfa Honhom Kronkron no ma. Na akyire yi mɛkyerɛ mo sɛ saa nneɛma yi yɛ nokware.",
                "38": "Na ɛbaa sɛ mmerɛ a Yesu de ne nsa kaa wɔn nyina ara wieeɛ no, ɛbɔ bɛkataa nkurɔfokuo no so maa wɔantumi anhunu Yesu.",
                "39": "Na mmerɛ a ɛbɔ no bɛkataa wɔn so no, ɔfirii wɔn nkyɛn, na ɔforo kɔɔ soro. Na akyidifoɔ no hunui na wɔdii adanseɛ sɛ ɔforo kɔɔ soro bio."
            },
            "19": {
                "1": "Na afei ɛbaa sɛ mmerɛ a Yesu foro kɔɔ soro no, nkurɔfokuo no paepaee wɔ mu kɔɔe, na ɔbarima biara faa ne yere ne ne mma kɔɔ ɔno ara ne fie.",
                "2": "Na wɔbɔɔ no dawuro ntɛm pa ara wɔ nkurɔfoɔ no mu, asaana adeɛ resa, sɛ nkurɔfokuo no ahunu Yesu, na w’asom wɔn, na n’adekyeɛ no nso no ɔbɛyi ne ho adi akyerɛ nkurɔfokuo no.",
                "3": "Aane, na anadwo no nyina ara mpo no, wɔbɔɔ Yesu ho dawuro; ara maa dodoɔ no ara nso teeɛ aane, wɔn mu dodoɔ a wɔdɔɔso no ara bɔɔ wɔn ho mmɔden yie anadwo no nyina ara, sɛ wɔbɛtumi aba baabi a Yesu bɛyi ne ho adi akyerɛ nkurɔfokuo no.",
                "4": "Na ɛbaa sɛ adeɛ kyeeɛ no, mmerɛ a nkurɔfokuo no boaa wɔn ano no, monhwɛ, Nifae ne ne nua no a ɔnyanee no firii awufoɔ mu no a, na ne din de Timoteo no, ne ne babarima no nso a na ne din ne Yona no, ne Matonae nso, ne Matonaeha, ne nua barima, Kumen, ne Kumenonhae, ne Yeremia, ne Semnon, ne Yona, ne Sedekia, ne Yesaia—Afei yeinom ne akyidifoɔ a Yesu yii wɔn no—na ɛbaa sɛ wɔkɔgyinaa nkurɔfokuo no mfimfini.",
                "5": "Na monhwɛ, na nkurɔfokuo no dɔɔso ara maa wɔhyɛɛ sɛ wɔnkyɛ wɔn mu ekuo dumienu.",
                "6": "Na dumienu no kyerɛɛ nkurɔfokuo no adeɛ; na monhwɛ, na wɔhyɛɛ nkurɔfokuo no sɛ wɔmu nkotodwe wɔ asaase ani so, na wɔmmɔ mpaeɛ nkyerɛ Agya no wɔ Yesu din mu.",
                "7": "Na akyidifoɔ no nso bɔɔ mpaeɛ kyerɛɛ Agya no wɔ Yesu din mu. Na ɛbaa sɛ wɔsɔree na wɔsomm nkurɔfoɔ no.",
                "8": "Na mmerɛ a wɔkyerɛkyerɛɛe wɔn nsɛm no a Yesu ka kyerɛɛ wɔn no pɛpɛɛpɛ no—wɔansesa biribiara amfiri nsɛm a Yesu aka no mu—Monhwɛ, wɔbuu nkotodwe bio, na wɔbɔɔ mpaeɛ kyerɛɛ Agya no wɔ Yesu din mu.",
                "9": "Na wɔbɔɔ mpaeɛ bisaa deɛ wɔhia paa; na wɔbisaa sɛ wɔmfa Honhom Kronkron no ma wɔn.",
                "10": "Na mmerɛ a wɔbɔɔ mpaeɛ sei wieeɛ no, wɔkɔɔ nsuo no ano, na nkurɔfokuo no dii wɔn akyiri.",
                "11": "Na ɛbaa sɛ Nifae sii nsuo no mu na ɔnyaa asubɔ.",
                "12": "Na ɔfirii nsuo no mu firii na ɔhyɛɛ aseɛ bɔɔ asu. Na ɔbɔɔ wɔn a Yesu yii wɔn no nyina ara asu.",
                "13": "Na ɛbaa sɛ mmerɛ a ɔbɔɔ wɔn nyina ara asu wieeɛ no a wɔfirii nsuo no mu firiiɛ no, Honhom Kronkron no hwiee guu wɔn so, na Honhom Kronkron no ne egya hyɛɛ wɔn ma.",
                "14": "Na monhwɛ, ɛtwaa wɔn ho hyiae te sɛ egya no; na ɛfiri soro baae, na nkurɔfokuo no hunui na wɔdii ho adanseɛ; na abɔfoɔ firi soro baa fam bɛsomm wɔn.",
                "15": "Na ɛbaa sɛ mmerɛ a abɔfoɔ no resom akyidifoɔ no, monhwɛ, Yesu bɛginaa wɔn mfimfini somm wɔn.",
                "16": "Na ɛbaa sɛ ɔkasa kyerɛɛ nkurɔfokuo no, na ɔhyɛɛ wɔn bio sɛ wɔnkɔ wɔn nkotodwe anim wɔ asaase ani so, na n’akyidifoɔ no nso nkɔ wɔn nkotodwe anim wɔ asaase ani so.",
                "17": "Na ɛbaa sɛ mmerɛ a wɔn nyina ara kɔɔ wɔn nkotodwe anim wɔ fam no, ɔhyɛɛ n’akyidifoɔ no sɛ wɔmɔ mpaeɛ.",
                "18": "Na monhwɛ, wɔhyɛɛ aseɛ bɔɔ mpaeɛ; na ɔbɔɔ mpaeɛ kyerɛɛ Yesu, na wɔfrɛɛ no wɔn Awurade ne wɔn Nyankopɔn.",
                "19": "Na ɛbaa sɛ Yesu firii wɔn mfimfini kɔree, na ɔkɔɔ akyiri kakra firii wɔn nkyɛn no ɔsii ne tiri ase wɔ fam, na ɔkaa sɛ:",
                "20": "Agya, meda wo ase sɛ wode Honhom Kronkron no ama yeinom a mayi wɔn yi; na ɛnam gyedie a wɔwɔ no wɔ me mu nti na meyii wɔn firii wiase mu no.",
                "21": "Agya, mebɔ mpaeɛ srɛ wo sɛ ma obiara a ɔbɛgye wɔn nsɛm no adi no Honhom Kronkron no.",
                "22": "Agya, wode Honhom Kronkron no ama wɔn, ɛfiri sɛ wɔgye me di; na woahunu sɛ wɔgye me di ɛfiri sɛ wotie wɔn, na wɔbɔ mpaeɛ kyerɛ me; na wɔbɔ mpaeɛ kyerɛ me ɛfiri sɛ mewɔ wɔn nkyɛn.",
                "23": "Na afei Agya, mebɔ mpaeɛ kyerɛ wo ma wɔn, ne wɔn nso a wɔbɛgye wɔn nsɛm adi nyina ara, ama wɔagye me adi, ama matena wɔn mu sɛdeɛ wo, Agya wote me mu, ama yɛayɛ baako.",
                "24": "Na ɛbaa sɛ mmerɛ a Yesu bɔɔ saa mpaeɛ yi kyerɛɛ Agya no, ɔbaa n’akyidifoɔ no hɔ, na monhwɛ, na wɔguso rebɔ mpaeɛ akyerɛ no a wɔanyae; na wɔanka nsɛm bebree, ɛfiri sɛ ɔkyerɛɛ wɔn deɛ wɔrebɔ mpaeɛ a wɔnka, na deɛ wɔpɛ ahyɛɛ wɔn ma.",
                "25": "Na ɛbaa sɛ Yesu hyiraa wɔn mmerɛ a na wɔrebɔ mpaeɛ akyerɛ no no; na n’animdua no serɛ kyerɛɛ wɔn, na n’animdua kanea hyerɛnn wɔ wɔn so, na monhwɛ, wɔyɛɛ fitaa te sɛ Yesu animdua ne n’ataadeɛ; na na ne fitaa kyɛn fitaa biara, aane, na biribiara nni asaase so a ɛyɛ fitaa sɛdeɛ wɔn fitaa teɛ no.",
                "26": "Na Yesu see wɔn sɛ: Monkɔ so mmɔ mpaeɛ; na wɔanyae mpaebɔ.",
                "27": "Na ɔfirii wɔn nkyɛn kɔɔ bio, na ɔkɔɔ n’anim kakra, na ɔbɔɔ ne mu ase wɔ fam bɔɔ mpaeɛ bio kyerɛɛ Agya no kaa sɛ:",
                "28": "Agya, meda wo ase sɛ wate wɔn a mayi wɔn no ho, ɛnam wɔn gyedie nti, na mebɔ mpaeɛ ma wɔn, ne wɔn a wɔbɛgye wɔn nsɛm adi nso, na gyedie a wɔwɔ wɔ wɔn nsɛm no mu no nti wɔate wɔn ho wɔ me mu, sɛdeɛ wɔn ho mpo ate wɔ me mu no.",
                "29": "Agya, me mmɔ mpaeɛ mma wiase, na mmom mebɔ ma wɔn a wayi wɔn afiri wiase yi mu de ama me no, ɛnam wɔn gyedie nti na ama wɔn ho ate wɔ me mu, ama matena wɔn mu, sɛdeɛ wo, Agya, wo wɔ me mu no, ama yɛayɛ baako, ama wɔahyɛ me animuonyam wɔ wɔn mu.",
                "30": "Na mmerɛ a Yesu kaa saa nsɛm yi wieeɛ no, ɔbaa n’akyidifoɔ no hɔ bio; na monhwɛ wɔkɔɔ so bɔɔ mpaeɛ saa ara a wɔanyae kyerɛɛ no; na ɔsɔre kyerɛɛ wɔn bio; na monhwɛ wɔyɛɛ fitaa mpo te sɛ Yesu.",
                "31": "Na ɛbaa sɛ ɔkɔɔ n’anim kakra bio kɔbɔɔ mpaeɛ kyerɛɛ Agya no;",
                "32": "Na tɛkyerɛma rentumi nka nsɛm a ɔbɔɔ mpaeɛ kaae no, na nipa biara nso rentumi ntwerɛ nsɛm a ɔbɔɔ mpaeɛ kaae no.",
                "33": "Na nkurɔfokuo no teeɛ na ɔdii ho adanseɛ; na wɔn akoma mu bue na wɔtee nsɛm a ɔbɔɔ mpaeɛ kaae no ase wɔ wɔn akoma mu.",
                "34": "Nanso nsɛm a ɔbɔɔ mpaeɛ kaae no mu yɛ duru na ɛyɛ nnwanwa araa ma wɔrentumi ntwerɛ, ɛna nnipa nso rentumi nnka.",
                "35": "Na ɛbaa sɛ mmerɛ a Yesu bɔɔ mpaeɛ wieeɛ no ɔbaa n’akyidifoɔ no hɔ bio, na ɔsee wɔn sɛ: Gyedi kɛseɛ a ɛte sei yi deɛ menhunu bi wɔ Yudafoɔ nyina ara mu da; ɛno nti m’antumi anyɛ nkɔnyaa akɛseɛ sei ankyerɛ wɔn, ɛnam wɔn akyinnyeɛ nti.",
                "36": "Nokware mese mo sɛ, wɔn mu biara nni hɔ a wahunu nneɛma akɛseɛ sɛdeɛ mo ahunu yi da; ɛna wɔntee nsɛm akɛseɛ sɛdeɛ mo ate yi."
            },
            "20": {
                "1": "Na ɛbaa sɛ ɔhyɛɛ nkurɔfokuo no ne n’akyidifoɔ no nso sɛ wɔnnyae mpaebɔ. Na ɔhyɛɛ wɔn sɛ mma wɔnnyae mpaebɔ wɔ wɔn akoma mu.",
                "2": "Na ɔhyɛɛ wɔn sɛ wɔnsɔre nyina wɔn nan so. Na wɔsɔre gyinaa wɔn nan so.",
                "3": "Na ɛbaa sɛ ɔbubuu paanoo mu bio na ɔhyiraa so, na ɔde maa n’akyidifoɔ no maa wɔdiiɛ.",
                "4": "Na mmerɛ a wɔdi wieeɛ no, ɔhyɛɛ wɔn sɛ wɔmubu paanoo mu na wɔmfa ma nkurɔfokuo no.",
                "5": "Na wɔde maa nkurɔfokuo no wieeɛ no, ɔmaa wɔn bobesa nso maa wɔnom yɛ, na ɔhyɛɛ wɔn sɛ wɔmfa ma nkurɔfokuo no.",
                "6": "Afei, akyidifoɔ no anaa sɛ nkurɔfokuo no mu biara amfa paanoo anaa sɛ bobesa amma hɔ;",
                "7": "Nanso ɛyɛ nokware nso sɛ ɔmaa wɔn paanoo maa wɔdiiɛ, ne bobesa nso maa wɔnomyɛ.",
                "8": "Na ɔsee wɔn sɛ: Obiara a ɔbɛdi paanoo yi no di me honam ma ne kra; na deɛ ɔnom saa bobesa yi nom me mogya ma ne kra; na ɛkɔm anaa nsukɔm renne ne kra da, na mmom ɔbɛma no amee.",
                "9": "Afei, mmerɛ a nkurɔfokuo no nyina ara didiiɛ na wɔnom wieeɛ no, monhwɛ, Honhom no hyɛɛ wɔn ma, na wɔde nne baako teaa mu, na wɔhyɛɛ Yesu a wɔn nyina ara hunu no na wɔtiee no no animuonyam.",
                "10": "Na ɛbaa sɛ mmerɛ a wɔn nyina ara hyɛɛ Yesu animuonyam wieeɛ no, ɔsee wɔn sɛ monhwɛ mawie mmaransɛm no a Agya no hyɛɛ me a ɛfa nkurɔfoɔ yi a wɔyɛ Israel nkaɛfoɔfiefie no ho no.",
                "11": "Mokae sɛ mekasa kyerɛɛ mo, na mekaa sɛ mmerɛ a Yesaia nsɛm no bɛhyɛ ma no—monhwɛ wɔatwerɛ, ɛda mo anim nti monhwehwɛ mu yie—",
                "12": "Na nokware, nokware, mese mo sɛ, sɛ ɛhyɛ ma a, na apam no a Agya no ne ne nkurɔfoɔ no afa no bɛhyɛ ma, O Israel fiefoɔ.",
                "13": "Na ɛno na nkaeɛ no a wɔbɛbɔ wɔn ahwete meamea wɔ asaase ani so no, ɔbɛboaboa wɔn ano fiti apueɛ ne atɔɛ, afiti ne anaafoɔ de akɔsi, na wɔde wɔn bɛba wɔn Awurade Nyankopɔn a wadi ama wɔn no nimdeɛ ho.",
                "14": "Na Agya no ahyɛ me sɛ memfa asaase yi ma mo nyɛ mo agyapadeɛ.",
                "15": "Na mese mo sɛ, sɛ Amanamanmufoɔ no ansakyeraɛ wɔ nhyira a wɔbɛnya no wɔ mmerɛ a wɔbɛbɔ me nkurɔfoɔ no ahwete yi no a—",
                "16": "Ɛno na mo a moyɛ Yakob fiefoɔ nkae no, bɛkɔ wɔn mu; na mobɛkɔ akɔgyina wɔn a wɔbɛdɔɔso no mfimfini; na mobɛwɔ wɔn mu sɛ gyata a ɔfra kwaeɛ mu moa mu; anaa sɛ gyata ba a ɔfra nnwan kuo mu, sɛ ɔnam wɔn mu a ɔtiatia wɔn so na ɔtete wɔn mu asinasini, na obiara ntumi nnye wɔn.",
                "17": "Mobɛma mo nsa so wɔ mo atamfo so, na mobɛtwa mo atamfo nyina ara agu.",
                "18": "Na mɛboaboa me nkurɔfoɔ ano sɛdeɛ nipa boaboa n’ayuo wɔ pata so no.",
                "19": "Na mɛma me nkurɔfoɔ no a Agya no ne wɔn afa apam no, aane, na mɛyɛ mo mmɛn dadeɛ, na mɛyɛ mo ntɔte yaawa. Na wobɛtete nnipa bebree mu nketenkete; na mɛte wɔn mfasoɔ ho mama Awurade, na wɔn mfasoɔ no nyina ara mama Awurade. Na monhwɛ, me na meyɛɛ yei.",
                "20": "Na ɛbɛba sɛ, Agya no na ɔseɛ; sɛ m’atɛntenenee akofena no bɛsensɛn mo so saa da no; na gye sɛ wɔsakyeraae, anyɛ saa a, ɛbɛsensɛn wɔn so, Agya no na ɔseɛ, aane, ɛbɛsensɛn Amanamanmu aman nyina ara so.",
                "21": "Na ɛbɛba sɛ mɛma me nkurɔfoɔ atena ase, O Israel fiefoɔ.",
                "22": "Na monhwɛ, saa nkurɔfoɔ yi na mɛma wɔatena asaase yi so, ama apam a me ne mo Agya Yokob faaɛ no ahyɛ ma; na ayɛ Yerusalem Foforɔ. Na ɛsoro tumi bɛba nkurɔfoɔ yi mfimfini; aane, mɛba mo mu mpo.",
                "23": "Monhwɛ, me ne deɛ Mose kaa ne ho asɛm sɛ: Awurade mo Nyankopɔn bɛyi nkɔmhyɛni bi a ɔtesɛ me de ama mo nuanom; ɔno na deɛ ɔbɛka akyerɛ mo biara no, montie. Na ɛbɛba sɛ ɔkra biara a ɔntie saa nkɔmhyɛni no, wɔbɛtwa no atwene afiri nkurɔfoɔ no mu.",
                "24": "Nokware mese mo sɛ, aane, nkɔmhyɛfoɔ nyina ara ɛfiri Samuel so ne wɔn a wɔdi n’akyiri no, ne dodoɔ no ara a wɔkasaae no dii me ho adanseɛ.",
                "25": "Na monhwɛ, moyɛ nkɔmhyɛfoɔ no mma; na moyɛ Israel fiefoɔ; na mo ne apam no a Agya no ne mo Agyanom faaɛ no, na ɔsee Abraham sɛ: Na wo ase mu na wɔbɛhyira asaase so mmusuakuo nyina ara.",
                "26": "Na Agya no nyanee me baa mo hɔ, ɛna ɔsomaa me wɔ mo hɔ sɛ memɛhyira mo ma mo mu biara ntwe ne ho mfiri n’amumuyɛsɛm ho; na ɛfiri sɛ mo na moyɛ apam no mma—",
                "27": "Na ɔhyiraa mo wieeɛ akyire yi no na ɛhyɛɛ apam a Agya no ne Abraham faaɛ see sɛ: W’asefoɔ mu na ɔbɛhyira asaase so mmusuakuo nyina ara akɔsi sɛ Honhom Kronkron no nam me so bɛhwie agu amanamanmufoɔ so, saa nhyira no a ɛbɛgu Amanamanmufoɔ no so no bɛma wɔanya ahoɔden akyɛn obiara, ama wɔabɔ me nkurɔfoɔ no ahwete, O Israel fiefoɔ.",
                "28": "Na wɔbɛyɛ mpire ama nkurɔfoɔ a wɔwɔ asaase yi so no. Nanso sɛ wɔn nsa ka me nsɛmpa no nyina ara a, na sɛ wɔyɛ wɔn akoma den wɔ me so a, mede wɔn amumuyɛsɛm bɛsan agu wɔn ankasa tiri so, Agya no na ɔseɛ.",
                "29": "Na mɛkae apam no a mene me nkurɔfoɔ no faaɛ no; na mene wɔn afa apam sɛ mɛboa wɔn ano abɔ mu wɔ me ara me mmerɛ mu, ama mede wɔn agyanom asaase asan ama wɔn bio ama abɛyɛ wɔn agyapadeɛ, deɛ ɛyɛ Yerusalem asaase no, a ɛyɛ bɔhyɛ asaase ma wɔn afebɔɔ no, Agya no na ɔseɛ.",
                "30": "Na ɛbɛba sɛ mmerɛ no bɛba a wɔbɛka me asɛmpa no nyina ara akyerɛ wɔn;",
                "31": "Na wɔbɛgye me adi, sɛ mene Yesu Kristo, Onyankopɔn Ba no, na wɔbɛbɔ mpaeɛ akyerɛ Agya no wɔ me din mu.",
                "32": "Na ɛno na wɔn awɛmfoɔ bɛma wɔn nne so, na wɔbɛka wɔn nne abɔ mu ato dwom; na wɔn ani bɛhunu.",
                "33": "Na ɛno na Agya no bɛboa wɔn ano bio, na ɔde Yerusalem ama wɔn ayɛ wɔn agyapadeɛ asaase.",
                "34": "Na ɛno na wɔbɛdi dɛ—Abɔ mu ato dwom, Yerusalem meamea a ada mpan; na Agya no akyekyere ne nkurɔfoɔ werɛ, wadi ama Yerusalem.",
                "35": "Agya no ama n’abasa kronkron no ho ada hɔ ama aman nyina ara ani ahunu; na asaase ano nyina ara bɛhunu Agya no nkwagyeɛ; na Agya no neme yɛ baako.",
                "36": "Ɛno na deɛ watwerɛ no bɛba mu: Sɔre, sɔre bio, na fa w’ahoɔden hyɛ, O Sion; fa wo ntadeɛ fɛɛfɛɛ hyɛ, O Yerusalem, kuropɔn kronkron, na ɛfiri nnɛ rekɔ yi no obiara a ɔntwaa no twa tia ne deɛ ne ho nte biara no renhyɛne wo mu bio.",
                "37": "Poroporo wo ho firi mfuturo mu; sɔre, tena ase, O Yerusalem, sane wo kɔn mu nkyehoma, O Sion babaa nnɔmumni.",
                "38": "Na sei na Awurade seɛ: Watɔn wo ho kwa, na wɔbɛdi ama wo a sika tua biara nni mu.",
                "39": "Nokware, nokware, mese mo sɛ, me nkurɔfoɔ bɛhunu me din; aane, ɛda no mu na wɔbɛhunu sɛ me ne deɛ ɔrekasa yi:",
                "40": "Ɛno na wɔbɛka sɛ: Sɛdeɛ obi a ɔnam mepɔ so ka nsɛmpa no kyerɛ wɔn no nan ase yɛ fɛ fa, ɔno na ɔde asomdwoeɛ ba; ɔno na ɔde nsɛmpa brɛ wɔn a wɔyɛ, ɔno na ɔde nkwagyeɛ ba; ɔno na ɔsee Sion sɛ: Wo Nyankopɔn di hene!",
                "41": "Ɛno na nne bi bɛtea mu sɛ: Momfiri hɔ, momfiri hɔ, mofiri hɔ nkɔ, mma momfa mo nsa nka deɛ ɛho nte momfiri ne mu; monte mo ho, mo a mosoa Awurade nnwineɛ.",
                "42": "Na momfiri ha ɛhare so, ɛna mo nne; ɛfiri sɛ Awurade bɛdi mo anim, na Israel Nyankopɔn abɔ mo akyidɔm.",
                "43": "Hwɛ, me somfoɔ bɛyɛ adeɛ nyansa mu; ɔbɛma no so na wayi no ayɛ na wama no akorɔn wɔ soro.",
                "44": "Sɛdeɛ dodoɔ no ara ho dwirii wɔn wɔ wo ho no—n’anim sɛee kyɛnn nipa biara, na ne honamdua nte sɛ marima mma deɛ—",
                "45": "Saa ara nso na ɔbɛpete aman bebree ho; ahemfo bɛmuamua wɔn ano wɔ ne ho, ɛfiri sɛdeɛ wɔnka nkyerɛɛ wɔn no, wɔbɛhunu, na deɛ wɔntee da no wɔbɛte aseɛ.",
                "46": "Nokware, nokware, mese mo sɛ, saa nneɛma yi nyina ara bɛba mu ampa ara, sɛdeɛ Agya no mpo ahyɛ me no. Afei na saa apam yi a Agya no ne ne nkurɔfoɔ afa no ahyɛ ma; na afei me nkurɔfoɔ bɛkɔ akɔtena Yerusalem bio, na ɛbɛyɛ wɔn agyapadeɛ asaase."
            },
            "21": {
                "1": "Na nokware mese mo sɛ, mɛma mo nsɛnkyerɛnee bi, ama mo ahunu mmerɛ a saa nneɛma yi bɛhyɛ aseɛ asisi—mmerɛ a mɛka me nkurɔfoɔ a wɔabɔ wɔn ahweteɛ ama akyɛre no aboa ano, O Israel fiefoɔ, na mɛkyekyere me Sion bio wɔ wɔn mu;",
                "2": "Na monhwɛ, saa adeɛ yi na mede bɛma mo ayɛ nsɛnkyerɛnee—na nokware mese mo sɛ mmerɛ a saa nneɛma a merebɛda no adi akyerɛ mo yi, ne deɛ akyire yi ɛbɛfiri me ankasa, ne Honhom Kronkron tumi a Agya no de bɛma mo no, wɔbɛda no adi akyerɛ Amanamanmufoɔ no ama wɔahunu deɛ ɛfa saa nkurɔfoɔ yi a wɔyɛ Yakob fiefoɔ nkaaɛ no, ne deɛ ɛfa me nkurɔfoɔ yi a wɔbɛbobɔ wɔn apete no ho;",
                "3": "Nokware, nokware, mese mo sɛ, mmerɛ a Agya no bɛda saa nneɛma yi adi akyerɛ wɔn no, na ɛbɛfiri Agya no hɔ afa mo so aba mo hɔ;",
                "4": "Na sɛdeɛ Agya no nyansa teɛ na wɔbɛma wɔatena asaase yi so, na Agya no nam ne tumi so de wɔn fawohodie ama wɔn ama saa nneɛma yi afiri wɔn hɔ, ama apam a Agya no ne ne nkurɔfoɔ no afa no ahyɛ ma, O Israel fiefoɔ;",
                "5": "Ɛno nti mmerɛ a saa nneɛma yi ne nneɛma a ɔbɛyɛ wɔ mo mu akyire yi bɛfiri Amanamanmufoɔ hɔ aba mo asefoɔ no a ɛnam amumuyɛ nti wɔbɛtɔ sini wɔ gyedie mu no hɔ.",
                "6": "Na sei na Agya no pɛ sɛ ɛfiri Amanamanmufoɔ no hɔ ba, ama wakyerɛ ne tumi akyerɛ Amanamanmufoɔ no, na yei nti sɛ Amanamanmufoɔ no anyɛ wɔn akoma den, na wɔsakyeraae na wɔba me hɔ na wɔbɔ asu wɔ me din mu na wɔhunu nokware a ɛwɔ me nkyerɛkyerɛ no mu a, wɔbɛkan wɔn afra me nkurɔfoɔ no, O Israel fiefoɔ;",
                "7": "Na mmerɛ a saa nneɛma yi bɛba mu ama mo asefoɔ ahyɛ aseɛ sɛ wɔrehunu saa nneɛma yi no—ɛbɛyɛ nsɛnkyerɛnee ama wɔn, ama wɔahunu sɛ Agya no adwuma no ahyɛ aseɛ dada, ama apam no a ɔne nkurɔfoɔ a wɔyɛ Israel fiefoɔ no faaɛ no ahyɛ ma.",
                "8": "Na sɛ saa da no ba a, ɛbɛba sɛ ahemfo bɛmuamua wɔn ano; na deɛ wɔnka nkyerɛɛ wɔn no wɔbɛhunu; na deɛ wɔntee no wɔbɛte aseɛ.",
                "9": "Na saa da no mu na me nti Agya no bɛdi dwuma bi a, ɛbɛyɛ kɛseɛ na ɛyɛ nnwanwa wɔ wɔn mu; na obi bɛda no adi akyerɛ wɔn, nanso wɔn mu bi nnye nni.",
                "10": "Mmom monhwɛ, me somfoɔ no nkwa bɛkuta me nsa mu; ɛno nti wɔrempira no, mmom wɔn nti n’anim bɛseɛ. Nanso mɛsa no yareɛ, na mɛkyerɛ wɔn sɛ me nyansa so kyɛn ɔbonsam naadaa.",
                "11": "Ɛno nti ɛbaba sɛ obiara a ɔnnye me nsɛm no nni sɛ mene Yesu Kristo no a Agya no bɛma waba Amanamanmufoɔ no hɔ, na ɔde tumi ama no ama no de ama Amanamanmufoɔ no, (ɛbɛyɛ hɔ sɛdeɛ Mose kaae no mpo) wɔbɛtwa wɔn afiri me nkurɔfoɔ no a wɔyɛ apam mma no mu.",
                "12": "Na me nkurɔfoɔ no a wɔyɛ Yakob asefoɔ nkaaɛ no bɛfera Amanamanmufoɔ no mu, aane, wɔbɛtena wɔn mu sɛ gyata a ɔfra kwaeɛ mu moa mu no, te sɛ gyata ba a ɔfra nnkuo mu no, sɛ wɔnam wɔn mu na wɔtiatia wɔn so na ɔtete wɔn mu asinasini a, obiara ntumi nnye wɔn.",
                "13": "Wɔbɛma wɔn nsa so wɔ wɔn atamfo so, na wɔbɛtwa wɔn atamfo atwene.",
                "14": "Aane, mmusuo nka Amanamanmufoɔ no gye sɛ wɔsakyera; na ɛbɛba sɛ saa da no, Agya no na ɔseɛ, sɛ mɛtwa mo mpɔnkɔ no afiri mo mu, na mɛsɛe mo ateaseɛnam;",
                "15": "Na mɛtwa mo nkuropɔn a ɛwɔ mo asaase so atwene, na mabubu deɛ ahoɔdenbea no mu.",
                "16": "Na mɛtwa abayisɛm afiri mo asaase so, na monnya ntafoayifoɔ bio;",
                "17": "Na mɛtwa wo ahoni nso atwene, ne wo abosom afiri wo mu, na wo nsom wo nsa ano nwuma bio;",
                "18": "Na mɛtutu w’asera nua afiri wo mu, na mɛsɛe wo nkuropɔn.",
                "19": "Na ɛbɛba sɛ ɔbɛyi atorɔ, ne naadaa, ne anibereɛ, ne akasakasa, ne asɔfotorɔsɛm, ne adwaamanmmɔ afiri mo mu.",
                "20": "Na ɛbɛba sɛ, Agya no na ɔseɛ sɛ, saa da no, obiara a wɔansakyera na wɔamma me dɔ Ba no hɔ no, wɔn na mɛtwa wɔn afiri me nkurɔfoɔ mu, O Israel fiefoɔ;",
                "21": "Na mede awerɛtɔ ne abufuo bɛba wɔn so, sɛdeɛ mede bɛba abosomsomfoɔ mpo so no, sɛdeɛ wɔntee bi da.",
                "22": "Mmom sɛ wɔbɛsakyera na wɔatie me nsɛm, na wɔanyɛ wɔn akoma den a, mɛte m’asɔre wɔ wɔn mu, na wɔabɛhyɛ apam no mu na wɔakan wɔn afra saa Yakob asefoɔ nkaaɛ no ho, wɔn na mede asaase yi ama wɔn sɛ wɔmfa nyɛ wɔn agyapadeɛ no;",
                "23": "Na wɔbɛboa me nkurɔfoɔ no a wɔyɛ Yakob asefoɔ nkaaɛ no, ne Israel fiefoɔ dodoɔ biara nso a wɔbɛba no, ama wɔakyekyere kuropɔn a wɔbɛferɛ no Yerusalem Foforɔ no.",
                "24": "Na afei wɔbɛboa me nkurɔfoɔ ama wɔaboa wɔn ano, wɔn a wɔabɔ ahweteɛ asaase nyina ara ani so no, ama wɔaba Yerusalem Foforɔ no mu.",
                "25": "Na afei ɛsoro tumi bɛba wɔn so; na me nso mɛba wɔn mfimfini.",
                "26": "Na afei Agya no adwuma no bɛhyɛ aseɛ wɔ saa da no mu, mmerɛ a wɔbɛka asɛmpa yi wɔ saa nkurɔfoɔ yi asefoɔ nkaaɛ no mu. Nokware mese mo sɛ, ɛda no na Agya no adwuma bɛhyɛ aseɛ wɔ me nkurɔfoɔ nyina ara a wɔabɔ ahweteɛ no mu, aane, mpo abusuakuo no a wɔayera no, a Agya no yii wɔn firii Yerusalem no.",
                "27": "Aane, adwuma no bɛhyɛ aseɛ wɔ me nkurɔfoɔ a wɔabɔ ahweteɛ no nyina ara mu, na Agya no bɛsiesie ɛkwan a wɔbɛfa so aba me hɔ, ama wɔatumi afrɛ Agya no wɔ me din mu.",
                "28": "Aane, na afei Agya no bɛhyɛ dwumadie no ase wɔ aman nyina ara mu de asiesie ɛkwan a ne nkurɔfoɔ no bɛfa so de aboaboa wɔn ano de aba wɔn agyapadeɛ asaase no so.",
                "29": "Na wɔbɛfiri aman nyina ara mu akɔ; na wɔrenkɔ no ahoɔhare so, ɛna wɔrenwane, ɛfiri sɛ mɛdi wɔn anim, Agya na ɔseɛ, na mɛbɔ wɔn akyidɔm."
            },
            "22": {
                "1": "Na afei deɛ wɔatwerɛ no bɛba mu: To dwom, O ɔbɔnin, wo a woanwoɔ; fa ahosane to dwom, na tea mu den, wo a wonkyem ba; ɛfiri sɛdeɛ ɔnni bie mma bɛdɔɔso akyɛn deɛ wawareɛ mma, Awurade na ɔseɛ.",
                "2": "Ma baabi a wo ntomadan wɔ ntrɛ, na ma wɔntwe wo ntomadan ntoma mu wɔ baabi a wo teɛ; mfa nkame, ma wo ntampehoma mu ntwe na wo ntomadan nua mu nyɛ den.",
                "3": "Na wobɛtrɛtrɛ akɔ wo nsa nifa so ne wo bɛnkum so, na w’asefoɔ bɛfa Amanamanmufoɔ no ayɛ wɔn deɛ na wɔama wɔatenatena amanfo no so.",
                "4": "Nsuro, na w’ani rennwu; ɛna w’anim rennwuase, na wɔmma animguaseɛ renka wo; na wo werɛ bɛfiri wo mmabaawaberɛ mu aniwuo, na wo renkae wo mmabaawaberɛ mu animguaseɛ, na wo renkae wo kunayɛ animguaseɛ bio.",
                "5": "Na wo yɛfoɔ, wo kunu, Asafo Awurade ne ne din; na wo Dimafoɔ, Israel Kronkroni no—wɔbɛfrɛ no asaase nyina ara Nyankopɔn.",
                "6": "Na Awurade afrɛ wo sɛ ɔbaa a wɔato no atwene na ɔdi anibereɛ wɔ honhom mu, na ɔyɛ ɛyerɛ a ɔyɛ ababunu, mmerɛ a wɔapo wo, wo Nyankopɔn na ɔseɛ.",
                "7": "Na mmerɛ tiaa bi na mato wo atwene, na mmom mede ahummɔborɔ kɛseɛ na mede bɛboa wo ano.",
                "8": "Abufuo kakra ara mu na mede m’anim huntaa wo mmerɛ tiaa bi mu, na mmom mede ayamuyɛ a ɛtehɔ daa na mede bɛhunu wo mɔbɔ, wo Dimafoɔ Awurade na ɔseɛ.",
                "9": "Na yei te sɛ Noa nsuo a aba me so, sɛdeɛ madi nse sɛ Noa nsuyire no nkata asaase yi so bio no, ɛno nti madi nse sɛ mebo mfu wo.",
                "10": "Ɛfiri sɛ mepɔ bɛtutu akɔ na ɔbɛma apampa so afiri hɔ, na mmom m’ayamyie mmfiri wo so, ɛna merennyi m’asomdwoeɛ apam no mmfiri hɔ, Awurade no a ɔhunu wo mɔbɔ no na ɔseɛ.",
                "11": "O wo a amanehunu ahum abɔ wo, na wɔnkyekyere wo werɛ! Hwɛ, mede w’aboɔ a ɛgyegyeɛ bɛsisi hɔ, na mede sapphire ato wo fapem.",
                "12": "Na mede mogyaboɔ bɛyɛ wo mpoma, na mede kabukle ayɛ wo abɔntene pono, na mede aboɔ fɛɛfɛɛ ayɛ woahyeɛso nyina ara.",
                "13": "Na Awurade bɛkyerɛkyerɛ wo mma nyina ara; na wo mma asomdwoeɛ bɛyɛ kɛseɛ.",
                "14": "Tenenee mu na ɔbɛtintim wo, wone nhyɛsoɔ ntam bɛware ɛfiri sɛ wonnsuro, na wone adeɛ a ɛyɛ hu ntam bɛware, ɛfiri sɛ ɛremmɛn wo.",
                "15": "Hwɛ, sɛdeɛ ɛteɛ biara no wɔbɛka wɔn ho aboa ano atia wo a ɛnnyɛ me na mama wɔn kwan; na obiara a ɔbɛboaboa wɔn ano atia wo no bɛhwe ase wɔ wo nti.",
                "16": "Hwɛ, me na mabɔ ɔtomfoɔ a ɔfiti egya bidie mu, na ɔyi n’adwuma ho adwendidadeɛ pue; na me na mabɔ ɔsɛefoɔ sɛ ɔnsɛe adeɛ.",
                "17": "Akodeɛ biara a wɔayɛ de bɛtia wo no renyina; na tɛkyerɛma biara a ɛbɛhunahuna wo wɔ atɛmmuo mu no, wo bɛbu no fɔ. Yei ne Awurade asomfoɔ no agyapadeɛ, ne wɔn tenenee a ɛfiri me, Awurade na ɔseɛ."
            },
            "23": {
                "1": "Na afei, monhwɛ, mese mo sɛ monhwehwɛ saa nneɛma yi mu yie, Aane, mema mo mmaransɛm sɛ monhwehwɛ saa nneɛma yi mu yie aniberɛso; ɛfiri sɛ Yesaia nsɛm no mu yɛ duru.",
                "2": "Na nokware ɔkaa nsɛm a ɛfa me nkurɔfoɔ a wɔyɛ Israel fiefoɔ yi ho nyina ara; ɛno nti ɛho bɛhia sɛ ɔka kyerɛ Amanamanmufoɔ no nso.",
                "3": "Na nneɛma a ɔkaa ho nsɛm nyina ara no aba mu na ɛbɛba mu nso, sɛdeɛ nsɛm a ɔkaaɛ no teɛ mpo.",
                "4": "Ɛno nti montie me nsɛm; montwerɛ deɛ maka akyerɛ mo no; na ɛbɛkɔ Amanamanmufoɔ no hɔ wɔ Agya no ara ne mmerɛ a wahyehyɛ ne ne pɛ so.",
                "5": "Na obiara a ɔbɛtie me nsɛm na wasakyera na wabɔ asu no, saa nipa no ara na ɔbɛgye ne nkwa. Monhwehwɛ nkɔmhyɛfoɔ no ɛfiri sɛ dodoɔ no ara na wɔdi saa nneɛma yi ho adanseɛ.",
                "6": "Na afei ɛbaa sɛ mmerɛ a Yesu kaa saa nsɛm yi wieeɛ no, ɔka kyerɛɛ wɔn bio sɛ, mmerɛ a ɔkyerɛkyerɛɛ twerɛsɛm no a wɔn nsa aka no mu yie kyerɛɛ wɔn no, ɔsee wɔn sɛ: Monhwɛ, mewɔ twerɛsɛm bi nso wɔ hɔ a mepɛ sɛ motwerɛ, a montwerɛeɛ.",
                "7": "Na ɛbaa sɛ, ɔsee Nifae sɛ: Fa twerɛtohɔsɛm a wode asie no bra.",
                "8": "Na mmerɛ a Nifae de twerɛtohɔsɛm no baaɛ no, na ɔde bɛtoo n’anim no, ɔtwaa n’ani hwɛɛe na ɔkaa sɛ:",
                "9": "Nokware mese mo sɛ, mehyɛɛ me somfoɔ Samuel, a ɔyɛ Lamanni no sɛ ɔni adanseɛ nkyerɛ saa nkurɔfoɔ yi, sɛ ɛda no a Agya no bɛhyɛ ne din animuonyam wɔ me mu no, na ahoteɛfoɔ bebree wɔ hɔ a wɔbɛsɔre afiri owuo mu, na wɔabɛyi wɔn ho adi akyerɛ dodoɔ no ara, na wasom wɔn. Na ɔsee wɔn sɛ: Ɛnte saa anaa?",
                "10": "Na n’akyidifoɔ no buaa no see no sɛ: Aane, Awurade, Samuel hyɛɛ nkɔm sɛdeɛ wo nsɛm no teɛ pɛpɛɛpɛ, na ne nyina ara hyɛɛ ma.",
                "11": "Na Yesu see wɔn sɛ: adɛn nti na montwerɛɛ saa adeɛ yi, sɛ ahoteɛfoɔ bebree sɔree na wɔyii wɔn ho adi kyerɛɛ dodoɔ no ara na ɔsomm wɔn?",
                "12": "Na ɛbaa sɛ Nifae kaae sɛ wɔantwerɛ saa adeɛ yi.",
                "13": "Na ɛbaa sɛ Yesu hyɛɛ sɛ wɔtwerɛɛe; ɛno nti wɔtwerɛɛe sɛdeɛ ɔhyɛɛ wɔn no pɛpɛɛpɛ.",
                "14": "Na afei ɛbaa sɛ mmerɛ a Yesu kyerɛkyerɛɛ twerɛsɛm a wɔatwerɛ no nyina ara bɔɔ mu baako kyerɛɛ wɔn wieeɛ no, ɔhyɛɛ wɔn sɛ wɔn kyerɛkyerɛ nneɛma no a wakyerɛkyerɛ mu no nkyerɛ wɔn."
            },
            "24": {
                "1": "Na ɛbaa sɛ ɔhyɛɛ wɔn sɛ wɔntwerɛ nsɛm a Agya no de ama Malaki no a ɔse ɔnka nkyerɛ wɔn no. Na ɛbaa sɛ wɔtwerɛ wieeɛ no, ɔkyerɛkyerɛɛ mu. Na yei ne nsɛm a ɔka kyerɛɛ wɔn, sɛ: Sei na agya no ka kyerɛɛ Malaki—Monhwɛ, mɛsoma me bɔfoɔ, na ɔbɛsiesie kwan wɔ m’anim, na Awurade no a morehwehwɛ no no, bɛba tɛmpol no ne kɛseɛ no mu mpofiri mu, mpo apam no bɔfoɔ no a moanigye ne ho no; monhwɛ, ɔbɛba, Asafo Awurade na ɔseɛ.",
                "2": "Na mmom hwan na ɔbɛtumi agyina ɛda a ɔbɛba no anim, na hwan na sɛ ɔpue a ɔbɛtumi agyina? Ɛfiri sɛ ɔte sɛ ɔnanefoɔ gya, ne ntomasifoɔ samina.",
                "3": "Na ɔbɛtena ase sɛ ɔnanefoɔ ne dwetɛ ntehofoɔ; na ɔbɛte Lewi mmammarima ho; na wate wɔn ho sɛ sika kɔkɔɔ ne dwetɛ, ama wɔabɔ afɔreɛ wɔ tenenee mu ama no.",
                "4": "Na afɔrebɔ a ɛfiri Yuda ne Yerusalem bɛsɔ Awurade ani, te sɛ tete nna no mu, ne sɛdeɛ tete mmerɛ no mu no.",
                "5": "Na mɛbɛn mo abɛbu mo atɛn; na mɛdi adanseɛ ntɛm atia abayifoɔ, ne awaresɛefoɔ, ne wɔn a wɔkeka ntamhunu, ne wɔn a wɔsisi apaafoɔ wɔ wɔn akatua ho, akunafoɔ ne nyanka, ne wɔn a wɔpamo ɔhɔhoɔ, na wɔn suro me, Asafo Awurade na ɔseɛ.",
                "6": "Na me ne Awurade, mensesa; ɛno nti mo Yakob mmammarima monnsɛe.",
                "7": "Ɛfiri mo agyanom mmerɛ so mpo na mo atwe mo ho afiri m’ayɛdeɛ ho, na moanni so. Monsan mmra me ho na me nso mɛsan aba mo hɔ, Asafo Awurade na ɔseɛ. Na mmom moka sɛ: ɛhene na yɛnsan nkɔ?",
                "8": "Onipa bɛbɔ Onyankopɔn korɔnoo anaa? Nanso moabɔ me korɔnoo. Na mmom mo se: Ɛkwan bɛn so na yɛafom wo afa? Ntotosoɔ du du ne afɔrebɔ mu.",
                "9": "Wɔde nomee adome mo ɛfiri sɛ moabɔ me korɔnoo, ɔman muu yi nyina ara mpo.",
                "10": "Momfa mo ntotosoɔ du du no nyina ara mmra adekora dan mu, na ama aduane aba me fie; na momfa yei nsɔ me nhwɛ, Asafo Awurade na ɔseɛ, sɛ meremmua ɔsoro mpoma memma mo, ma merennhwie nhyira memma mo a morennya baabi mpo a mode bɛgye.",
                "11": "Na mo nti mɛka ɔdidifoɔ no anim, na ɔrenseɛ mo asaase no so nuaba; ɛna mo bobeaba no rempore nngu fam ansaana ne mmerɛ no aduru, Asafo Awurade na ɔseɛ.",
                "12": "Na aman nyina ara bɛfrɛ mo asaase a ɛyɛ ahomka, Asafo Awurade na ɔseɛ.",
                "13": "Mo nsɛm yɛ den ma me, Asafo Awurade na ɔseɛ; ɛdeɛn na yɛaka atia wo?",
                "14": "Mo aka sɛ; ɛyɛ kwa sɛ wobɛsom Onyankopɔn, na ɛdeɛn mfasoɔ nti na ɛsɛ sɛ yɛdi n’ayɛdeɛ so, na yɛanante suu mu wɔ Asafo Awurade anim?",
                "15": "Na afei yɛfrɛ ahomasoɔfoɔ anigyeɛfoɔ; aane, wɔn a wɔyɛ atirimuɔdensɛm no nya nkɔsoɔ; aane, wɔn a wɔsɔ Onyankopɔn hwɛ no mpo wɔfiri mu firi.",
                "16": "Afei wɔn a wɔsuro Awurade no taa kasakasa kyerɛ wɔn ho wɔn ho, na Awurade yɛɛ aso maa wɔn na ɔtiee wɔn; na wɔtwerɛɛe nkaeɛ nwoma wɔ n’anim maa wɔn a wɔsuro Awurade no, ne wɔn a wɔdwendwene ne din ho no.",
                "17": "Na wɔbɛyɛ me deɛ, Asafo Awurade na ɔseɛ, wɔ ɛda a mɛyɛ me mpempradeɛ; na mɛhunu wɔn mɔbɔ sɛdeɛ nipa hunu ɔno ara ne babarima a ɔsom no no mɔbɔ no.",
                "18": "Ɛhɔ na mobɛsan mo akyi na mo ahunu nsonsonoɛ a ɛda teneneefoɔ ne atirimuɔdenfoɔ ntam, ne deɛ ɔsom Onyankopɔn ne deɛ ɔnsom no."
            },
            "25": {
                "1": "Na monhwɛ, ɛda no reba, a ɛbɛhye sɛ foonoo; na ahomasoɔfoɔ nyina ara, aane, ne wɔn a wɔyɛ atirimuɔdensɛm nyina ara bɛyɛ aburo dwanee dua; na ɛda a ɛreba no bɛhye wɔn; Asafo Awurade na ɔseɛ, sɛ ɔrennya wɔn nhini anaa mman.",
                "2": "Na mmom wɔn a wɔsuro me din no deɛ, Tenenee Babarima no bɛsɔre de ne ntaban a ayaresa wɔ mu no; na mobɛkɔ akɔnyini sɛ anantwie mma wɔ nantwibuo mu.",
                "3": "Na mobɛtiatia atirimuɔdenfoɔ so; ɛfiri sɛ wɔbɛyɛ nso wɔ mo nan ase wɔ ɛda a mɛyɛ yei no mu, Asafo Awurade na ɔseɛ.",
                "4": "Monkae Mose a ɔyɛ me somfoɔ no mmara no a mehyɛɛ no wɔ Horeb maa Israel nyina ara no, ne mmara ne ntɛmmuo no.",
                "5": "Monhwɛ, mɛsoma Elia ɔkɔmhyɛni no ansaana na Awurade da a ɛyɛ kɛseɛ na ɛyɛ hu yie no aba;",
                "6": "Na ɔbɛdane agyanom akoma aba wɔn mma so, na mma nso akoma aba agyanom so, na mamma amɛfa nomee ammɔ asaase no."
            },
            "26": {
                "1": "Na afei ɛbaa sɛ mmerɛ a Yesu kaa saa nsɛm yi wieeɛ no ɔkyerɛkyerɛɛ mu kyerɛɛ nkurɔfokuo no; na ɔkyerɛkyerɛɛ nneɛma akɛseɛ ne nketewa nyina ara mu kyerɛɛ wɔn.",
                "2": "Na ɔkaa sɛ: Twerɛsɛm no a mo nsa nkaaɛ no, Agya no ahyɛ me sɛ memfa ma na sɛdeɛ ne nyansa teɛ no ɔdebɛma daakye abusuasantene.",
                "3": "Na ɔkyerɛkyerɛɛ nneɛma nyina ara mu, fiti mfitiaseɛ no de kɔpem mmerɛ a ɔbɛba wɔ n’animuonyam mu—aane mpo nneɛma a ɛbɛba asaase so nyina ara mpo dekɔsi sɛ ɛhyew denden bɛnane nneɛma nyina ara, na wɔabobɔ asaase no abɔ mu sɛ nwoma, na ɛsoro ne asaase bɛtwam akɔ;",
                "4": "Mpo de kɔsi ɛda kɛseɛ a ɛdi akyire no, a nnipa nyina ara ne abusuakuo, ne aman ne kasa hodoɔ nyina ara bɛgyina Onyankopɔn anim, ama wabu wɔn atɛn wɔ wɔn nwuma ho, sɛ ɛyɛ papa anaa sɛ ɛyɛ bɔne—",
                "5": "Sɛ wɔyɛ papa a wɔbɛsɔre afiri owuo mu akɔ nkwa a ɛtehɔ daa mu; na sɛ wɔyɛ bɔne a, wɔbɛsɔre afiri owuo mu akɔ ɛfɔbuo wusɔreɛ mu sɛdeɛ obiara su teɛ, baako wɔ fa na baako nso wɔ fa a wɔrennhyia da no, sɛdeɛ mɔborɔhunu ne atentene teɛ ne kronkronyɛ a ɛwɔ kristo mu no teɛ, deɛ na ɔwɔ hɔ ansaana wiase rebɛhyɛ aseɛ no.",
                "6": "Na afei, wɔrentumi ntwerɛ wɔ saa nwoma yi mu, mpo ɔha mu nkyɛmuu baako wɔ nneɛma a Yesu kyerɛkyerɛ nkurɔfoɔ no nokware no.",
                "7": "Mmom monhwɛ wɔatwerɛ deɛ Yesu kyerɛkyerɛ nkurɔfoɔ no mu dodoɔ no ara wɔ Nifae mprɛte no so.",
                "8": "Na saa nneɛma yi na matwerɛ, deɛ ɛsua wɔ nneɛma a ɔkyerɛkyerɛɛ nkurɔfoɔ no mu; na matwerɛ yeinom ama wɔde afiri Amanamanmufoɔ no hɔ asan de abrɛ saa nkurɔfoɔ yi bio; sɛdeɛ Yesu nsɛm a waka no teɛ.",
                "9": "Na mmerɛ a wɔn nsa aka yei no, deɛ ɛhia sɛ wɔn nso ka no nkanee, de sɔ wɔn gyedie hwɛ, na sɛ ɛba sɛ wɔbɛgye saa nneɛma yi adi a, ɛnneɛ wɔbɛda nneɛma akɛseɛ adi akyerɛ wɔn.",
                "10": "Na sɛ ɛba sɛ wɔanye saa nneɛma yi anni a, ɛnneɛ wɔde nneɛma akɛseɛ no bɛsie wɔn ama wɔabu wɔn fɔ.",
                "11": "Monhwɛ, meyɛɛ m’adwene sɛ merebɛtwerɛ deɛ wɔakrukyire agu Nifae mprɛte no so no, na mmom Awurade amma ho kwan, ɔse: Mɛsɔ me nkurɔfoɔ yi gyedie ahwɛ.",
                "12": "Ɛno nti me, Mormon, meretwerɛ deɛ Awurade ahyɛ me sɛ mentwerɛ no. Na afei me, Mormon, mede me kasa aba awieɛ, na meretoaso atwerɛ nneɛma a wɔahyɛ me.",
                "13": "Ɛno nti, mepɛ sɛ mohunu sɛ Awurade kyerɛkyerɛɛ nkurɔfoɔ no bɛyɛ sɛ nansa ntam ampa; na ɛno akyire yi no, na ɔtaa yi ne ho adi kyerɛ wɔn, na na ɔtaa bubu paanoo mu na ɔhyira so, na ɔde maa wɔn.",
                "14": "Na ɛbaa sɛ ɔkyerɛkyerɛeɛ na ɔsomm nkurɔfokuo no mma no a wɔaka wɔn ho asɛm no, na ɔgoo wɔn tɛkyerɛma mu maa wɔkaa nsɛm akɛseɛ ne anwanwasɛm a ɛkyɛn deɛ ɔdaa no adi kyerɛɛ nkurɔfoɔ no de kyerɛɛ wɔn agyanom no; na ɔtee wɔn ano maa wɔtumi kasaae.",
                "15": "Na ɛbaa sɛ ɔforo kɔɔ soro akyire yi no—ne mprɛnu so a ɔdaa ne ho adi kyerɛɛ wɔn no, na ɔkɔɔ Agya no hɔ no, mmerɛ a ɔsaa wɔn ayarefoɔ no nyina ara yareɛ ne wɔn abubuafoɔ, na ɔbuee wɔn anifirafoɔ ani, na ɔmaa wɔn asosifoɔ tee asɛm; na ɔsaa yareɛ ahodoɔ nyina ara mpo wɔ wɔn mu, na ɔnyanee ɔbarima bi firii owuo mu no, na ɔdaa ne tumi adi kyerɛɛ wɔn no, ɔforo kɔɔ Agya no hɔ wɔ soro.",
                "16": "Monhwɛ, ɛbaa sɛ adeɛ kyeeɛ no na nkurɔfokuo no boaboa wɔn ano, na wɔhunui na wɔtee saa nkwadaa yi, aane, mmɔfra mpo buee wɔn ano na wɔkaa anwanwasɛm; na wɔamma kwan amma nipa biara antwerɛ nsɛm a ɔkaaɛ no.",
                "17": "Na ɛbaa sɛ akyidifoɔ no a Yesu yii wɔn no hyɛɛ aseɛ firii saa mmerɛ no sɛ wɔrebɔ asu na wɔakyerɛkyerɛ dodoɔ no ara a wɔbɛba wɔn hɔ no; na dodoɔ no ara a wɔbɔɔ wɔn asu wɔ Yesu din mu no, Honhom Kronkron no hyɛɛ wɔn ma.",
                "18": "Na wɔn mu dodoɔ no ara hunui, na wɔtee nsɛm a yɛnka no a ɛnnyɛ mmara sɛ wɔtwerɛ no.",
                "19": "Na wɔkyerɛkyerɛɛe na wɔsomm wɔn ho wɔn ho, na nneɛma wɔnyaaeɛ nyina ara bɛyɛɛ wɔn nyina ara deɛ, na nipa biara ne ne yɔnko dii no yie.",
                "20": "Na ɛbaa sɛ wɔyɛɛ nneɛma a Yesu hyɛɛ wɔn sɛ wɔnyɛ no nyina ara.",
                "21": "Na wɔn a wɔbɔɔ wɔn asu wɔ Yesu din mu no, wɔfrɛɛ wɔn Kristo asɔremma."
            },
            "27": {
                "1": "Na ɛbaa sɛ mmerɛ a Yesu akyidifoɔ no retutu akwan na wɔrekeka nneɛma a wɔateɛ ne deɛ wɔahunu, na wɔrebɔ asu wɔ Yesu din mu no, ɛbaa sɛ akyidifoɔ no boaa wɔn ano bɔɔ mu na wɔyɛɛ koro wɔ mpaeɛ a emu yɛ den ne akɔmkyerɛ mu.",
                "2": "Na Yesu yii ne ho adi kyerɛɛ wɔn bio, ɛfiri sɛ na wɔrebɔ mpaeɛ akyerɛ Agya no wɔ ne din mu, na Yesu bɛgyinaa wɔn mfimfini, na ɔsee wɔn sɛ: ɛdeɛn na mopɛ sɛ meyɛ ma mo?",
                "3": "Na wɔsee no sɛ: Awurade, yɛpɛ sɛ wo ka edin a yɛmfa mferɛ asɔre yi kyerɛ yɛn; ɛfiri sɛ akasakasa wɔ nnipa no mu wɔ saa adeɛ yi ho.",
                "4": "Na Awurade see wɔn sɛ: Nokware, nokware, mese wo sɛ, adɛn nti na nnipa no nwiinwii na wɔkasakasa wɔ saa adeɛ yi nti?",
                "5": "Wɔnkenkann twerɛsɛm no, deɛ ɛka sɛ momfa Kristo din no a ɛyɛ me din no nto mo so no anaa? Ɛfiri sɛ saa din yi na wɔde bɛfrɛ mo wɔ ɛda a ɛdi akyire no mu;",
                "6": "Na obiara a ɔfa me din to ne ho so no, na ɔsi apenee kɔsi awieɛ no, saa nipa no ara na ɔbɛgye no nkwa wɔ ɛda a ɛdi akyire no mu.",
                "7": "Ɛno nti, biribiara a mobɛyɛ no, mobɛyɛ no wɔ me din mu; na momfrɛ Agya no wɔ me din mu ama me nti wahyira asɔre no.",
                "8": "Na ɛbɛyɛ dɛn na ayɛ m’asɔre, gye sɛ wɔde me din frɛ no? Na sɛ wɔde Mose din to asɔre bi so a na ɛyɛ Mose asɔre; anaasɛ sɛ wɔde nipa din to so a na ɛyɛ nipa asɔre; na mmom sɛ wɔde me din frɛ no a na ɛyɛ m’asɔre, sɛ ɛba no saa a na wɔasi no wɔ m’asɛmpa no so.",
                "9": "Nokware mese mo sɛ, moasi no wɔ me asɛmpa no so, ɛno nti biribiara a mobɛfrɛ no, momfrɛ no wɔ me din mu; ɛno nti, sɛ mofrɛ Agya no wɔ asɔre no nti na mo yɛ no wɔ me din mu a, Agya no bɛtie mo;",
                "10": "Na sɛ m’asɛmpa no so na wɔnam si asɔre no a, Agya no bɛda ɔno ara ne nwuma adi wɔ mu.",
                "11": "Na mmom sɛ wɔansi no wɔ m’asɛmpa no so, na wɔasi no wɔ nnipa nwuma so, anaasɛ wɔnam ɔbonsam nwuma so a, nokware mese mo sɛ wɔwɔ ɛdɛ wɔ wɔn nwuma mu mmerɛ tia bi mu, na nkakra nkakra no, awieɛ no bɛba, na wɔbɛtwa wɔn agu egya mu, wɔrentumi mfiri hɔ nsane wɔn akyiri mma bio.",
                "12": "Ɛfiri sɛ wɔn nwuma di wɔn akyiri, na ɛnam wɔn nwuma nti na wɔtwa wɔn gu; ɛno nti monkae nneɛma a maka akyerɛ mo no.",
                "13": "Monhwɛ mede m’asɛmpa no ama mo, na yei ne asɛmpa no a mede ama mo no—Na mebaa wiase bɛyɛɛ m’Agya no pɛ, ɛfiri sɛ m’Agya na ɔsomaa me.",
                "14": "Na m’Agya somaa me sɛ ɔbɛma me so wɔ asɛnnua no so, na wama me so wɔ asɛnnua no so akyire no ama m’atwe nnipa nyina ara aba me nkyɛn, ama sɛdeɛ nnipa ama me so no, saa ara nso mpo na Agya no bɛma nnipa so ama wɔabɛgyina m’anim, na mɔabu wɔn atɛn wɔ wɔn nwuma ho, sɛ wɔyɛ papa anaa sɛ wɔyɛ bɔne—",
                "15": "Na yei ho nti na wɔmaa me so; ɛno nti, ɛnam Agya no tumi so nti mɛtwe nnipa nyina ara aba me nkyɛn, ama wɔabu wɔn atɛn sɛdeɛ wɔn nwuma teɛ.",
                "16": "Na ɛbɛba sɛ obiara a ɔbɛsakyera na wɔabɔ no asu wɔ me din mu no, ɔbɛhyɛ no ma; na sɛ ɔsi apenee kɔsi awieɛ a monhwɛ, ɔno na me remmu no fɔ wɔ m’Agya anim wɔ ɛda no a mɛgyina hɔ abu wiase atɛn no.",
                "17": "Na deɛ wɔansi apenee ankɔsi awieɛ no, saa nnipa no ara nso na wɔbɛtwa no agu egya mu, na wɔrentumi mfiri mu mma bio, ɛnam Agya no atɛntenenee nti.",
                "18": "Na yei ne asɛm a ɔde ama nnipa mma: Na yei nti ɔhyɛɛ nsɛm a ɔde maae no ma, na wɔantwa ntorɔ, na mmom ɔhyɛɛ ne nsɛm no nyina ara ma.",
                "19": "Na biribiara a ɛho nte no ntumi nwura n’aheman mu; ɛno nti biribiara rentumi nwura n’ahomegyeɛ mu gye sɛ wɔn a wɔasi wɔn ntaadeɛ wɔ me mogya mu no, ɛnam wɔn gyedie, ne wɔn bɔne nyina ara ho nsakyeraɛ, ne wɔn nokwaredie mu kɔsi awieɛ.",
                "20": "Afei yei ne mmaransɛm no: Monsakyera, mo a mowɔ asaase ano nyina ara, na mo mmra me hɔ na wɔmmɔ mo asu wɔ me din mu, ama Honhom Kronkron no a mobɛnya no ate mo ho, ama moagyina m’anim wɔ ɛda a ɛdi akyire no mu a nkekaawa biara nni mo ho.",
                "21": "Nokware, nokware, mese mo sɛ yei ne m’asɛmpa no; na mo nim nneɛma a ɛsɛ sɛ mo yɛ wɔ m’asɔre mu; na nwuma a moahunu me sɛ me reyɛ no, ɛno na mo nso monyɛ; na deɛ moahunu me sɛ mereyɛ no, ɛno ara nso mpo na mo nyɛ;",
                "22": "Ɛno nti, sɛ mo yɛ saa nneɛma yi a nhyira ne mo, ɛfiri sɛ ɔbɛma mo so ɛda a ɛdi akyire no mu.",
                "23": "Montwerɛ nneɛma a moahunu na moate yi, gye sɛdeɛ wɔabra mo wɔ ho no.",
                "24": "Montwerɛ nkurɔfoɔ yi nwuma, deɛ wɔbɛyɛ, te sɛdeɛ wɔatwerɛ no mpo, deɛ aba mu no.",
                "25": "Na monhwɛ, nneɛma a wɔatwerɛ wɔ nwoma no mu, ne deɛ wɔbɛtwerɛ no, na ɔde bɛbu saa nkurɔfoɔ yi atɛn, ɛfiri sɛ ɛnam ɛno so na nnipa bɛhunu wɔn nwuma.",
                "26": "Na monhwɛ, Agya no atwerɛ nneɛma nyina ara; ɛno nti nwoma no a wɔbɛtwerɛ no mu no na wɔde bɛbu wiase atɛn.",
                "27": "Na monhunu sɛ mo bɛyɛ nkurɔfoɔ yi atɛmmuafoɔ, sɛdeɛ atɛmmuo no a mede bɛma mo no teɛ, deɛ ɛbɛyɛ pɛpɛɛpɛ no. Ɛno nti, nnipa suo bɛn na ɛsɛ sɛ mo yɛ? Nokware mese mo sɛ, mpo sɛdeɛ me teɛ no ara pɛpɛɛpɛ no.",
                "28": "Na afei merekɔ Agya no hɔ. Na nokware mese mo sɛ, biribiara a mobɛbisa Agya no wɔ me din mu no, wɔde bɛma mo.",
                "29": "Ɛno nti, momisa, na monsa bɛka; mommɔ mu na ɔbɛbue ama mo; na deɛ ɔbisa no, ne nsa ka; na deɛ ɔbɔ mu no, ɔbɛbue ama no.",
                "30": "Na afei, monhwɛ, m’ɛdɛ yɛ kɛseɛ, mpo wɔ ne mahyɛ mu, ɛnam mo nti, ne saa abusuasantene yi nso nti; aane, na Agya no nso mpo dii dɛ, ne soro abɔfoɔ kronkron no nso nyina ara, ɛnam mo ne saa abusuasantene yi nti; ɛfiri sɛ wɔn mu biara nnyerae.",
                "31": "Monhwɛ, mɛpɛ sɛ mo te aseɛ; ɛfiri sɛdeɛ mekyerɛ ne sɛ, wɔn a wɔte ase seesei wɔ saa mmerɛ yi mu yi; na wɔn mu biara nnyeraae; na wɔn nti na manya ɛdɛ a ahyɛ ma yi no.",
                "32": "Mmom monhwɛ, ɛyɛ me awerɛho ma awoɔntoatoasoɔ a ɛtɔ so nan fiti saa awoɔntoatoasoɔ yi so yi no, ɛfiri sɛ ɔde wɔn kɔ nnɔmum mu sɛ yera ba no mpo; ɛfiri sɛ wɔbɛtɔn me de agye dwetɛ ne sika kɔkɔɔ, ne deɛ nweweboa tumi sɛe no, na akorɔmfoɔ tumi bu ani kɔwia. Na ɛda no mu na mɛba abɛsra wɔn, na mede wɔn nwuma bɛbɔ wɔn ankasa wɔn tiri so.",
                "33": "Na ɛbaa sɛ mmerɛ a Yesu kaa saa nsɛm yi wieeɛ no, ɔka kyerɛɛ n’akyidifoɔ no sɛ: Monwura ɛpono teatea no mu; na ɛpono a ɛyɛ teatea, ne ɛkwan a ɛyɛ hiahia no na ɛkɔ nkwa mu, na kakra ara bi na wɔhunu; na mmom ɛpono a ɛso, ne ɛkwan a ɛtrɛ no na ɛkɔ owuo mu, na wɔn a ɔfa mu no dɔɔso, kɔsi sɛ anadwo bɛba a nipa biara rentumi nyɛ adwuma."
            },
            "28": {
                "1": "Na ɛbaa sɛ mmerɛ a Yesu kaa saa nsɛm yi wieeɛ no, ɔkasa kyerɛɛ n’akyidifoɔ no baako baako, see wɔn sɛ: ɛdeɛn na mopɛ sɛ meyɛ ma mo, ansaana akyire yi no makɔ Agya no hɔ?",
                "2": "Na wɔn nyina ara kasaae, gye sɛ wɔn mu mmiɛnsa, na wɔkaa sɛ: Yɛpɛ sɛ yɛtena ase nyini ara kɔduru mmerɛ a ɛsɛ sɛ nipa nyini kɔduru no, na ɔsomdwuma no a wɔafrɛ yɛn sɛ yɛnni so no ba awieɛ a, anka ntɛm ara yɛaba wo hɔ wɔ w’aheman no mu.",
                "3": "Na ɔsee wɔn sɛ: Nhyira ne mo, ɛfiri sɛ mopɛɛ saa adeɛ yi firi me hɔ; ɛno nti sɛ modi mfie aduɔson mmienu wie a, mo bɛba me hɔ wɔ m’aheman mu; na mobɛnya ahomee wɔ me nkyɛn.",
                "4": "Na mmerɛ a ɔkasa kyerɛɛ wɔn wieeɛ no, ɔdanee ne ho kyerɛɛ mmiɛnsa no nso na ɔsee wɔn sɛ: Sɛ mekɔ Agya no hɔ a, ɛdeɛn na mopɛ sɛ meyɛ ma mo?",
                "5": "Na wɔdii awerɛhoɔ wɔ wɔn akoma mu, ɛfiri sɛ na wɔsuro koraa sɛ wɔbɛka adeɛ a wɔhia.",
                "6": "Na ɔsee wɔn sɛ: Monhwɛ, menim mo adwene, na mopɛ deɛ Yohane, deɛ medɔ no no a na ɔka me ho wɔ me somdwuma mu no, ansaana Yudafoɔ no rema me so no, pɛɛ sɛ meyɛ ma no no.",
                "7": "Ɛno nti, nhyira nka mo pii, ɛfiri sɛ monka owuo nhwɛ da, na mmom mo bɛtena ase na moahunu Agya no dwuma a ɔbɛdi ama nnipa mma, akɔsi sɛ mpo nneɛma nyina ara bɛhyɛ ma sɛdeɛ Agya no pɛ teɛ, wɔ mmerɛ a mede ɛsoro tumi bɛba wɔ m’animuonyam mu.",
                "8": "Na morente owuo yea da; na mmom sɛ meba m’animuonyam mu a, mobɛsesa mpofirimu afiri deɛ ɛnkyereboɔ mu akɔ deɛ ɛkyereboɔ mu; na ɛno na ɔbɛhyira mo wɔ m’Agya no aheman no mu.",
                "9": "Na bio morente yea wɔ mmerɛ a mobɛtena honam mu yi, ɛna morente awerɛhoɔ nso gye sɛdeɛ ɛyɛ bɔne wɔ wiase mu; na mɛyɛ yei nyina ara ɛnam adeɛ a mohwehwɛ firii me hɔ no nti, ɛfiri sɛ moapɛ sɛ mode nnipa mma akra bɛbrɛ me, mmerɛ a wiase bɛgyina no.",
                "10": "Na yei nti mo bɛnya ɛdɛ ama no ahyɛ ma; na mobɛtena ase wɔ m’Agya aheman no mu; aane, na mo dɛ bɛyɛ ma, sɛdeɛ mpo Agya no ama m’ɛdɛ a ahyɛ ma no; na mo bɛyɛ sɛdeɛ meteɛ mpo, na mete sɛdeɛ Agya no teɛ mpo; na Agya no ne me yɛ baako;",
                "11": "Na Honhom Kronkron no di Agya no ne me ho adanseɛ; na Agya no de Honhom Kronkron no ma nnipa mma, ɛnam me nti.",
                "12": "Na ɛbaa sɛ mmerɛ a Yesu kaa saa nsɛm yi wieeɛ no, ɔde ne nsa tea kekaa wɔn baako baako, gye sɛ mmiɛnsa no a ɛwɔ sɛ wɔtwɛn no, na ɔfirii hɔ kɔɔe.",
                "13": "Na monhwɛ, ɛsoro bueɛ, na wɔmaa wɔn so kɔɔ soro, na wɔhunuui na wɔtee nsɛm a obi rentumi nka.",
                "14": "Na wɔberaa wɔn sɛ mma wɔnka; ɛna wɔamma wɔn tumi nso a ɛbɛma wɔatumi aka nneɛma a wɔhunuuɛ na wɔteeɛ no;",
                "15": "Na sɛ wɔwɔ honam mu anaa sɛ wɔnni honam mu a, wɔantumi anka; ɛfiri sɛ na ɛyɛ wɔn sɛ wadane wɔn, ama wɔasesa afiri honamdua yi mu akɔ honam a ɛnnwuo tebea mu, ama wɔatumi ahunu Onyankopɔn nneɛma.",
                "16": "Na mmom ɛbaa sɛ wɔsomm bio wɔ asaase yi ani so; nanso wɔamɛsom wɔ nneɛma a wɔteeɛ na wɔhunuuɛ no ho, ɛnam mmaransɛm no a ɔde maa wɔn wɔ ɛsoro hɔ no nti.",
                "17": "Na afei, sɛ wɔyɛɛ honam a ɛwuo anaa sɛ honam a ɛnnwuo fiti ɛda no a wɔsesaaɛ no deɛ, menim;",
                "18": "Na mmom yei deɛ menim, sɛdeɛ twerɛtohɔsɛm a wɔde ama no nti—sɛ wɔnantenantee asaase no so, na ɔsomm nkurɔfoɔ no nyina ara no, wɔkaa nnipa dodoɔ a wɔgyee wɔn nkyerɛkyerɛ diiɛ no bɔɔ mu wɔ asɔre no mu; wɔbɔɔ wɔn asu, na dodoɔ no ara a wɔbɔɔ wɔn asu no gyee Honhom Kronkron no.",
                "19": "Na wɔn a wɔnka asɔre no ho no de wɔn guu efiase. Na efiase hɔ no antumi anye wɔn, ɛfiri sɛ na wɔn mu akyɛ mmienu.",
                "20": "Na wɔtoo wɔn guu amena mu; na mmom wɔde Onyankopɔn asɛm no bobɔɔ wiase, ara maa ɛnam ne tumi no so nti, wɔyii wɔn firii asaase ase; na ɛno nti wɔantumi antu amena a emu ware mpo amfa wɔn anngu mu.",
                "21": "Na wɔtoo wɔn guu egya mu mprɛnsa a biribiara anyɛ wɔn.",
                "22": "Na wɔde wɔn guu wira mu mmoa buo mu mprɛnsa; na monhwɛ wɔne mmoa no dii agorɔ te sɛdeɛ akwadaa ne adwammaa a ɔtua nofoɔ ano yɛ no, na hwee anyɛ wɔn.",
                "23": "Na ɛbaa sɛ sei na wɔyɛ de kɔɔ Nifaefoɔ no nyina ara mu, na wɔkɔkaa Kristo asɛmpa no kyerɛɛ nkurɔfoɔ a wɔwɔ asaase no so nyina ara; na wɔsakyera maa Awurade, na wɔbɔɔ mu bɛkaa Kristo asɔre no ho, na sei na ɔhyiraa nkurɔfoɔ a wɔwɔ saa awoɔntoatoasoɔ no mu no, sɛdeɛ Yesu asɛm no teɛ no.",
                "24": "Na afei me Mormon, mede deɛ mereka fa saa nneɛma yi ho no aba awieɛ mmerɛ tiawa bi.",
                "25": "Monhwɛ, meyɛɛ m’adwene sɛ meretwerɛ wɔn a wɔrenka owuo nnhwɛ da no din, na mmom Awurade braa me; ɛno nti mantwerɛ, ɛfiri sɛ wɔde asie wiase mu nnipa.",
                "26": "Mmom monhwɛ, mahunu wɔn, na wɔasom me.",
                "27": "Na monhwɛ wɔbɛka Amanamanmufoɔ no ho, nanso Amanamanmufoɔ no rennhunu wɔn.",
                "28": "Wɔbɛka Yudafoɔ no nso ho, Yudafoɔ no rennhunu wɔn.",
                "29": "Na ɛbɛba sɛ, sɛ Awurade hunu wɔ ne nyansa mu sɛ ɛho bɛhia sɛ wɔsom Israel abusuakuo no a wɔabɔ ahweteɛ no a, ne aman nyina ara, abusuakuo, kasahodoɔ ne nnipa, na wɔde akra bebree bɛfiri wɔn mu abrɛ Yesu, ama wɔn pɛ no ahyɛ ma, na afei nso ɛnam Onyankopɔn tumi a ɛdane adwene a ɛwɔ wɔn mu no nti.",
                "30": "Na wɔte sɛ Onyankopɔn abɔfoɔ, na sɛ wɔbɔ mpaeɛ kyerɛ Agya no wɔ Yesu din mu a wɔbɛtumi ayi wɔn ho adi akyerɛ nipa biara a wɔnim sɛ ɛyɛ ma wɔn.",
                "31": "Ɛno nti, wɔbɛyɛ nwuma akɛseɛ a ɛyɛ nnwanwa, ansaana ɛda kɛseɛ no a ɛreba no aduru hɔ, mmerɛ no a nnipa nyina ara bɛgyina Kristo atɛmmuo-adwa no anim no;",
                "32": "Aane, Amanamanmufoɔ mu mpo na wɔbɛyɛ anwanwadwuma akɛseɛ, ansaana atɛmmuda no aduru hɔ.",
                "33": "Na sɛ mowɔ twerɛsɛm no a ɛka Kristo anwanwadwuma a ɔyɛe nyina ara a, anka mobɛhunu sɛ saa nneɛma yi bɛba mu sɛdeɛ Kristo nsɛm no teɛ no sɛ sɛdeɛ ɛteɛ biara.",
                "34": "Na mmusuo nka deɛ ɔntie Yesu asɛm no, ne wɔn nso a wayi wɔn na wasoma wɔn wɔ wɔn mu no nso nsɛm no; na obiara a wannye Yesu nsɛm ne wɔn a wasoma wɔn no nsɛm no anni no anye no; na ɛno nti, ɔno nso rennye wɔn wɔ ɛda a ɛdi akyire no mu;",
                "35": "Na ɛbɛyɛ ama wɔn sɛ wɔanwo wɔn mpo a anka ɛyɛ. Na mo susu sɛ mobɛtumi ayi Onyankopɔn no a wɔafom no no atɛntenenee no afiri hɔ, ɔno a nnipa atiatia ne so wɔ wɔn nan ase no,bɛtumi ama nkwagyeɛ aba anaa?",
                "36": "Na afei monhwɛ, sɛdeɛ mereka saa nkurɔfoɔ no a Awurade yii wɔn no, anne, mpo mmiɛnsa no a wɔfaa wɔn kɔɔ soro no, sɛ wɔtee wɔn ho firii honam a ɛwuo ho kɔɔ honam a ɛnwuo ho a mennim—",
                "37": "Mmom monhwɛ, ɛfiti mmerɛ a metwerɛeɛ no, mebisaa Awurade, na wada no adi akyerɛ me sɛ ɛho hia sɛ nsesaɛ ba wɔn nnipadua mu, ama anyɛ saa a ɛsɛ sɛ wɔka owuo hwɛ;",
                "38": "Ɛno nti ama wɔanka owuo annhwɛ no, ɛsɛɛ sɛ nsesaɛ ba wɔn nnipadua mu, ama wɔante yea anaa awerɛhoɔ biara gye sɛdeɛ ɛyɛ bɔne wɔ wiase mu nko ara.",
                "39": "Afei saa nsesaɛ yi ne deɛ ɛbɛsie wɔ ɛda a ɛdi akyire no mu no nnyɛ pɛ; na mmom nsesaɛ bi baa wɔn so, ara maa Satan antumi anya tumi wɔ wɔn so, ama ɔntumi nsɔ wɔn nhwɛ; na wɔtee wɔn ho wɔ honam mu, maa wɔbɛyɛɛ kronkron, na ɛmaa asaase so tumi antumi anya tumi wɔ wɔn so.",
                "40": "Na saa tebea yi mu na wɔbɛtena ara akɔsi Kristo atɛmmuda no; na saa da no na ɛsɛ sɛ wɔnya nsesaɛ kɛseɛ, na wɔagye wɔn akɔ Agya n’aheman mu a wɔrensan mfiri hɔ bio, na mmom wɔne Nyankopɔn bɛtena ɛsoro hɔ akɔsi ɛnniawieɛ."
            },
            "29": {
                "1": "Na afei monhwɛ, mese mo sɛ mmerɛ a Awurade bɛhunu sɛ ɛyɛ wɔ ne nyansa mu sɛ saa nsɛm yi ba Amanamanmufoɔ no hɔ no sɛdeɛ n’asɛm teɛ no, ɛhɔ na mobɛhunu sɛ apam no a Agya no ne Israel mma faaɛ a ɛfa sɛdeɛ wɔbɛyɛ a wɔde wɔn agyapadeɛ asaase no bɛsan ama wɔn no, ahyɛ aseɛ dada sɛ ɛrehyɛ ma.",
                "2": "Na mobɛhunu sɛ Awurade nsɛm no a nkɔmhyɛfoɔ kronkron no aka ho asɛm no nyina ara bɛhyɛ ma; na mma monka sɛ Awurade rekyɛre wɔ ne mmaɛ a ɔbɛba wɔ Israel mma mu no.",
                "3": "Na mma mo nsusu wɔ mo akoma mu sɛ nsɛm a wɔaka no yɛ nsɛm hunu, na monhwɛ Awurade bɛkae apam a ɔne ne nkurɔfoɔ a wɔyɛ Israel fiefoɔ no afa no.",
                "4": "Na sɛ mo hunu sɛ wɔde saa nsɛm yi reba mo mu a, ɛneɛ na ɛnhia sɛ mode animtia bɛpo Awurade nwuma bio, ɛfiri sɛ n’atɛntenenee akofena no kita ne nsa nifa mu; na monhwɛ, saa da no, sɛ mo de animtia po ne nwuma no a, ɛrenkyɛre biara, ɔbɛma no aba mo so.",
                "5": "Mmusuo nka deɛ ɔde animtia po Awurade nwuma no; aane, mmusuo nka deɛ ɔbɛpo Kristo no ne ne nwuma!",
                "6": "Aane, mmusuo nka deɛ ɔbɛpo Awurade yikyerɛ no, na waka sɛ Awurade mmfa yikyerɛ so, anaa sɛ nkɔmhyɛ so, anaa sɛ akyɛdeɛ so, anaa sɛ kasa hodoɔ so, anaa sɛ ayaresa so, anaa sɛ Honhom Kronkron tumi so nnyɛ n’adwuma bio!",
                "7": "Aane, na mmusuo nka deɛ ɔbɛka saa wɔ saa da no mu de apɛ mfasoɔ, sɛ nkɔnyaa biara nni hɔ a Yesu Kristo bɛtumi ayɛ; na deɛ ɔbɛyɛ yei no bɛyɛ sɛ ɔyera ba no, na ahummɔborɔ biara nni hɔ ma no, sɛdeɛ Kristo asɛm no teɛ!",
                "8": "Aane, mma mo mmu animtia bio, anaa sɛ mode animtia bɛpo, anaa sɛ mobɛdi Yudafoɔ no ho fɛw, anaa sɛ Israel fiefoɔ nkaaɛ no; na monhwɛ Awurade kae apam a ɔne wɔn faaɛ no, na ɔbɛyɛ sɛdeɛ wadi ho nse akyerɛ wɔn no pɛpɛɛpɛ.",
                "9": "Ɛno nti mma mo nsusu sɛ mo bɛtumi adane Awurade nsa nifa no ahwɛ bɛnkum, ama wɔantumi ammu atɛn ama apam a ɔne Israel fiefoɔ no faaɛ no ahyɛ ma."
            },
            "30": {
                "1": "Montie, O mo amanamanmufoɔ, na montie Yesu Kristo, a ɔyɛ Onyankopɔn teasefoɔ no ba no nsɛm a wahyɛ me sɛ menka a ɛfa mo ho no, na monhwɛ wahyɛ me sɛ me ntwerɛ sɛ:",
                "2": "Mo Amanamanmufoɔ nyina ara, montwe mo ho mfiri mo atirimuɔden akwan no ho; na monsakyera mfiri mo nneyɛ bɔne ho, ne mo atorɔ ne mo naadaa, ne mo adwaamanmmɔ, ne mo kokoa mu akyiwasɛm a moyɛ no, ne mo abosomsom, ne mo awudisɛm, ne mo asɔfotorɔsɛm ne mo anibereɛ ne akasakasa a ɛwɔ mo mu, ne mo atirimuɔdensɛm nyina ara ne mo akyiwasɛm no, na mo mmra me hɔ, na wɔmmɔ mo asu wɔ me din mu, ama mo anya bɔnefakyɛ wɔ mo bɔne ho, na Honhom Kronkron no ahyɛ mo ma, ama wɔakan mo afra me nkurɔfoɔ a wɔyɛ Israel fiefoɔ no."
            }
        }
    },
    "4-ne": {
        "meta": {
            "slug": "4-ne",
            "name": "Nifae a ɛtɔ so Nan",
            "chapterWord": "Ti"
        },
        "chapters": {
            "1": {
                "intro": "Nifae nkurɔfoɔ no ho nsɛm, sɛdeɛ ne twerɛtohɔsɛm teɛ.",
                "1": "Na ɛbaa sɛ mfie aduasa nan no twaa mu kɔɔe, ne aduasa num no nso, na monhwɛ na Yesu akyidifoɔ no ate Kristo asɔre wɔ nsaase a atwa ahyia wɔ hɔ no nyina ara so, na wɔn mu dodoɔ ara a wɔbaa wɔn nkyɛn, na wɔsakyera firii wɔn bɔne ho nokware mu no, wɔbɔɔ wɔn asu wɔ Yesu din mu; na wɔn nsa kaa Honhom Kronkron no nso.",
                "2": "Na ɛbaa sɛ mfie aduasa nsia mu no, nkurɔfoɔ no nyina ara dane baa Awurade hɔ, wɔ asaase no ani so nyina ara, Nifaefoɔ ne Lamanfoɔ nyina ara, na apereapereɛ ne akasakasa biara amma wɔn mu, na obiara ne ne yɔnko dii no yie.",
                "3": "Na nneɛma nyina ara bɛyɛɛ wɔn nyina ara dea; ɛno nti na wɔnni sikani ne ohianii, deɛ mmra kyekyere no ne ɔdehyeɛ, mmom wɔmaa wɔn nyina ara nyaa wɔn fawohodie, na wɔn nyina ara bɛnyaa ɔsoro akyɛdeɛ no bi.",
                "4": "Na ɛbaa sɛ mfie aduasa nson nso twaa mu kɔɔe a na asomdwoeɛ da so wɔ asaase no so.",
                "5": "Na Yesu akyidifoɔ no yɛɛ anwanwa nwuma akɛseɛ ara maa wɔsaa ayarefoɔ yareɛ, na wɔnyanee awufoɔ, na wɔmaa abubuafoɔ nantee, na anifirafoɔ hunuu adeɛ, asosifoɔ tee asɛm; na wɔyɛɛ nkɔnyaa ahodoɔ bebree wɔ nnipa mma mu; na biribiara nni hɔ a wɔyɛɛ nkɔnyaa wɔ mu, gye sɛ Yesu din mu.",
                "6": "Na sei na mfie aduasa nwɔtwe no twaa mu kɔɔɛ, ne aduasa nkron no nso, ne aduanan baako, ne aduanan mmienu, aane, mpo kosi sɛ mfie aduanan nkoron no twaa mu kɔɔɛ, ne aduonum baako, ne aduonum mmienu; aane, kɔsi sɛ mpo mfie aduonum nkron bɛtwaa mu kɔɔɛ.",
                "7": "Na Awurade maa wɔyɛɛ frɔmfrɔm mmorosoɔ wɔ asaase no so; aane, ara maa wɔkyekyeree nkuropɔn wɔ baabi a nkuropɔn ahyehye no bio.",
                "8": "Aane,mpo wɔmaa wɔkyekyeree saa kuropɔn kɛseɛ Sarahɛmla no bio.",
                "9": "Na na nkuropɔn bebree wɔ hɔ a na amemem, na nsuo abɛhyɛ wɔn anan mu; ɛno nti wɔantumi ankyekyere saa nkuropɔn yi foforɔ.",
                "10": "Na afei monhwɛ, ɛbaa sɛ Nifae nkurɔfoɔ no ho bɛyɛɛ den, na wɔdɔree mmorosoɔ ntɛmntɛm, na wɔbɛyɛɛ nkurɔfoɔ a wɔn ho yɛ fɛ mmorosoɔ na wɔn ho yɛ anika.",
                "11": "Na wɔwarewaree, na wɔde wɔn memaa awareɛ, na wɔhyiraa wɔn sɛdeɛ Awurade bɔhyɛ dodoɔ no a ɔde bɔɔ wɔn no teɛ.",
                "12": "Na wɔannante wɔ nhyehyɛeɛ ne ayɛyɛdeɛ a ɛwɔ Mose mmara mu bio; na mmom wɔnantee mmaransɛm a wɔn nsa ka firii wɔn Awurade ne wɔn Nyankopɔn nkyɛn no so, wɔkɔɔ so yɛɛ akɔmkyerɛ ne mpaebɔ, na wɔhyiaa mu mmerɛ bebree baae sɛ wɔbɛbɔ mpaeɛ na wɔatie Awurade asɛm.",
                "13": "Na ɛbaa sɛ na apereapereɛ biara nni nkurɔfoɔ no nyina ara mu; na mmom nkɔnyaa akɛseɛ sisii wɔ Yesu akyidifoɔ no mu.",
                "14": "Na ɛbaa sɛ mfie aduɔson baako bɛtwaa mu kɔɔe, ne mfie aduɔson mmienu nso, aane, na ne tiawa mu, kɔsi sɛ mfie aduɔson nkron twaa mu kɔɔɛ; aane, mfie ɔha mpo bɛtwaa mu kɔɔe, na Yesu akyidifoɔ no a ɔyii wɔn no nyina ara akɔ Onyankopɔn paradise hɔ, gye sɛ mmiɛnsa no a na ɛsɛ sɛ wɔtwɛn no; na ɔfrɛɛ akyidifoɔ foforɔ hyɛɛ wɔn anan mu na na saa awoɔntoatoasoɔ no mu bebree atwa mu kɔ.",
                "15": "Na ɛbaa sɛ apereapereɛ biara amma asaase no so, ɛnam Onyankopɔn dɔ a ɛte nkurɔfoɔ no akoma mu no nti.",
                "16": "Na aniberɛberɛ, anaa akasakasa, anaa sakasakayɛ, anaa adwaamanmmɔ, atorɔsɛm, naadaa, anaa awudie, anaa adwamansɛm ahodoɔ biara ansi; na nokware mu, nnipa biara nni nkurɔfoɔ no nyina ara mu a Onyankopɔn de ne nsa bɔɔ wɔn a wɔn anigyeɛ te sɛ saa nkurɔfoɔ yi.",
                "17": "Na dwotwafoɔ, anaa awudifoɔ biara nni wɔn mu, ɛna Lamanfoɔ, anaa nnipakuo foforɔ biara nni wɔn mu; na mmom wɔn nyina ara yɛ adekorɔ, Kristo mma, ne Onyankopɔn ahennie mu adedifoɔ.",
                "18": "Na na wɔahyira wɔn yie! Na Awurade hyiraa wɔn wɔ wɔn dwumadie nyina ara mu; aane, ɔhyiraa wɔn na ɔmaa wɔyɛɛ frɔmfrɔm kɔsii sɛ mfie ɔha ne du mpo twaa mu kɔɔɛ; na awoɔntoatoasoɔ a ɛdi kan wɔ Kristo mmaɛ akyiri no nso twaa mu kɔɔe a na apereapereɛ biara nni asaase no so.",
                "19": "Na ɛbaa sɛ, Nifae a ɔkoraa saa twerɛtohɔsɛm yi a ɛdi awieɛ yi, (na ɔde guu Nifae mprɛte so) no wuui, na ne babarima Amos de siee maa no; na ɔde guu Nifae mprɛte no nso so.",
                "20": "Na ɔde siee mfie aduɔwɔtwe nan, na asomdwoeɛ da so wɔ asaase no so, gye sɛ nnipa no mu kakra ara bi a wɔate atua afiri asɔre no mu no na wɔde Lamanfoɔ din atoto wɔn so no; ɛno nti Lamanfoɔ hyɛɛ aseɛ baa asaase no so bio.",
                "21": "Na ɛbaa sɛ Amos nso wuui, (na ɛyɛ Kristo mmaeɛ no akyiri mfie ɔha aduɔkron nan) na ne babarima Amos hyɛɛ n’anan mu de twerɛtohɔsɛm no siee; na ɔno nso de guu Nifae mprɛte no so; na wɔtwerɛɛe ɛno nso wɔ Nifae nwoma no mu, ɛno ne saa nwoma yi.",
                "22": "Na ɛbaa sɛ mfie ahaanu twaa mu kɔɔe; na awoɔntoatoasoɔ a ɛtɔso mmienu no nso nyina ara twaa mu kɔɔe, gye sɛ wɔn mu kakra ara bi.",
                "23": "Na afei me, Mormon, mepɛ sɛ mohunu sɛ nkurɔfoɔ no ase atrɛ, ara maa wɔkataa asaase no so nyina ara, na wɔabɛyɛ asikafoɔ mmorosoɔ, ɛnam wɔn frɔmfrɔmyɛ wɔ Kristo mu nti.",
                "24": "Na afei, saa mfie ahanu ne baako yi mu no, wɔn a wɔmaa wɔn ho so wɔ ahomasoɔ mu baa wɔn mu, maa wɔhyehyɛɛ ntadeɛ a ne boɔ yɛ den, ne bota ahodoɔ a ɛyɛ fɛ nyina ara ne wiase afɛɛfɛɛdeɛ.",
                "25": "Na ɛfiri saa mmerɛ no rekɔ no, wɔn nneɛma ne wɔn ahodeɛ anyɛ wɔn nyina ara dea bio.",
                "26": "Na wɔn mu hyɛɛ aseɛ kyekyɛɛ wɔ atipɛnsoɔ so; na wɔhyɛɛ aseɛ tetee asɔre asɔre maa wɔn ho, de pɛɛ mfasoɔ, na wɔhyɛɛ aseɛ sɛ wɔrepo Kristo nokware asɔre no.",
                "27": "Na ɛbaa sɛ mmerɛ a mfie ahanu ne du twaa mu kɔɔɛ no, na asɔre bebree wɔ asaase no so, aane, na asɔre bebree a wɔgye to mu sɛ wɔnim Kristo, nanso wɔpoo n’asɛmpa no mu dodoɔ no ara, maa wɔmaa atirimuɔden ahodoɔ nyina ara baa wɔn mu, na wɔde deɛ ɛyɛ kronkron no maa deɛ wabra no sɛ ɔmfa mma no, ɛnam ne ho a ɛnteɛ nti.",
                "28": "Na saa asɔre yi dɔree mmorosoɔ ɛnam amumuyɛ, ne Satan tumi a ɔnyaa wɔ wɔn akoma so nti.",
                "29": "Na bio nso, na asɔre foforɔ nso wɔ hɔ a ɛpo Kristo no, na wɔtaataa Kristo nokware asɔre no, ɛnam wɔn ahobraseɛ ne wɔn gyedie a ɛwɔ Kristo mu no nti; na wɔbuu wɔn animtia ɛnam nkɔnyaa dodoɔ a wɔyɛɛ wɔ wɔn mu no nti.",
                "30": "Ɛno nti wɔdii tumi ne akwanyasɛm wɔ Yesu akyidifoɔ no a wɔkaa wɔn nkyɛn no so, na wɔde wɔn guu efiase; na mmom ɛnam tumi a ɛwɔ Onyankopɔn asɛm mu a na ɛwɔ wɔn mu no nti; adan a ɛwɔ efiease hɔ no mu paee mmienu, na wɔfirii hɔ kɔyɛɛ nkɔnyaa akɛseɛ wɔ wɔn mu.",
                "31": "Nanso, yeinom nyina ara akyiri no, nkɔnyaa yi nyina ara akyiri no, nkurɔfoɔ no yɛɛ wɔn akoma dendennden, na wɔpɛɛ sɛ wɔkum wɔn, sɛdeɛ Yudafoɔ no a wɔwɔ Yerusalem no pɛɛ sɛ mpo wɔkum Yesu no, sɛdeɛ n’asɛm teɛ no nti.",
                "32": "Na wɔtoo wɔn guu gyafonono mu, na wɔfirii mu puee a hwee anyɛ wɔn.",
                "33": "Na wɔtoo wɔn guu wuram moa a wɔn ho yɛ hu no buo mu, na wɔne wura mu moa akɛseɛ yi dii agorɔ te sɛdeɛ abɔfra ne adwammaa di agorɔ no; na wɔfirii wɔn mu puee a hwee anyɛ wɔn.",
                "34": "Nanso, nkurɔfoɔ no yɛɛ wɔn akoma dendennden, na asɔfoɔ bebree ne nkɔmhyɛfoɔ atorɔfoɔ dii wɔn anim maa wɔtee asɔre bebree, na wɔboaa wɔn maa wɔyɛɛ amumuyɛ ahodoɔ bebree. Na wɔhwee Yesu nkurɔfoɔ no; na mmom Yesu nkurɔfoɔ no ammɔ wɔn bi. Na sei na wɔtɔɔsini wɔ gyedie mu ne atirimuɔden mu, ɛfiri afe baako so de kɔsi afe baako so kɔpem sɛ mfie ahanu ne aduasa twaa mu kɔɔɛ.",
                "35": "Na afei ɛbaa sɛ saa afe yi mu no, aane, afe a ɛtɔ so ahanu ne aduasa baako mu no, mpaepaemuu kɛseɛ baa nkurɔfoɔ no mu.",
                "36": "Na ɛbaa sɛ saa afe yi mu no nkurɔfoɔ bi sɔree a na wɔfrɛ wɔn Nifaefoɔ, na wɔyɛ agyedifoɔ mapa wɔ Kristo mu; na na wɔn mu bi wɔ hɔ a na Lamanfoɔ no frɛ wɔn—Yakobfoɔ ne Yosefoɔ, ne Soramfoɔ.",
                "37": "Ɛno nti Kristo mu agyedifoɔ mapa ne Kristo asomfoɔ, (wɔn mu na Yesu akyidifoɔ mmiɛnsa no a ɔsee wɔn sɛ wɔnka hɔ no ka ho) wɔfrɛ wɔn Nifaefoɔ, ne Yakobfoɔ, ne Yosefoɔ ne Soramfoɔ.",
                "38": "Na ɛbaa sɛ wɔn a wɔpoo asɛmpa no na wɔfrɛ wɔn Lamanfoɔ, ne Lemuelfoɔ, ne Ismaelfoɔ; na wɔantɔ sini wɔ gyedie mu, na mmom wɔhyɛɛ da tee atua wɔ Kristo asɛmpa no so; na wɔkyerɛkyerɛɛe wɔn mma sɛ mma wɔnnye nni, sɛdeɛ wɔn agyanom mpo fiti ahyɛaseɛ tɔɔ sini no.",
                "39": "Na ɛnam wɔn agyanom atirimuɔdensɛm ne wɔn akyiwasɛm a wɔde fiti ahyɛaseɛ no nti. Na wɔkyerɛkyerɛɛe wɔn sɛ wɔtan Onyankopɔn mma, mpo sɛdeɛ wɔkyerɛkyerɛɛe Lamanfoɔ no sɛ wɔtan Nifae mma firi ahyɛaseɛ no.",
                "40": "Na ɛbaa sɛ mfie ahanu ne aduanan nan twaa mu kɔɔe, na sei na nkurɔfoɔ no ho nsɛm teɛ.Na nkurɔfoɔ no mu atirimuɔden paa ara no ho yɛɛ den, na wɔbɛdɔɔso yie kyenee Onyankopɔn nkurɔfoɔ no.",
                "41": "Na wɔkɔɔso tetee asɔre maa wɔn ho, na wɔde nneɛma a ɛsombo ahodoɔ bebree siesiee mu. Na sei na mfie ahanu ne aduonum twaa mu kɔɔɛ, ne mfie ahanu ne aduosia no nso twaa mu kɔɔe.",
                "42": "Na ɛbaa sɛ nkurɔfoɔ no mu atirimuɔden paa ara no hyɛɛ aseɛ tetee Gadianton kokoa mu ntam ne kuo no bio.",
                "43": "Na nkurɔfoɔ no a wɔfrɛ wɔn Nifae nkurɔfoɔ no hyɛɛ aseɛ yɛɛ ahomasoɔ wɔ wɔn akoma mu, ɛnam wɔn ahonyadeɛ mmorosoɔ no nti, na wɔbɛdanee nnipahunu te sɛ wɔn nuanom Lamanfoɔ no.",
                "44": "Na ɛfiri saa mmerɛ yi no akyidifoɔ no hyɛɛ aseɛ sɛ wɔredi awerɛhoɔ ama wiase bɔne no.",
                "45": "Na ɛbaa sɛ mmerɛ a mfie ahasa twaa mu kɔɔɛ no, Nifae nkurɔfoɔ no ne Lamanfoɔ no nyina ara atirimuɔden yie sɛdeɛ obiara yɔnko teɛ no.",
                "46": "Na ɛbaa sɛ Gadianton adwotwafoɔ no trɛɛ asaase no ani so nyina ara, na obiara nni hɔ a ɔyɛ tenenee gye sɛ Yesu akyidifoɔ no nko ara. Na sika kɔkɔɔ ne dwetɛ na wɔpɛɛ no dodoɔ, na wɔdii dwa mu akɔneaba wɔ nneɛma ahodoɔ nyina ara mu.",
                "47": "Na ɛbaa sɛ mfie ahasa ne num twaa mu kɔɔɛ akyire yi no, (na nkurɔfoɔ no da ho te wɔn atirimuɔdensɛm mu) Amos wuui na ne nuabarima Amaron koraa twerɛtohɔsɛm no maa no.",
                "48": "Na ɛbaa sɛ mmerɛ a mfie ahasa ne aduonu twaa mu kɔɔɛ no, ɛnam sɛ Honhom Kronkron no ahyɛ Amaron ma nti no, ɔde twerɛtohɔnsɛm no a ɛyɛ Kronkron no siee—aane, twerɛtohɔsɛm kronkron no nyina ara mpo a wɔde agya no fiti awoɔntoatoasoɔ so de kɔsi awoɔntoatoasoɔ so no, deɛ ɛyɛ kronkron no—mpo de kɔsi sɛ afe a ɛtɔ so ahasa ne aduonu, fiti mmerɛ a Kristo de baaɛ no.",
                "49": "Na ɔde sie maa Awurade, ama asan aba Yakob fiefoɔ nkaaɛ no hɔ bio, sɛdeɛ nkɔmhyɛ ne Awurade bɔhyɛ teɛ no. Na sei na Amaron twerɛtohɔsɛm no baa awieɛ."
            }
        }
    },
    "morm": {
        "meta": {
            "slug": "morm",
            "name": "Mormon Nwoma No",
            "chapterWord": "Ti"
        },
        "chapters": {
            "1": {
                "1": "Na afei me, Mormon, meretwerɛ nneɛma a mahunu na mateɛ nyina ara ato hɔ, na maferɛ no Mormon Nwoma.",
                "2": "Na bɛyɛ sɛ mmerɛ a Amaron de twerɛtohɔsɛm no sieeɛ maa Awurade no mu no, ɔbaa me hɔ, (na madi bɛyɛ mfie du, na mehyɛɛ aseɛ sɛ meresua adeɛ sɛdeɛ me nkurɔfoɔ adesua teɛ) na Amaron see me sɛ: Mesusu sɛ wo yɛ abɔfra a w’ani da fam, na wohyɛ adeɛ nso ntɛm.",
                "3": "Ɛno nti, sɛ wodi mfie bɛyɛ aduonu nan a, mɛpɛ sɛ wo bɛkae nneɛma a wahyɛ no nso fa saa nkurɔfoɔ yi ho; na sɛ wodi saa mfie no a, kɔ Antum asaase so, na kɔ pampa bi a wɔfrɛ no Sim; na ɛhɔ na mede twerɛtohɔsɛm kronkron yi nyina ara a wɔakrukyire a ɛfa saa nkurɔfoɔ yi ho asie ama Awurade.",
                "4": "Na hwɛ, wobɛfa Nifae mprɛte no ama mo ho, na moagya deɛ aka no wɔ n’anan mu hɔ ara; na mobɛkrukyire nneɛma a moahunu a ɛfa saa nkurɔfoɔ yi ho nyina ara agu Nifae mprɛte no so.",
                "5": "Na me, Mormon, a meyɛ Nifae aseni, (a na m’agya de Mormon) Me kae nneɛma a Amaron hyɛɛ me no.",
                "6": "Na ɛbaa sɛ merɛ a na madi mfie du baako no, m’agya de me kɔɔ asaase no anaafoɔ afa mu hɔ, Sarahɛmla asaase mpo so.",
                "7": "Na adan akata asaase no ani so nyina ara, na nkurɔfoɔ no dodoɔ reyɛ ayɛ sɛ mpoano anwea.",
                "8": "Na ɛbaa sɛ saa afe yi mu no, ɛko hyɛɛ aseɛ sɛ ɛresi wɔ Nifaefoɔ no mu a na ɛyɛ Nifaefoɔ ne Yakobfoɔ ne Yosefoɔ ne Soramfoɔ nyina ara aka abɔ mu; na saa ɛko yi sii Nifaefoɔ ne Lamanfoɔ ne Lemuelfoɔ ne Ismaelfoɔ ntam.",
                "9": "Afei na wɔfrɛ Lamanfoɔ ne Lemuelfoɔ ne Ismaelfoɔ no Lamanfoɔ, na na akuoakuo mmienu no ne Nifaefoɔ ne Lamanfoɔ.",
                "10": "Na ɛbaa sɛ ɛko no hyɛɛ aseɛ wɔ wɔn mu wɔ Sarahɛmla hyeɛ so, wɔ Sidon nsuwa ho.",
                "11": "Na ɛbaa sɛ Nifaefoɔ boaboaa mmarima bebree ano, mpo maa ɛboroo nnipa mpem aduasa so. Na ɛbaa sɛ wɔkɔɔ ako bebree wɔ saa afe no ara mu, na ɛno mu na Nifaefoɔ dii Lamanfoɔ no so nkunim na wɔkumkumm wɔn mu bebree.",
                "12": "Na ɛbaa sɛ Lamanfoɔ no gyaae wɔn akwan a na wɔayɛ no, na asomdwoeɛ baa asaase no so; na asomdwoeɛ no toaa so saa ara bɛyɛ mfie nan ntam, maa mogyahwieguo ansi.",
                "13": "Na atirimuɔdensɛm baa asaase no ani so nyina ara maa Awurade faa n’akyidifoɔ no a ɔdɔ wɔn no kɔɔe, na nkonyaa ne ayaresa gyaee, ɛnam nkurɔfoɔ no amumuyɛ nti.",
                "14": "Na akyɛdeɛ biara amfiri Awurade hɔ amma, na Honhom Kronkron no amma obi ara so, ɛnam wɔn atirimuɔdensɛm ne wɔn akyinnyeɛ nti.",
                "15": "Na mmerɛ a medii mfie dunum no na m’adwene mu da hɔ kakra, ɛno nti Awurade baa me hɔ, na mekaa Yesu papayɛ hwɛɛe na mehunuui.",
                "16": "Na mebɔɔ mmɔden sɛ mɛka nsɛmpa no akyerɛ saa nkurɔfoɔ yi, na mmom ɔmaa me muaa m’ano, na ɔbraa me sɛ mma menka nsɛmpa no nkyerɛ wɔn; na monhwɛ, wɔde anidaho ate wɔn Nyankopɔn so atua; na wɔyii akyidifoɔ adɔfoɔ no firii asaase no so, ɛnam wɔn amumuyɛ nti.",
                "17": "Na mmom mekɔɔ so tenaa wɔn mu, nanso ɔbraa me sɛ mma menka nsɛmpa no nkyerɛ wɔn, ɛnam wɔn akoma den nti; na ɛnam wɔn akoma den nti no, ɛmaa ɔdomee asaase no.",
                "18": "Na saa Gadianton adwotwafoɔ no a wɔka Lamanfoɔ ho no hyɛɛ asaase no so ma, ara maa wɔn a wɔwɔ hɔ no hyɛɛ aseɛ de wɔn adanmudeɛ hyɛɛ fam siee, na ɛho yɛɛ toro, ɛfiri sɛ Awurade adome asaase no, ara ama wɔantumi ansɔ mu, na antumi anka wɔn nkyɛn bio.",
                "19": "Na ɛbaa sɛ ntafoayie ne abayisɛm, ne nkonyaayie; ne ɔbɔnefoɔ no tumi no yɛɛ adwuma wɔ asaase no ani so nyina ara, mpo maa Abinadae nsɛm a ɔkaaɛ no nyina ara, ne Lamanni Samuel nso deɛ nyina ara hyɛɛ ma."
            },
            "2": {
                "1": "Na ɛbaa sɛ saa afe no ara mu no, ɛko hyɛɛ aseɛ baa Nifaefoɔ ne Lamanfoɔ ntam bio. Na ɛmfa ho sɛ na me sua deɛ, nso na meyɛ ɔbranee; ɛno nti Nifae nkurɔfoɔ no yii me sɛ menni wɔn so panin, anaa sɛ menni wɔn asraafoɔ no anim.",
                "2": "Ɛno nti ɛbaa sɛ m’afe a ɛtɔ so dunsia mu no, medii Nifaefoɔ asraafoɔ no anim ne Lamanfoɔ kɔkoe; ɛno nti na mfie ahasa ne aduonu nsia atwa mu kɔ.",
                "3": "Na ɛbaa sɛ mfie ahasa ne aduonu nson mu no, Lamanfoɔ no de tumi kɛseɛ mmorosoɔ baa yɛn so ara maa ɛbɔɔ m’asraafoɔ no hu; ɛno nti wɔampɛ sɛ wɔbɛko, na wɔhyɛɛ aseɛ sɛ wɔresan wɔn akyiri akɔ aman a ɛwɔ atifii afa mu hɔ no so.",
                "4": "Na ɛbaa sɛ yɛbaa Angola kuropɔn no mu, na yɛfaa kuropɔn no, na yɛyɛɛ ahoboa sɛ yɛrebɔ yɛn ho ban akɔ Lamanfoɔ no so. Na ɛbaa sɛ yɛde yɛn ahoɔden bɔɔ kuropɔn no ho ban, mmom yɛn ahobanbɔ no nyina ara akyiri no, Lamanfoɔ no baa yɛn so na wɔpamoo yɛn firii kuropɔn no mu.",
                "5": "Na wɔpamoo yɛn firii David asaase no nso so.",
                "6": "Na yɛnante baa Yoshua asaase a ɛda atɔɛ hyeɛ a ɛwɔ mpoano no so no.",
                "7": "Na ɛbaa sɛ, yɛboaboaa yɛn nkurɔfoɔ no ano ntɛmntɛm sɛdeɛ yɛbɛtumi, sɛdeɛ yɛbɛboa wɔn ano ama wɔayɛ kuo baako.",
                "8": "Mmom monhwɛ, na adwotwafoɔ ne Lamanfoɔ no ahyɛ asaase no so ma; na ɔsɛee kɛseɛ a ɛbaa nkurɔfoɔ no so nyina ara akyiri no, wɔansakyera amfiri wɔn nneɛbɔne ho, ɛno nti mogya ne nnipakum trɛɛ asaase no ani so nyina ara, wɔ Nifaefoɔ no ne Lamanfoɔ nso afa mu nyina ara; na nnipa a wɔwɔ asaase no so nyina ara tee atua tiaa mmara no.",
                "9": "Na afei, Lamanfoɔ no nyaa ɔhene, na ne din de Aaron; na ɔde asraafoɔ mpem aduanan-nan baa yɛn so. Na monhwɛ, mede mpem aduanan-mmienu ne no kɔkoe. Na ɛbaa sɛ mede m’asraafoɔ no boroo wɔn maa wɔdwane firii m’anim. Na monhwɛ, yei nyina ara siiɛ no, na mfie ahasa ne aduasa atwa mu kɔ.",
                "10": "Na ɛbaa sɛ Nifaefoɔ no hyɛɛ aseɛ sakyera firii wɔn amumuyɛ ho, na wɔhyɛɛ aseɛ mpo suui sɛdeɛ ɔkɔmhyɛni Samuel hyɛɛ ho nkɔm no; na monhwɛ, obiara antumi ankora deɛ ɛyɛ ɔno ara ne deɛ so, ɛfiri sɛ, awifoɔ ne adwotwafoɔ, ne awudifoɔ ne nkonyaayie, ne abayisɛm a ɛwɔ asaase no so nti.",
                "11": "Sei na ɔsuu ne kwadwom hyɛɛ aseɛ wɔ asaase no nyina ara so ɛnam saa nneɛma yi nti, nkanka wɔ Nifae nkurɔfoɔ mu.",
                "12": "Na ɛbaa sɛ mmerɛ a me Mormon me hunuu wɔn kwadwom ne wɔn suu ne wɔn awerɛhodie wɔ Awurade anim no, m’akoma hyɛɛ aseɛ dii dɛ wɔ me mu, ɛfiri sɛ na menim Awurade ahummɔborɔ ne n’abodwokyerɛ, ɛno nti mesusuu sɛ ɔbɛhunu wɔn mɔbɔ ama wɔabɛyɛ ateneneefoɔ bio.",
                "13": "Nanso monhwɛ na me dɛ yi yɛɛ kwa, ɛfiri sɛ wɔn awerɛhodie no amfa wɔn ankɔ nsakyeraɛ mu, ɛnam Onyankopɔn papayɛ nti; na mmom na ɛyɛ afɔdifoɔ awerɛhodie; ɛfiri sɛ na Awurade mma kwan mma wɔn nnya anigyeɛ wɔ bɔne mu dabiara.",
                "14": "Na wɔamfa akoma a abubuo ne honhom a ayɛ mmerɛ amma Yesu hɔ, na mmom wɔdomee Onyankopɔn, na anka wɔpɛ sɛ wɔwuwuo. Nanso wɔde akofena bɛpre apɛ wɔn nkwa.",
                "15": "Na ɛbaa sɛ m’awerɛhoɔ no san baa bio, na mehunuu sɛ adom da no atwa wɔn ho kɔ, wɔ honam mu ne honhom mu nyina ara; ɛfiri sɛ mehunuu wɔn mu mpempem a wɔatwa wɔn agu wɔ atuateɛ pefee mu wɔ wɔn Nyankopɔn so, na wɔaboa wɔn ano sɛ sumina wɔ asaase ani so. Na sei na mfie ahasa ne aduanan nan no twaa mu kɔɔɛ.",
                "16": "Na ɛbaa sɛ afe a ɛtɔ so ahasa ne aduanan num mu no Nifaefoɔ hyɛɛ aseɛ sɛ wɔredwane afiri Lamanfoɔ no anim; na wɔpamoo wɔn ara kɔsii sɛ wɔbaa Yason asaase so mpo, ansaana wɔretumi akyere wɔn.",
                "17": "Afei na, Yason kuropɔn no bɛn asaase a Amaron de twerɛtohɔsɛm no asie ama Awurade no, ama ansɛe. Na monhwɛ, makɔfa Nifae mprɛte no sɛdeɛ Amaron nsɛm teɛ no pɛpɛɛpɛ, na matwerɛ asɛm no bi sɛdeɛ Amaron nsɛm teɛ no.",
                "18": "Na Nifae mprɛte no so na me twerɛɛ atirimuɔdensɛm ne deɛ wɔyɛeɛ a ɛyɛ akyiwasɛm nyina ara; nso saa mprɛte yi so na megyaee sɛ mɛtwerɛ wɔn atirimuɔdensɛm ne deɛ wɔayɛ a ɛyɛ akyiwasɛm nyina ara no, na monhwɛ, wɔkɔɔ so yɛɛ atirimuɔdensɛm ne akyiwasɛm wɔ m’anim, wɔ mmerɛ a m’ani firii kakra sɛ mɛtumi ahunu nnipa akwan.",
                "19": "Na mmusuo ɛne me, ɛnam wɔn atirimuɔdensɛm nti; na awerɛhoɔ ahyɛ m’akoma mu ma ɛnam wɔn atirimuɔdensɛm nti, wɔ me nkwa nna nyina ara mu; nanso menim sɛ wɔbɛma me so wɔ ɛda a ɛdi akyire no mu.",
                "20": "Na ɛbaa sɛ saa afe yi mu no wɔhwehwɛɛ Nifae nkurɔfoɔ no bio pamoo wɔn. Na ɛbaa sɛ wɔpamoo yɛn ara kɔsii sɛ yɛduruu asaase a ɛda atifii afa mu a wɔfrɛ no Sem no so.",
                "21": "Na ɛbaa sɛ yɛbɔɔ Sem kuropɔn no ho ban yie na yɛboaboaa yɛn nkurɔfoɔ ano sɛdeɛ yɛbɛtumi, ama ebia na yɛatumi agye wɔn afiri ɔsɛee mu.",
                "22": "Na ɛbaa sɛ afe a ɛtɔ so ahasa aduanan nsia mu no, wɔhyɛɛ aseɛ sɛ wɔrebɛto ahyɛ yɛn so bio.",
                "23": "Na ɛbaa sɛ mekasa kyerɛɛ me nkurɔfoɔ no, mehyɛɛ wɔn nkuran kɛseɛ a emu yɛ den, sɛ wɔde akokoɔduro ne Lamanfoɔ no bɛgyina na wɔako agye wɔn yerenom, ne wɔn mma, ne wɔn adan ne wɔn afie.",
                "24": "Na me nsɛm no hyɛɛ wɔn den maa ɛkwan bi so no ɛkanyann wɔn maa wɔannwane amfiri Lamanfoɔ no anim, na mmom wɔgyinaae akokoɔduro so ne wɔn kooe.",
                "25": "Na ɛbaa sɛ yɛn asraafoɔ mpem aduasa ne asraafoɔ mpem aduonum peree so. Na ɛbaa sɛ yɛgyinaa wɔn anim pintinn ne wɔn kooe maa wɔdwane firii yɛn anim.",
                "26": "Na ɛbaa sɛ mmerɛ a wɔdwanee no, yɛ ne yɛn asraafoɔ no hyiaa wɔn bio, na yɛhwee wɔn; nanso na Awurade ahoɔden nka yɛn ho; aane, ɔgyaee yɛn maa ɛkaa yɛn nko ara maa Awurade Honhom ne yɛn antena; ɛno nti na yɛayɛ mmerɛ sɛ yɛn nuanom no.",
                "27": "Na m’akoma dii awerɛhoɔ ɛnam me nkurɔfoɔ atoyerɛnkyɛm kɛseɛ yi nti, ɛnam wɔn atirimuɔdensɛm ne wɔn akyiwasɛm nti. Nanso monhwɛ, yɛne Lamanfoɔ no ne Gadianton adwotwafoɔ no kooe ara kɔsii sɛ yɛgyee yɛn agyapadeɛ nsaase no bio.",
                "28": "Na afe a ɛtɔ so ahasa ne aduanan nkron no bɛtwaa mu kɔɔe. Na afe a ɛtɔ so ahasa ne aduonum mu no, yɛne Lamanfoɔ no ne Gadianton adwotwafoɔ no yɛɛ nhyehyɛeɛ bi maa yɛkyɛɛ yɛn agyapadeɛ asaase no mu.",
                "29": "Na Lamanfoɔ no de asaase a ɛda atifii afam hɔ no maa yɛn, aane, de kɔsi ɛkwan teatea mpo a ɛde kɔ anaafoɔ afa mu asaase no so no. Na yɛde asaase a ɛda anaafoɔ afa mu hɔ no nyina ara maa Lamanfoɔ no."
            },
            "3": {
                "1": "Na ɛbaa sɛ Lamanfoɔ no ne wɔn ammɛko bio kɔsi sɛ mfie du san bɛtwaa mu kɔɔe. Na monhwɛ, memaa me nkurɔfoɔ Nifaefoɔ no siesiee wɔn nsaase ne wɔn akodeɛ de twɛnn ɛko mmerɛ.",
                "2": "Na ɛbaa sɛ Awurade see me sɛ: Ka kyerɛ nkurɔfoɔ yi sɛ—Monsakyera, na mommra me hɔ, na wɔmmɔ mo asu, na monte m’asɔre no bio, na wɔde mo nkwa bɛkyɛ mo.",
                "3": "Na meteaa mu ka kyerɛɛ nkurɔfoɔ yi, nanso ne nyina ara yɛɛ kwa; na wɔanhunu sɛ Awurade na ɔde wɔn nkwa kyɛɛ wɔn, na ɔmaa wɔn kwan sɛ wɔnsakyera. Na monhwɛ wɔyɛɛ wɔn akoma den tiaa Awurade wɔn Nyankopɔn.",
                "4": "Na ɛbaa sɛ, mmerɛ a saa mfie du yi twaa mu no, maa ne nyina ara ka bɔɔ mu ma no bɛsii mfie ahasa ne aduosia fiti Kristo mmaɛ akyiri no, Lamanfoɔ hene no soma maa wɔde krataa brɛɛ me, maa mehunuu sɛ wɔreyɛ ahoboa ne yɛn abɛko bio.",
                "5": "Na ɛbaa sɛ mekakyerɛɛ me nkurɔfoɔ no sɛ wɔmmoa wɔn ano wɔ Amanfo asaase no so nkɔ kuropɔn no a ɛwɔ ɛhyeɛ no so no, a ɛda ɛkwan teatea no a ɛkɔ anafoɔ afam no so.",
                "6": "Na ɛhɔ na yɛne yɛn asraafoɔ no kɔguiɛ, ama yɛasi Lamanfoɔ asraafoɔ no kwan, ama yɛn nsaase no mu biara ankɔdi wɔn nsa mu; ɛno nti yɛde yɛn ahoɔden nyina ara bɔɔ yɛn ho ban.",
                "7": "Na ɛbaa sɛ afe a ɛtɔ so ahasa ne aduosia baako mu no, Lamanfoɔ no baa kuropɔn Amanfo no so sɛ wɔne yɛn rebɛko; na ɛbaa sɛ saa afe no mu no, yɛdii wɔn so nkunim, ara maa wɔsan kɔɔ wɔn ankasa nsaase so bio.",
                "8": "Na afe a ɛtɔ so ahasa ne aduosia mmienu mu no; wɔbaa bio sɛ wɔne yɛn rebɛko, na yɛdii wɔn so nkunim bio, na yɛkumm wɔn mu bebree, na yɛtoo wɔn a wɔawuwuo no guu po mu.",
                "9": "Na afei ɛnam saa ade kɛseɛ yi a me nkurɔfoɔ Nifaefoɔ yɛɛe nti no; wɔhyɛɛ aseɛ de wɔn ankasa wɔn ahoɔden tuu wɔn ho, na wɔhyɛɛ aseɛ sɛ wɔredi nse wɔ ɛsoro anim sɛ wɔbɛtua wɔn nuanom a wɔn atamfo akum wɔn no mogya so ka.",
                "10": "Na wɔde ɛsoro ne Onyankopɔn ahennwa nso dii nse sɛ wɔbɛkɔ na wɔ ne wɔn atamfoɔ akɔko, na wɔbɛyi wɔn afiri asaase ani so.",
                "11": "Na ɛbaa sɛ me, Mormon, ampene korakora sɛ mɛyɛ saa nkurɔfoɔ yi kandifoɔ ne wɔn sahene fiti saa mmerɛ yi rekɔ, ɛnam wɔn atirimuɔdensɛm ne wɔn akyiwasɛm nti.",
                "12": "Monhwɛ, wɔn atirimuɔdensɛm nyina ara akyiri no madi wɔn anim, madi wɔn anim mprɛ bebree ne wɔn akɔ ako, na mede makoma nyina ara adɔ wɔn sɛdeɛ Onyankopɔn dɔ a ɛwɔ me mu teɛ; na mede me kra nyina ara abɔ mpaeɛ akyerɛ Onyankopɔn ɛda muu no nyina ara ama wɔn; nanso gyedie nni mu, ɛnam wɔn akomaden nti.",
                "13": "Na magye wɔn afiri wɔn atamfo nsa mu mprɛnsa, na wɔansakyera amfirii wɔn bɔne ho.",
                "14": "Na mmerɛ a wɔde deɛ yɛn Awurade ne Agyenkwa Yesu Kristo abra wɔn no nyina ara adi nse sɛ wɔbɛkɔ na wɔne wɔn atamfo akɔko, na wɔatɔ wɔn so werɛ wɔ wɔn nuanom mogya nti no, monhwɛ Awurade nne baa me hɔ sɛ:",
                "15": "Awerɛtɔ yɛ me ara ankasa me deɛ, na mɛtua so ka; na ɛnam sɛ saa nkurɔfoɔ yi ansakyera wɔ mmerɛ a megyee wɔn akyire yi no, monhwɛ, wɔbɛyi wɔn afiri asaase ani so.",
                "16": "Na ɛbaa sɛ mampene so koraa sɛ mɛkɔ ne m’atamfo akɔko, na mpo meyɛɛ sɛdeɛ Awurade hyɛɛ me no pɛpɛɛpɛ; na meyɛɛ me ho nhwɛhaa sɛ mede bɛkyerɛ wiase wɔ nneɛma a mahunu ne deɛ mateɛ, sɛdeɛ honhom no a wɔadi nneɛma a ɛbɛba no ho adanseɛ no yikyerɛ teɛ.",
                "17": "Ɛno nti metwerɛ de ma mo Amanamanmufoɔ, ne mo Israel fiefoɔ nso sɛ, sɛ dwumadie no hyɛ aseɛ a, mo bɛhyɛ aseɛ aboaboa mo ho sɛ mobɛsan mo akyiri akɔ mo agyapadeɛ asaase no so;",
                "18": "Aane, monhwɛ, metwerɛ de ma wiase ano nyina ara; aane, de ma mo Israel abusua dumienu no; mo ne dumienu no a Yesu yii mo sɛ n’akyidifoɔ wɔ Yerusalem asaase so no, wɔbɛbu mo atɛn sɛdeɛ mo nwuma teɛ.",
                "19": "Na metwerɛ nso de ma nkurɔfoɔ yi asefoɔ nkaaɛ nso a dumienu no a Yesu yii wɔn wɔ asaase yi so no na wɔbɛbu wɔn atɛn; na dumienu foforɔ no nso a Yesu yii wɔn wɔ Yerusalem asaase so no bɛbu wɔn atɛn.",
                "20": "Na saa nneɛma yi na Honhom no daa no adi kyerɛɛ me; ɛno nti metwerɛ de ma mo nyina ara. Na yei nti na metwerɛ ma mo ama moahunu sɛ ɛsɛ sɛ mo nyina ara gyina Kristo atɛmmuo-adwa no anim, aane, ɔkra biara a ɔka Adam abusuakuo ho no; na ɛsɛ sɛ mogyina hɔ ma wɔbu mo atɛn wɔ mo nwuma ho, sɛ ɛyɛ anaa sɛ ɛnyɛ;",
                "21": "Na ama moagye Yesu Kristo asɛmpa no nso a mo nsa bɛka wɔ mo mu no adi, sɛ ɛbɛyɛ a Yudafoɔ no nso a wɔyɛ Awurade nkurɔfoɔ a wɔne wɔn afa apam no bɛnya adansefoɔ foforɔ aka ne ho, wɔn a wɔhunuuɛ na wɔteeɛ, sɛ Yesu a wɔkumm no no, ɔno ara na ɔyɛ Kristo na ɔyɛ Nyankopɔn korɔ no ara nso.",
                "22": "Na mepɛ sɛ medɛfɛdɛfɛ asaase ano nyina ara ma wɔsakyera na wɔayɛ ahoboa de agyina Kristo atɛmmuo-adwa no anim."
            },
            "4": {
                "1": "Na afei ɛbaa sɛ afe a ɛtɔ so ahasa ne aduosia mmiɛnsa mu no, Nifaefoɔ ne wɔn asraafoɔ no kɔ ne Lamanfoɔ no kɔkoe wɔ Amanfo asaase no nkyɛn.",
                "2": "Na ɛbaa sɛ wɔpamoo Nifaefoɔ asraafoɔ no maa wɔsann wɔn akyiri kɔɔ asaase a Amanfo no so. Na mmerɛ a na wɔaberɛberɛ no, Lamanfoɔ asraafoɔ afoforɔ baa wɔn so; na ɔko no mu yɛɛ den ara yie maa Lamanfoɔ no faa Amanfo kuropɔn no, na wɔkumkumm Nifaefoɔ no bebree, na wɔfaa bebree nso nnɔmum.",
                "3": "Na wɔn a wɔkaae no dwanee na wɔkɔkaa nkurɔfoɔ a wɔwɔ kuropɔn Teankum no ho. Na Teankum kuropɔn no da ɛhyeɛ a ɛda mpoano afa mu hɔ no so; na ɛbɛn Amanfo kuropɔn no so.",
                "4": "Na ɛnam sɛ Nifaefoɔ asraafoɔ no kɔto hyɛɛ Lamanfoɔ no so no nti no, ɛmaa wɔhyɛɛ aseɛ sɛ wɔredi nkoguo; na sɛ ɛnyɛ saa deɛ a, anka Lamanfoɔ no antumi anya tumi wɔ wɔn so.",
                "5": "Nanso, monhwɛ, Onyankopɔn ntɛmmuo no bɛba atirimuɔdenfoɔ so na wɔbɛtwe atirimuɔdenfoɔ aso; ɛfiri sɛ atirimuɔdenfoɔ na wɔkanyan nnipa mma akoma ma wɔka mogya guo.",
                "6": "Na ɛbaa sɛ Lamanfoɔ no yɛɛ ahoboa sɛ wɔreba Teankum kuropɔn no so.",
                "7": "Na ɛbaa sɛ afe a ɛtɔ so ahasa ne aduosia nan mu no, Lamanfoɔ no baa Teankum kuropɔn no so sɛ wɔrebɛgye Teankum kuropɔn no nso.",
                "8": "Na ɛbaa sɛ Nifaefoɔ no pamoo wɔn maa wɔsann wɔn akyiri. Na mmerɛ a Nifaefoɔ no hunuu sɛ wapamo Lamanfoɔ no, wɔde wɔn ankasa ahoɔden tuu wɔn ho bio; na wɔnam wɔn ankasa wɔn ahoɔden so kɔfaa Amanfo kuropɔn no bio.",
                "9": "Na afei wɔyɛɛ saa nneɛma yi nyina ara, maa afa ne afa no nyina ara kumm nnipa mpempem, Nifaefoɔ ne Lamanfoɔ nyina ara mu.",
                "10": "Na ɛbaa sɛ afe a ɛtɔ so ahasa ne aduosia nsia no twaa mu, na Lamanfoɔ no baa Nifaefoɔ no so bio ne wɔn bɛkoe; nanso Nifaefoɔ no ansakyera amfiri wɔn bɔne a wɔayɛ ho, na mmom wɔkɔɔ so toaa wɔn atirimuɔdensɛm no so.",
                "11": "Na ɛnyɛ adeɛ a tɛkyerɛma bɛtumi aka ho asɛm, anaa sɛ nipa bɛtumi atwerɛ aka saa mogya ne nnipakum a na ɛwɔ wɔn mu no ho asɛm pɛpɛɛpɛ da, wɔ Nifaefoɔ no mu ne Lamanfoɔ no mu, na akoma biara yɛɛ den, maa wɔkɔɔ so nyaa anigyeɛ wɔ mogyahwieguo mu.",
                "12": "Na atirimuɔdensɛm kɛseɛ a ɛte sei nsii Lihae mma nyina ara mu da anaa mpo wɔ Israel fiefoɔ nyina ara mu da, te sɛdeɛ ɛsii saa nkurɔfoɔ yi mu no, sɛdeɛ Awurade nsɛm teɛ no.",
                "13": "Na ɛbaa sɛ Lamanfoɔ no faa Amanfo kuropɔn no, na ɛbaa sei, ɛfiri sɛ na wɔdɔɔso kyɛn Nifaefoɔ no.",
                "14": "Na wɔbɔɔ nsera kɔɔ kuropɔn Teankum mu, na wɔpamoo ɛmu nnipa firii mu, na wɔfaa wɔn mu bebree a wɔyɛ mmaa ne nkwadaa nɔmum, na wɔde wɔn bɔɔ afɔreɛ maa wɔn abosom.",
                "15": "Na ɛbaa sɛ afe a ɛtɔ so ahasa ne aduosia nson mu no, na Nifaefoɔ no bo afu ɛfiri sɛ Lamanfoɔ no de wɔn mmaa ne wɔn mma abɔ afɔreɛ, ɛno nti wɔde abufuo kɛseɛ kɔɔ Lamanfoɔ no so, na abufuo no so yie ara maa wɔboroo Lamanfoɔ no bio, na wɔpamoo wɔn firii wɔn nsaase so.",
                "16": "Na Lamanfoɔ no amma Nifaefoɔ no so bio kɔsi sɛ afe a ɛtɔ so ahasa ne aduɔson num no mu.",
                "17": "Na saa afe yi mu no, wɔde wɔn tumi nyina ara baa Nifaefoɔ no so; na wɔankan wɔn dodoɔ ɛnam sɛdeɛ na wɔsi dɔɔso no nti.",
                "18": "Na ɛfiri saa mmerɛ yi rekɔ no, Nifaefoɔ no anya tumi wɔ Lamanfoɔ no so bio, na mmom wɔhyɛɛ aseɛ sɛ wɔbɛkumkum wɔn sɛdeɛ bosuo mpo yera wɔ awia anim no.",
                "19": "Na ɛbaa sɛ, Lamanfoɔ no baa Amanfo kuropɔn no so; na ɛko a emu yɛ den yie sii wɔ Amanfo asaase no so, na emu na wɔboroo Nifaefoɔ no.",
                "20": "Na wɔdwanee bio firii wɔn anim, na wɔbaa kuropɔn Boas mu na ɛhɔ na wɔ ne Lamanfoɔ no gyinaa ɛko mu akokoɔduro so yie, ara maa Lamanfoɔ no antumi amboro wɔn bio kɔsi sɛ wɔbaa wɔn so bio ne mprɛnu soɔ.",
                "21": "Na mmerɛ a wɔbaa deɛ ɛtɔ so mmienu no, wɔpamoo Nifaefoɔ no na wɔkumkumm wɔn ara yie; wɔde wɔn mmaa ne wɔn mma bɔɔ afɔreɛ bio maa wɔn abosom.",
                "22": "Na ɛbaa sɛ Nifaefoɔ no dwane firii wɔn anim bio, a wɔfaa nnipa a wɔwɔ nkuro ne nkuraseɛ mu no nyina ara mu kaa wɔn ho.",
                "23": "Na afei me Mormon, mehunuu sɛ Lamanfoɔ no rebɛtu asaase no nti no, mekɔɔ Sim apampa no so, na mekɔfaa twerɛtohɔsɛm no nyina ara a Amaron de asie ama Awurade no."
            },
            "5": {
                "1": "Na ɛbaa sɛ mekɔɔ Nifaefoɔ no mu, na mesakyeraa m’adwene firii nse a madi sɛ meremmoa wɔn bio no ho; na wɔde wɔn asraafoɔ no hyɛɛ me nsa bio, ɛfiri sɛ na wɔde wɔn ani ato me so sɛ mɛtumi agye wɔn afiri wɔn amanehunu mu.",
                "2": "Mmom, monhwɛ na menni anidasoɔ, ɛfiri sɛ, na menim Awurade ntɛmmuo no a ɛbɛba wɔn so no; ɛfiri sɛ wɔansakyera amfiri wɔn amumuyɛsɛm no ho, na mmom wɔperee pɛɛ wɔn nkwa a wɔansu amferɛ Nipa a ɔbɔɔ wɔn no.",
                "3": "Na ɛbaa sɛ Lamanfoɔ no baa yɛn so mmerɛ a yɛdwane kɔɔ Yordan kuropɔn no mu no; na mmom monhwɛ, yɛpamoo wɔn kɔɔ akyiri ara maa wɔantumi amfa kuropɔn no saa mmerɛ no.",
                "4": "Na ɛbaa sɛ wɔbaa yɛn so bio, na kuropɔn no kɔɔ so bɛdii yɛn nsa mu. Na nkuropɔn afoforɔ nso ka ho a ɛbɛdii Nifaefoɔ no nsa mu, saa ahoɔdenbea a wɔbɔɔ wɔn ho adwaa no nti amma wɔantumi amma ɔman no a na ɛda yɛn anim no mu ammɛsɛe nnipa a wɔwɔ yɛn asaase no so no.",
                "5": "Na mmom ɛbaa sɛ asaase biara a yɛtwaa mu wɔ hɔ a emu nnipa no mmoaa wɔn ano no, Lamanfoɔ no sɛee wɔne wɔn nkuro, ne wɔn nkuraseɛ, na wɔde egya hyee wɔn nkuropɔn nyina ara, na sei na afe a ɛtɔ so ahasa ne aduɔson nkron no bɛtwaa mu kɔɔɛ.",
                "6": "Na ɛbaa sɛ afe a ɛtɔ so ahasa ne nwɔtwe mu no, Lamanfoɔ no baa yɛn so bio sɛ wɔ ne yɛn rebɛko, na yɛne wɔn te gyinaae akokoɔduro so; nanso, ne nyina ara ankɔsi hwee, ɛfiri sɛ na wɔdɔɔso ara, maa wɔtwifaa Nifaefoɔ nkurɔfoɔ no so wɔ wɔn nan ase.",
                "7": "Na ɛbaa sɛ yɛsan dwanee, na wɔn a wɔn ho yɛɛ hare kyɛnn Lamanfoɔ no nyaa wɔn tiri didii mu, na wɔn nso a wɔn ho anyɛ hare ankyɛn Lamanfoɔ no deɛ wɔkumm wɔn sɛee wɔn.",
                "8": "Na afei monhwɛ, me Mormon, mempɛ sɛ mɛkyerɛkyerɛ mogya hwieguo ne nnipa kum a ɛyɛ hu sei a ɛsii wɔ m’anim no a ama akra werɛ aho; na mmom me, ɛnam sɛ menim sɛ ɛsɛ sɛ saa nneɛma yi da adi ɔkwan biara so nti; na nneɛma a ahunta nyina ara ada adi wɔ adan so—",
                "9": "Na bio nso, ɛsɛ sɛ saa nneɛma yi nso ho nimdeɛ ba saa nkurɔfoɔ yi asefoɔ nkaeɛ hɔ, ne Amanamanmufoɔ nso a Awurade aka sɛ wɔbɛbɔ nkurɔfoɔ yi ahwete, na ɛsɛ sɛ wɔfa wɔn sɛ wɔn ho nhia wɔ wɔn mu—ɛno nti mɛtwerɛ biribi tiatia kakra ara bi, mesuro mpo sɛ mɛtwerɛ nneɛma a mehunuuɛ nyina ara pɛpɛɛpɛ, ɛnam mmaransɛm a me nsa aka nti, amma moanni awerɛhoɔ pii, ɛnam saa nkurɔfoɔ yi atirimuɔdensɛm nti.",
                "10": "Na afei monhwɛ, deɛ mereka akyerɛ wɔn asefoɔ nie, ne Amanamanmufoɔ no nso a wɔhwɛ Israel fiefoɔ no so, wɔn a wɔahunu na wɔnim baabi a wɔn nhyira firi bɛba no.",
                "11": "Na menim sɛ wɔn a wɔte saa no bɛdi awerɛhoɔ wɔ Israel fiefoɔ atoyerɛnkyɛm ho; aane, wɔbɛdi awerɛhoɔ wɔ saa nkurɔfoɔ yi sɛee ho; wɔbɛdi awerɛhoɔ sɛ, saa nkurɔfoɔ yi ansakyera, na amma wɔamfa wɔn anhyɛ Yesu nsa a wɔamua mu no.",
                "12": "Afei wɔatwerɛ saa nneɛma yi ama Yakob fiefoɔ nkaeɛ; na sei na wɔatwerɛ no, ɛfiri sɛ Onyankopɔn nim sɛ atirimuɔden rentumi mfa saa nneɛma yi mmerɛ wɔn; na wɔde bɛsie ama Awurade ama aba wɔ ɔno ara ne mmerɛ mu.",
                "13": "Na yei ne mmaransɛm a me nsa aka; na monhwɛ, ɛbɛba sɛdeɛ Awurade mmaransɛm teɛ, mmerɛ a ɔbɛhunu sɛ ɛyɛ wɔ ne nyansa mu.",
                "14": "Na monhwɛ, ɛbɛkɔ Yudafoɔ no a wɔnyenni no hɔ; na yei nti na wɔbɛkɔ—ama wɔanya wɔn ho nteaseɛ sɛ Yesu ne Kristo no, Onyankopɔn teasefoɔ no Ba no; ama Agya no nam deɛ ɔdɔ no paa ara no so de ne botaeɛ kɛseɛ no a ɛnniawieɛ no aba, ama wasan de Yudafoɔ no aba, anaa sɛ Israel fiefoɔ nyina ara aba wɔn agyapadeɛ asaase no a, Awurade wɔn Nyankopɔn de ama wɔn no so, ama n’apam no ahyɛ ma.",
                "15": "Na ama saa nkurɔfoɔ yi asefoɔ no nso agye ne nsɛmpa no a ɛbɛfiri amanamanmufoɔ no hɔ no akɔ wɔn hɔ no adi yie; na ɔbɛbɔ saa nkurɔfoɔ yi ahwete, na wɔbɛpirim tumm, wɔbɛyɛ efiifoɔ, ne nkurɔfoɔ a wɔn ho yɛ nwunu a wɔn sɛso mmaa yɛn mu da, aane, mpo deɛ aba wɔ Lamanfoɔ no mu mpo, yei nyina ara baa wɔn so ɛnam wɔn akyinnyeɛ ne wɔn abosomsom nti.",
                "16": "Na monhwɛ, Awurade Honhom no agyae dadaada sɛ ɛne wɔn agyanom bɛtena; na wɔnni Kristo ne Onyankopɔn wɔ Wiase; na wɔahwete sɛ ntɛtɛ wɔ mframa anim.",
                "17": "Na wɔyɛ nkurɔfoɔ a wɔn ho yɛ anika, na Kristo yɛ wɔn dwanhwɛfoɔ; aane, na Agya Nyankopɔn ne wɔn kandifoɔ.",
                "18": "Na afei, monhwɛ, seesei deɛ Satan na ɔne wɔn nam, mpo sɛdeɛ mframa bɔ ntɛtɛ no, anaa sɛ te sɛdeɛ asorɔkye bɔ ɛhyɛn a ɛnni abranaa anaa sɛ sɛkyɛ, anaa sɛ biribi a ɛbɛdi n’anim ama no akɔ no; na sɛdeɛ ɔteɛ no, saa ara nso na wɔteɛ.",
                "19": "Na monhwɛ, Awurade atwe wɔn nhyira a ɛwɔ sɛ anka wɔn nsa ka wɔ asaase no so no ato hɔ ama Amanamanmufoɔ a wɔbɛfa asaase no.",
                "20": "Mmom monhwɛ, ɛbɛba sɛ Amanamanmufoɔ no bɛpamo wɔn na wɔabɔ wɔn ahweteɛ; na Amanamanmufoɔ no pamo wɔn na wɔbɔ wɔn hwete wie a, monhwɛ, ɛhɔ na Awurade bɛkae apam a ɔne Abraham ne Israel fiefoɔ nyina ara faaɛ no.",
                "21": "Na Awurade bɛkae ateneneefoɔ mpaebɔ a wɔde ato n’anim ama wɔn no nso.",
                "22": "Na afei, O mo Amanamanmufoɔ, mobɛyɛ dɛn agyina Onyankopɔn tumi anim, gye sɛ mosakyera na motwe mo ho firi mo nneɛbɔne akwan so?",
                "23": "Monnim sɛ mo wɔ Onyankopɔn nsa mu anaa? Monnim sɛ ɔwɔ tumi nyina ara, na sɛ ɔma ne nne so den a asaase bobɔ sɛ nwoma anaa?",
                "24": "Ɛno nti; monsakyera, na momerɛ mo ho ase wɔ n’anim ama wamfa atɛntenenee amma mo so—amma Yakob aseni no ampue wɔ mo mu sɛ gyata, na wantete mo mu asinasini; na obiara nni hɔ a ɔbɛgye mo."
            },
            "6": {
                "1": "Na afei mede m’asɛm a ɛfa Nifaefoɔ nkurɔfoɔ no ho ba awieɛ. Na ɛbaa sɛ yɛdii kan bɔɔ nsra gyaa Lamanfoɔ no.",
                "2": "Na me Mormon, twerɛɛe krataa de kɔmaa Lamanfoɔ hene no sɛ mepɛ sɛ ɔma yɛn kwan ma yɛboaboa yɛn nkurɔfoɔ ano wɔ Kumora asaase no a ɛwɔ pampa bi a wɔfrɛ no Kumora no, na ɛhɔ na yɛne wɔn bɛko.",
                "3": "Na ɛbaa sɛ Lamanfoɔ hene no maa me kwan sɛ menyɛ deɛ mepɛ.",
                "4": "Na ɛbaa sɛ yɛbɔɔ nsra kɔɔ Kumora asaase no so, na yɛsii yɛn ntomadan twaa Kumora pampa no ho hyiaae; na ɛyɛ asaase a nsuwa pii, nsubɔnten ne nsubura; na ɛha na yɛnyaa anidasoɔ sɛ nneɛma bɛkɔ yie ama yɛn akyɛn Lamanfoɔ no.",
                "5": "Na mmerɛ a afe a ɛtɔ so ahanwɔtwe ne nan bɛtwaa mu kɔɔɛ no, na yɛaboaboa yɛn nkurɔfoɔ a wɔaka no nyina ara ano de wɔn akɔ Kumora asaase so.",
                "6": "Na ɛbaa sɛ mmerɛ a yɛboaa yɛn nkurɔfoɔ nyina ara ano baako kɔɔ Kumora asaase so no, monhwɛ me Mormon, mehyɛɛ aseɛ sɛ mereyɛ akɔkora; na menim sɛ yei ne me nkurɔfoɔ ko a ɛtwa toɔ, na ɛnam sɛ Awurade ahyɛ me sɛ mma me mma twerɛtohɔsɛm a ɛyɛ kronkron a yɛn agyanom de ahyɛ yɛn nsa no ɛnkɔdi Lamanfoɔ no nsa mu no, (ɛfiri sɛ Lamanfoɔ no bɛsɛe no) ɛno nti me faa nsɛm yi firii Nifae mprɛte no so, na mede twerɛtohɔsɛm a Awurade de hyɛɛ me nsa nyina ara no siee Kumora pampa no mu, gye sɛ mprɛte krakra ara yi a mede maa meba barima Moronae no.",
                "7": "Na ɛbaa sɛ afei me nkurɔfoɔ ne wɔn yerenom ne wɔn mma hunuu sɛ Lamanfoɔ asraafoɔ no rebɔ nsra aba wɔn so no; wɔde suro kɛseɛ a ɛwɔ owuo mu a ɛhyɛ atirimuɔdenfoɔ nyina ara koko so ma no twɛnn sɛ wɔn nsa bɛka.",
                "8": "Na ɛbaa sɛ wɔne yɛn bɛkoe, na ɛnam wɔn dodoɔ nti ehuu kaa ɔkra biara.",
                "9": "Na ɛbaa sɛ wɔde akofena, ne tadua, ne agyan, ne akuma, ne akodeɛ ahodoɔ nyina ara a wɔde ko to hyɛɛ me nkurɔfoɔ no so.",
                "10": "Na ɛbaa sɛ wɔtwaa me mmarima no guu fam, aane, me mpem du no a na wɔka me ho no mpo, na metwa hwee wɔn mfimfini a na mapira; na wɔpaa me ho kɔɔe a wɔankum me.",
                "11": "Na mmerɛ a wɔtwaa me nkurɔfoɔ no nyina ara guu fam wieeɛ no, gye sɛ yɛn mu aduonu nan, (a na me babarima Moronae ka ho no) na yɛn na yɛanwu wɔ yɛn nkurɔfoɔ no mu, na adeɛkyeeɛ no yɛhunuu sɛ mmerɛ a Lamanfoɔ no firii Kumora pampa no atifi sann wɔn akyiri kɔɔ wɔn nsraban no mu no, na me nkurɔfoɔ no mu mpem du a wɔtwaa wɔn guu fam no yɛ wɔn a medii wɔn anim kɔɔ ko no.",
                "12": "Na yɛhunuu me nkurɔfoɔ no mu mpem du no nso a me babarima Moronae dii wɔn anim no.",
                "13": "Na monhwɛ, Gidgidona mpem du no atotɔ, a ɔno nso fra wɔn mu.",
                "14": "Na Lama ne ne mpem du no atotɔ; na Gilgal ne ne mpem du no atotɔ; na Limha ne ne mpem du no atotɔ; na Yeneum ne ne mpem du no atotɔ; na Kumenaeha, ne Moronaeha, ne Antionum, ne Siblom, ne Sem, ne Yos, mu biara ne ne mpem du no atotɔ.",
                "15": "Na ɛbaa sɛ edu bio nso ka ho a wɔn mu biara ne ne mpem du totɔɔ wɔ akofena ano; aane, me nkurɔfoɔ no nyina ara wuui, gye sɛ aduonu nan no a wɔka me ho no, ne kakra ara bi nso a wɔgyee wɔn ho dwane kɔɔ aman a ɛwɔ anaafoɔ afa mu hɔ no, ne kakra ara bi nso a wɔdwane kɔkaa Lamanfoɔ no ho no na wɔtotɔɔe; na wɔn nam ne wɔn nompe, ne wɔn mogya gu asaase no ani so, a wɔn a wɔkumm wɔn no agya agu hɔ a aporɔ wɔ asaase no so, sɛ ɛbɛfurofuro na asan akɔ wɔn asaase baatan no mu bio.",
                "16": "Na ɔhaw hyɛɛ me kra ma, ɛnam ekum a wɔkumkum me nkurɔfoɔ no nti, na me suui sɛ:",
                "17": "O mo ahoɔfɛfoɔ; adɛn nti na motwee mo ho firii Awurade akwan so sei? O mo ahoɔfɛfoɔ, adɛn nti na moapo Yesu a na ɔgyina hɔ na abue ne nsa mu regye mo yi!",
                "18": "Monhwɛ, sɛ moannyɛ sei a anka moantotɔ. Na mmom monhwɛ, moatotɔ, na medi suu wɔ mo wuo ho.",
                "19": "O mo mmammarima ne mmammaa ahoɔfɛfoɔ, mo agyanom ne ɛnanom, mo ekununom ne ɛyerenom, mo ahoɔfɛfoɔ, ɛyɛɛ dɛn na moahwehwease yi!",
                "20": "Mmom monhwɛ, mokɔ, na m’awerɛhoɔ rentumi mma monsan mma.",
                "21": "Na ɛrenkyɛ na ɛda no bɛba a honam a ɛwuo bɛfa honam a ɛrenwuo afira, na saa honamdua yi a seesei ɛreporɔ wɔ porɔɛ mu yi, ɛrenkyɛre koraa na abɛyɛ honamdua a ɛmporɔ; na ɛhɔ na mobɛgyina Kristo atɛmmuo-adwa no anim, ama wabu mo atɛn sɛdeɛ mo nwuma teɛ; na sɛ moyɛ ateneneefoɔ a, ɛneɛ na ɔbɛhyira mone mo agyanom a wɔadi mo anim kɔ no.",
                "22": "O anka mosakyeraɛ ansaana saa ɔsɛee kɛseɛ yi reba mo so a. Nanso monhwɛ, mo kɔ, na Agya no, aane, ɔsoro Agya a Ɔnniawieɛ no, nim mo tebea; na ɔne mo bɛdi no sɛdeɛ n’atɛntenenee ne n’ahummɔborɔ no teɛ."
            },
            "7": {
                "1": "Na afei, monhwɛ merebɛka biribi akyerɛ nkurɔfoɔ nkaaɛ yi a wɔankum wɔn no, sɛ, ɛsɛ sɛ Onyankopɔn de me nsɛm no bɛma wɔn ama wɔahunu nneɛma a ɛfa wɔn agyanom ho a; aane, mekasa kyerɛ mo, mo Israel fiefoɔ nkaaɛ; na yei ne nsɛm a merebɛka.",
                "2": "Monhunu sɛ moyɛ Israel fiefoɔ.",
                "3": "Monhunu sɛ ɛwɔ sɛ mosakyera, anyɛ saa a ɔrennye mo nkwa.",
                "4": "Monhunu sɛ, ɛsɛ sɛ mode mo akodeɛ gu fam, na momma mo ani nnye sɛ mobɛka mogya agu bio, na monnsan mmfa akodeɛ bio, gye sɛdeɛ Onyankopɔn bɛhyɛ mo no.",
                "5": "Monhunu sɛ ɛsɛ sɛ monya mo agyanom nimdeɛ no bi, na mo sakyera firi mo bɔne nyina ara ne mo amumuyɛ ho, na mo gye Yesu Kristo di sɛ ɔno ne Onyankopɔn Ba no, na Yudafoɔ na wɔkumm no, na ɔnam Agya no tumi so asɔre bio, ɛno ama no adi adakamena so nkonim; na ne mu nso na ɔbɛmene owuo ano borɔ.",
                "6": "Na ɔmaa awufoɔ wusɔreɛ baae, ɛno mu na nnipa bɛnyane ama wakɔgyina n’atɛmmuo-adwa no anim.",
                "7": "Na wama dima aba wiase, ɛno na sɛ obiara a ɔbɛhunu sɛ ɔnnifɔ wɔ n’anim wɔ atɛmmuda no mu no, wɔbɛma no kwan sɛ ɔnkɔtena Onyankopɔn nkyɛn wɔ n’aheman no mu, na ɔne ɔsoro adwontofoɔ kuo no ato ayɛyinwom a ɛnsi da de ama Agya no, ne ɔba no, ne Honhom Kronkron no, a wɔbɔ mu yɛ baako wɔ anigyeɛ a ɛnsi da mu.",
                "8": "Ɛno nti monsakyera, na wɔmɔ mo asu wɔ Yesu din mu, na monsɔ Kristo nsɛmpa no mu na moni so, deɛ ɔde bɛto mo anim no, nnyɛ deɛ ɛwɔ twerɛtohɔsɛm yi mu no nko ara, na mmom twerɛtohɔsɛm nso a ɛbɛfiri Yudafoɔ hɔ aba Amanamanmufoɔ hɔ no nso, saa twerɛtohɔsɛm no a ɛbɛfiri Amanamanmufoɔ no nso hɔ aba mo hɔ no.",
                "9": "Na monhwɛ, wɔatwerɛ yei ama mo sɛ mobɛgye ɛno nso adi; na sɛ mogye ɛno di a, mobɛgye yei nso adi; na sɛ mo gye yei di a mobɛhunu deɛ ɛfa mo agyanom ho, ne anwanwadeɛ bebree a wɔnam Onyankopɔn tumi so yɛɛ wɔ wɔn mu.",
                "10": "Na mobɛhunu nso sɛ moyɛ Yakob asefoɔ nkaaɛ; ɛno nti wɔakan mo afera nkurɔfoɔ a wɔyɛ apam a ɛdikan no ho; na sɛ ɛte saa sɛ mogye Kristo di a, na wɔdi kan de nsuo bɔ mo asu, na akyire yi wɔde egya ne Honhom Kronkron, sɛdeɛ Agyenkwa no yɛ de yɛɛ nhwɛsoɔ no a, sɛdeɛ wahyɛ yɛn no, ɛbɛsi mo yie wɔ atɛmmuo da no mu. Amen."
            },
            "8": {
                "1": "Monhwɛ me, Moronae mewie m’agya Mormon ho asɛm twerɛ. Monhwɛ, mewɔ nneɛma kakra ara bi mmom twerɛ, nneɛma a m’agya ahyɛ me no.",
                "2": "Na afei ɛbaa sɛ Kumora ɛko kɛseɛ a emu yɛ den no akyire yi no, monhwɛ, Nifaefoɔ no a wɔgye wɔn ho dwane kɔɔ ɔman a ɛwɔ anaafoɔ afa mu hɔ no, Lamanfoɔ no kɔhwehwɛɛ wɔn, kɔsii sɛ wɔsɛe wɔn nyina ara.",
                "3": "Na wɔkumm m’agya nso, na me nko ara mpo na ɛkaa me a meretwerɛ me nkurɔfoɔ sɛeɛ yaayaa yi ho nsɛm. Mmom monhwɛ, wɔkɔ, na merehyɛ m’agya mmaransɛm no ma. Na sɛ wɔbɛkum me a, mennim.",
                "4": "Ɛno nti mɛtwerɛ na mede twerɛtohɔsɛm no asie fam; na baabi a mɛkɔ deɛ ɛmfa ho.",
                "5": "Monhwɛ, m’agya na ɔtwerɛɛ saa nsɛm yi, na watwerɛ adekorɔ a ɛfa ho. Na monhwɛ, sɛ ɛkwan wɔ mprɛte no so a anka me nso mɛtwerɛ, na mmom ɛkwan nni so; na menni dadefuturo nso, ɛfiri sɛ aka me nko ara. Wɔakum m’agya wɔ ɛko mu, ne m’abusuafoɔ nyina ara, na menni ayɔnkofoɔ biara, ɛna menni baabi a mɛkɔ; na mmerɛ tentene a Awurade bɛma matena ase no deɛ mennim.",
                "6": "Monhwɛ, mfinhyia ahanan abɛtwa mu kɔ, fiti Awurade a ɔyɛ yɛn Agyenkwa no mmaɛ no mu.",
                "7": "Na monhwɛ, Lamanfoɔ no hwehwɛɛ me nkurɔfoɔ Nifaefoɔ no, pamoo wɔn firi kuropɔn baako mu kɔɔ kuropɔn baako nso mu; firi baabi baako so kɔ baabi baako so, kɔsi sɛ mpo wɔn mu biara anka; na wɔ ahweaseɛ yie; aane, me nkurɔfoɔ Nifaefoɔ sɛee no nso, na ɛyɛ nnwa.",
                "8": "Na monhwɛ, ɛyɛ Awurade nsa na ayɛ sei. Na monhwɛ nso, sɛ Lamanfoɔ no ne wɔn ho wɔn ho reko; na awudie ne mogya hwieguo rekɔ so wɔ asaase yi ani so nyina ara; na obi ara nnim mmerɛ a ɛko no bɛba awieɛ.",
                "9": "Na afei, monhwɛ, merenka biribiara a ɛfa wɔn ho bio, ɛfiri sɛ wɔn mu biara nni hɔ bio, gye sɛ Lamanfoɔ ne adwotwafoɔ no nko ara na wɔte nkwa mu wɔ asaase no ani so.",
                "10": "Na obiara nni hɔ a ɔnim Onyankopɔn nokwarefoɔ no, gye sɛ Yesu akyidifoɔ no nko ara, wɔn a na wɔwɔ asaase no so kɔsi sɛ nkurɔfoɔ no atirimuɔdensɛm yɛɛ kɛseɛ maa Awurade ampɛ sɛ wɔbɛka nkurɔfoɔ no hɔ; na sɛ wɔwɔ asaase yi ani so deɛ a, obiara nnim.",
                "11": "Mmom monhwɛ, m’agya ne me deɛ yɛahunu wɔn, na wɔasom yɛn.",
                "12": "Na obiara a ne nsa bɛka twerɛtohɔsɛm yi, ɔmmu no animtia na ɛnam nneɛma a ɛtɔ sini wɔ mu nti no, saa nipa korɔ no na ɔbɛhunu nneɛma akɛseɛ a ɛkyɛn yeinom mpo. Monhwɛ, me ne Moronae; na sɛ anka ɛbɛyɛ yie a, anka mɛda nneɛma nyina ara adi akyerɛ mo.",
                "13": "Monhwɛ, mede me nsɛm a ɛfa nkurɔfoɔ yi ho no aba awieɛ. Meyɛ Mormon babarima, na m’agya yɛ Nifae aseni.",
                "14": "Na me ara mene deɛ ɔde twerɛtohɔsɛm yi sie maa Awurade no; mprɛte a ɛwɔ so no ho nni mfasoɔ, ɛnam Awurade mmaransɛm no nti, ɛfiri sɛ ɔkaa no nokware mu sɛ ɛnsɛ sɛ obiara nsa ka na ɔde pɛ mfasoɔ; na mmom twerɛtohɔsɛm a ɛwɔ so no ɛsombo yie; na obiara a ɔde bɛba ɛhan mu no Awurade bɛhyira no.",
                "15": "Na obiara nni tumi sɛ ɔde pue ɛhan mu, gye sɛ Onyankopɔn de ma no; ɛfiri sɛ Onyankopɔn pɛ sɛ ɛba mu wɔ ahofama mu wɔ n’animuonyam mu, anaa sɛ tetefoɔ no ne wɔn a Awurade ne nkurɔfoɔ apam no a wɔabɔ ahweteɛ dadaada no yiedie mu.",
                "16": "Na nhyira ne deɛ ɔde saa adeɛ yi bɛba hann mu; ɛfiri sɛ ɛsɛ sɛ wɔde firi esum mu pue ɛhan mu sɛdeɛ Onyankopɔn asɛm teɛ no; aane, wɔbɛyi afiri asaase mu, na ɛbɛhyerɛn wɔ esum mu, na ɛbɛma nkurɔfoɔ no anya ho nimdeɛ; na ɛnam Onyankopɔn tumi so na ɛbɛba.",
                "17": "Na sɛ mfomsoɔ wɔ mu a na ɛyɛ nnipa mfomsoɔ. Na mmom monhwɛ, yɛnnim mfomsoɔ biara; nanso Onyankopɔn deɛ ɔnim adeɛ nyina ara; ɛno nti obiara a ɔbɛbu no animtia no, ma ɔnhunu sɛ ɛsɛ sɛ ɔhwɛ yie na wɔankɔ asamando gya no mu.",
                "18": "Na deɛ ɔbɛka sɛ: Fa kyerɛ me, anyɛ saa mɛbo wo no—ma ɔnhwɛ yie na wɔanhyɛ deɛ Awurade abra no.",
                "19": "Na monhwɛ, deɛ ɔbu atɛn ntɛm no, ɔbɛbu ɔno nso atɛn ntɛm bio; na sɛdeɛ ne nwuma teɛ no saa ara nso na n’akatua nso bɛyɛ; ɛno nti, deɛ ɔbɛbo ne yɔnko no Awurade nso bɛbo ɔno nso mmerɛ bi.",
                "20": "Monhwɛ deɛ twerɛsɛm no ka—ma nipa mmɔ ne yɔnko anaa sɛ mma ɔmmu atɛn; ɛfiri sɛ atɛmmuo yɛ me deɛ, Awurade na ɔseɛ, na awerɛtɔ yɛ me deɛ nso, na mede so akatua bɛma.",
                "21": "Na deɛ ɔbɛhome abufuhyeɛ na akasakasa atia Awurade adwuma no, na watia Awurade apam mma a wɔyɛ Israel fiefoɔ no, na ɔbɛka sɛ: Yɛbɛsɛe Awurade adwuma no, na Awurade renkae apam a ɔne Israel fiefoɔ no afa no—saa nipa no nhwɛ yie na wantwa no anto angu ogya mu;",
                "22": "Na Awurade botaeɛ a ɛnniawieɛ bɛkɔ so asi, akɔsi sɛ ne bɔhyɛ no bɛhyɛ ma.",
                "23": "Hwehwɛ Yesaia nkɔmhyɛ no mu yie. Hwɛ, merentumi ntwerɛ. Aane, hwɛ, mese wo sɛ, saa ahoteɛfoɔ no a wɔadi m’anim kan kɔ no, wɔn a na wɔwɔ asaase yi so no bɛsu, aane, wɔbɛsu afrɛ Awurade afiri mfuturo mu mpo; na sɛ Awurade te ase yi, ɔbɛkae apam a ɔne wɔn afa no.",
                "24": "Na ɔnim sɛ wɔn mpaebɔ a wɔbɔɔɛ no, wɔbɔ maa wɔn nuanom. Na ɔnim wɔn gyedie, ɛfiri sɛ ne din mu na wɔtumi tutuu mepɔ; na ne din mu no na wɔtumi maa asaase wosoɛ; na ɛnam tumi a ɛwɔ n’asɛm mu na wɔmaa adan a ɛwɔ efiease dwiri guu fam aane, foonoo gyatanaa mpo antumi annhye wɔn, anaa sɛ kwaɛ mu moa akɛseɛ anaa sɛ ɔwɔ a wɔn ano yɛ ɛborɔ antumi anyɛ wɔn hwee, ɛnam tumi a ɛwɔ n’asɛm mu no nti.",
                "25": "Na hwɛ, wɔbɔɔ mpaɛ nso maa deɛ Awurade bɛma ɔde saa nneɛma yi aba no.",
                "26": "Na ɛnhia sɛ obiara bɛka sɛ saa nneɛma yi remma, na ɛbɛba ampa ara, ɛfiri sɛ Awurade na aka; na ɛnam Awurade nsa so na ɛbɛfiri asaase mu aba, na obiara rentumi nsi no kwan; na ɛbɛba, wɔ mmerɛ bi mu a wɔbɛka sɛ nkɔnyaa agyae sie; na ɛbɛba mpo te sɛdeɛ obi rekasa firi awufoɔ mu no.",
                "27": "Na ɛbɛba ɛda a ahoteɛfoɔ mogya bɛsu afrɛ Awurade, ɛnam kokoa mu kuo ne esum mu nwuma nti.",
                "28": "Aane, ɛbɛba wɔ ɛda a nkurɔfoɔ adwene bɛyɛ wɔn sɛ Onyankopɔn tumi nni hɔ, na wɔbɛgu asɔre ho fii na wɔama wɔn ho so ahomasoɔ mu wɔ wɔn akoma mu; aane, wɔ ɛda mpo a asɔre mu mpaninfoɔ ne akyerɛkyerɛfoɔ bɛma wɔn ho so ahomasoɔ mu wɔ wɔn akoma mu, ama wɔn a wɔwɔ wɔn asɔre mu no mpo ani abere wɔn.",
                "29": "Aane, ɛbɛba ɛda a nkurɔfoɔ bɛte egya ne ahum nka, ne ɛbɔ a nwusie wɔ mu wɔ nsaase foforɔ so;",
                "30": "Na nkurɔfoɔ bɛte akokoakoko ne ɛko ho huhuhuhu, ne asaase wosoɔ nka wɔ meamea.",
                "31": "Aane, ɛbɛba wɔ ɛda a efii kɛseɛ ahyɛ asaase ani so ma; na awudie, ne adwotwa ne atorɔdie, ne naadaa, ne adwamanmɔ, ne akyiwasɛm ahodoɔ nyina ara bɛba; ɛda a dodoɔ no ara bɛka sɛ, Yɛ sei, anaa sɛ saa, na ɛnyɛ hwee, ɛfiri sɛ Awurade bɛto saa nkurɔfoɔ no so wɔ ɛda ɛdi akyire no mu. Mmom mmusuo nka saa nkurɔfoɔ no, ɛfiri sɛ wɔwɔ bɔnwono nwononwono mu ne amumuyɛ mpokyerɛ mu.",
                "32": "Aane, ɛbɛba wɔ ɛda a wɔatete asɔre na wɔbɛka sɛ: Bra me hɔ, na fa wo sika bɛsesa wo bɔne na wɔde bɛkyɛ wo.",
                "33": "O mo, atirimuɔdenfoɔ a mo amane afiri papa ho, ne ɛkɔnseneɛfoɔ adɛn nti na mo atete asɔre asɔre de repɛ mfasoɔ yi? Adɛn nti na moasesa Onyankopɔn asɛm kronkron yi, ama mo de afɔbuo reba mo akra so yi? Monhwɛ, momfa mo ho nto Onyankopɔn adeyisɛm no so; na monhwɛ, saa da no ne mmerɛ a ɛbɛba ama saa nneɛma yi nyina ara ahyɛ ma.",
                "34": "Monhwɛ, Awurade ayi nneɛma a ɛyɛ nnwanwa yie na ɛyɛ akɛseɛ a ɛfa deɛ ɛrenkyɛre na aba no akyerɛ me, ɛda no a saa nneɛma yi bɛba wɔ mo mu no.",
                "35": "Monhwɛ, mekasa kyerɛ mo sɛdeɛ mo wɔ ha, nanso monni ha. Mmom monhwɛ, Yesu Kristo de mo akyerɛ me, na menim mo dwumadie.",
                "36": "Na menim sɛ ekuunte wɔ mo akoma mu ahomasoɔ so; na obiara nni hɔ, gye sɛ mo mu kakra ara bi na wɔmemaa wɔn ho so wɔ ahomasoɔ mu, a wɔ hyehyɛɛ ntadeɛ fɛɛfɛɛ, maa wɔkɔɔ anibereɛ mu, ne akasakasa mu, ne adwene bɔne, ne ataataa, ne amumuyɛ ahodoɔ nyina ara mu; ne mo asɔre mma, aane, mpo obiara, ho agu fi ɛnam ahomasoɔ a ɛwɔ mo akoma mu no nti.",
                "37": "Na monhwɛ, modɔ sika, ne mo ahodeɛ, ne mo ntaadeɛ fɛɛfɛɛ, ne mo asɔre mu asiesie, kyɛn sɛdeɛ modɔ ahiafoɔ ne mɔborɔwa, ayarefoɔ ne amanehunufoɔ.",
                "38": "O mo a moagu mo ho fii, mo nyaatwomfoɔ, mo akyerɛkyerɛfoɔ a motɔn mo ho de gye deɛ ɛbɛsɛe mo din, adɛn nti na moagu Onyankopɔn asɔre ho fii? Adɛn nti na mo fɛre sɛ mode Kristo din bɛto mo ho so? Adɛn nti na mo nnwene nnhunu sɛ anigyeɛ a ɛnni awieɛ no sombo kɛseɛ kyɛn mɔborɔyɛ a ɛntwa da no—ɛnam wiase ayɛyie nti anaa?",
                "39": "Adɛn nti na mode deɛ nkwa nni mu hyehyɛ mo ho, na ne nyina ara akyiri no mo hwɛ ma wɔn a ɛkɔm de wɔn, ne mmɔborɔwa, ne wɔn a wɔda adagya, ne ayarefoɔ ne amanehunufoɔ twa mo ho kɔ a mo yɛ sɛdeɛ mo nhunu wɔn no?",
                "40": "Aane, adɛn nti na mohyehyɛ kokoa mu akyiwasɛm to hɔ de pɛ mfasoɔ na mo ma akunafoɔ di suu wɔ Awurade anim, na nyanka nso di suu wɔ Awurade anim, na wɔn agyanom ne wɔn nanom mogya nso su firi asaase mu kɔ Awurade hɔ, ma awerɛtɔ gu mo atifi yi?",
                "41": "Monhwɛ, awerɛtɔ akofena no sensɛn mo so; na ɛrenkyɛre biara na ɔde ahoteɛfoɔ mogya no ho akatua aba mo so, ɛfiri sɛ ɔremma kwan ma wɔnsu bio."
            },
            "9": {
                "1": "Na afei mekasa nso fa wɔn a wɔnnye Kristo nnie no ho.",
                "2": "Monhwɛ, mo asotweɛ da no mobɛgye adi anaa—monhwɛ, mmerɛ a Awurade bɛba no, aane, saa da kɛseɛ no a asaase no bɛbobɔ aboa ano te sɛ nwoma no, na ɛhyew denden bɛnane emu nneɛma nyina ara, aane, ɛda kɛseɛ no a wɔde mobɛba abɛgyina Onyankopɔn Adwammaa no anim no—saa mmerɛ no na mobɛka sɛ Onyankopɔn biara nni hɔ anaa?",
                "3": "Saa mmerɛ no na morempo Kristo no bio anaa, anaa sɛ mobɛtumi ahunu Onyankopɔn Adwammaa no anaa? Mosusu sɛ mone no bɛtena wɔ mmerɛ a mo tiboa bu mo fɔ no anaa? Mosusu sɛ mo ani bɛtumi agye sɛ mone saa Nipa Kronkron no bɛtena wɔ mmerɛ a mo afɔbuo tiboa no ahyɛ mo akra mma no, ama ɛno nti moatoto ne mmara no ase anaa?",
                "4": "Monhwɛ, mese mo sɛ mo bɛyɛ mmɔbɔ pii sɛ mone Onyankopɔn kronkron ne atenteneni no bɛtena, mmerɛ a mo tiboa bu mo fɔ wɔ mo fii ho wɔ n’anim, kyɛn sɛ mo ne akra a wɔwɔ asamando a wabu wɔn fɔ bɛtena.",
                "5": "Na monhwɛ, mmerɛ a ɔde mo bɛba ama moahunu mo adagya wɔ Onyankopɔn anim, na mo ahunu n’animuonyam nso, ne Yesu Kristo kronkronyɛ no, ɛde egya a ɛredɛre na ennum da no bɛgu mo so.",
                "6": "O ɛneɛ mo akyinnyefoɔ no, monnane mo ani mmra Awurade hɔ; monsu dendennden mfrɛ Awurade wɔ Yesu din mu, ama ebia na wahunu mo sɛ nkekaawa biara nni mo ho, ahoteɛ, ahoɔfɛ, ne fitaa, wɔ mmerɛ a Adwammaa no de ne mogya ate mo ho wɔ ɛda kɛseɛ no a ɛdi awieɛ no mu.",
                "7": "Na mesan kasa kyerɛ mo bio, mo a mopo Onyankopɔn adiyisɛm no, na moka sɛ atwa mu no, sɛ adiyisɛm biara nni hɔ, ɛna nkɔmhyɛ biara, anaasɛ akyɛdeɛ, anaa sɛ ayaresa anaa sɛ kasa hodoɔ ne kasa hodoɔ nkyerɛaseɛ biara nni hɔ;",
                "8": "Monhwɛ, mese mo sɛ, deɛ ɔpo saa nneɛma yi no nnim Kristo asɛmpa no; aane, ɔnkenkann twerɛsɛm no; sɛ ɛte saa deɛ a, na ɔnte aseɛ.",
                "9": "Na yɛnkenkan sɛ, Onyankopɔn te saa ara ɛnora, ɛnnɛ, ne afebɔɔ, na nsonsonoɛ ɛna nsesaɛ sunsum nni ne mu?",
                "10": "Na afei, sɛ mosusu ma mo ho sɛ nyame bi a nsonsonoɛ, ne nsesaɛ sunsum wɔ ne mu a, ɛneɛ na moasusu ama mo ho nyame bi a ɔnnyɛ Onyankopɔn nkɔnyaa no.",
                "11": "Mmom monhwɛ, mɛkyerɛ mo Nyankopɔn bi a ɔyɛ nkɔnyaa no, Abraham Nyankopɔn no mpo, ne Isak Nyankopɔn, ne Yakob Nyankopɔn no; na ɛyɛ saa Onyankopɔn no ara na ɔbɔɔ ɔsoro ne asaase, ne nneɛma a ɛwɔ mu nyina ara no.",
                "12": "Monhwɛ, ɔbɔɔ Adam, na ɛnam Adam so na adasamma ahweaseɛ baaɛ. Na ɛnam adasamma ahweaseɛ nti na Yesu Kristo baaɛ, Agya ne ɔba no mpo; na ɛnam Yesu Kristo so na adasamma dima baaɛ.",
                "13": "Na ɛnam adasamma dima no a ɛnam Yesu Kristo so baaɛ no nti, ɛde wɔn asan aba Awurade anim; aane, na saa kwan yi so na wadi ama nnipa nyina ara, ɛfiri sɛ Kristo wuo no na ɛde owusɔreɛ aba, deɛ ɛmaa ewuo a ɛnni awieɛ dima no baaɛ, owuo no a ɛnam Onyankopɔn tumi so bɛnyane nnipa nyina ara no, mmerɛ a totorobɛnto no bɛbɔ mu no; na wɔbɛfiri mu aba, nketewa ne akɛseɛ, na wɔn nyina ara bɛba abɛgyina asɛnnipono no anim, wadi ama wɔn na wasane wɔn afiri owuo ahoma a ɛnniawieɛ yi mu, deɛ ɛyɛ honam mu wuo no.",
                "14": "Na ɛhɔ na Kronkroni no atɛmmuo bɛba wɔn so; na saa mmerɛ no na deɛ ɔyɛ fii no bɛkɔ so ayɛ fii, na deɛ ɔyɛ teneneeni no bɛkɔ so ayɛ teneneeni; deɛ n’anigyeɛ no bɛkɔ so ama n’anigye; na deɛ n’ani nnyeɛ no ani renye da.",
                "15": "Na afei, O mo a mode mo ani abu ama mo ho sɛ nyame biara rentumi nnyɛ nkɔnyaa no, mɛbisa mo sɛ, saa nneɛma yi nyina ara a mekaa ho nsɛm yi atwa mu anaa? awieɛ no aba anaa? Monhwɛ, mese mo sɛ, Daabi; na Onyankopɔn nnyae sɛ ɔyɛ Onyankopɔn nkɔnyaa no.",
                "16": "Monhwɛ, nneɛma a Onyankopɔn ayɛ no nnyɛ nnwanwa wɔ mo ani so anaa? Aane, na hwan na ɔbɛtumi ate Onyankopɔn anwan w’adwuma no ase?",
                "17": "Hwan na ɔbɛka sɛ ɛnnyɛ nkɔnyaa sɛ ɛnam n’asɛm so na ɔsoro ne asaase baaɛ; na ɛnam tumi a ɛwɔ n’asɛm mu na ɔde nɛteɛ a ɛwɔ fam bɔɔ nnipa; na ɛnam tumi ɛwɔ n’asɛm mu na ɛmaa nkɔnyaa siiɛ.",
                "18": "Na hwan na ɔbɛka sɛ Yesu Kristo anyɛ nkɔnyaa akɛseɛ bebree? Na nkɔnyaa bebree na n’asuafoɔ no de wɔn nsa yɛeɛ.",
                "19": "Na sɛ wɔyɛɛ nkɔnyaa deɛ a, ɛnneɛ adɛn nti na Onyankopɔn agyae sɛ ɔyɛ Onyankopɔn nkɔnyaa na ɔda so yɛ obi a ɔnsesa? Na monhwɛ, mese mo sɛ, ɔnsesa da; sɛ ɛte saa deɛ a na ɔnnyɛ Onyankopɔn bio, na ɔrenyɛ Onyankopɔn bio, na ɔnnyae sɛ ɔbɛyɛ Onyankopɔn; na ɔyɛ Onyankopɔn nnwanwani.",
                "20": "Na deɛ nti a wɔagyae sɛ ɔbɛyi nkɔnyaa wɔ nnipa mma mu no ne sɛ, wɔatɔ sini wɔ gyedie mu, na wɔatwe wɔn ho afiri ɛkwan pa no ho, na wɔnnim Nyankopɔn a ɛsɛ sɛ wɔde wɔn werɛ hyɛ ne mu no.",
                "21": "Monhwɛ, mese mo sɛ, obiara a ɔgye Kristo di a akyinnyeɛ biara nni ho no, adeɛ biara a ɔbɛbisa Agya no wɔ Kristo din mu no, wɔde bɛma no; na saa bɔhyɛ yi wɔ hɔ ma obiara, de kɔsi asaase ano nyina ara.",
                "22": "Na monhwɛ, sei na Yesu Kristo, Onyankopɔn Ba no see n’akyidifoɔ no a wɔretwɛn no no, aane, ne n’akyidifoɔ no nyina ara nso, ɔka maa nkurɔfokuo no nyina ara nso tumi teeɛ no: Monkɔ wiase mu nyina ara, na monkɔka asɛmpa no nkyerɛ abɔdeɛ biara.",
                "23": "Na deɛ ɔbɛgye adie na wabɔ no asu no, wɔbɛgye no, na deɛ ɔnnye nnie no, wɔbɛbu no fɔ.",
                "24": "Na saa nsɛnkyerɛnee yi bɛdi wɔn a wɔbɛgye adie no akyiri—me din mu na wɔbɛtutu ahonhom bɔne; wɔbɛka kasa foforɔ; wɔbɛma awɔwɔ so; na sɛ wɔnom awuduro biara a, ɛrennyɛ wɔn hwee; wɔde wɔn nsa bɛgu ayarefoɔ so na wɔbɛnya ayaresa;",
                "25": "Na obiara a ɔbɛgye me din adi a akyinnyeɛ biara nni ho no, ɔno na mede me nsɛm no nyina ara bɛsi ne soɔ, mpo de kɔsi asaase ano nyina ara.",
                "26": "Na afei, monhwɛ, hwan na ɔbɛtumi asi Awurade nwuma ho kwan? Hwan na ɔbɛtumi apo ne nsɛm? Hwan na ɔbɛsɔre atia Awurade tumi kɛseɛ no? Hwan na ɔbɛbu Awurade nwuma animtia? Hwan na ɛbɛbu Kristo mma animtia? Monhwɛ mo a mobu Awurade nwuma animtia no, mobɛnantenante basabasa na mobɛyera.",
                "27": "O ɛneɛ mma mo mu no animtia, na mma monnante basabasa, na mmom montie Awurade asɛm, na momisa Agya no deɛ mohia biara wɔ me din mu. Mma monnye akyinnyeɛ, na mmom monye ni, na mo nhyɛ aseɛ nyɛ sɛdeɛ wɔyɛɛ no tete mmerɛ mu no, na momfa mo akoma nyina ara mmra Awurade hɔ, na momfa suro ne ahopopoɔ nyɛ mo ara ankasa mo nkwagyeɛ ho adwuma wɔ n’anim.",
                "28": "Monyɛ anyansafoɔ wɔ mo nsɔhwɛ mmerɛ no mu; mompa deɛ ɛho nteɛ biara mfiri mo ho; mma mommisa na moadi no wɔ mo akɔnɔ so, mmom monyina pintinn na mma mo nhinhim na momisa, ama moankɔ nsɔhwɛ biara mu, na mmom ama moasom nokware Nyankopɔn teasefoɔ no.",
                "29": "Monhwɛ na wɔammɔ mo asu wɔ mmerɛ a mo ho nteɛ mu; monhwɛ na moamfa Kristo adidie no mmerɛ a mo ho nteɛ mu; na mmom monhwɛ sɛ mobɛyɛ biribiara ahoteɛ mu, na monyɛ no wɔ Yesu Kristo a ɔyɛ Onyankopɔn teasefoɔ Ba no din mu; na sɛ moyɛ sei a, na mosi apenee kɔsi awieɛ a, ɔkwan biara nni hɔ sɛ ɔbɛyi mo totwene.",
                "30": "Monhwɛ, merekasa kyerɛ mo te sɛdeɛ merekasa firi awufoɔ mu; ɛfiri sɛ menim sɛ mobɛfa me nsɛm.",
                "31": "Mma mommu me fɔ ɛnam me sintɔ nti, anaa m’agya, ɛnam ne sintɔ nti, anaa wɔn a wɔdii m’anim kan twerɛɛe no mu biara; na mmom momfa aseda ma Onyankopɔn sɛ wada yɛn sintɔ adi akyerɛ mo, ama moasua na moabɛyɛ anyansafoɔ akyɛn yɛn.",
                "32": "Na afei, monhwɛ, yatwerɛ saa nsɛm yi wɔ yɛn nimdeɛ a yɛwɔ no wɔ Misraim nsesaɛ kasa su ho, deɛ wɔde gyaa yɛn no a yɛn nso yɛhwɛɛ yɛn kasa ho sesaa no kakra no.",
                "33": "Na sɛ yɛn mprɛte no yɛɛ kɛseɛ kakra ara mpo a, anka yɛtwerɛɛ no wɔ Hebri kasa mu; nanso yɛasesa Hebri kasa no nso; na sɛ anka yɛtumi twerɛɛ no wɔ Hebri kasa mu a; hwɛ, anka mo renhunu sintɔ biara wɔ yɛn twerɛtohɔsɛm no mu.",
                "34": "Na mmom Awurade nim nneɛma a yɛatwerɛ no, na afei nso nnipa foforɔ biara nte yɛn kasa no; na ɛnam sɛ nnipa foforɔ biara nte yɛn kasa no nti, na wɔasiesie kwan a yɛbɛfa so akyerɛ aseɛ.",
                "35": "Na wɔatwerɛ saa nneɛma yi ama yɛatumi ahohoro yɛn nuanom a wɔatɔ sini wɔ gyedie mu no mogya afiri yɛn ntaadeɛ mu.",
                "36": "Na monhwɛ, saa nneɛma yi na yɛrehwehwɛ fa yɛn nuanom ho, aane, deɛ ɛde Kristo ho nimdeɛ bɛsan ama yɛn bio mpo, sɛdeɛ ahoteɛfoɔ nyina ara a wɔatena asaase yi so mpaebɔ teɛ no.",
                "37": "Na Awurade Yesu Kristo ma wɔnya wɔn mpaebɔ mu abisadeɛ sɛdeɛ wɔn gyedie teɛ; na Agya Nyankopɔn nkae apam a ɔne Israel fiefoɔ afa no; na ma ɔnhyira wɔn afebɔɔ, wɔ gyedie a wɔwɔ no wɔ Yesu Kristo din mu nti. Amen."
            }
        }
    },
    "ether": {
        "meta": {
            "slug": "ether",
            "name": "Eter Nwoma No",
            "chapterWord": "Ti"
        },
        "chapters": {
            "1": {
                "1": "Na afei, me Moronae merebɛtoa so aka deɛ ɛfa saa tetefoɔ no a na wɔwɔ ɔman a ɛwɔ atifii no a Awurade de ne nsa sɛee wɔn firii asaase yi ani so no ho asɛm.",
                "2": "Na mɛfa me nsɛm no afiri mprɛte aduonu nan no a Limhae nkurɔfoɔ no hunuuɛ no a wɔfrɛ no Eter Nwoma no so.",
                "3": "Na ɛnam sɛ mesusu sɛ saa twerɛtohɔsɛm yi fa a ɛdi kan a ɛka biribi fa sɛdeɛ wɔsi bɔɔ wiase, ne Adam nso, ne nsɛm a ɛfiri saa mmerɛ no so de bɛsi abantentene kɛseɛ no so mpo, ne nneɛma a ɛsii wɔ nnipa mma mu de bɛsi saa mmerɛ no so no, wɔ Yudafoɔ no hɔ—",
                "4": "Ɛno nti merentwerɛ saa nneɛma a ɛsiiɛ fiti Adam mmerɛ so de bɛsi saa mmerɛ no; na mmom wɔatwerɛ saa nneɛma no wɔ mprɛte no so; na obiara a ɔbɛhunu no, ɔno ara na ɔbɛnya tumi, ama ne nsa aka deɛ asie nyina ara.",
                "5": "Mmom monhwɛ, nnyɛ deɛ asie nyina ara na mada no adi, na mmom ne mu kakra ara bi na mɛda no adi, fiti abantentene no so derekɔsi mmerɛ a wɔsɛee wɔn no.",
                "6": "Na saa kwan yi so na merefa de aka deɛ ɛsiiɛ no. Deɛ ɔtwerɛɛ saa nsɛm yi no yɛ Eter, na ɔyɛ Korianto aseni.",
                "7": "Korianto yɛ Moron babarima.",
                "8": "Na Moron yɛ Etem babarima.",
                "9": "Na Etem yɛ Aha babarima.",
                "10": "Na Aha yɛ Set babarima.",
                "11": "Na Set yɛ Siblon babarima.",
                "12": "Na Siblon yɛ Kom babarima.",
                "13": "Na Kom yɛ Koriantum babarima.",
                "14": "Na Koriantum yɛ Amnigada babarima.",
                "15": "Na Amnigada yɛ Aaron babarima.",
                "16": "Na Aaron yɛ Het aseni, deɛ na ɔyɛ Hartom babarima no.",
                "17": "Na Hartom yɛ Lib babarima.",
                "18": "Na Lib yɛ Kis babarima.",
                "19": "Na Kis yɛ Korom babarima.",
                "20": "Na Korom yɛ Lewi babarima.",
                "21": "Na Lewi yɛ Kim babarima.",
                "22": "Na Kim yɛ Morianton babarima.",
                "23": "Na Morianton yɛ Riplakis aseni.",
                "24": "Na Riplakis yɛ Ses babarima.",
                "25": "Na Ses yɛ Het babarima.",
                "26": "Na Het yɛ Kom babarima.",
                "27": "Na Kom yɛ Koriantum babarima.",
                "28": "Na Koriantum yɛ Ema babarima.",
                "29": "Na Ema yɛ Oma babarima.",
                "30": "Na Oma yɛ Sule babarima.",
                "31": "Na Sule yɛ Kib babarima.",
                "32": "Na Kib yɛ Oriha a na ɔyɛ Yared babarima no babarima;",
                "33": "Yared a ɔne ne nuabarima ne wɔn abusuafoɔ, ne nkurɔfoɔ foforɔ ne wɔn abusuafoɔ, firii saa abantentene kɛseɛ no hɔ baaɛ, mmerɛ a Awurade yɛɛ nkurɔfoɔ no kasa basabasa, na ɔde abufuo kaa ntam sɛ wɔnhwete asaase ani so nyina ara no; na sɛdeɛ Awurade asɛm teɛ no, nkurɔfoɔ no bɔɔ ahweteɛ.",
                "34": "Na ɛnam sɛ Yared nuabarima no yɛ obi a ɔso na ɔyɛ ɔbarima a ne ho yɛ den, na ɔyɛ barima a ɔsɔ Awurade ani nti, Yared, nuabarima no, see no sɛ: Su frɛ Awurade, ama wɔannyɛ yɛn kasa basabasa na ama yɛante yɛn nsɛm ase.",
                "35": "Na ɛbaa sɛ Yared nuabarima no sufrɛɛ Awurade, na Awurade hunuu Yared mmɔbɔ; ɛno nti wɔannyɛ Yared kasa no basabasa; na wɔannyɛ Yared ne ne nuabarima no kasa basabasa.",
                "36": "Ɛna Yared ka kyerɛɛ ne nuabarima no sɛ: Su frɛ Awurade bio, na ebia na wɔadane n’abufuo no afiri wɔn a wɔyɛ yɛn ayɔnkofoɔ no so, ama wɔannyɛ wɔn kasa basabasa.",
                "37": "Na ɛbaa sɛ Yared nuabarima no su frɛɛ Awurade, na Awurade hunuu wɔn ayɔnkofoɔ no ne wɔn abusuafoɔ no nso mmɔbɔ, maa wɔannyɛ wɔn kasa basabasa.",
                "38": "Na ɛbaa sɛ Yared kasa kyerɛɛ ne nuabarima no bio sɛ: Kɔbisa Awurade sɛ ɔbɛpamo yɛn afiri asaase yi so a, su frɛ no na bisa no sɛ ɛhene na yɛnkɔ. Na hwan na ɔnim mpo sɛ Awurade de yɛn bɛkɔ asaase a ɛyɛ kyɛn asaase biara so? Na sɛ ɛba no saa a, moma yɛnni nokware ma Awurade, ama yɛn nsa aka de ayɛ yɛn agyapadeɛ.",
                "39": "Na ɛbaa sɛ Yared nuabarima no su frɛɛ Awurade sɛdeɛ Yared de n’ano kaae no pɛpɛɛpɛ.",
                "40": "Na ɛbaa sɛ Awurade tiee Yared nuabarima no, na ɔhunuu no mmɔbɔ, na ɔsee no sɛ:",
                "41": "Kɔ na kɔboaboa wo nnwan, ano, anini ne abedeɛ ahodoɔ nyina ara; ne asaase so aba ahodoɔ nyina ara nso; ne w’abusuafoɔ nyina ara; ne wo nuabarima Yared ne n’abusuafoɔ; ne wayɔnkofoɔ nso ne wɔn abusuafoɔ ne Yared ayɔnkofoɔ ne wɔn abusuafoɔ.",
                "42": "Na sɛ woyɛ yei wie a, kɔdi wɔn anim na wone wɔn nkɔ bɔnhwa no a ɛwɔ atifi afa mu hɔ no. Na ɛhɔ na mɛhyia wo, na mɛdi w’anim de wo akɔ asaase a ɛkyɛn asaase biara a ɛwɔ wiase yi mu no so.",
                "43": "Na ɛhɔ na mɛhyira wone w’asefoɔ, na mɛyɛ w’asefoɔ ne wo nuabarima asefoɔ ne wɔn a wɔne wo bɛkɔ no ɔman kɛseɛ de ama me ho. Na ɔman biara nni hɔ a ɛbɛyɛ kɛseɛ akyɛn ɔman a mede w’asefoɔ rebɛyɛ ama me ho wɔ asaase nyina ara ani so no. Na sei na mɛyɛ ama wo, ɛfiri sɛ wasu afrɛ me mmerɛ tentene yi nyina ara."
            },
            "2": {
                "1": "Na ɛbaa sɛ Yared ne ne nuabarima no, ne wɔn abusuafoɔ, ne Yared ne ne nuabarima no ne wɔn ayɔnkofoɔ ne wɔn abusuafoɔ nso, kɔɔ bɔnhwa bi a ɛwɔ atifi afa mu hɔ, (na bɔnhwa no din de Nimrod, ɛfiri sɛ wɔde too ɔbɔmmɔfoɔ katakyie bi) na wɔde wɔn nnwan a wɔaboaboa wɔn ano no, anini ne abedeɛ ahodoɔ nyina ara bi.",
                "2": "Na wɔsunsumm nnomaa fidie nso, na wɔkyekyeree ntakra mmoa a wɔwɔ ewie mu; na wɔsan nso pamm ɛhyɛn a wɔdekyere nsuo mu nam.",
                "3": "Na wɔfaa desɛret nso, deɛ ne nkyerɛaseɛ ne sɛ, ɛwoɔ wowa; na sei na wɔde nwowa dontwaa, ne nneɛma a ɛwɔ asaase ani so ahodoɔ nyina ara, ne aduaba ahodoɔ biara kaa wɔn ho kɔɔe.",
                "4": "Na ɛbaa sɛ mmerɛ a wɔbaa Nimrod bɔnhwa no mu no, Awurade ne Yared nuabarima no bɛkasaae; na ɔwɔ mununkum mu nti Yared nuabarima no anhunu no.",
                "5": "Na ɛbaa sɛ Awurade hyɛɛ wɔn sɛ wɔnkɔ ɛserɛ no so, aane, wɔnkɔ ne fa baabi a nipa biara nkɔɔ hɔ da. Na ɛbaa sɛ Awurade dii wɔn anim, na ɔne wɔn kasaae mmerɛ a na ɔgyina mununkum no mu no, na ɔkyerɛkyerɛɛ wɔn baabi a wɔnkɔ.",
                "6": "Na ɛbaa sɛ wɔtuu kwan wɔ ɛserɛ no so, na wɔpamm ahyɛn a wɔde twaa nsuwa bebree, na Awurade nsa kɔɔ so kyerɛkyerɛɛ wɔn kwan mmerɛ nyina ara.",
                "7": "Na Awurade ampɛ sɛ wɔbɛka ɛpo no akyiri wɔ ɛserɛ no so, na mmom ɔpɛɛ sɛ wɔbɛba abɛsene akɔ bɔhyɛ asaase no a ɛyɛ kyɛn asaase biara no so, deɛ Awurade Nyankopɔn de ato hɔ sɛ ɔde bɛma nkurɔfoɔ a wɔtene no.",
                "8": "Na ɔkaa ntam wɔ n’abufuo mu kyerɛɛ Yared nuabarima no sɛ, obiara a ɔbɛnya saa bɔhyɛ asaase yi, fiti saa mmerɛ no dekɔsi afebɔɔ no, ɛwɔ sɛ wɔsom ɔno nokwarefoɔ Nyankopɔn baako pɛ no, anyɛ saa a ɔbɛtwa wɔn agu mmerɛ a n’abufuhyeɛ no bɛyɛ ma wɔ wɔn so no.",
                "9": "Na afei yɛbɛtumi ahunu Nyankopɔn mmara a ɛwɔ asaase yi ho, sɛ ɛyɛ bɔhyɛ asaase; na ɔman biara a ne nsa bɛka no, ɛsɛ sɛ wɔsom Onyankopɔn, anyɛ saa a wɔbɛtwa wɔn agu mmerɛ a n’abufuhyeɛ mahyɛ no bɛba wɔn so. Na n’abufuhyeɛ mahyɛ no bɛba wɔn so mmerɛ a wɔn amumuyɛ bɛnyini.",
                "10": "Na monhwɛ, saa asaase yi na ɛyɛ kyɛn asaase biara; ɛno nti ɛsɛ sɛ obiara a ne nsa bɛka no som Onyankopɔn anyɛ saa a ɔbɛtwa no agu; ɛfiri sɛ ɛyɛ Onyankopɔn mmara a ɛtehɔ daa. Na ɛremma gye sɛ amumuyɛ ahyɛ asaase no so ma, na ɔbɛtwa wɔn afiri so.",
                "11": "Na yei bɛba mo so, O mo Amanamanmufoɔ, ama moahunu Onyankopɔn mmara ama moasakyera, na moankɔ so anyɛ amumuyɛ ankɔsi sɛ moamumuyɛ no bɛyɛ ma, ama moamfa Onyankopɔn abufuhyeɛ mahyɛ no amma mo so sɛdeɛ wɔn a wɔtenaa asaase no so nkanee no yɛeɛ no.",
                "12": "Monhwɛ, yei ne asaase a wɔasa mu ayi, na ɔman biara a ne nsa bɛka no rennkɔ nkoasom mu, ne nnɔmum mu, na wɔbɛfiri amanaman nkaaɛ a wɔwɔ ɔsoro ase nyina ara nsa mu, sɛ wɔbɛsom asaase no Nyankopɔn a ɔyɛ Yesu Kristo, a ɔnam nneɛma a yɛatwerɛ so ada ne ho adi no.",
                "13": "Na afei meretoa me nsɛm no so; na monhwɛ, ɛbaa sɛ Awurade de Yared ne ne nuanom baa saa ɛpo kɛseɛ no mpo a ɛkyɛ nsaase no mu no ho. Na mmerɛ a wɔbaa ɛpo no ano hɔ no, wɔsisii wɔn ntomadan; na wɔfrɛɛ hɔ Moriankuma; na wɔtenaa ntomadan mu wɔ mpoano hɔ bɛyɛ mfie nan.",
                "14": "Na ɛbaa sɛ mfie nan awieɛ no na Awurade san baa Yared nuabarima no hɔ bio, na ɔbɛgyinaa ɛbɔ mu ne no kasaae. Na Awurade ne Yared nuabarima no kasaa bɛyɛ dɔnhwere mmiɛnsa ntam, na ɔkaa n’anim, ɛfiri sɛ wɔankae sɛ ɔbɛbɔ mpaeɛ wɔ Awurade din mu.",
                "15": "Na Yared nuabarima no sakyera firii bɔne a wayɛ no ho, na ɔbɔɔ mpaeɛ wɔ Awurade din mu maa ne nuanom a na wɔka ne ho no. Na Awurade see no sɛ: Mede wone wo nuanom bɔne bɛkyɛ mo; na mmom mma monnyɛ bɔne bio, na mo nkae sɛ me Honhom rentena nnipa mu abrɛ biara; ɛno nti, sɛ mobɛkɔ so ayɛ bɔne ara akɔsi sɛ bɔne bɛhyɛ mo ma deɛ a, ɔbɛtwa mo afiri Awurade anim atwene. Na yei ne deɛ m’adwene afa asaase a mede rebɛma mo ama no ayɛ mo agyapadeɛ no ho; na ɛbɛyɛ asaase a ɛyɛ kyɛn asaase biara.",
                "16": "Na Awurade kaa sɛ: Sɔre kɔyɛ adwuma na pam ɛhyɛn a wapam bi dada no. Na ɛbaa sɛ Yared nuabarima no kɔyɛɛ adwuma, na ne nuabarima no nso saa ara, na wɔpamm ahyɛn sɛdeɛ wɔpamm no dada no pɛpɛɛpɛ, sɛdeɛ Awurade kyerɛɛ wɔn no pɛpɛɛpɛ. Na ɛyɛ nketenkete, emu yɛ hare wɔ nsuo no so, te sɛdeɛ anomaa yɛ hare wɔ nsuo so no.",
                "17": "Na wɔfaa ɛkwan bi so pam maa ɛyɛɛ petee a nsuo mpo rentumi nyina mu sɛ ayowa no; na n’ase nso yɛɛ petee te sɛ ayowa no; na nkyɛnkyɛn no nso yɛɛ petee sɛ ayowa; na anoano no nso yɛɛ feafea; na ne soro nso yɛɛ petee te sɛ ayowa no; na n’anamɔn tentene te sɛ dua; na ne pono no nso, sɛ emu to a ɛyɛ petee te sɛ ayowa.",
                "18": "Na ɛbaa sɛ Yared nuabarima no su frɛɛ Awurade sɛ: O Awurade, mayɛ adwuma no a wohyɛɛ me sɛ me nyɛ no awie, na mapam ahyɛn no sɛdeɛ wokyerɛɛ me sɛ me mpam no.",
                "19": "Na hwɛ, O Awurade, kanea nni mu; ɛhene fa na yɛbɛfa? Na yɛbɛwu nso, ɛfiri sɛ yɛntumi nhome wɔ mu, gye sɛ mframa a ɛwɔ mu no nko ara; ɛno nti yɛbɛwuwu.",
                "20": "Na Awurade ka kyerɛɛ Yared nuabarima no sɛ: Hwɛ twa tokuro to soro, ne aseɛ nso; na sɛ montumi nhome a, mommue tokuro no na monye mframa. Na sɛ ɛyɛ saa ma nsuo ba mu a, hwɛ, tua tokuro no, amma moanwuwu wɔ nsuyire mu.",
                "21": "Na ɛbaa sɛ Yared nuabarima no yɛɛ sɛdeɛ Awurade hyɛɛ no no pɛpɛɛpɛ.",
                "22": "Na ɔsu frɛɛ Awurade bio sɛ: O Awurade, hwɛ mayɛ sɛdeɛ wo hyɛɛ me no mpo; na masiesie ɛhyɛn no ama me nkurɔfoɔ no, na hwɛ, kanea nni mu. Hwɛ, O Awurade, wobɛma yɛatwa nsu kɛseɛ yi wɔ sum mu anaa?",
                "23": "Na Awurade ka kyerɛɛ Yared nuabarima no sɛ: Ɛdeɛn na wopɛ sɛ meyɛ ma mo ama moanya kanea wɔ mo ahyɛn yi mu? Na hwɛ, mo rentumi nnya ntokuro wɔ ho, ɛfiri sɛ ɛbɛbubu asinasini; ɛna mma momfa egya nso nka mo ho nso, ɛfiri sɛ ɛnsɛ sɛ mode egya kanea kɔ.",
                "24": "Na hwɛ, mobɛyɛ sɛ bonsu wɔ ɛpo no mfimfini; na asorɔkye a ayɛ mmepɔ bɛbu afa mo so. Nanso, mɛyi mo afiri ɛpo no bunu no mu; ɛfiri sɛ mframa firi m’ano mu na apue, na nsutɔ ne nsuyire nso me na mede baaɛ.",
                "25": "Na hwɛ, meresiesie mo atwɛn saa nneɛma yi; ɛfiri sɛ mo rentumi ntwa saa bunu kɛseɛ yi gye sɛ mesiesie mo firi ɛpo asorɔkye no ne mframa a ɛbɛdi mo kan no, ne nsuyire a ɛbɛba no. Ɛno nti ɛdeɛn na mopɛ sɛ mesiesie ma mo, ama sɛ ɛpo no bunu no mene mo a moanya kanea?"
            },
            "3": {
                "1": "Na ɛbaa sɛ Yared nuabarima no (afei na ɛhyɛn a wɔapam no dodoɔ yɛ nwɔtwe) kɔɔ bepɔ no a, wɔfrɛ no Selem, ɛnam ne tentene mmorosoɔ no nti, na ɔnanee abotan no bi yii aboɔ nketenkete dunsia firii mu, na na ɛyɛ fitaa na na ani da hɔ te sɛ ahwehwɛ a ɛyɛ hann; na ɔsesa guu ne nsa mu wɔ bepɔ no atifi, na ɔsu frɛɛ Awurade bio sɛ:",
                "2": "O Awurade, waka sɛ nsuo bɛtwa yɛn ho ahyia. Afei hwɛ, O Awurade, na mma wo bo mfu wo somfoɔ ɛnam ne mmrɛyɛ wɔ w’anim nti; ɛfiri sɛ yɛnim sɛ woyɛ kronkron na wote soro; na yɛn ho nte wɔ w’anim; ɛnam asehweɛ no nti, yɛn tebea ma yɛyɛ bɔne mmerɛ nyina ara; nanso, O Awurade wo na wama yɛn mmaransɛm sɛ yɛmfrɛ wo ama yɛn nsa aka deɛ yɛpɛ.",
                "3": "Hwɛ, O Awurade, wabɔ yɛn ɛnam yɛn amumuyɛ nti, na wapamo yɛn ama yɛanantenante, na mfie dodoɔ yi nyina ara no yɛadi no ɛserɛ yi so; nanso, woahunu yɛn mmɔbɔ. O Awurade, hu me mmɔbɔ na dane w’abufuo firi wo nkurɔfoɔ yi so, na mma wɔn ntwa saa nsubunu yi wɔ esum mu; na mmom hwɛ saa nneɛma yi a manane afiri abotan yi mu yi.",
                "4": "Na menim, O Awurade, sɛ wo na tumi nyina ara yɛ wo deɛ, na wobɛtumi ayɛ deɛ wopɛ biara ama nnipa wɔ ne yiedie mu; ɛno nti fa wo nsatea ka saa aboɔ yi, O Awurade, na siesie wɔn sɛ ɛbɛhyerɛn wɔ esum mu; na ahyerɛn ama yɛn wɔ ahyɛn no a yɛasiesie no mu, na ama yɛanya ɛhan wɔ mmerɛ a yɛrebɛtwa ɛpo no.",
                "5": "Hwɛ, O Awurade, wo rentumi nnyɛ yei. Yɛnim sɛ wotumi kyerɛ tumi kɛseɛ, a ɛyɛ ketewa ma nnipa nteaseɛ.",
                "6": "Na ɛbaa sɛ mmerɛ a Yared nuabarima no kaa saa nsɛm yi wieeɛ no, monhwɛ, Awurade tenee ne nsa na ɔde ne nsatea kekaa aboɔ no maako maako. Na ɔyii nkatanim no firii Yared nuabarima no ani so, na ɔhunuu Awurade nsatea, na ɛte sɛ nipa nsatea, te sɛ honam ne mogya; na ehuu kaa Yared nuabarima no na ɔbutuu fam wɔ Awurade anim.",
                "7": "Na Awurade hunuu sɛ Yared nuabarima no abutu fam; na Awurade see no sɛ: Sɔre, adɛn nti na woabutu fam yi?",
                "8": "Na ɔsee Awurade sɛ: Mehunuu Awurade nsatea na me surooe sɛ anhwɛ a na wabɔ me; ɛfiri sɛ mennim sɛ Awurade wɔ honam ne mogya.",
                "9": "Na Awurade see me sɛ: ɛnam wo gyedie nti wahunu sɛ mɛfa honam ne mogya ato me ho so; na nipa biara mma m’anim a ɔwɔ gyedie mmorosoɔ sɛdeɛ wo wɔ yi da; na sɛ nnyɛ saa a anka wanhunu me nsatea. Anaa wohunu deɛ ɛkyɛn sei?",
                "10": "Na ɔbuaa sɛ: Daabi; Awurade, yi wo ho adi kyerɛ me.",
                "11": "Na Awurade see no sɛ: Wobɛgye nsɛm a merebɛka yi adi anaa?",
                "12": "Na ɔbuaa sɛ: Aane, Awurade, menim sɛ woka nokware, ɛfiri sɛ woyɛ Onyankopɔn nokwarefoɔ, na wonntumi nni atorɔ.",
                "13": "Na mmerɛ a ɔkaa saa nsɛm yi no, monhwɛ, Awurade yii ne ho adi kyerɛɛ no, na ɔkaa sɛ: Ɛnam sɛ wahunu saa nneɛma yi nti, wadi ama woafiri ahweaseɛ no mu; ɛno nti wɔde wo asan aba m’anim; ɛno nti mɛyi me ho adi akyerɛ wo.",
                "14": "Hwɛ, mene deɛ wɔsiesiee no fiti wiase ahyɛaseɛ sɛ me mɛdi ma me nkurɔfoɔ no. Hwɛ, mene Yesu Kristo. Mene Agya ne Ɔba no. Me mu na adasamma nyina ara bɛnya nkwa, na wɔanya no ɛnniawieɛ mu, mpo wɔn a wɔbɛgye me din adi no, wɔn na wɔbɛyɛ me mmammarima ne me mmammaa.",
                "15": "Na menyii me ho adi nkyerɛɛ nipa a mabɔ no da, na nipa biara nso nnyaa gyedie wɔ me mu sɛdeɛ wanya yi. Wahunu sɛ wɔbɔɔ wo sɛ me ara me sɛso? Aane, wɔbɔɔ nnipa nyina ara mpo mfitiaseɛ no sɛ me ara me sɛso.",
                "16": "Hwɛ, saa honamdua yi a wahunu no seesei yi, yɛ me honhom honamdua; na mabɔ nnipa te sɛ me ara me honhom nipadua; na mpo sɛdeɛ mayi me ho adi akyerɛ wo sɛdeɛ me wɔ honhom mu yi no, saa ara nso na mɛyi me ho adi akyerɛ me nkurɔfoɔ wɔ honam mu.",
                "17": "Na afei, ɛnam sɛ me, Moronae mekaa sɛ merentumi ntwerɛ saa nneɛma yi nyina ara nti, kakra yi ara yɛ ma me, na deɛ mɛka ara ne sɛ Yesu yii ne ho adi kyerɛɛ saa ɔbarima yi wɔ honhom mu, wɔ saa kwan yi ara so, na wɔ saa honamdua korɔ yi ara nso mu sɛdeɛ oyii ne ho adi kyerɛɛ Nifaefoɔ no.",
                "18": "Na ɔsomm no mpo sɛdeɛ ɔsomm Nifaefoɔ no; na ɔyɛɛ yei nyina ara, ama saa ɔbarima yi ahunu sɛ ɔyɛ Onyankopɔn, ɛnam nwuma akɛseɛ a Awurade de kyerɛɛ no no nti.",
                "19": "Na ɛnam ɔbarima yi nimdeɛ nti biribiara ntumi nsi ne kwan sɛ ɔrenhu akatanimu no mu; na ɔhunuu Yesu nsatea, na mmerɛ a ɔhunui no, ɔde ɛhuu de n’anim butuu fam; ɛfiri na ɔnim sɛ ɛyɛ Awurade nsatea; na wɔannya gyedie biara bio, ɛfiri sɛ ɔhunuu sɛ biribiara rentumi mma no nye akyinnyeɛ bio.",
                "20": "Ɛno nti, ɛnam sɛ ɔwɔ saa Onyankopɔn ho nimdeɛ ma ɛwie pɛyɛ no nti, biribiara rentumi nsi no kwan wɔ nkatanim no mu; ɛno nti ɔhunuu Yesu; na ɔsomm no.",
                "21": "Na ɛbaa sɛ Awurade ka kyerɛɛ Yared nuabarima no sɛ: Hwɛ, mma wiase nhunu nneɛma a wahunu na wateɛ yi, kɔsi sɛ mmerɛ no bɛba ama mahyɛ me ho animuonyam wɔ honam mu; ɛno nti ma nneɛma a wahunu na wateɛ yi nsombo ma wo, na mfa nkyerɛ nipa biara.",
                "22": "Na hwɛ, mmerɛ a wobɛba me hɔ no, wo bɛtwerɛ na wasɔ ano, ama obiara antumi ankyerɛ aseɛ; ɛfiri sɛ wobɛtwerɛ no wɔ kasa bi mu a wɔrentumi nkenkan.",
                "23": "Na hwɛ, saa aboɔ mmienu yi na mede bɛma wo, na wɔde ɛno nso bɛka nneɛma a wobɛtwerɛ no ho asɔ ano.",
                "24": "Na hwɛ, kasa no a wobɛtwerɛ no, mayɛ no basabasa; ɛno nti me ara ankasa me mmerɛ a ɛsɛ mu no, mɛma aboɔ yi ayɛ nneɛma a worebɛtwerɛ yi akɛseɛ, ama nnipa ahunu.",
                "25": "Na mmerɛ a Awurade kaa saa nsɛm yi no, ɔyii nnipa a wɔwɔ wiase nyina ara, ne wɔn nso a wɔbɛba nso de kɔsi wiase ano kyerɛɛ Yared nuabarima no, na wɔamfa ansie no.",
                "26": "Na waka akyerɛ no mmerɛ bi a atwa mu sɛ, sɛ ɔbɛgye no adi sɛ ɔbɛtumi ama no ahunu nneɛma nyina ara a—ɔde bɛkyerɛ no, ɛno nti, Awurade antumi amfa biribiara ansie no, ɛfiri sɛ na ɔnim sɛ Awurade bɛtumi de biribiara akyerɛ no.",
                "27": "Na Awurade see no sɛ: Twerɛ saa nneɛma yi na sɔ ano; na me ara me mmerɛ a ɛsɛ mu no, mede bɛkyerɛ nnipa mma.",
                "28": "Na ɛbaa sɛ Awurade hyɛɛ no sɛ ɔnsɔ aboɔ mmienu no a ne nsa aka no ano, na mma ɔmfa nkyerɛ, kɔsi sɛ Awurade no ara bɛyi akyerɛ nnipa mma."
            },
            "4": {
                "1": "Na Awurade hyɛɛ Yared nuabarima no sɛ ɔmfiri bepɔ no so nsane mfiri Awurade anim, na ɔntwerɛ nneɛma a wɔahunu no; na ɔbraa no sɛ mma ɔmfa mma nnipa mma kɔsi sɛ wɔbɛma no so asɛn asɛnua no so; na yei nti na ɔhene Mosaya de siee no, ama wiase anhunu kɔsi sɛ Kristo bɛyi ne ho adi akyerɛ ne nkurɔfoɔ.",
                "2": "Na Kristo yii ne ho adi ampa ara kyerɛɛ ne nkurɔfoɔ no akyire yi no, ɔhyɛɛ sɛ wɔnna no adi.",
                "3": "Na afei, ɛno akyire yi no, wɔn nyina ara tɔɔ sini wɔ gyedie mu; na wɔpoo Kristo nsɛmpa no; na obiara nni hɔ a wampoɔ, gye sɛ Lamanfoɔ no; ɛno nti wahyɛ me sɛ me mfa nsie asaase mu bio.",
                "4": "Monhwɛ, matwerɛ nneɛma a Yared nuabarima no hunuuɛ no pɛpɛɛpɛ agu saa mprɛte yi so; na nneɛma biara nni hɔ a ɛdaa adi kyɛn deɛ ɔdaa no adi kyerɛɛ Yared nuabarima no da.",
                "5": "Ɛno nti Awurade ahyɛ me sɛ mentwerɛ; na matwerɛ ne nyina ara. Na ɔhyɛɛ me sɛ me nsɔ ano; na ɔhyɛɛ me nso sɛ me nsɔ ne nkyerɛaseɛ ano; ɛno nti masɔ nkyerɛaseɛfoɔ no ano, sɛdeɛ Awurade mmaransɛm no teɛ.",
                "6": "Na Awurade see me sɛ: Ɛrenkɔ Amanamanmufoɔ no hɔ kɔsi ɛda a wɔbɛsakyera afiri wɔn amumuyɛ ho, na wɔbɛte wɔn ho wɔ Awurade anim.",
                "7": "Na ɛda no a wɔbɛnya gyedie wɔ me mu no, Awurade na ɔseɛ, sɛdeɛ Yared nuabarima no yɛɛe no mpo, na wɔnho ate wɔ me mu, na ɛhɔ na mɛda nneɛma a Yared nuabarima no hunuuɛ no adi akyerɛ wɔn, na mɛda me yikyerɛ nyina ara nso mpo adi akyerɛ wɔn, Yesu Kristo, Onyankopɔn Ba no, ɔsoro ne asaase, ne nneɛma a ɛwɔ mu nyina ara Agya no na ɔseɛ.",
                "8": "Na deɛ ɔne Awurade asɛm no bɛpere so no, ma ɔnnue; na deɛ ɔbɛpo saa nneɛma yi no, ma ɔnnue; na merenna nneɛma akɛseɛ biara adi nkyerɛ wɔn, Yesu Kristo na ɔseɛ, na me ne deɛ ɔrekasa no.",
                "9": "Na mekasa a ɛsoro bue na ɛkato mu, na m’asɛm ma asaase woso; na mekasa a nnipa a ɛwɔ so no twa mu kɔ, sɛdeɛ wɔde egya ahye wɔn mpo no.",
                "10": "Na deɛ ɔnnye me nsɛm nni no nnye m’akyidifoɔ no nso nni; na sɛ ɛba sɛ mankasa a, mo ara momua; na mobɛhunu sɛ me na mekasa wɔ ɛda a ɛdi akyire no mu.",
                "11": "Mmom deɛ ɔbɛgye nneɛma a maka ho nsɛm yi adi no, ɔno na mɛnam me Honhom so ayi me ho akyerɛ no, na ɔbɛhunu sɛ saa nneɛma yi yɛ nokware; ɛfiri sɛ ɛma nnipa yɛ deɛ ɛyɛ.",
                "12": "Na biribiara a ɛma nnipa yɛ deɛ ɛyɛ no firi me; na ade pa biara mfiri obiara hɔ gye sɛ me. Mene deɛ ɔde nnipa kɔ deɛ ɛyɛ biara ho no; deɛ ɔnnye me nsɛm nni no nnye me nso nni—Sɛ ɛyɛ me; na obiara a ɔnnye me nni no nnye Agya no a ɔsomaa me no nni. Na hwɛ, Mene Agya no, mene kanea no ne nkwa no ne wiase nokware no.",
                "13": "Mommera me hɔ, O mo Amanamanmufoɔ, na mede nneɛma akɛseɛ bɛkyerɛ mo, nimdeɛ a ɛnam akyinnyeɛ nti wɔde asie mo no.",
                "14": "Mommera me hɔ, O mo Israel fiefoɔ, na wɔbɛda nneɛma akɛseɛ a Agya no de asie ama mo fiti wiase ahyɛaseɛ; na ɛmmaa mo hɔ no, ɛnam mo akyinnyeɛ nti no akyerɛ mo.",
                "15": "Monhwɛ, mmerɛ a mobɛtete saa akyinnyeɛ nkatanim no a ɛma mo daso te mo atirimuɔden tebea huhuu mu no, ne akoma den, ne deɛ ɛfira adwene no, saa mmerɛ no na anwanwadeɛ akɛseɛ a wɔde asie mo fiti wiase ahyɛaseɛ—aane, sɛ mo de akoma a abubu ne honhom a ayɛ mmerɛ su frɛ Agya no wɔ me din mu a, ɛna mobɛhunu sɛ Agya no akae apam a ɔne mo agyanom faaɛ no, O Israel fiefoɔ.",
                "16": "Na saa mmerɛ no na ɔbɛma nkurɔfoɔ no nyina ara ahunu me yikyerɛ a me hyɛɛ me somfoɔ Yohane maa ɔtwerɛɛ no. Monkae, mmerɛ a mobɛhunu saa nneɛma yi no, bɛhunu sɛ mmerɛ no abɛn sɛ wɔbɛda no adi wɔ dwumadie mu.",
                "17": "Ɛno nti, mmerɛ a mo nsa bɛka twerɛtohɔsɛm yi no, mobɛhunu sɛ wɔahyɛ Agya no adwuma ase wɔ asaase ani so nyina ara.",
                "18": "Ɛno nti, mo a mowɔ asaase ano nyina ara, monsakyera na mo mmra me hɔ, na monye m’asɛmpa no ni, na momɔ asu wɔ me din mu; na deɛ ɔgye di na ɔbɔ asu no wɔbɛgye no nkwa; mmom deɛ ɔnnye nni no, wɔbɛbu no fɔ; na nsɛnkyerɛnee bɛdi wɔn a wɔgye me din di no akyiri.",
                "19": "Na nhyira nka deɛ wɔbɛhunu no sɛ wadi nokware ama me din wɔ ɛda ɛdi akyire no, na wɔbɛma no so ama wakɔtena aheman no a wɔasiesie ama no fiti wiase ahyɛaseɛ no mu. Na monhwɛ ɛyɛ me na maka. Amen."
            },
            "5": {
                "1": "Na afei me Moronae, matwerɛ deɛ mekaae sɛ wɔhyɛɛ me sɛ mentwerɛ no; na maka nneɛma a masɔ ano no akyerɛ wo; ɛno nti mfa wo nsa nka sɛ worebɛkyerɛ aseɛ; ɛfiri sɛ wɔabra wo wɔ saa adeɛ no ho, kɔsi sɛ Onyankopɔn bɛfa ne nyansa so akyerɛ aseɛ.",
                "2": "Na hwɛ, wɔbɛma wo kwan ama wode mprɛte no akyerɛ wɔn a wɔbɛboa ama saa dwumadie yi aba;",
                "3": "Na wɔde bɛkyerɛ mmiɛnsa wɔ Nyankopɔn tumi mu; ɛno nti wɔbɛhunu sɛ ampa ara saa nneɛma yi yɛ nokware.",
                "4": "Na ɛnam adansefoɔ mmiɛnsa ano mu na saa nneɛma yi bɛdi mu; na ɛnam mmiɛnsa no adanseɛ ne saa dwumadie yi so na Onyankopɔn tumi ne n’asɛm nso bɛda adi, na ɛno na Agya no, ne ɔba no, ne Honhom Kronkron di ho adanseɛ—na yei nyina ara bɛgyina hɔ sɛ adansedie atia wiase wɔ ɛda a ɛdi akyire no mu.",
                "5": "Na sɛ ɛba nso sɛ wɔsakyera na wɔba Agya no hɔ wɔ Yesu din mu a, wɔbɛgye wɔn akɔ Onyankopɔn aheman no mu.",
                "6": "Na afei, sɛ menni saa nneɛma yi ho kwan a, mo mua, na mobɛhunu sɛ mewɔ ho kwan wɔ mmerɛ a mobɛhunu me no, na yɛbɛgyina Onyankopɔn anim wɔ ɛda a ɛdi akyire no mu. Amen."
            },
            "6": {
                "1": "Na afei, me Moronae, merebɛtoa Yared ne ne nuabarima no nsɛm no so.",
                "2": "Na ɛbaa sɛ Awurade siesiee aboɔ a Yared nuabarima no soa kɔɔ bepɔ no so wieeɛ no akyire no, Yared nuabarima no firii bepɔ no so baae, na ɔde aboɔ no guu ahyɛn a wɔpamooɛ no mu, ɔde baako biara too ano; na monhwɛ, ɛmaa ɛhan baa ahyɛn no mu.",
                "3": "Na sei na Awurade maa aboɔ no hyerɛnn wɔ esum mu maa no bɛyɛɛ ɛhan de maa mmarima, mmaa, ne nkwadaa, sɛ ɛbɛyɛ a wɔrentwa nsu kɛseɛ no wɔ sum mu.",
                "4": "Na ɛbaa sɛ, mmerɛ a wɔyɛɛ aduane ahodoɔ nyina ara bi no, sɛ wɔbɛtumi atena ase wɔ nsuo no so no ne aduane a wɔde bɛma wɔn nnwan ne wɔn anantwie, ne aboa biara anaa aboa kɛseɛ biara, anaa ntakraboa biara a ɛsɛ sɛ wɔfa wɔn de ka wɔn ho no—na ɛbaa sɛ mmerɛ a wɔyɛɛ saa nneɛma yi nyina ara wieeɛ no, wɔforoo wɔn ahyɛn anaa nsummonto no, na wɔsii so wɔ ɛpo no so, na wɔde wɔn ho hyɛɛ Awurade wɔn Nyankopɔn nsa.",
                "5": "Na ɛbaa sɛ Awurade Nyankopɔn maa ahum kɛseɛ bi tuui wɔ nsuo no ani so, de faa bɔhyɛ asaase no tentensoɔ; na sei na asorɔkye no bɔɔ wɔn de wɔn dii akɔneaba wɔ ɛpo no so mframa no anim.",
                "6": "Na ɛbaa sɛ mmerɛ bebree mu no na wɔwuraa ɛpo no bunu no mu, ɛnam asorɔkye a ayɛ bepɔ a ɛbu faa wɔn so no nti, ne ahum kɛseɛ a emu yɛ den nso a mframa a emu yɛ den no maa ɛbaaɛ no nti.",
                "7": "Na ɛbaa sɛ mmerɛ a wɔwuraa nsuo no bunu mu no, nsuo biara antumi anha wɔn, ɛnam sɛ wɔyɛɛ wɔn ahyɛn no petee nso sɛ ayowa no, na wɔyɛɛ no petee sɛ Noa hyɛn no nti; ɛno nti mmerɛ a nsuwa pii twaa wɔn ho hyiaae no wɔsu frɛɛ Awurade, na ɔyii wɔn puee nsuo no ani so bio.",
                "8": "Na ɛbaa sɛ mmerɛ a wɔwɔ nsuo no so no, mframa no anyae sɛ ɛbɛbɔ akɔ bɔhyɛ asaase no ntentensoɔ so; na sei na mframa no bɔɔ wɔn dii wɔn kan.",
                "9": "Na wɔtoo ayɛyi nwom maa Awurade; aane, Yared nuabarima no too ayɛyi nwom maa Awurade, na ɔdaa no ase na ɔyii Awurade ayɛ da muu no nyina ara; na mmerɛ a anadwo baaɛ no, wɔanyae sɛ wɔbɛyi Awurade ayɛ.",
                "10": "Na sei na ɔde wɔn kɔɔɛ; na ɛpo mu aboa a ne ho yɛ hu biara antumi ammubu wɔn hyɛn no, ɛna bonsu biara nso antumi ansɛe wɔn; na wɔnyaa ɛhan mmerɛ nyina ara, sɛ ɛyɛ nsuo no so anaa sɛ nsuo no ase.",
                "11": "Na sei na wɔde wɔn kɔɔe, na wɔdii nna ahasa ne nna aduanan nan wɔ nsuo no so.",
                "12": "Na wɔbɛduruu bɔhyɛ asaase no so. Na mmerɛ a wɔde wɔn nan sii bɔhyɛ asaase no mpoano hɔ no, wɔbɔɔ wɔn mu ase wɔ asaase no ani so, na wɔbrɛɛ wɔn ho ase wɔ Awurade anim, na ɛdɛ danee wɔn suu wɔ Awurade anim, ɛnam n’ahummɔborɔ a ɛdɔɔso dodo wɔ wɔn so no nti.",
                "13": "Na ɛbaa sɛ wɔkɔɔ asaase no so, na wɔhyɛɛ aseɛ sɛ wɔreyɛ asaase no so mfuo.",
                "14": "Na Yared wɔ mmammarima nnan; na wɔfrɛ wɔn Yakom, ne Gilga, ne Maha, ne Oriha.",
                "15": "Na Yared nuabarima no nso nyaa mmammarima ne mmammaa.",
                "16": "Na Yared ne ne nuabarima no ayɔnkofoɔ no bɛyɛ akra aduonu mmienu; na wɔn nso woo mmammarima ne mmammaa ansa na wɔreba bɔhyɛ asaase no so; na ɛno nti wɔhyɛɛ aseɛ sɛ wɔredɔɔso.",
                "17": "Na wɔkyerɛɛ wɔn sɛ wɔnante ahobraseɛ mu wɔ Awurade anim; na wɔnyaa nkyerɛkyerɛ nso firii soro.",
                "18": "Na ɛbaa sɛ wɔhyɛɛ aseɛ sɛ wɔretrɛ wɔ asaase no ani so, na wɔdɔree na wɔdɔɔ asaase no; na wɔn ho yɛɛ den wɔ asaase no so.",
                "19": "Na Yared nuabarima no hyɛɛ aseɛ sɛ ɔreyɛ akɔkora, na ɔhunuu sɛ ɛrenkyɛre na wakɔ adakamena mu; ɛno nti ɔka kyerɛɛ Yared sɛ: Ma yɛmmoa yɛn nkurɔfoɔ yi ano ama yɛakan wɔn dodoɔ, na ama yɛahunu deɛ wɔpɛ sɛ yɛyɛ ma wɔn asaana yɛakɔ yɛn adakamena mu.",
                "20": "Na wɔboaboaa nkurɔfoɔ no ano pɛpɛɛpɛ. Afei na Yared nuabarima no mmammarima ne ne mmammaa no nyina ara dodoɔ yɛ akra aduonu mmienu; na Yared mmammarima ne ne mmammaa no dodoɔ yɛ dumienu; na ɔnyaa mmammarima nnan.",
                "21": "Na ɛbaa sɛ wɔkann wɔn nkurɔfoɔ no dodoɔ; na wɔkann wɔn wieeɛ no, wɔbisaa wɔn nneɛma a wɔpɛ sɛ wɔyɛ ma wɔn ansaana wɔakɔ wɔn adakamena mu.",
                "22": "Na ɛbaa sɛ nkurɔfoɔ no pɛɛ sɛ wɔsera wɔn mmammarima no mu baako ngo na ɔbɛyɛ ɔhene wɔ wɔn so.",
                "23": "Na afei monhwɛ, yei yɛɛ wɔn anibereɛ. Na Yared nuabarima no see wɔn sɛ: nokware saa adeɛ yi de nnipa kɔ nɔmum mu.",
                "24": "Na mmom Yared see ne nuabarima no sɛ: Mma wɔn kwan ma wɔnnya wɔn hene. Na ɛno nti ɔsee wɔn sɛ: Monyi yɛn mmammarima yi mu koro biara a mo pɛ ma ɔnyɛ mo hene.",
                "25": "Na ɛbaa sɛ wɔyii Yared nuabarima no abakan no mpo; na ne din de Pagag. Na ɛbaa sɛ wamfa ne tiri anye sɛ ɔbɛyɛ wɔn hene. Na nkurɔfoɔ no pɛɛ sɛ n’agya ma ne twe san, nanso n’agya anyɛ; na ɔhyɛɛ wɔn sɛ mma obiara nhyɛ ne yɔnko sɛ ɔnyɛ wɔn hene.",
                "26": "Na ɛbaa sɛ wɔyii Pagag nuammarima no nyina ara, na wɔampene so.",
                "27": "Na ɛbaa sɛ Yared mmammarima no nyina ara nso mpo ampɛ, gye sɛ wɔn mu koro pɛ; na wɔsraa Oriha ngo sɛ ɔmɛyɛ ɔhene wɔ nkurɔfoɔ no so.",
                "28": "Na ɔhyɛɛ aseɛ sɛ ɔredi adeɛ, na nkurɔfoɔ no hyɛɛ aseɛ sɛ wɔreyɛ frɔmfrɔm; na wɔbɛyɛɛ asikafoɔ mmorosoɔ.",
                "29": "Na ɛbaa sɛ Yared wuui, ne ne nuabarima no nso.",
                "30": "Na ɛbaa sɛ Oriha nantee ahobraseɛ mu wɔ Awurade anim, na ɔkaee nneɛma akɛseɛ a Awurade yɛ maa n’agya, na ɔkyerɛkyerɛɛ ne nkurɔfoɔ no nso nneɛma akɛseɛ a Awurade ayɛ ama wɔn agyanom no."
            },
            "7": {
                "1": "Na ɛbaa sɛ Oriha buu atɛn wɔ asaase no so wɔ ne nkwa nna nyina ara mu teneneeɛ mu, a na ne nkwa nna yɛ bebree mmorosoɔ.",
                "2": "Na ɔwoo mmammarima ne mmammaa; aane, ɔwoo aduasa baako a na mmammarima aduonu mmiɛnsa na ɛwɔ mu.",
                "3": "Na ɛbaa sɛ ɔwoo Kib nso wɔ ne nkɔkoraberɛ mu. Na ɛbaa sɛ Kib hyɛɛ n’anan mu dii adeɛ; na Kib woo Koriho.",
                "4": "Na mmerɛ a Koriho dii mfie aduasa mmienu no ɔtee n’agya so atua, na ɔkɔtenaa Nehɔ; na ɔwowoo mmammarima ne mmammaa, na wɔn ho bɛyɛɛ fɛ yie; ɛno nti Koriho twee nkurɔfoɔ bebree dii n’akyiri.",
                "5": "Na mmerɛ a ɔboaboaa asraafoɔ ano no, ɔbaa Moron asaase so, baabi a ɔhene no teɛ, na ɔbɛfaa no nnɔmum, na yei maa Yared nuabarima no nsɛm a ɔkaa sɛ wɔde yɛn bɛba nnɔmum mu no baa mu.",
                "6": "Afei Moron asaase so a na ɔhene no teɛ no, ɛbɛn asaase a na Nifaefoɔ no frɛ no Amanfo no.",
                "7": "Na ɛbaa sɛ Kib tenaa nnɔmum mu, na ne nkurɔfoɔ no kɔhyɛɛ ne babarima Koriho ase, kɔsii sɛ ɔbɛyɛɛ akɔkora posoposo; nanso Kib woo Sule wɔ ne nkɔkoraberɛ mu mmerɛ a na ɔda so wɔ nnɔmum mu no.",
                "8": "Na ɛbaa sɛ Sule bo fuu ne nuabarima no; na Sule bɛnyaa ahoɔden, na ɔbɛyɛɛ ahoɔdenfoɔ sɛdeɛ ɔbarima katakyie teɛ no; na ɔbɛnyaa nyansa wɔ atɛmmuo mu.",
                "9": "Ɛno nti, ɔbaa Efraim pampa no so, na ɔnanee pampa no fa baabi de yɛɛ dadeɛ akofena maa wɔn a ɔnyaa wɔn kaa ne ho no; na mmerɛ a ɔkyekyɛɛ akofena no maa wɔn wieeɛ no, ɔsann n’akyiri baa kuropɔn Nehɔ mu, na ɔne ne nuabarima Koriho bɛkoe, na ɔnam yei so de gyee ahennie no, na ɔde san maa n’agya Kib.",
                "10": "Na afei ɛnam adeɛ a Sule yɛɛe no nti, n’agya de ahennie no maa no; ɛno nti ɔhyɛɛ aseɛ sɛ ɔredi adeɛ wɔ n’agya anan mu.",
                "11": "Na ɛbaa sɛ ɔbuu atɛn teneneeɛ mu; na ɔmaa n’ahennie no trɛɛ wɔ asaase nyina ara ani so, ɛfiri sɛ na nkurɔfoɔ no adɔɔso yie.",
                "12": "Na ɛbaa sɛ Sule nso bɛwoo mmammarima ne mmammaa bebree.",
                "13": "Na Koriho sakyera firii bɔne bebree a wɔayɛ no ho; ɛno nti Sule maa no tumi wɔ n’ahennie no mu.",
                "14": "Na ɛbaa sɛ Koriho nyaa mmammarima ne mmammaa bebree. Na na Koriho mmamarima no mu baako din de Noa.",
                "15": "Na ɛbaa sɛ Noa tee atua wɔ Sule a ɔyɛ ɔhene no so, ne n’agya Koriho so, na ɔtwee ne nuabarima Koho, ne ne nuanom nso nyina ara ne nkurɔfoɔ no mu bebree dii n’akyiri.",
                "16": "Na ɔne Sule a ɔyɛ ɔhene no kɔkooe, ɛnam ɛno so maa ɔgyee wɔn agyapadeɛ asaase a ɛdi kan no; na ɔbɛdii hene wɔ asaase no fa baabi.",
                "17": "Na ɛbaa sɛ ɔne Sule a ɔyɛ ɔhene no kɔkoo bio; na ɔfaa Sule a ɔyɛ ɔhene no, na ɔsoaa no de no kɔɔ nnɔmum mu wɔ Moron.",
                "18": "Na ɛbaa sɛ mmerɛ a ɔyɛɛ n’adwene sɛ ɔrebɛkum no no, Sule mmammarima no weaweaa bɔkɔɔ kɔɔ Noa fie anadwo na wɔkɔkumm no, na wɔbuu ɛpono a ɛwɔ afiase hɔ no ani na wɔyii wɔn agya firii hɔ, na wɔde no sii n’akonwa so wɔ ɔno ara n’aheman mu.",
                "19": "Ɛno nti, Noa babarima no hyɛɛ n’anan mu kyekyeree n’aheman no; nanso wɔantumi anya tumi wɔ ɔhene Sule so bio, na nkurɔfoɔ no a na wɔhyɛ ɔhene Sule ase no yɛɛ frɔmfrɔm yie na wɔyɛɛ akɛsefoɔ.",
                "20": "Na ɔman no mu kyɛɛ mmienu; na aheman no bɛyɛɛ mmienu, Sule aheman, ne Koho a ɔyɛ Noa babarima aheman.",
                "21": "Na Koho, a ɔyɛ Noa babarima no, yɛɛ no sɛ ɛsɛ sɛ ne nkurɔfoɔ no ne Sule kɔko, na ɛno mu na Sule boroo wɔn na ɔkumm Koho.",
                "22": "Na afei Koho wɔ babarima a wɔfrɛ no Nimrod; na Nimrod gyaee Koho aheman no mu maa Sule, na ɔnyaa Sule anim animuonyam; ɛno nti Sule hyɛɛ no animuonyam kɛseɛ, na ɔyɛɛ deɛ ɔpɛ biara wɔ Sule aheman mu hɔ.",
                "23": "Na Sule ahennie mu no, nkɔmhyɛfoɔ a Awurade asoma wɔn baa nkurɔfoɔ no mu bɛhyehyɛɛ nkɔm sɛ nkurɔfoɔ no atirimuɔdensɛm ne abosomsom de nomee reba asaase no so, na sɛ wɔansakyera a wɔbɛsɛe wɔn.",
                "24": "Na ɛbaa sɛ nkurɔfoɔ no kasa tiaa nkɔmhyɛfoɔ no, na wɔdii wɔn ho fɛw. Na ɛbaa sɛ ɔhene Sule buaa wɔn a wɔkasa tiaa nkɔmhyɛfoɔ no nyina ara atɛn.",
                "25": "Na ɔhyɛɛ mmara wɔ asaase no nyina ara so a ɛmaa nkɔmhyɛfoɔ no tumi a wɔtumi kɔ baabiara a wɔpɛ; na ɛnam yei nti nkurɔfoɔ no sakyeraae.",
                "26": "Na ɛnam sɛ nkurɔfoɔ no sakyera firii wɔn amumuyɛ ne wɔn abosomsom ho nti no, Awurade de wɔn ho kyɛɛ wɔn, na wɔhyɛɛ aseɛ yɛɛ frɔmfrɔm bio wɔ asaase no so. Na ɛbaa sɛ Sule wowoo mmammarima ne mmammaa wɔ ne nkɔkoraberɛ mu.",
                "27": "Na akokoakoko ansi bio wɔ Sule nna mu; na ɔkaee nneɛma akɛseɛ a Awurade ayɛ ama n’agyanom sɛ ɔde wɔn twaa ɛbunu kɛseɛ no de wɔn baa bɔhyɛ asaase no so; ɛno nti ɔbuaa atɛn wɔ tenenee mu wɔ ne nna nyina ara mu."
            },
            "8": {
                "1": "Na ɛbaa sɛ ɔwoo Oma, na Oma sii n’anan mu dii adeɛ. Na Oma woo Yared; na Yared wowoo mmammarima ne mmammaa.",
                "2": "Na Yared tee n’agya so atua, na ɔba bɛtenaa Het asaase so. Na ɛbaa sɛ ɔde tekyerɛmadɛ daadaa nkurɔfoɔ no mu bebree, ɛnam ne nsɛm a ɛyɛ dɛ nti, kɔsi sɛ ɔnyaa aheman no mu fa.",
                "3": "Na mmerɛ a ɔnyaa aheman no mu fa wieeɛ no, ɔne n’agya kɔkooe, na ɔsoaa n’agya kɔɔ nnɔmum mu, na ɔmaa no somm wɔ nnɔmum mu;",
                "4": "Na afei, Oma ahennie nna no mu no, emu fa deɛ na ɔwɔ nnɔmum mu. Na ɛbaa sɛ ɔwowoo mmammarima ne mmammaa a na wɔn mu bi ne Esrom ne Koriantuma;",
                "5": "Na wɔn bo fuu yie, ɛnam wɔn nuabarima Yared nneɛ nti, ɛmaa wɔboaboaa asraafoɔ ano ne Yared kɔkooe. Na ɛbaa sɛ wɔne no kooe anadwo.",
                "6": "Na ɛbaa sɛ mmerɛ a wɔkumkumm Yared asraafoɔ no wieeɛ no, anka wɔrekɔkum ɔno nso; na ɔsrɛɛ wɔn sɛ mma wɔnkum no, na ɔbɛgyae aheman no mu ama n’agya. Na ɛbaa sɛ wɔde ne nkwa kyɛɛ no.",
                "7": "Na afei Yared werɛ hooe yie wɔ aheman no a afiri ne nsa no ho, ɛfiri sɛ na ɔde n’akoma ato ahennie no ne wiase animuonyam so.",
                "8": "Afei Yared babaa bi a na n’adwene mu abue yie, na ɔhunuu sɛ n’agya werɛ aho no, ɔdwenee ɛkwan a ɔbɛfa so de agye aheman no de ama n’agya.",
                "9": "Afei na Yared babaa yi ho yɛ fɛ yie. Na ɛbaa sɛ ɔne n’agya kasaae, na ɔsee no sɛ: Adɛn nti na m’agya werɛ aho pii sei? Adɛn ɔnkenkann twerɛtohɔsɛm no a yɛn agyanom twaa bunu kɛseɛ no de baaɛ no anaa? Hwɛ, nti biribiara nni mu a ɛfa tetefoɔ no ho, sɛ wɔnam wɔn kokoa mu nhyehyɛeɛ so na wɔde nyaa aheman ne animuonyam anaa?",
                "10": "Na afei, ɛno nti, ma m’agya nsoma ma wɔnkɔ fa Akis a ɔyɛ Kimno babarima no mmra; na hwɛ, me ho yɛ fɛ, na mɛsa wɔ n’anim, na mɛsɔ n’ani, ama wapɛ sɛ ɔde me bɛyɛ ne yere; ɛno nti sɛ ɔbisa wo sɛ fa me ma no nware a, ɛneɛ ka sɛ: Mede no bɛma wo, sɛ wode m’agya, a ɔyɛ ɔhene no tiri bɛbrɛ me deɛ a.",
                "11": "Na na Oma yɛ Akis yɔnko; ɛno nti, mmerɛ a Yared soma maa wɔkɔfrɛɛ Akis baaɛ no, Yared babaa no saa wɔ n’anim, maa n’ani gyee ne ho yie, ara maa ɔpɛɛ sɛ ɔbɛyɛ ne yere. Na ɛbaa sɛ ɔsee Yared sɛ: Fa no ma me nware.",
                "12": "Na Yared see no sɛ: Mede no bɛma wo, sɛ wo de m’agya a ɔyɛ ɔhene no tiri bɛbrɛme deɛ a.",
                "13": "Na ɛbaa sɛ Akis boaboaa ne fiefoɔ nyina ara ano wɔ Yared fie, na ɔsee wɔn sɛ: Mobɛdi nse akyerɛ me sɛ mobɛdi nokware ama me wɔ deɛ mepɛ sɛ moyɛ ma me yi ho?",
                "14": "Na ɛbaa sɛ wɔn nyina ara de ɔsoro Nyankopɔn, ne ɔsoro nso, ne asaase nso, ne wɔn tiri, dii nse sɛ obiara a ɔbɛtwe ne ho afiri ɛmoa a Akis rehwehwɛ afiri wɔn hɔ no bɛwu; na obiara nso a ɔbɛda asɛm biara a Akis bɛka akyerɛ wɔn no adi no, saa nipa korɔ no nso bɛhwere ne nkwa.",
                "15": "Na ɛbaa sɛ sei na wɔne Akis hyehyɛɛ ho. Na Akis maa wɔdii nse a tetefoɔ no nso diiɛ de hwehwɛɛ tumi, deɛ ɛfiri Kain mpo a na ɔyɛ wudini fiti mfitiaseɛ no.",
                "16": "Na ɔbonsam tumi na ɛmaa wɔtumi dii saa nse yi kyerɛɛ nkurɔfoɔ no, na wɔbɛhyɛ sum mu, na aboa wɔn a wɔrehwehwɛ tumi de anya tumi, na wɔde adi awu, na wɔde afom nneɛma, na wɔde adi atorɔ, na wɔde abɔ atirimuɔden na wɔde abɔ adwaman.",
                "17": "Na ɛyɛ Yared babaa no na ɔde saa nneɛma dada yi hyɛɛ n’akoma mu; ɛna Yared nso de hyɛɛ Akis akoma mu; ɛno nti na Akis nso yɛ de kyerɛɛ n’abusuafoɔ ne n’ayɔnkofoɔ, de bɔhyɛ a ɛyɛ akɔnɔ sei twee wɔn maa wɔyɛɛ adeɛ biara a ɔpɛ.",
                "18": "Na ɛbaa sɛ wɔtee kokoa mu kuo, mpo sɛ tetefoɔ no; ekuo a ɛyɛ akyiwadeɛ kɛseɛ ne atirimuɔden kɛseɛ kyɛn biribiara wɔ Onyankopɔn anim;",
                "19": "Ɛfiri sɛ Awurade mfa kokoa mu kuo so na edi ne dwuma, ɛna ɔnhyɛ nnipa nso mma nnipa nka mogya ngu, na mmom wɔabra saa nneɛma yi fiti nnipa mfitiaseɛ.",
                "20": "Na afei me, Moronae, merentwerɛ sɛdeɛ wɔn nse ne wɔn kuo teɛ, ɛfiri sɛ wɔama mahunu sɛ ɛwɔ nnipa nyina ara mu, na ɛwɔ Lamanfoɔ no nso mu.",
                "21": "Na wɔde ɔsɛeɛ abrɛ saa nkurɔfoɔ yi a mereka wɔn ho asɛm seesei ara no, ne Nifae nkurɔfoɔ no nso sɛeɛ.",
                "22": "Na ɔman biara a ɔbɛboa saa kokoa mu kuo yi ama no anya tumi ne ahonya, kɔsi sɛ wɔbɛtrɛ ɔman no so no, monhwɛ, wɔbɛsɛe wɔn, ɛfiri sɛ Awurade remma kwan mma n’ahoteɛfoɔ mogya a wɔbɛka aguo no mfiri asaase mu nsu mfrɛ no mpɛ awerɛtɔ wɔ wɔn so, nanso ɔrentɔ wɔn so werɛ.",
                "23": "Ɛno nti, O mo Amanamanmufoɔ, ɛyɛ nyansa wɔ Onyankopɔn mu sɛ wɔbɛda saa nneɛma yi adi akyerɛ wɔn, ama ɛnam yei so ama wɔn asakyera afiri wɔn bɔne ho, na ama moamma ho kwan amma saa awudie kuo a wɔahyehyɛ de rehwehwɛ tumi ne ahonya yi anhyɛ mo so—na adwuma no, aane, mpo ɔsɛeɛ adwuma no bɛba mo so, aane, Ɔnniawieɛ Nyankopɔn no atɛntenenee akofena no bɛsane wɔ mo so, de atu mo agu na asɛe mo, sɛ moma kwan ma saa nneɛma yi si a.",
                "24": "Ɛno nti, Awurade ahyɛ mo sɛ, mmerɛ a mobɛhunu sɛ saa nneɛma yi reba mo mu no, moma mo ho mmra mo ho so sɛ mo gyinabea ayɛ hu, ɛnam kokoa mu kuo a ɛreba mo mu no nti; anaa sɛ mmusuo nka no, ɛnam wɔn a wɔakum wɔn no mogya nti; ɛfiri sɛ wɔfrɛ firi mfuturo mu sɛ awerɛtɔ mmra kokoa mu kuo no so; ne wɔn a wɔhyehyɛ too hɔ no nso so.",
                "25": "Na ɛbɛba sɛ obiara a ɔbɛhyehyɛ saa no pɛ sɛ ɔbɛsɛe fawohodie a ɛwɔ nsaase, aheman ne aman nyina ara so, na ɛbɛba sɛ ɔde ɔsɛeɛ bɛbrɛ nkurɔfoɔ no nyina ara, ɛfiri sɛ ɔbonsam na akyekyereɛ, deɛ ɔyɛ atorɔ nyina ara agya no; mpo saa ɔtorofoɔ korɔ no a ɔdaadaa yɛn awofoɔ no a wɔdii kan no, aane, mpo saa ɔtorofoɔ korɔ no a ɔmaa nnipa dii awu firi mfitiaseɛ no; deɛ ɔmaa nnipa akoma yɛɛ den maa wɔkumkumm nkɔmhyɛfoɔ no, na wɔpaa wɔn aboɔ no,na wɔtwaa wɔn twenee fiti mfitiaseɛ no.",
                "26": "Ɛno nti, me Moronae wahyɛ me sɛ mentwerɛ saa nneɛma yi ama wɔayi bɔne afiri hɔ, na ama mmerɛ bi bɛba a ɔbonsam renya tumi wɔ nnipa mma akoma so, na mmom ama wɔne wɔn aka ama wɔayɛ papa mmerɛ nyina ara ama wɔaba tenenee nyina ara nsubura no ho na wagye wɔn nkwa."
            },
            "9": {
                "1": "Na afei me, Moronae meretoa me nsɛm no so. Ɛno nti, monhwɛ, ɛbaa sɛ ɛnam Akis ne n’ayɔnkofoɔ no kokoa mu kuo no nti, monhwɛ, wɔtuu Oma ahennie no guui.",
                "2": "Nanso, yei nyina ara akyiri no, Awurade hunuu Oma, ne ne mmammarima no ne ne mmammaa no a wɔampɛ ne sɛee no mmɔbɔ.",
                "3": "Na Awurade bɔɔ Oma kɔkɔ wɔ daeɛso mu sɛ ɔmfiri asaase no so; ɛno nti, Oma ne n’abusuafoɔ firii asaase no so, na wɔtuu kwan nna bebree, na wɔbɛfaa pampa Sim ho, na wɔbɛduruu baabi a wɔsɛee Nifaefoɔ no, na wɔfirii hɔ de wɔn ani kyerɛɛ apueɛ afa mu, na wɔbɛduruu baabi a wɔfrɛ hɔ Ablom, wɔ mpoano afa mu, na ɔsii ne ntomadan wɔ hɔ, ne ne mmammarima ne ne mmammaa nso, ne ne fiefoɔ nyina ara, gye sɛ Yared ne n’abusuafoɔ nko ara.",
                "4": "Na ɛbaa sɛ ɛnam atirimuɔdenfoɔ nsa so maa wɔsraa Yared ngo sii no ɔhene wɔ nkurɔfoɔ no so, na ɔde ne babaa maa Akis sɛ ɔnyɛ ne yere.",
                "5": "Na ɛbaa sɛ Akis pɛɛ sɛ ɔyi n’ase-barima no nkwa firi hɔ; na ɔde kɔtoo wɔn a wɔne wɔn adi nse dada no anim, na wɔkɔtwaa n’ase-barima no tiri, mmerɛ a na ɔte n’ahennwa so retie wɔn nsɛm no.",
                "6": "Na saa atirimuɔden ne kokoa mu kuo yi ayɛ kɛseɛ, na wɔatrɛ ama ɛno nti wɔaseɛ nnipa no nyina ara akoma; ɛno nti wɔkumm Yared wɔ n’ahennwa so, na Akis dii hene wɔ n’anan mu.",
                "7": "Na ɛbaa sɛ Akis hyɛɛ aseɛ sɛ n’ani rebere ne babarima no, ɛno nti ɔde no too afiase, na ɔmaa wɔmaa no aduane ketewa bi anaa sɛ wɔamma no aduane koraa kɔsi sɛ ɔwui.",
                "8": "Na afei deɛ ne nuabarima ne deɛ ɔwui no (na ne din de Nimra) no bo fuu n’agya ɛnam deɛ n’agya de ayɛ ne nuabarima no nti.",
                "9": "Na ɛbaa sɛ Nimra boaboaa mmarima kakra ano, na ɔdwane firii asaase no so ne Oma bɛtenae.",
                "10": "Na ɛbaa sɛ Akis wowoo mmammarima foforɔ, na nkurɔfoɔ no pɛɛ wɔn asɛm yie, na wɔankae mpo sɛ wɔadi nse akyerɛ no sɛ wɔbɛyɛ amumuyɛ ahodoɔ nyina ara sɛdeɛ ɔrehwehwɛ ama no no.",
                "11": "Afei Akis nkurɔfoɔ no pɛɛ ahonya, mpo sɛdeɛ na Akis pɛ tumi no; ɛno nti Akis mmammarima no maa wɔn sika, maa wɔnam saa kwan yi so twee nkurɔfoɔ no mu dodoɔ no ara maa wɔdii wɔn akyiri.",
                "12": "Na ɛko hyɛɛ aseɛ sii Akis mmammarima ne Akis ntam a ɛkɔɔ so mfie bebree mu, aane, maa anka nkurɔfoɔ a wɔwɔ aheman no mu no nyina ara reyɛ asɛe, aane, mpo nnipa no nyina ara gye sɛ akra aduasa no ne wɔn a wɔne Oma fiefoɔ dwanee no.",
                "13": "Ɛno nti, wɔde Oma ba bɛdii adeɛ bio wɔ ɔno ara n’asaase so.",
                "14": "Na ɛbaa sɛ Oma hyɛɛ aseɛ bɔɔ akɔkora; nanso ne nkɔkoraberɛ mu no na ɔwoo Ema; na ɔsraa Ema ngo sɛ ɔnhyɛ n’anan mu ni hene.",
                "15": "Na ɔsraa Ema ngo maa ɔbɛdii ɔhene akyire yi no, ɔhunuu asomdwoeɛ wɔ asaase no so bɛyɛ mfie mmienu ntam, na owuui, wɔ mmerɛ a wahunu nna bebree a na awerɛhoɔ ahyɛ mu ma. Na ɛbaa sɛ Ema dii n’adeɛ na ɔfaa n’agya anamɔn so.",
                "16": "Na Awurade hyɛɛ aseɛ bio sɛ ɔreyi nomee no afiri asaase no so, na Ema fiefoɔ yɛɛ frɔmfrɔm yie wɔ Ema ahennie mu; na bɛyɛ mfie aduosia mmienu mu no, na wɔn ho ayɛ den yie, ara ama wɔabɛyɛ asikafoɔ yie—",
                "17": "Na wɔnyaa aduaba ahodoɔ nyina ara, ne aburo, ne serekye, ne nwera pa a ɛyɛ fɛ, ne sika kɔkɔɔ, ne dwetɛ, ne nneɛma a ɛsom bo;",
                "18": "Ne anantwie ahodoɔ nyina ara, ne anantwinini, ne anantwibedeɛ, ne nnwan ne mprako ne mmirekyire, ne mmoa ahodoɔ bebree nso a ɛbɛyɛ aduane ama nnipa.",
                "19": "Na wɔnyaa mpɔnkɔ, ne mfunumupɔnkɔ, ne asono bebree ne kurulom ne komom a ne nyina ara ho wɔ mfasoɔ ma nnipa, na nkanka asono ne kurulom ne komom.",
                "20": "Na sei na Awurade de nhyira guu saa asaase yi so a ɛkyɛn asaase biara so no; na ɔhyɛɛ sɛ obiara a ɔbɛtena asaase no so no ntena so ma Awurade, anyɛ saa a wɔbɛsɛe wɔn wɔ mmerɛ a amumuyɛ ahyɛ wɔn ma no; na sei so, Awurade na ɔseɛ: na mɛhwie m’abufuhyeɛ nyina ara agu.",
                "21": "Na Ema buu atɛn wɔ teneneeɛ mu wɔ ne nna nyina ara mu, na ɔwowoo mmammarima ne mmammaa bebree; na ɔwoo Koriantum, na ɔsraa Koriantum ngo sɛ ɔmɛdi ɔhene wɔ n’anan mu.",
                "22": "Na ɔsraa Koriantum ngo hyɛɛ no ɔhene sii n’anan mu wieeɛ no, ɔtenaa ase mfie nnan, na ɔhunuu asomdwoeɛ wɔ asaase no so; aane, na ɔhunuu Teneneeni no Babarima no mpo, na ɔdii ahurisie na ɔnyaa animuonyam ne nkwa nna mu; na ɔwuui wɔ asomdwoeɛ mu.",
                "23": "Na ɛbaa sɛ Koriantum nantee wɔ n’agya anamɔn mu, na ɔkyekyeree nkuropɔn akɛseɛ akɛseɛ bebree, na ɔde deɛ ɛyɛ maa ne nkuropɔn wɔ ne nkwa nna mu. Na ɛbaa sɛ wɔannya mma de kɔsi sɛ ɔbɔɔ akɔkora posoposo.",
                "24": "Na ɛbaa sɛ ne yere wuui, wɔ mmerɛ a na wɔadi mfie ɔha ne mmienu. Na ɛbaa sɛ Koriantum waree ababaawa wɔ ne nkɔkoraberɛ mu, na ɔwowoo mmammarima ne mmammaa; ɛno nti ɔtenaa ase kɔsii sɛ ɔdii mfie ɔha ne aduanan mmienu.",
                "25": "Na ɛbaa sɛ ɔwoo Kom, na Kom sii n’anan mu dii adeɛ; na ɔdii adeɛ mfie aduanan nkron, na ɔwoo Het; na ɔwowoo mmammarima ne mmammaa afoforɔ nso.",
                "26": "Na nkurɔfoɔ no ase trɛɛ bio wɔ asaase no ani so nyina ara, na wɔhyɛɛ aseɛ bio sɛ wɔreyɛ atirimuɔdensɛm mmorosoɔ yie wɔ asaase no ani so, na Het hyɛɛ aseɛ sɛ ɔregye saa tete kokoa mu nhyehyɛeɛ no ato mu.",
                "27": "Na ɛbaa sɛ ɔtuu n’agya firii n’ahenwa so, na ɔde ɔno ara n’akofena kumm no; na ɔdii ɔhene wɔ n’anan mu.",
                "28": "Na nkɔmhyɛfoɔ baa asaase no so bio, bɛbɔɔ nsakyeraɛ ho dawuro kyerɛɛ wɔn—sɛ wɔnsiesie Awurade akwan mu, anyɛ saa a nomee bɛba asaase no ani so; aane, sɛ wɔansakyera a, ɛkɔm kɛseɛ bi bɛba a ɛbɛsɛe wɔn.",
                "29": "Na mmom nkurɔfoɔ no anye nkɔmhyɛfoɔ no nsɛm no anni, na mmom wɔpamo wɔn firii hɔ; na wɔtoo wɔn mu bi guu amena mu na wɔgyaee wɔn maa wɔwuwuui. Na ɛbaa sɛ wɔyɛɛ saa nneɛma yi nyina ara sɛdeɛ ɔhene Het hyɛɛ wɔn no pɛpɛɛpɛ.",
                "30": "Na ɛbaa sɛ ɛkɔm kɛseɛ bi hyɛɛ aseɛ sɛ ɛresi asaase no so, na ɛso nnipa hyɛɛ aseɛ sɛ wɔresɛe ntɛmntɛm so ɛnam aduane a ɛho ayɛ den no nti, ɛfiri sɛ nsuo antɔ wɔ asaase no ani so.",
                "31": "Na awɔwɔ a wɔn ano yɛ borɔ nso baa asaase no so, na wɔkekaa nkurɔfoɔ no bebree. Na ɛbaa sɛ wɔn nnwan hyɛɛ aseɛ sɛ wɔredwane afiri awɔwɔ a wɔn ano yɛ borɔ no anim, na wɔde wɔn ani kyerɛɛ asaase no anaafoɔ, baabi a na Nifaefoɔ frɛ no Sarahɛmla no.",
                "32": "Na ɛbaa sɛ wɔn mu dodoɔ no ara na ɛwuwuiɛ wɔ ɛkwan so; nanso wɔn mu bi nso dwane kɔɔ asaase no anaafoɔ.",
                "33": "Na ɛbaa sɛ Awurade maa awɔwɔ no gyaee sɛ wɔbɛti wɔn bio, na mmom wɔnsi kwan no, na ama nkurɔfoɔ no antumi antwa mu, ama obiara a ɔbɛyɛ n’adwene sɛ ɔbɛtwa mu no atɔ wɔ awɔwɔ no a wɔwɔ borɔ no mu.",
                "34": "Na ɛbaa sɛ nkurɔfoɔ no faa ɛkwan a mmoa no faa so no so, na wɔwee wɔn a wɔawuo no funu, kɔsii sɛ wɔwee ne nyina ara. Afei mmerɛ a nkurɔfoɔ no hunuu sɛ wɔreyera no, wɔhyɛɛ aseɛ sɛ wɔresakyera afiri wɔn amumuyɛ ho na wɔsu frɛɛ Awurade.",
                "35": "Na ɛbaa sɛ mmerɛ a wɔbrɛɛ wɔn ho ase sɛdeɛ ɛsɛ wɔ Awurade anim no, ɔmaa nsuo tɔ guu asaase no ani so; na nkurɔfoɔ no hyɛɛ aseɛ gyinaa wɔn nan so bio, na nnuaba hyɛɛ aseɛ baa aman no atifi afa mu, ne amanaman a atwa ho ahyia no mu. Na Awurade koraa wɔn firii ɛkɔm no ho de daa ne tumi adi kyerɛɛ wɔn."
            },
            "10": {
                "1": "Na ɛbaa sɛ Ses a na ɔyɛ Het aseni no—ne ne fiefoɔ nyina ara wuwuui wɔ kɔm no mu gye sɛ Ses nko ara—ɛno nti, Ses hyɛɛ aseɛ sɛ ɔrekyekyere nkurɔfoɔ no a wɔn ase reyɛ abɔ no bio.",
                "2": "Na ɛbaa sɛ Ses kaee n’agyanom sɛeɛ no, na ɔkyekyeree tenenee aheman; ɛfiri sɛ ɔkaee deɛ Awurade ayɛ sɛ ɔde Yared ne ne nuabarima twaa ebunu no; na ɔnantee Awurade akwan so; na ɔwowoo mmammarima ne mmammaa.",
                "3": "Na ne babarima panin a na ne din de Ses, tee ne so atua; nanso ɛnam n’ahonyadeɛ dodoɔ nti ɔdwotwafoɔ bi de ne nsa kumm Ses, na yei de asomdwoeɛ brɛɛ n’agya bio.",
                "4": "Na ɛbaa sɛ n’agya kyekyeree nkuropɔn bebree wɔ asaase no ani so, na nkurɔfoɔ no hyɛɛ aseɛ bio sɛ wɔretrɛtrɛ wɔ asaase no ani so nyina ara. Na Ses nyini bɛyɛɛ akɔkora posoposo; na ɔwoo Riplakis. Na ɔwuui, na Riplakis hyɛɛ n’anan mu dii n’adeɛ.",
                "5": "Na ɛbaa sɛ Riplakis anyɛ deɛ ɛsɔ Awurade ani, na ɔwarewaree bebree na ɔfaa mpenanom nso bebree, na ɔde adesoa a ɛyɛ duru too nkurɔfoɔ no abatiri so; aane, ɔtetee ɛtoɔ a ɛmu yɛ duru maa nkurɔfoɔ no tuaae, na ɔde ɛtoɔ no sisii adan akɛseɛ akɛseɛ a ɛmu bae.",
                "6": "Na ɔde ahennwa fɛɛfɛ mmorosoɔ bi sii hɔ maa ne ho; na ɔsisii afiase bebree, na obiara a wantua ne toɔ no na ɔde no ato afiase; na obiara a wantumi antua ne toɔ no na ɔde no ato efiase; na ɔhyɛɛ sɛ wɔnyɛ adwumaden dabiara mfa nhwɛ wɔn ho; na obiara a wɔampene so sɛ ɔbɛyɛ adwuma no na wama wɔakum no.",
                "7": "Ɛno nti ɔnyaa n’adwindeɛ fɛɛfɛɛ nyina ara, aane, ne sika kɔkɔɔ fɛɛfɛɛ mpo a ɔmaa wɔberee ho wɔ afiase; na n’adwindeɛ ahodoɔ nyina ara mpo ɔmaa wɔyɛɛ wɔ afiase. Na ɛbaa sɛ ɔmaa nkurɔfoɔ no hunuu amane wɔ adwamanmmɔ ne akyiwasɛm ho.",
                "8": "Na mmerɛ a ɔdii adeɛ bɛyɛ mfie aduanan mmienu ntam no, nkurɔfoɔ no sɔre tee atua tiaa no; na ɛko hyɛɛ aseɛ baa asaase no so bio ara maa wɔkumm Riplakis, na wɔpamoo n’asefoɔ firii asaase no so.",
                "9": "Na ɛbaa sɛ mfie bebree akyiri ntam no, Morianton (a na ɔyɛ Riplakis aseni) boaboaa asraafoɔ ano firii nkurɔfoɔ a wɔapamo wɔn no mu, na wɔkɔ ne nkurɔfoɔ no kɔkooe; na ɔnyaa nkuropɔn no bebree; na ɔnyaa tumi wɔ asaase no so nyina ara, na ɔsii ne ho hene wɔ asaase no so nyina ara.",
                "10": "Na ɔsii ne ho hene akyire yi no, ɔmaa nkurɔfoɔ no adesoa mu yɛɛ mmerɛ, yei maa nkurɔfoɔ no anigyee ne ho, na wɔsraa no ngo sɛ ɔnyɛ wɔn hene.",
                "11": "Na ɔde atɛntene maa nkurɔfoɔ no, na mmom wɔamfa amma ɔno ara ne ho ɛnam n’adwamanmɔ dodoɔ no nti; ɛno nti wɔtwaa no firii Awurade anim.",
                "12": "Na ɛbaa sɛ Morianton kyekyeree nkuropɔn bebree, na nkurɔfoɔ no bɛnyaa sika yie wɔ mmerɛ a ɔdii adeɛ no, wɔ adan afa mu ne sika kɔkɔɔ ne dwetɛ mu, na wɔtwaa aburo pii, na wɔyɛnee nnwan ne anantwie ne nneɛma a wasan de ama wɔn no.",
                "13": "Na Morianton nyinii ara yie, na afei ɔwoo Kim; na Kim sii n’agya anan dii n’adeɛ; na ɔdii adeɛ mfinhyia nwɔtwe, na n’agya wuui. Na ɛbaa sɛ Kim anni adeɛ wɔ tenenee mu, ɛno nti Awurade ani anye ne ho.",
                "14": "Na ne nuabarima sɔre tee atua tiaa no, na ɔnam so de no baa nnɔmum mu, na ɔtenaa nnɔmum mu ne nkwa nna nyina ara mu; na ɔwowoo mmammarima ne mmammaa wɔ nnɔmum mu, na ne nkɔkorabɔ mu no, ɔwoo Lewi; na ɔwuui.",
                "15": "Na ɛbaa sɛ mmerɛ a Lewi agya wuui akyire yi no, ɔsomm wɔ nnɔmum mu mfie aduanan mmienu ntam. Na ɔne ɔhene a ɔwɔ asaase no so no kooe, na ɛmu na ɔgyee ahennie no maa ne ho.",
                "16": "Na ɔgyee aheman no de maa ne ho wieeɛ no, ɔyɛɛ deɛ ɛsɔ Awurade ani; na nkurɔfoɔ no yɛɛ frɔmfrɔm wɔ asaase no so; na ɔnyini bɛyɛɛ akɔkora posoposo, na ɔwowoo mmammarima ne mmammaa; na ɔwoo Korom nso, ɔno na ɔsraa no ngo sii no ɔhene wɔ n’anan mu.",
                "17": "Na ɛbaa sɛ Korom yɛɛ deɛ ɛyɛ wɔ Awurade anim ne nkwa nna nyina ara; na ɔwowo mmammarima ne mmammaa bebree; na ɔhunuu nna bebree akyire yi no ɔwuui; te sɛ wɔn a wɔaka asaase so nyina ara; na Kis sii n’anan mu dii adeɛ.",
                "18": "Na ɛbaa sɛ Kis nso wuui, na Lib sii n’anan mu dii adeɛ.",
                "19": "Na ɛbaa sɛ Lib nso yɛɛ deɛ ɛyɛ wɔ Awurade anim. Na Lib mmerɛ so na wɔsɛee awɔwɔ a ɛborɔ wɔ wɔn ano no. Ɛno nti, wɔkɔɔ asaase a ɛda anaafoɔ afa mu no so sɛ wɔrekɔ hwehwɛ aduane ama nkurɔfoɔ a wɔwɔ asaase no so no, ɛfiri sɛ na kwaeɛ mu mmoa ahyɛ asaase no so ma. Na Lib no ara ankasa nso bɛyɛɛ ɔbɔmmɔfoɔ kɛseɛ.",
                "20": "Na wɔkyekyeree kuropɔn kɛseɛ bi wɔ asaase teaa bi a ɛpo no kyɛ ɛne asaase no mu no.",
                "21": "Na wɔde asaase a ɛda anaafoɔ afa mu no too hɔ maa no yɛɛ ɛserɛ a wɔbɛkɔ so ahayɔ. Na asaase a ɛda atifi afa mu no deɛ nnipa yɛɛ so ma.",
                "22": "Na wɔn anibere adwumayɛ yie, na wɔtɔ na wɔatɔn, na wɔne wɔn ho wɔn ho di dwa, ama wɔanya mfasoɔ.",
                "23": "Na wɔde dadefuturo ahodoɔ nyina ara dii adwini, na wɔde sika kɔkɔɔ dii adwini, ne dwetɛ, ne dadeɛ, ne yaawa, ne nadeɛ ahodoɔ nyina ara bi dii adwini, na wɔtu firii asaase ase; ɛno nti wɔboaboaa asaase no ano akuokuo akɛseakɛseɛ sɛ wɔrehwehwɛ sika kɔkɔɔ, ne dwetɛ, ne dadeɛ ne kɔɔbere afiri aboɔ no mu. Na wɔde dii adwini a ɛyɛ fɛ.",
                "24": "Na wɔyɛɛ serekye ne asaawa ataadeɛ a ɛyɛ fɛ; na wɔpamm ntoma ahodoɔ nyina ara bi, ama wɔde akata wɔn adagya so.",
                "25": "Na wɔyɛɛ adwendidadeɛ ahodoɔ nyina ara a wɔde bɛyɛ asaase so adwuma, deɛ wɔde bɛfuntum asaase no ne deɛ wɔde bɛdua adeɛ, deɛ wɔde bɛtwa nnɔbaɛ ne deɛ wɔde bɛdɔ, ne deɛ wɔde sɔ aburo abusuakuo ho.",
                "26": "Na wɔyɛɛ adwendidadeɛ ahodoɔ nyina ara a wɔde maa wɔn mmoa yɛɛ adwuma.",
                "27": "Na wɔyɛɛ akodeɛ a wɔde kɔ ako ahodoɔ nyina ara bi. Na wɔdii adwini ahodoɔ nyina ara a ɛyɛ nnwanwa yie.",
                "28": "Na nkurɔfoɔ biara nni hɔ a wɔahyira wɔn saa pɛn kyɛn wɔn, na Awurade nsa yɛɛ wɔn frɔmfrɔm. Na wɔwɔ asaase a ɛyɛ kyɛn asaase biara no so, ɛfiri sɛ Awurade na aka.",
                "29": "Na ɛbaa sɛ Lib tenaa ase mfie bebree, na ɔwowoo mmammarima ne mmammaa; na ɔwoo Hartom nso.",
                "30": "Na ɛbaa sɛ Hartom sii n’anan mu dii n’agya adeɛ. Na mmerɛ a Hartom dii adeɛ mfie aduonu nnan no, monhwɛ, wɔgyee aheman no firii ne nsa mu. Na ɔsomm mfie bebree wɔ nnɔmum mu, aane, ne nna a ɛkaaɛ no nyina ara mu.",
                "31": "Na ɔwoo Het, na Het tenaa nnɔmum mu ne nkwa nna nyina ara. Na Het woo Aaron, na Aaron tenaa nnɔmum mu ne nkwa nna nyina ara; na ɔwoo Amnigada, na Amnigada nso tenaa nnɔmum mu ne nkwa nna nyina ara; na ɔwoo Koriantum, na Koriantum tenaa nnɔmum mu ne nkwa nna nyina ara; na ɔwoo Kom.",
                "32": "Na ɛbaa sɛ Kom twee aheman no mu nnipa fa. Na ɔdii aheman no mu fa so mfie aduanan mmienu; na ɔne ɔhene Amgid kɔ kooe, na wɔkoo mfie bebree ntam, na saa mmerɛ no na Kom nyaa tumi wɔ Amgid so na ɔnyaa tumi wɔ aheman no nkaeɛ so.",
                "33": "Na Kom mmerɛ so no na adwotwafoɔ hyɛɛ aseɛ sɛ wɔreba asaase no so; na wɔfaa nhyehyɛeɛ dada no, na wɔmaa wɔdidii nse sɛdeɛ tetefoɔ no yɛeɛ no ara pɛpɛɛpɛ, na wɔpɛɛ sɛ wɔsɛe aheman no bio.",
                "34": "Afei Kom ne wɔn koo yie; nanso wɔantumi anni wɔn so nkunim."
            },
            "11": {
                "1": "Na ɛbaa sɛ Kom mmerɛ so no nso, nkɔmhyɛfoɔ bebree baae na wɔhyɛɛ nkɔm wɔ saa ɔman kɛseɛ no sɛeɛ ho, gye sɛ wɔsakyera na wɔdane wɔn ho ba Awurade hɔ, na wɔgyae wɔn awudie ne atirimuɔdensɛm no.",
                "2": "Na ɛbaa sɛ nkurɔfoɔ no poo nkɔmhyɛfoɔ no, na wɔdwane kɔɔ Kom nkyɛn kɔbɔɔ wɔn ho adwaa, ɛfiri sɛ nkurɔfoɔ no pɛɛ sɛ wɔsɛe wɔn.",
                "3": "Na wɔhyɛɛ nneɛma bebree ho nkɔm kyerɛɛ Kom; na ɔhyiraa no wɔ ne nkwa nna nkaeɛ nyina ara mu.",
                "4": "Na ɔnyinii yie ansa na ɔrewo Siblom; na Siblom sii n’anan mu dii n’adeɛ na Siblom nuabarima tee ne so atua. Na ɛko kɛseɛ hyɛɛ aseɛ baa asaase no so nyina ara.",
                "5": "Na ɛbaa sɛ Siblom nuabarima no hyɛɛ sɛ wɔnkum nkɔmhyɛfoɔ no a wɔhyɛɛ nkurɔfoɔ no sɛeɛ ho nkɔm no nyina ara;",
                "6": "Na atoyerɛnkyɛm kɛseɛ sii asaase no so nyina ara, ɛfiri sɛ na wɔadi adanseɛ sɛ nomee bɛba asaase no so, ne nkurɔfoɔ no nso so, na ɔsɛeɛ kɛseɛ na ɛbɛba wɔn mu, deɛ ebi nsii asaase no so da, na wɔn nompe bɛyɛ akuokuo wɔ asaase ani so, gye sɛ wɔsakyera.",
                "7": "Na wɔantie Awurade nne, ɛnam wɔn atirimuɔden kuo no nti; ɛno nti akokoakoko ne apereapereɛ hyɛɛ aseɛ baa asaase no so nyina ara, ne ɛkɔm ne nsaeyareɛ nso baae ara maa ɔsɛeɛ a obi nhunuu ne sɛso da wɔ asaase no ani so siiɛ; na yei nyina ara baae wɔ Siblom mmerɛ so.",
                "8": "Na nkurɔfoɔ no hyɛɛ aseɛ sakyera firii wɔn amumuyɛ ho; na mmerɛ tentene a wɔyɛɛ saa no Awurade hunuu wɔn mmɔbɔ.",
                "9": "Na ɛbaa sɛ wɔkumm Siblom, na wɔde Set baa nnɔmum mu, na ɔtenaa nnɔmum mu ne nkwa nna nyina ara.",
                "10": "Na ɛbaa sɛ ne babarima Aha nsa kaa aheman no; na ɔdii adeɛ wɔ nkurɔfoɔ no so ne nkwa nna nyina ara. Na ɔyɛɛ amumuyɛ ahodoɔ nyina ara bi wɔ ne nkwa nna nyina ara mu, na ɔnam so kaa mogya pii guui; na ne nkwa nna yɛɛ tia.",
                "11": "Na Etem, a na ɔyɛ Aha aseni no nsa kaa aheman no; na ɔno nso yɛɛ deɛ ɛyɛ atirimuɔden wɔ ne nkwa nna mu.",
                "12": "Na ɛbaa sɛ Etem mmerɛ mu no, nkɔmhyɛfoɔ bebree baae, na wɔhyɛɛ nkɔm kyerɛɛ nkurɔfoɔ no bio; aane, wɔhyɛɛ nkɔm sɛ Awurade bɛsɛe wɔn korakora afiri asaase no ani so, gye sɛ wɔsakyera firi wɔn amumuyɛ ho.",
                "13": "Na ɛbaa sɛ nkurɔfoɔ no yɛɛ wɔn akoma den, na wɔantie wɔn nsɛm no; na nkɔmhyɛfoɔ no suui na wɔtwee wɔn ho firii nkurɔfoɔ no mu.",
                "14": "Na ɛbaa sɛ Etem buaa atɛn atirimuɔden so wɔ ne nkwa nna nyina ara mu; na ɔwoo Moron. Na ɛbaa sɛ Moron sii n’anan mu dii adeɛ; na Moron yɛɛ deɛ ɛyɛ atirimuɔden wɔ Awurade anim.",
                "15": "Na ɛbaa sɛ atuateɛ sii nkurɔfoɔ no mu, ɛnam saa kokoa mu kuo no a wɔteeɛ sɛ wɔde bɛnya tumi ne mfasoɔ no nti; na ɔbarima bi sɔree wɔ wɔn mu amumuyɛ so a na ɔyɛ katakyie, na ɔne Moron kooe, na ɛko no mu no, ɔtuu aheman no mu fa guui; na ɔfaa aheman no fa mfie bebree.",
                "16": "Na ɛbaa sɛ Moron tuu no adeɛ so, na ne nsa kaa aheman no bio.",
                "17": "Na ɛbaa sɛ ɔbarima katakyie foforɔ bi nso sɔree bio; na ɔyɛ Yared nuabarima no aseni.",
                "18": "Na ɛbaa sɛ ɔtuu Moron adeɛ so na ne nsa kaa aheman no; ɛno nti, Moron tenaa nnɔmum mu ne nkwa nna nkaeɛ nyina ara mu; na ɔwoo Korianto.",
                "19": "Na ɛbaa sɛ Korianto tenaa nnɔmum mu ne nkwa nna nyina ara.",
                "20": "Na Korianto mmerɛ mu no, nkɔmhyɛfoɔ bebree nso baae, na wɔhyɛɛ nkɔm wɔ nneɛma akɛseɛ a ɛyɛ nnwanwa ho, na wɔbɔɔ nsakyeraɛ ho dawuro kyerɛɛ nkurɔfoɔ no, na gye sɛ wɔsakyera anyɛ saa a Awurade Nyankopɔn bɛbu atɛn atia wɔn na wasɛe wɔn korakora;",
                "21": "Na Awurade Nyankopɔn bɛsoma anaasɛ ɔde nkurɔfoɔ foforɔ ama wɔnam ne tumi so abɛfa asaase no, sɛdeɛ ɔde wɔn agyanom baaɛ no pɛpɛɛpɛ.",
                "22": "Na wɔpoo nkɔmhyɛfoɔ no nsɛm no nyina ara, ɛnam wɔn kokoa mu kuo ne atirimuɔden akyiwasɛm no.",
                "23": "Na ɛbaa sɛ Korianto woo Eter, na ɔtenaa nnɔmum mu ne nkwa nna nyina ara na ɔwuui."
            },
            "12": {
                "1": "Na ɛbaa sɛ Eter nna mu no, na Koriantuma nso te ase; na Koriantuma yɛ ɔhene wɔ asaase no nyina ara so.",
                "2": "Na Eter yɛ Awurade nkɔmhyɛni; ɛno nti Eter baae wɔ Koriantuma mmerɛ so, na ɔhyɛɛ aseɛ hyɛɛ nkɔm kyerɛɛ nkurɔfoɔ no, na ɛnam Awurade honhom a na ɛwɔ ne mu no nti obiara antumi ansi no kwan.",
                "3": "Na ɔkaa nsɛmpa no fiti anɔpa kɔsii sɛ awia mpo kɔtɔɔɛ, de tuu nkurɔfoɔ no fo sɛ wɔnnye Onyankopɔn nni na wɔnsakyera anyɛ saa a ɔbɛsɛe wɔn, na ɔsee wɔn sɛ ɛnam gyedie so na nneɛma nyina ara hyɛ ma—",
                "4": "Ɛno nti obiara a ɔgye Onyankopɔn die no, sɛdeɛ ɛteɛ biara no nya anidasoɔ sɛ wiase a ɛyɛ bi wɔ hɔ ma no, aane, baabi a ɛwɔ Onyankopɔn nsa nifa so mpo, anidasoɔ a ɛnam gyedie so ba, de yɛ sɛkyɛ ma nnipa akra, deɛ ɛbɛma wɔn anya ahotɔsoɔ na wɔagyina hɔ pintinn, deɛ ɛbɛma wɔayɛ deɛ ɛyɛ mmerɛ nyina ara, na ɛbɛma wɔakɔhyɛ Onyankopɔn animuonyam.",
                "5": "Na ɛbaa sɛ Eter hyɛɛ nkɔm faa nneɛma akɛseɛ a ɛyɛ nnwanwa ho kyerɛɛ nkurɔfoɔ no a, wɔanye annie, ɛfiri sɛ wɔanhunu.",
                "6": "Na afei me, Moronae, merebɛka biribi a ɛfa saa nneɛma yi ho; Mɛkyerɛ wiase sɛ gyedie yɛ nneɛma a yɛn anidaso a yɛnnhunu; ɛno nti mma monnye ho akyinnyeɛ, ɛfiri sɛ mo nhunuui, na monnya adanseɛ biara kɔsi sɛ wɔbɛsɔ mo gyedie ahwɛ.",
                "7": "Na ɛnam gyedie so na Kristo yii ne ho adi kyerɛɛ yɛn agyanom, mmerɛ a ɔsɔre firii awufoɔ mu no; na wannyi ne ho adi ankyerɛ wɔn kɔsi sɛ wɔnyaa gyedie wɔ ne mu; ɛno nti ɛho bɛhia sɛ ebinom nyaa gyedie wɔ ne mu, ɛfiri sɛ wannyi ne ho adi ankyerɛ wiase.",
                "8": "Mmom ɛnam nnipa gyedie nti, wɔayi ne ho adi akyerɛ wiase, na wahyɛ agya no din animuonyam, na ɔsiesiee ɛkwan too hɔ, ama ebinom nso nam so abɛnya ɔsoro akyɛdeɛ no bi, ama wɔanya anidasoɔ wɔ saa nneɛma no a wɔnhunuuɛ no ho.",
                "9": "Ɛno nti, mo nso mobɛtumi anya anidasoɔ, na mo nsa aka akyɛdeɛ no bi; sɛ mobɛnya gyedie nko ara deɛ a.",
                "10": "Monhwɛ, ɛnam gyedie so na ɛmaa wɔfrɛɛ tetefoɔ no sɛdeɛ Onyankopɔn nhyehyɛeɛ kronkron no teɛ.",
                "11": "Ɛno nti, ɛnam gyedie so nti na ɔde Mose mmara no maae. Na mmom ne Ba no akyɛdeɛ no mu na Onyankopɔn nam so de asiesie ɛkwan a ɛyɛ kyɛn ɛkwan biara; na ɛnam gyedie so na ahyɛ ma.",
                "12": "Na sɛ gyedie biara nni nnipa mma mu a, Onyankopɔn rentumi nyɛ nkonyaa wɔ wɔn mu; ɛno nti wannyi ne ho adi ara kɔsi sɛ wɔnyaa gyedie.",
                "13": "Monhwɛ, ɛnam Alma ne Amulek gyedie so na ɛmaa efiase hɔ dwiri guu asaase no so.",
                "14": "Monhwɛ, Nifae ne Lihae gyedie na ɛmaa Lamanfoɔ no sesaae, maa wɔde egya ne Honhom Kronkron bɔɔ wɔn asu.",
                "15": "Monhwɛ, Amon ne ne nuanom gyedie na ɛyɛɛ nkonyaa kɛseɛ saa wɔ Lamanfoɔ no mu.",
                "16": "Aane, na mpo wɔn a wɔyɛ nkonyaa no nyina ara nam gyedie so, mpo wɔn a na wɔdi Kristo anim ne wɔn nso a wɔbaa ne wuo no akyire yi.",
                "17": "Na ɛnam gyedie so na akyidifoɔ mmiɛnsa no nyaa bɔhyɛ sɛ wɔrensɔ owuo nhwɛ; na wɔannya bɔhyɛ no kɔsi sɛ wɔnyaa gyedie.",
                "18": "Na mmerɛ biara nni hɔ a obi atumi ayɛ nkonyaa kɔsi sɛ ɔbɛnya gyedie; ɛno nti wɔdii kan nyaa gyedie wɔ Onyankopɔn Ba no mu.",
                "19": "Na na nkurɔfoɔ bebree bi nso wɔ hɔ a na wɔn gyedie mu yɛ den yie, ansaa na Kristo mpo reba, wɔn a na biribiara nsi wɔn kwan sɛ wɔbɛwura nkatanim no mu, na mmom wɔde wɔn ani hunuu nneɛma a wɔde gyedie ani ahunu ampa ara, na wɔn ani gyee.",
                "20": "Na monhwɛ, yɛahunu wɔ saa twerɛtohɔsɛm yi mu sɛ na wɔn mu baako ne Yared nuabarima no; ɛfiri sɛ na ne gyedie wɔ Onyankopɔn mu no so ara ma mmerɛ a Onyankopɔn tenee ne nsateaa no wantumi amfa ansie Yared nuabarima no; na ɛnam n’asɛm a waka akyerɛ no no nti, saa asɛm no na ɔnam gyedie so nyaaɛ.",
                "21": "Na Yared nuabarima no hunuu Awurade nsateaa no akyire yi no, ɛnam bɔhyɛ a Yared nuabarima no nam gyedie so nyaaɛ no nti, Awurade antumi amfa biribiara ankame no; ɛno nti ɔde nneɛma nyina ara kyerɛɛ no, ɛfiri sɛ na obiara ntumi mma ɔnka akatanimu no akyiri.",
                "22": "Na ɛnam gyedie so na m’agyanom nsa kaa bɔhyɛ no sɛ saa nneɛma yi nam Amanamanmufoɔ so bɛba wɔn nuanom hɔ; ɛno nti Awurade ahyɛ me, aane, Yesu Kristo mpo.",
                "23": "Na mesee no sɛ: Awurade, Amanamanmufoɔ no bɛdi saa nneɛma yi ho fɛw; ɛnam yɛn mmerɛyɔ wɔ ntwerɛeɛ mu no nti; na Awurade wayɛ yɛn atumfoɔ wɔ wo asɛm mu wɔ gyedie mu, nanso wannyɛ yɛn atumfoɔ wɔ ntwerɛeɛ mu; na wayɛ saa nkurɔfoɔ yi nyina ara sɛ wɔbɛtumi akasa yie, ɛnam Honhom Kronkron no a wode ama wɔn no nti;",
                "24": "Na wayɛ yɛn sɛdeɛ ɛbɛyɛ a yɛbɛtumi atwerɛ kakra ara bi; ɛnam yɛn nsa ano a ɛnyɛ fɛ no nti. Hwɛ, wannyɛ yɛn atumfoɔ te sɛ Yared nuabarima no, na woyɛɛ no maa nneɛma a ɔtwerɛe no mu yɛɛ den mpo sɛ wo ara, ma ahyɛ nnipa so ama wakenkan.",
                "25": "Wama tumi nso aba yɛn nsɛm mu na ayɛ kɛse, ama yɛntumi ntwerɛ mpo; ɛno nti sɛ yɛtwerɛ a yɛhunu yɛn mmerɛyɛ, na yɛano fomfom ɛnam sɛdeɛ yɛasi ahyehyɛ yɛn nsɛm nti; na mesuro sɛ anyɛ a na Amanamanmufoɔ no adi yɛn nsɛm no ho fɛw.",
                "26": "Na mmerɛ a mekaa sei wieeɛ no, Awurade ka kyerɛɛ me sɛ: Nkwaseafoɔ na ɛdi fɛw, na mmom wɔbɛdi awerɛhoɔ; na m’adom dɔɔso ma wɔn a wɔdwoɔ; na ama wɔannya mo mmerɛyɛ no ho kwan;",
                "27": "Na sɛ nnipa ba me hɔ a mɛma wɔahunu wɔn mmerɛyɛ. Mema nnipa mmerɛyɛ ama wɔaberɛ wɔn ho ase, na m’adom so ma nnipa nyina ara a wɔbrɛ wɔn ho ase wɔ m’anim no; na sɛ wɔbrɛ wɔn ho ase wɔ m’anim, na wɔnya gyedie wɔ me mu a, ɛno na mɛma mo mmerɛyɛ abɛyɛ mo ahoɔden.",
                "28": "Hwɛ, mɛkyerɛ Amanamanmufoɔ no, wɔn mmerɛyɛ, na mɛma wɔn ahunu sɛ gyedie anidasoɔ ne ɔdɔ mapa yɛ me deɛ, wɔmfa ma me—me a meyɛ teneneeɛ nyina ara nsubura no.",
                "29": "Na me, Moronae, metee saa nsɛm yi no, menyaa awerɛkyekyerɛ na mekaa sɛ: O Awurade, wo teneneeɛ nyɛ hɔ, na menim sɛ wodi dwuma ma nnipa mma sɛdeɛ wɔn gyedie teɛ;",
                "30": "Na Yared nuabarima no ka kyerɛɛ bepɔ Serin sɛ, Tutu—na ɛtutuui. Na sɛ ɔnni gyedie a anka ɛrentutu; ɛno nti wodi dwuma wɔ mmerɛ a nnipa anya gyedie.",
                "31": "Na sei na wode yii wo ho adi kyerɛɛ wakyidifoɔ no; na mmerɛ a wɔnyaa gyedie, na wɔkasaa wɔ wo din mu no, woyii wo ho adi kyerɛɛ wɔn wɔ tumi kɛseɛ mu.",
                "32": "Na me kae nso sɛ waka sɛ wasiesie tenabea ama nnipa, aane, wɔ w’agya no tenabea hɔ mpo, ɛno na ɛbɛma nnipa anya anidasoɔ a ɛkyɛn anidasoɔ biara; ɛno nti ɛsɛ sɛ nnipa nya anidasoɔ, anyɛ saa a ne nsa renka kyɛfa wɔ baabi a wasiesie no.",
                "33": "Na mesan kae sɛ waka sɛ wadɔ wiase ara ama wode wo nkwa mpo ato hɔ ama wiase, ama watumi afa no bio de akɔsiesie baabi de ama nnipa mma.",
                "34": "Na afei menim sɛ saa ɔdɔ no a wonya maa nnipa mma no yɛ ɔdɔ mapa; ɛno nti gye sɛ nnipa nya ɔdɔ mapa anyɛ saa a wɔrentumi nnya baabi korɔ no a wasiesie wɔ w’agya tenabea hɔ no reni.",
                "35": "Ɛno nti, ɛnam deɛ waka yi so ma mehunu sɛ, sɛ Amanamanmufoɔ no anya ɔdɔ mapa, ɛnam yɛn mmerɛyɛ no nti a, wobɛsɔ wɔn ahwɛ na wagye wɔn adomakyɛdeɛ no, aane, deɛ wɔn nsa aka no mpo, na wɔde ama wɔn a wɔwɔ no mmrosoɔ no.",
                "36": "Na ɛbaa sɛ mebɔɔ mpaeɛ kyerɛɛ Awurade sɛ ɔbɛma Amanamanmufoɔ no adom, ama wɔanya ɔdɔ mapa.",
                "37": "Na ɛbaa sɛ Awurade ka kyerɛɛ me sɛ: Sɛ wɔnni ɔdɔ mapa a, ɛmma no nna wo, wadi nokware; ɛno nti, wo ntadeɛ ani bɛte hann. Na ɛnam sɛ wahunu wo mmerɛyɛ no nti, wo ho bɛyɛ den, ara mpo ama wo de akɔtena baabi a mɛsiesie wɔ m’agya fie no.",
                "38": "Na afei me, Moronae me ma Amanamanmufoɔ no nante yie, aane, ne me nuanom nso a medɔ wɔn no, kɔsi mmerɛ a yɛbɛhyia mu wɔ Kristo atɛmmuo-adwa no anim, ɛhɔ na nnipa nyina ara bɛhunu sɛ mo mogya nkekaa me ntadeɛ mu.",
                "39": "Na saa mmerɛ no na wobɛhunu sɛ mahunu Yesu, na ɔne makasa animuu ne animuu, na ɔka kyerɛɛ me pefee wɔ ahobraseɛ mu sɛdeɛ nipa mpo kasa kyerɛ ne yɔnko nipa wɔ me ara ankasa me kasa mu, wɔ deɛ ɛfa saa nneɛma yi ho;",
                "40": "Na emu kakra ara bi na matwerɛ, ɛnam me mmerɛyɛ wɔ atwerɛ mu no nti.",
                "41": "Na afei mɛtu mo fo sɛ monhwehwɛ saa Yesu yi a nkɔmhyɛfoɔ ne asuafoɔ atwerɛ ne ho nsɛm yi no; ama Onyankopɔn Agya no adom, ne Awurade Yesu Kristo nso, ne Honhom Kronkron no, a ɛdi wɔn ho adanseɛ no, aba na abɛtena mo mu afebɔɔ. Amen."
            },
            "13": {
                "1": "Na afei me, Moronae, meretoa so awie me nsɛm a ɛfa nkurɔfoɔ a matwerɛ wɔn sɛeɛ no ho.",
                "2": "Na monhwɛ, wɔpoo Eter nsɛm no nyina ara; na nokware mu ɔkaa nneɛma nyina ara ho nsɛm kyerɛɛ wɔn, fiti nnipa ahyɛase; na mmerɛ a nsuo no twetwe firii asaase yi so no akyire yi no, ɛbɛyɛɛ asaase a ɛyɛ kyɛn nsaase a aka nyina ara, asaase a Awurade asa mu ayi; ɛno nti Awurade pɛɛ sɛ nnipa a wɔbɛtena asaase no so no nyina ara som no.",
                "3": "Na na ɛyɛ Yerusalem foforɔ no a ɛfiri soro bɛsiane aba fam no, ɛne Awurade kronkronbea kronkron no.",
                "4": "Monhwɛ, Eter hunuu Kristo mmerɛ no, na ɔkasa faa deɛ ɛfa Yerusalem Foforɔ wɔ asaase yi so.",
                "5": "Na ɔkasa nso faa Israel fiefoɔ ho, ne Yerusalem no a Lihae bɛfiri hɔ aba no nso ho—sɛ wɔsɛe no a, wɔbɛsan akyekyere no bio, kuropɔn kronkron ama Awurade, ɛno nti, ɛrentumi nnyɛ Yerusalem foforɔ, ɛfiri sɛ na ɛwɔ hɔ tete mmerɛ no mu; na mmom ɛsɛ sɛ wɔkyekyere no bio, ma abɛyɛ Awurade kuropɔn kronkron; na ɛsɛ sɛ wɔkyekyere ma Israel fiefoɔ—",
                "6": "Na ɛsɛ sɛ wɔkyekyere Yerusalem Foforɔ wɔ asaase yi so, ama Yosef asefoɔ nkaaɛ no a, saa nneɛma yi yɛ ne nsɛso no.",
                "7": "Na sɛdeɛ Yosef de n’agya baa Misraim asaase so no, saa nso mpo na ɔwuui wɔ hɔ; ɛno nti Awurade de Yosef asefoɔ nkaaɛ firii Yerusalem asaase so baae, ama wɔahunu Yosef no asefoɔ mmɔbɔ ama wɔanyera, sɛdeɛ ɔhunuu Yosef agya mmɔbɔ mpo ama wanyera no.",
                "8": "Ɛno nti wɔbɛkyekyere Yosef fiefoɔ nkaeɛ no wɔ asaase yi so; na ɛbɛyɛ wɔn agyapadeɛ asaase; na wɔbɛkyekyere kuropɔn a ɛte sɛ Yerusalem dada no ama Awurade; na wɔrennyɛ basabasa bio, kɔsi sɛ awieɛ no bɛba ama asaase atwa mu akɔ.",
                "9": "Na ɔsoro foforɔ ne asaase foforɔ bɛba; na ɛbɛbyɛ sɛ dada no pɛpɛɛpɛ, gye sɛ dada no atwa mu kɔ, na nneɛma nyina ara abɛyɛ foforɔ.",
                "10": "Na afei, Yerusalem Foforɔ no bɛba; na nhyira ne wɔn a wɔbɛtena mu, na ɛyɛ wɔn a wɔasi wɔn ntaadeɛ ama no ayɛ fitaa wɔ Adwammaa no mogya no mu; na wɔn na wɔakan wɔn afra Yosef asefoɔ nkaeɛ no ho no a, wɔyɛ Israel fiefoɔ no.",
                "11": "Na saa Yerusalem dada no bɛba; na nhyira ne wɔn a wɔte mu no, ɛfiri sɛ wɔahohoro wɔn ho wɔ Adwammaa no mogya no mu; na wɔn na wɔbɔɔ wɔn peteeɛ na wɔboaa wɔn ano firii asaase no afanan nyina ara mu no, ne aman a ɛwɔ atifi afa mu no, na wɔbɛnya apam no a Onyankopɔn ne wɔn agya Abraham faaɛ no mahyɛ no bi.",
                "12": "Na sɛ saa nneɛma yi ba a, ɛbɛma deɛ twerɛsɛm no ka sɛ, wɔn a na wɔdi kan no bɛdi akyire na wɔn a na wɔdi akyire no bɛdi kan no aba mu.",
                "13": "Na anka merebɛtwerɛ bio, nanso wabra me; mmom na Eter nkɔmhyɛ no yɛ akɛseɛ na ɛyɛ nnwanwa; na mmom wɔamfa anyɛ hwee, na wɔyii no totwenee; na ɔde ne ho kɔsiee ɔbotan tokuro bi mu awiaberɛ, na wɔpue anadwo abɛhwɛ nneɛma a ɛbɛba nkurɔfoɔ no so.",
                "14": "Na mmerɛ a ɔte ɔbotan tokuro no mu no na ɔtoaa saa twerɛtohɔsɛm yi so, saa mmerɛ no nso na ɔrehwɛ ɔsɛeɛ a ɛbaa nkurɔfoɔ no so no anadwo.",
                "15": "Na ɛbaa sɛ saa afe korɔ no ara mu no a wɔtwaa no firii nkurɔfoɔ no mu no, ɛko kɛseɛ bi hyɛɛ aseɛ sii wɔ nkurɔfoɔ no mu, na dodoɔ no ara na ɛsɔree a na wɔyɛ mmarima a wɔn ho yɛ den, na wɔpɛɛ sɛ wɔfa wɔn kokoa mu atirimuɔden kuo nhyehyɛeɛ no a wɔaka ho asɛm dada no so asɛe Koriantuma.",
                "16": "Na afei Koriantuma no ara ankasa asua ako ho adeɛ nyina ara ne wiase mu naadaa akwan nyina ara, ɛno nti ɔne wɔn a wɔrehwehwɛ asɛe no no kooe ara yie.",
                "17": "Na mmom wɔansakyera da ɛna ne mmammarima ne ne mmammaa ahoɔfɛfoɔ no; ɛna Koho mmammarima ne ne mmammaa ahoɔfɛfoɔ no nso saa ara; ɛna Koriho mmammarima ne ne mmammaa ahoɔfɛfoɔ no nso saa ara, na yɛtwa no tia a, mmammarima ne mmammaa ahoɔfɛfoɔ a wɔwɔ asaase ani so nyina ara no mu biara ansakyera amfiri wɔn bɔne ho.",
                "18": "Ɛno nti, ɛbaa sɛ afe a ɛdi kan wɔ mmerɛ a Eter kɔtenaa abotan no tokuro no mu no, nkurɔfoɔ bebree na saa kokoa mu kuo no mu nkurɔfoɔ de wɔn akofena kumkumm wɔn, mmerɛ a wɔne Koriantuma reko de agye n’aheman no.",
                "19": "Na ɛbaa sɛ Koriantuma mmammarima no kooe yie na wɔhwiee mogya pii nso guui.",
                "20": "Na afe a ɛtɔ so mmienu no mu no Awurade asɛm baa Eter hɔ sɛ ɔnkɔhyɛ nkɔm nkyerɛ Koriantuma sɛ, sɛ ɔne ne fiefoɔ nyina ara bɛsakyera a, Awurade de n’aheman no bɛma no na w’agyae ne nkurɔfoɔ no—",
                "21": "Sɛ anyɛ saa a, ɔbɛsɛe wɔn, ɛne ne fiefoɔ nyina ara, gye sɛ ɔno ara ankasa. Na deɛ ɔbɛtena ase ahunu ara ne sɛ nkɔmhyɛ a wahyɛ a ɛfa nkurɔfoɔ foforɔ bi a wɔn nsa bɛka asaase yi de ayɛ wɔn agyapadeɛ no ahyɛ ma; na wɔn na wɔbɛsie Koriantuma; na wɔbɛsɛe ɔkra biara gye sɛ Koriantuma nko ara.",
                "22": "Na ɛbaa sɛ Koriantuma ansakyera, anaa ne fiefoɔ, anaa nkurɔfoɔ no; na akokoakoko no nso anyae; na wɔpɛɛ sɛ wɔbɛkum Eter, nanso ɔdwane firii wɔn anim kɔsiee ɔbotan no tokuro no mu bio.",
                "23": "Na ɛbaa sɛ Sared sɔree, na ɔno nso ne Koriantuma kooe; na ɔboroo no ara maa afe a ɛtɔ so mmiɛnsa no, ɔde no baa nnɔmum mu.",
                "24": "Na Koriantuma mmammarima no boroo Sared wɔ afe a ɛtɔ so nan no mu; na wɔgyee aheman no bio maa wɔn agya.",
                "25": "Afei ɔko hyɛɛ aseɛ wɔ asaase no ani so nyina ara, obiara ne ne dɔm na ɛreko apɛ deɛ ɔpɛ.",
                "26": "Na na adwotwafoɔ nso wɔ hɔ, na ne tiawa ara ne sɛ atirimuɔdensɛm ahodoɔ nyina ara baa asaase no ani so nyina ara.",
                "27": "Na ɛbaa sɛ Koriantuma bo fuu Sared yie, na ɔne n’asraafoɔ kɔ ne no kɔkooe; na wɔde abufuo kɛseɛ kɔhyiaa mu; na wɔhyiaa mu wɔ Gilgal bɔnhwa no mu; na ɛko no mu yɛɛ den yie.",
                "28": "Na ɛbaa sɛ Sared ko tiaa no saa ara nansa ntam. Na ɛbaa sɛ Koriantuma boroo no, na ɔpamoo no ara kɔsii sɛ ɔbaa Heslon asaase fam no so.",
                "29": "Na ɛbaa sɛ Sared ne no bɛkooe bio wɔ asaase pɛsɛɛ no so; na hwɛ, ɔboro Koriantuma, na ɔpamoo no kɔɔ Gilgal bɔnhwa no mu bio.",
                "30": "Na Koriantuma ne Sared koo bio wɔ Gilgal bɔnhwa no mu; na emu na ɔboroo Sared na ɔkumm no.",
                "31": "Na Sared piraa Koriantuma wɔ ne serɛ mu, maa ɛno nti wɔantumi ankɔko bio bɛyɛ mfie mmienu ntam, saa mmerɛ no mu no na nkurɔfoɔ a wɔwɔ asaase no so no kaa mogya guui, na obiara nni hɔ a ɔbɛma wɔagyae."
            },
            "14": {
                "1": "Na afei nomee kɛseɛ hyɛɛ aseɛ baa asaase no so nyina ara, ɛnam nkurɔfoɔ no amumuyɛ nti, yei nti sɛ obi de n’adwindideɛ anaa sɛ n’akofena to n’adaka mu, anaa sɛ baabi a ɔde bɛto no, hwɛ, adeɛ nkye no na ɔnhunu, na nomee a ɛbaa asaase no so no so yie.",
                "2": "Ɛno nti obiara sɔɔ deɛ ɛyɛ ɔno ara ne deɛ mu yie, na ɔnkɔ srɛ ɛna ɔmfa mfɛm; na obiara koraa n’akofena wɔ ne nsa nifa mu, de bɔɔ n’agyapadeɛ ne ɔno ara ne nkwa ne ne yere ne ne mma ho ban.",
                "3": "Na afei, mfie mmienu akyiri no, ne Sared wuo akyiri no, monhwɛ, Sared nuabarima sɔree na ɔne Koriantuma kɔkooe, na Koriantuma boroo no na ɔpamoo no ara de kɔduruu Akis serɛ no so.",
                "4": "Na ɛbaa sɛ Sared nuabarima no ne no kɔkooe wɔ Akis serɛ no so; na ɛko no mu yɛɛ den yie, na mpempem totɔɔe wɔ akofena ano.",
                "5": "Na ɛbaa sɛ Koriantuma kɔsiee wɔ ɛserɛ no so; na Sared nuabarima no firii ɛserɛ no so anadwo, na ɔkumkumm Koriantuma asraafoɔ no mu bi a na wɔaboboroɔ.",
                "6": "Na ɔbaa Moron asaase no so, na ɔde ɔno ara ankasa ne ho sii Koriantuma ahennwa no so.",
                "7": "Na ɛbaa sɛ Koriantuma ne n’asraafoɔ no tenaa ɛserɛ no so bɛyɛ mfie mmienu, emu na n’asraafoɔ no nyaa ahoɔden kɛseɛ.",
                "8": "Afei Sared nuabarima no a na ne din de Gilead no nso asraafoɔ no nyaa ahoɔden kɛseɛ, ɛnam kokoa mu kuo no nti.",
                "9": "Na ɛbaa sɛ ne sɔfo panin no kumm no mmerɛ a na ɔte n’ahennwa so no.",
                "10": "Na ɛbaa sɛ kokoa mu kuo no mu baako nam kokoa mu kwan bi so kɔkumm no, na ɔfaa aheman no maa ne ho; na ne din de Lib; na na Lib yɛ ɔbranee kyɛn ɔbarima biara a ɔwɔ nkurɔfoɔ no mu nyina ara.",
                "11": "Na ɛbaa sɛ Lib afe a ɛdi kan no, Koriantuma baa Moron asaase no so ne Lib bɛkooe.",
                "12": "Na ɛbaa sɛ ɔne Lib kooe, ɛmu na Lib twaa n’abasa maa ɔpiraae; nanso Koriantuma asraafoɔ no kɔɔ Lib so, maa ɔdwane kɔɔ ɛhyeɛ no a na ɛda mpoano hɔ no so.",
                "13": "Na ɛbaa sɛ Koriantuma pamoo no; na Lib ne no kooe wɔ mpoano hɔ.",
                "14": "Na ɛbaa sɛ Lib boroo Koriantuma asraafoɔ no, maa wɔdwane kɔɔ Akis serɛ no so bio.",
                "15": "Na ɛbaa sɛ Lib pamoo no ara kɔsii sɛ ɔbaa Agos asaase tam no so. Na Koriantuma afa nkurɔfoɔ no nyina ara aka ne ho mmerɛ a ɔredwane afiri Lib anim wɔ asaase no fa baabi a ɔdwane kɔɔɛ no.",
                "16": "Na mmerɛ a ɔbabɛduruu Agos asaase tam no so no, ɔne Lib kooe, na ɔde akofena twitwaa no ara kɔsii sɛ ɔwuui; nanso Lib nuabarima no bɛsii n’anan mu ne Koriantuma kooe, na ɛko no mu yɛɛ den yie, emu na Koriantuma dwane firii Lib nuabarima no anim bio.",
                "17": "Afei Lib nuabarima no din de Sis. Na ɛbaa sɛ Sis dii Koriantuma akyiri pamoo no, na ɔdii nkuropɔn bebree so nkunim, na ɔkumkumm mmaa ne nkwadaa nyina ara, na ɔhyee nkuropɔn no.",
                "18": "Na Sis ho suro trɛɛ asaase no so nyina ara; aane, wɔkaa ho asɛm wɔ asaase no so nyina ara—Hwan na ɔbɛtumi agyina Sis asraafoɔ anim? Monhwɛ, ɔpraa asaase a na ɛwɔ n’anim no nyina ara!",
                "19": "Na ɛbaa sɛ nkurɔfoɔ a wɔwɔ asaase no ani so nyina ara hyɛɛ aseɛ nante bɔɔ mu sɛ asraafoɔ.",
                "20": "Na wɔn mu kyɛɛ mmienu; na ɛfa dwane kɔɔ Sis asraafoɔ no hɔ, ɛna ɛfa a aka no nso dwane kɔkaa Koriantuma asraafoɔ no hɔ.",
                "21": "Na ɛko no yɛɛ kɛse yie na ɛkyɛree, na mogyahwieguo ne nnipa kum no nso kɔɔ so kyɛree ara maa nnipa a wɔawuwu no funu kataa asaase no ani so nyina ara.",
                "22": "Na ɛko no mu yɛɛ hye na ɛyɛɛ ntɛm ara maa obiara anka akyire a ɔbɛsie awufoɔ no, mmom wɔbɔɔ nsra firii mogyahwieguo baako ho kɔɔ mogyahwieguo baako ho, gyaa mmarima ne mmaa ne nkwadaa a wɔawuwuo no funu a apete asaase no ani so ma ɛbɛyɛɛ nsaaman aduane a wɔdie.",
                "23": "Na ne hwa gyee asaase no so nyina ara, ɛgyee asaase no aniso nyina ara mpo; ɛno nti ɛhaa nkurɔfoɔ no adekyeɛ ne anadwo nyina ara, ɛnam ehwa no nti.",
                "24": "Nanso, Sis kɔɔ so pamoo Koriantuma; ɛnam sɛ na wadi nse sɛ ɔbɛkum Koriantuma bi ahyɛ ne nuabarima a wakum no no mogya anan mu nti, na Awurade asɛm a ɛbaa Eter hɔ sɛ Koriantuma rennwu wɔ akofena ano nti.",
                "25": "Na sei na yɛhunu sɛ Awurade sraa wɔn wɔ n’abufuhyeɛ no mahyɛ mu, na wɔn atirimuɔdensɛm ne wɔn akyiwasɛm asiesie ɛkwan ama wɔn sɛeɛ a ɛtehɔ daa.",
                "26": "Na ɛbaa sɛ Sis pamoo Koriantuma kɔɔ apueɛ afa mu, rekɔ ɛhyeɛ a ɛda mpoano no so mpo, na ɛhɔ na ɔne Sis koo nansa ntam.",
                "27": "Na ɔsɛeɛ a ɛsii Sis asraafoɔ no mu no yɛɛ hu yie ara maa nkurɔfoɔ no hyɛɛ aseɛ bɔɔ hu na wɔhyɛɛ aseɛ sɛ wɔredwane afiri Koriantuma asraafoɔ no anim; na wɔdwane kɔɔ Koriho asaase no so, na ɔpraa nkurɔfoɔ a wɔtete hɔ no a wɔampene so sɛ wɔbɛka wɔn ho no nyina ara ase firii wɔn anim.",
                "28": "Na wɔsisi wɔn ntomadan wɔ Koriho bɔnhwa no mu; na Koriantuma nso sisii ne ntomadan wɔ Sur bɔnhwa no mu. Na na Sur bɔnhwa no bɛn pampa Komno ho; ɛno nti, Koriantuma boaboaa n’asraafoɔ ano wɔ Komno pampa no so, na ɔhyɛnn totorobɛnto de frɛɛ Sis asraafoɔ no sɛ wɔn mmra ma wɔnko.",
                "29": "Na ɛbaa sɛ wɔbaae, na mmom wɔpamoo wɔn bio; na wɔbaa ne mprɛnu so, na wɔpamoo wɔn bio ne mprɛnu so. Na ɛbaa sɛ wɔbaa bio ne mprɛnsa so, na ɛko no mu yɛɛ den ara yie.",
                "30": "Na ɛbaa sɛ Sis twitwaa Koriantuma maa ɔpirapiraa bebree; na Koriantuma hweree mogya pii maa ɔtwa hweeɛ, na wɔsoaa no kɔɔ sɛdeɛ wawuo no.",
                "31": "Afei mmarima, mmaa, ne nkwadaa a afanu no nyina ara hwereeɛ no dɔɔso ara yie maa Sis hyɛɛ ne nkurɔfoɔ no sɛ mma wɔmpamo Koriantuma asraafoɔ no bio; ɛno nti, wɔsan baa wɔn nsraban no mu."
            },
            "15": {
                "1": "Na ɛbaa sɛ mmerɛ a Koriantuma kuro no wuwu wieeɛ no, ɔhyɛɛ aseɛ sɛ ɔrekae nsɛm a Eter kakyerɛɛ no no.",
                "2": "Ɔhunuu sɛ wɔde akofena akumkum ne nkurɔfoɔ no mu bɛyɛ sɛ ɔpepem mmienu dada, na ɔhyɛɛ aseɛ dii awerɛhoɔ wɔ n’akoma mu; aane, wɔakumkum mmarima akatakyie ɔpepem mmienu, ne wɔn yerenom ne wɔn mma nso.",
                "3": "Ɔhyɛɛ aseɛ sɛ ɔresakyera afiri ne bɔne a wayɛ ho; ɔhyɛɛ aseɛ sɛ ɔrekae nsɛm a nkɔmhyɛfoɔ no nyina ara de wɔn ano aka no, na ɔhunuu sɛ ne nyina ara ahyɛ ma aduru saa, ne mu biara; na me kra suui na wamma kwan amma wɔankyekyere ne werɛ.",
                "4": "Na ɛbaa sɛ ɔtwerɛɛ krataa de kɔmaa Sis, sɛ ɔsrɛ no ara ɔnnyae ne nkurɔfoɔ no, na nkurɔfoɔ no nkwa nti ɔbɛgyae aheman no mu ama no.",
                "5": "Na ɛbaa sɛ mmerɛ a Sis nsa kaa ne krataa no, ɔno nso twerɛɛ krataa de kɔmaa Koriantuma sɛ, sɛ ɔde ne ho bɛma ama ɔde n’akofena akum ne ho deɛ a, ɔde nkurɔfoɔ no nkwa bɛkyɛ wɔn.",
                "6": "Na ɛbaa sɛ nkurɔfoɔ no ansakyera amfiri wɔn amumuyɛ ho; na Sis nkurɔfoɔ no abufuo sɔree wɔ Koriantuma nkurɔfoɔ no so; ɛno nti, Sis nkurɔfoɔ no ne Koriantuma nkurɔfoɔ no kɔkooe.",
                "7": "Na mmerɛ a Koriantuma hunuu sɛ wɔrebɛdi nkoguo no, ɔdwane firii Sis nkurɔfoɔ no anim bio.",
                "8": "Na ɛbaa sɛ ɔbaa asubɔntene Ripliankum ho, deɛ ne nkyerɛaseɛ ne sɛ ɛtrɛ, anaa sɛ ɛkyɛn ne nyina ara; ɛno nti, mmerɛ a wɔbaa saa nsuo no ho no, wɔsisii wɔn ntomadan; na Sis nso sisii ne ntomadan bɛn nsuwa no ho; na ɛno nti adeɛkyeeɛ no wɔhyɛɛ ɛkoo no ase.",
                "9": "Na ɛbaa sɛ wɔkoo ɛko a na emu yɛ den yie, ɛno mu na Koriantuma piraa bio, na ɔhweree mogya pii maa ɔtwahwee fam.",
                "10": "Na ɛbaa sɛ Koriantuma asraafoɔ no to hyɛɛ Sis asraafoɔ no so maa wɔboroo wɔn, maa wɔdwane firii wɔn anim; na wɔdwane kɔɔ anaafoɔ, na wɔkɔ sisii wɔn ntomadan wɔ bea bi a wɔfrɛ hɔ Ogat.",
                "11": "Na ɛbaa sɛ Koriantuma asraafoɔ no sisii wɔn ntomadan wɔ pampa Rama nkyɛn; na saa pampa no ara mu na m’agya Mormon de twerɛtohɔsɛm Kronkron no sie maa Awurade.",
                "12": "Na ɛbaa sɛ wɔboaboaa nkurɔfoɔ no a wɔwɔ asaase no ani so nyina ara no a wɔankum wɔn no ano maa ɛkaa Eter nko ara.",
                "13": "Na ɛbaa sɛ Eter hunuu nkurɔfoɔ no nneyɛɛ nyina ara; na ɔhunuu sɛ nkurɔfoɔ a na wɔwɔ Koriantuma afa no boaa wɔn ano kɔkaa Koriantuma asraafoɔ no ho; na nkurɔfoɔ nso a na wɔwɔ Sis afa no nso boaa wɔn ano kɔkaa Sis asraafoɔ no ho.",
                "14": "Ɛno nti, bɛyɛ mfie nan ntam no, na wɔreboaboa nkurɔfoɔ no ano, ama wɔn nsa aka wɔn a wɔwɔ asaase no so nyina ara, ama wɔanya ahoɔden biara a ɛsɛ sɛ wɔnya.",
                "15": "Na ɛbaa sɛ mmerɛ a wɔn nyina ara boaa wɔn ano wieeɛ no, obiara ne ne yere, ne ne mma kɔkaa asraafoɔ a wɔpɛ no ho—mmarima, mmaa ne nkwadaa nyina ara faa akodeɛ, na wɔfaa akokyɛm, ne nkataboɔ, ne dadeɛkyɛ, na wɔhyɛɛ akotaadeɛ sɛdeɛ wɔrekɔko no—na wɔtu tene kɔɔ sɛ obiara ne ne yɔnko rekɔko; na wɔkoo saa da no nyina ara; na obiara antumi anni nkunim.",
                "16": "Na ɛbaa sɛ mmerɛ a adeɛ saaɛ no, na wɔaberɛberɛ, na wɔkɔɔ wɔn nsraban no mu; na wɔkɔɔ wɔn nsraban no mu akyire yi no wɔkekaa mu na wɔbɔɔ bena wɔ wɔn nkurɔfoɔ a wɔakumkum wɔn no nti; na wɔsuui, wɔn nkekam ne wɔn bena a wɔbɔɔɛ no yɛɛ kɛseɛ maa ɛgyegyee ewiem yie.",
                "17": "Na ɛbaa sɛ adeɛ kyeeɛ no, wɔkɔkooe bio, na saa da no yɛɛ kɛse na ɛyɛ hu; nanso, obiara anni nkunim, na mmerɛ a adeɛ saaɛ bio no, wɔn suu ne wɔn nkekamuu, ne wɔn awerɛhodie wɔ wɔn nkurɔfoɔ a wɔakumkum wɔn no nti, ɛgyegyee ewie mu yie.",
                "18": "Na ɛbaa sɛ Koriantuma twerɛɛe krataa de kɔmaa Sis bio, sɛ ɔpɛ sɛ ɔremma mmɛko bio, na mmom ɔmfa n’aheman no, na ɔmfa nkurɔfoɔ no nkwa nkyɛ wɔn.",
                "19": "Mmom monhwɛ, Awurade Honhom agyae sɛ ɛne wɔn retena, na Satan nyaa tumi morosoɔ wɔ nkurɔfoɔ no akoma so; na nkurɔfoɔ no gyaee wɔn ho nyina ara maa wɔn akomaden, ne wɔn adwene a afira maa wɔsɛesɛee wɔn ho; ɛno nti wɔkɔ kɔkooe bio.",
                "20": "Na ɛbaa sɛ wɔkoo saa da no nyina ara, na anadwo no wɔdedaa wɔn akofena so.",
                "21": "Na adeɛkyeeɛ no wɔkooe ara kɔsii sɛ adeɛ saaeɛ.",
                "22": "Na adeɛ saaeɛ no na abufuo aboboro wɔn, sɛdeɛ nipa a wanom bobesa aboro no; na wɔdedaa wɔn akofena so bio.",
                "23": "Na adeɛkyeeɛ no wɔkoo bio; na mmerɛ a adeɛ saaeɛ no na wɔn nyina ara atotɔ wɔ akofena ano, gye sɛ Koriantuma nkurɔfoɔ no mu aduonum mmienu, ne Sis nkurɔfoɔ no mu aduosia nkron.",
                "24": "Na ɛbaa sɛ wɔdedaa wɔn akofena so saa anadwo no nso, na adeɛkyeeɛ no wɔkɔkoo bio, na wɔde wɔn ahoɔden nyina ara ne wɔn akofena ne wɔn akokyɛm nyina ara dii asie ɛda no nyina ara.",
                "25": "Na mmerɛ a adeɛ saaeɛ no na aka Sis nkurɔfoɔ no aduasa mmienu, ne Koriantuma nkurɔfoɔ no nso aduonu nson.",
                "26": "Na ɛbaa sɛ wɔdidii na wɔdaae, na wɔsiesiee wɔn ho twɛnn owuo adekyeɛ no. Na wɔyɛ mmarima akatakyie a wɔn ho yɛ den yie sɛdeɛ mmarima ho yɛ den no.",
                "27": "Na ɛbaa sɛ wɔkooe dɔnhwere mmiɛnsa ntam, na wɔhweree mogya maa wɔtwitwahwee fam.",
                "28": "Na ɛbaa sɛ mmerɛ a Koriantuma mmarima no nyaa ahoɔden kakra a ɛbɛma wɔatumi anante no, wɔyɛɛ sɛ wɔn nkwa nti wɔbɛdwane; mmom monhwɛ, Sis sɔree, na ne mmarima no nso saa ara, na ɔdii nse wɔ n’abufuo mu sɛ ɔbɛkum Koriantuma anaa sɛ ɔbɛyera wɔ akofena ano.",
                "29": "Ɛno nti, ɔdii wɔn akyiri pamoo wɔn, na adeɛ kyeeɛ no, ɔtoo wɔn; na wɔde akofena koo bio. Na ɛbaa sɛ mmerɛ a wɔn nyina ara totɔɔ wɔ akofena ano no, na ɛkaa Koriantuma ne Sis, nko ara no, monhwɛ, na Sis ahwere mogya ama no atwa ahwe.",
                "30": "Na ɛbaa sɛ mmerɛ a Koriantuma atwere n’akofena ano sɛ ɔregye n’ahome kakra no, ɔtwaa Sis tiri firii so.",
                "31": "Na ɛbaa sɛ ɔtwaa Sis tiri firii so wieeɛ no, Sis pagyaa ne mu wɔ ne nsa so na ɔhwee ase; na yei akyiri no ɔperee na ɔwuui.",
                "32": "Na ɛbaa sɛ Koriantuma twa hwee fam, na ɔyɛɛ sɛdeɛ nkwa nni ne mu no.",
                "33": "Na Awurade kasa kyerɛɛ Eter, na ɔsee no sɛ: Kɔ hɔ. Na ɔkɔɔ hɔ, na ɔhunuu sɛ Awurade nsɛm no nyina ara ahyɛ ma; na ɔwiee ne nsɛm no twerɛ (na nsɛm no munkyɛmuu ɔha mu baako mpo mantwerɛ) na ɔde siee wɔ kwan bi so a ɛmaa Limhae nkurɔfoɔ no hunuui.",
                "34": "Afei nsɛm a ɛtwa toɔ a Eter twerɛeɛ no nie: Sɛ ɛyɛ Awurade pɛ sɛ merennhunu owuo da a, anaa sɛ ɛyɛ Awurade pɛ sɛ mehunu amane wɔ honam yi mu a, ɛmfa ho sɛ ɛbɛba no sɛ ɔbɛgye me nkwa wɔ Onyankopɔn aheman no mu. Amen."
            }
        }
    },
    "moro": {
        "meta": {
            "slug": "moro",
            "name": "Moronae Nwoma No",
            "chapterWord": "Ti"
        },
        "chapters": {
            "1": {
                "1": "Afei me, Moronae, mmerɛ a metwitwaa Yared nkurɔfoɔ no ho nsɛm no so ntiatia wieeɛ no, mampɛ sɛ anka mɛtwerɛ bio aka ho, nanso mennya nwuie; na mesuro sɛ mɛyi me ho adi akyerɛ Lamanfoɔ no, ɛfiri sɛ anyɛ a na wɔakum me.",
                "2": "Na monhwɛ, na akokoakoko a ɛsisii wɔ wɔn mu no yɛhu yie, na ɔtan nti wɔkumm Nifaeni biara a wampo Kristo no.",
                "3": "Na me, Moronae, merempo Kristo no; ɛno nti, mɛkyinkyini baabiara a mɛtumi wɔ me ara me nkwa ahobanbɔ ho.",
                "4": "Ɛno nti, meretwerɛ nsɛm kakra ara bi, a etia me nsusuɛ sɛ mɛtwerɛ kakra nso bio aka ho, ama ebia na ɛso aba mfasoɔ ama me nuanom Lamanfoɔ no daakye bi sɛdeɛ Awurade pɛ teɛ no."
            },
            "2": {
                "1": "Kristo nsɛm a ɔka kyerɛɛ n’akyidifoɔ dumienu no a ɔyii wɔn na ɔde ne nsa guu wɔn so no—",
                "2": "Na ɔbobɔɔ wɔn din kaa sɛ: Mobɛfrɛ Agya no wɔ me din mu, wɔ mpaebɔ a ɛyɛ den mu; na moyɛ yei wie a mobɛnya tumi a obi ara a, mode mo nsa bɛgu no so no, mode Honhom Kronkron no bɛma no; na me din mu na mode bɛma, na sei na m’asuafoɔ yɛ.",
                "3": "Afei Kristo kaa saa nsɛm yi kyerɛɛ wɔn wɔ mmerɛ a ɛdi kan a ɔyii ne ho adi kyerɛɛ wɔn no; na nkurɔfokuo no ante, na mmom n’akyidifoɔ no teeɛ; na dodoɔ no ara a wɔde wɔn nsa guu wɔn so no, Honhom Kronkron no baa wɔn so."
            },
            "3": {
                "1": "Ɛkwan a akyidifoɔ no a na wɔfrɛ wɔn asɔre mpanimfoɔ no faa so hyɛɛ asɔfoɔ ne akyerɛkyerɛfoɔ—",
                "2": "Mmerɛ a wɔbɔɔ mpaeɛ kyerɛɛ Agya no wɔ Kristo din mu wieeɛ no, wɔde wɔn nsa guu wɔn so kaa sɛ:",
                "3": "Wɔ Yesu Kristo din mu mehyɛ wo ɔsɔfo (anaa sɛ sɛ ɔyɛ ɔkyerɛkyerɛni a, mehyɛ wo ɔkyerɛkyerɛni), mehyɛ wo ɔkyerɛkyerɛni, ama waka nsakyeraɛ ne bɔnefakyɛ a ɛnam Yesu Kristo so, na ɛnam apenee a wasi no wɔ gyedie mu wɔ ne din mu de akɔsi awieɛ. Amen.",
                "4": "Na saa kwan yi na wɔfaa so hyɛɛ asɔfoɔ ne akyerɛkyerɛfoɔ, sɛdeɛ Onyankopɔn akyɛdeɛ ne ɔfrɛ a ɔde frɛ nnipa no teɛ; na wɔnam Honhom Kronkron tumi a ɛwɔ wɔn mu no so hyɛɛ wɔn asɔfoɔ ne akyerɛkyerɛfoɔ."
            },
            "4": {
                "1": "Ɛkwan a wɔn asɔre mpanimfoɔ ne asɔfoɔ nam so de Kristo honam ne ne mogya ma asɔremma no nie; na wɔde ma sɛdeɛ Kristo mmaransɛm teɛ; ɛno nti yɛnim sɛ saa kwan no yɛ nokware; na asɔre panin anaa sɛ ɔsɔfo na ɔhyiraa so—",
                "2": "Na wɔne asɔre mma no nyina ara buu nkotodwe, na wɔbɔɔ mpaeɛ kyerɛɛ Agya no wɔ Kristo din mu, sɛ:",
                "3": "O Onyankopɔn, Ɔnniawieɛ Agya, yɛsrɛ wo wɔ wo Ba Yesu Kristo din mu, sɛ hyira saa paanoo yi so na te ho ma akra a wɔbɛdi bi no nyina ara; sɛ wɔbɛdi de akae wo Ba no honam dua, na wɔadi adanseɛ akyerɛ wo, O Onyankopɔn, Ɔnniawieɛ Agya, na wɔwɔ ɔpɛ sɛ wɔbɛfa wo Ba no din ato wɔn ho so, na wɔakae no mmerɛ nyina ara, na wɔadi ne mmaransɛm a ɔde ama wɔn no so, ama wɔanya ne Honhom no ne wɔn atena mmerɛ nyina ara. Amen."
            },
            "5": {
                "1": "Ɛkwan a wɔfa so de bobesa no ma nie—Monhwɛ, wɔfaa kuruwa no, na ɔkaa sɛ:",
                "2": "O Onyankopɔn, Ɔnniawieɛ Agya, yɛsrɛ wo wɔ wo Ba Yesu Kristo din mu, sɛ hyira saa bobesa yi so na te ho ma akra a wɔbɛnom bi no nyina ara; sɛ wɔbɛnom de akae wo Ba no mogya no a ɔhwie gu maa wɔn no; sɛ wɔbɛdi adanseɛ akyerɛ wo, O Onyankopɔn, Ɔnniawieɛ Agya, sɛ wɔbɛkae no mmerɛ nyina ara, ama wɔanya ne Honhom no ne wɔn atena. Amen."
            },
            "6": {
                "1": "Na afei mekasa fa asubɔ ho. Monhwɛ, wɔbɔɔ asɔre no mu mpanimfoɔ, asɔfoɔ, ne akyerɛkyerɛfoɔ asu; na wɔammɔ wɔn asu gye sɛ wɔso aduaba a ɛyɛ na ɛbɛkyerɛ sɛ wɔn ho te a ɛsɛ sɛ wɔbɔ wɔn asu.",
                "2": "Ɛna wɔanye obiara anto mu ammɔ no asu, gye sɛ wɔde akoma a abubuo ne honhom a ayɛ mmerɛ ba, na wɔdii adanseɛ kyerɛɛ asɔremma no sɛ wɔasakyera afiri wɔn bɔne nyina ara ho ampa.",
                "3": "Na wɔanye obi ara anto mu ammɔ no asu gye sɛ wɔde Kristo din to wɔn ho so, na wɔyɛ wɔn adwene sɛ wɔbɛsom no akɔsi awieɛ.",
                "4": "Na mmerɛ a wɔde wɔn baa asubɔ mu wieeɛ akyire yi no, na Honhom Kronkron tumi no tee wɔn ho no, wɔkann wɔn fraa nkurɔfoɔ a na wɔwɔ Kristo asɔre no mu no; na wɔgyee wɔn din, ama wɔakae wɔn na wɔde Onyankopɔn asɛm no ama wɔn adi ayɛ frɔmfrɔm, ama wɔama wɔn afa kwan pa no so, na wɔahwɛ wɔn mmerɛ nyina ara mpaebɔ mu, na wɔde wɔn ho ato Kristo nwuma pa nko ara so, deɛ ɔyɛ wɔn gyedie mu dikamfoɔ ne n’awieɛfoɔ no.",
                "5": "Na asɔremma no taa hyia mu yɛ akɔmkyene na wɔbɔ mpaeɛ, na wɔne wɔn ho wɔn ho di nkɔmmɔ fa wɔn akra yiedie ho.",
                "6": "Na wɔtaa hyia mu di paanoo na wɔnom bobesa, de kae Awurade Yesu.",
                "7": "Na wɔhwɛɛe sɛ amumuyɛ biara mma wɔn mu; na obiara a wɔbɛhunu no sɛ wɔayɛ amumuyɛ, na asɔremma no mu mmiɛnsa di ho adanseɛ wɔ asɔre mpanimfoɔ anim, na sɛ wɔansakyera, na wɔanka ho nokware a, wɔtwa wɔn din mu, na wɔankan wɔn amfra Kristo nkurɔfoɔ no ho.",
                "8": "Na mmerɛ dodoɔ biara a wɔbɛsakyera na wɔde akoma pa hwehwɛ bɔnefakyɛ no, wɔde kyɛɛ wɔn.",
                "9": "Na asɔremma no nam Honhom no dwumadie ne Honhom Kronkron no tumi so na hwɛɛ wɔn nhyia mu nyina ara so; na sɛdeɛ Honhom Kronkron tumi no kyerɛɛ wɔn sɛ wɔnka nsɛmpa no anaa sɛ wɔntu fo, anaa sɛ wɔmmɔ mpaeɛ, anaa sɛ wɔnkoto nserɛ, anaa sɛ wɔnto dwom no, saa ara nso mpo na wɔyɛeɛ."
            },
            "7": {
                "1": "Na afei me, Moronae, mere twerɛ m’agya Mormon nsɛm no mu kakra ara bi, deɛ ɔkaaɛ a ɛfa gyedie, anidasoɔ, ne ɔdɔ mapa ho no; na saa kwan yi na ɔfaa so kasa kyerɛɛ nkurɔfoɔ no, sɛdeɛ ɔkyerɛɛ wɔn wɔ hyiadan no a wɔasi de ayɛ baabi a wɔsom wɔ mu no.",
                "2": "Na afei me Mormon mekasa kyerɛ mo, me nuanom adɔfoɔ; na ɛyɛ Onyankopɔn Agya no adom, ne yɛn Awurade Yesu Kristo, ne ne pɛ kronkron no so, ɛnam akyɛdeɛ a ɛyɛ ne frɛ a ɔde afrɛ me nti na wama me kwan sɛ menkasa nkyerɛ mo saa mmerɛ yi.",
                "3": "Ɛno nti, mo a moyɛ asɔremma, mo a modi Kristo akyiri asomdweɛ mu, na moanya anidasoɔ a ɛsɔ ani a monam so bɛtumi awura Awurade ahomegyeɛ mu fiti saa mmerɛ yi kɔsi sɛ mo ne no bɛgye mo ahome wɔ soro.",
                "4": "Na afei me nuanom, mɛbu mo atɛn wɔ saa nneɛma yi ho, ɛnam mo asomdweɛ nanteɛ a mo ne nnipa mma nam no nti.",
                "5": "Ɛfiri sɛ me kae Nyankopɔn asɛm a ɛka sɛ ɛnam wɔn nwuma so na mo bɛhunu wɔn no; na sɛ wɔn nwuma yɛ a, na wɔn nso wɔyɛ.",
                "6": "Na monhwɛ, Onyankopɔn aka sɛ nipa a ɔyɛ bɔne no rentumi nnyɛ deɛ ɛyɛ; na sɛ ɔde akyɛdeɛ ma, anaa sɛ ɔbɔ mpaeɛ kyerɛ Onyankopɔn a, gye sɛ ɔde akoma pa yɛ anyɛ saa a ɛho remma no mfasoɔ biara.",
                "7": "Na monhwɛ, wɔammu no sɛ ɛyɛ tenenee amma no.",
                "8": "Na monhwɛ, sɛ nipa a ɔyɛ bɔne kyɛ adeɛ a, ɔyɛ no amemenemfe mu; ɛno nti wɔbu no sɛ ɔno ara ankasa afa n’adeɛ; ɛno nti, wɔfa no sɛ ɛyɛ bɔne wɔ Onyankopɔn anim.",
                "9": "Na saa ara nso na wɔbu no sɛ ɛyɛ bɔne ma nipa, sɛ ɔbɛbɔ mpaeɛ na sɛ wamfa akoma a emu teɛ ammɔ a; aane, na ɛho mma no mfasoɔ biara, ɛfiri sɛ Onyankopɔn nntie saa mpeabɔ no.",
                "10": "Ɛno nti, nipa a ɔyɛ bɔne no rentumi nnyɛ deɛ ɛyɛ; ɛna ɔrentumi mfa akyɛdeɛ a ɛyɛ mma.",
                "11": "Na monhwɛ, nsubura a ɛyɛ nweno no rentumi mma nsu pa; ɛna nsubura ɛyɛ nso rentumi mma nsuo a ɛyɛ nweno; ɛno nti nipa a ɔyɛ ɔbonsam somfoɔ no rentumi nni Kristo akyiri; na sɛ ɔdi Kristo akyiri nso a ɔrentumi nnyɛ ɔbonsam somfoɔ.",
                "12": "Ɛno nti, nneɛma a ɛyɛ nyina ara no firi Onyankopɔn; na deɛ ɛyɛ bɔne nso no firi ɔbonsam; ɛfiri sɛ ɔbonsam yɛ ɔtamfo ma Onyankopɔn, na ɔko tia no mmerɛ nyina ara, na ɔfrɛfrɛ nkurɔfoɔ twetwe wɔn ma wɔyɛ bɔne, na ama wɔayɛ deɛ ɛyɛ bɔne mmerɛ nyina ara.",
                "13": "Mmom monhwɛ, deɛ ɛfiri Onyankopɔn biara no frɛfrɛ nipa na ɛtwetwe no ma ɔyɛ deɛ ɛyɛ mmerɛ nyina ara; ɛno nti biribiara a ɛfrɛ na ɛtwetwe ma obi yɛ deɛ ɛyɛ no, na ɔdɔ Onyankopɔn, na ɔsom no no, Onyankopɔn na ɛkanyan no.",
                "14": "Ɛno nti, monhwɛ yie, me nuanom adɔfoɔ, na moammu deɛ ɛyɛ bɔne sɛ ɛfiri Onyankopɔn, anaa sɛdeɛ ɛyɛ na ɛfiri Onyankopɔn no sɛ ɛfiri ɔbonsam.",
                "15": "Na monhwɛ, me nuanom, wama mo kwan sɛ momua, na ama moahunu deɛ ɛyɛ papa ne deɛ ɛyɛ bɔne; na ɛkwan a wɔfa so bua no da hɔ pefee, ama mode nimdeɛ a ɛwie pɛ yɛ ahunu, te sɛdeɛ mohunu anɔpa hann ne anadwo sum mu nsonsonoɛ no.",
                "16": "Na monhwɛ, ɔde Kristo Honhom no ama nipa biara, ama wahunu deɛ ɛyɛ, ne deɛ ɛyɛ bɔne; ɛno nti, merekyerɛ mo kwan a wɔfa so bu atɛn; na adeɛ biara a ɛfrɛfrɛ mo ma moyɛ deɛ ɛyɛ no, na ɛma monya mo ho nteaseɛ ma mo gye Kristo die no, nam Kristo tumi ne Kristo ahyɛdeɛ so; ɛno nti mobɛtumi de nimdeɛ a ɛwie pɛ yɛ ahunu sɛ ɛfiri Onyankopɔn.",
                "17": "Na mmom adeɛ biara a ɛma nipa nya ne ho nteaseɛ ma ɔyɛ bɔne, na ɔnnye Kristo nni, na ɔpo no no, na ɔnsom Onyankopɔn no, ɛneɛ mo de nimdeɛ a ewie pɛ yɛ bɛhunu sɛ ɛfiri ɔbonsam; na saa kwan yi na ɔbonsam fa so de yɛ ne nwuma, ɛfiri sɛ ɔmma nipa biara nnya ne ho nteaseɛ sɛ ɔbɛyɛ deɛ ɛyɛ, dabi, nnyɛ wɔn mu baako mpo; anaa n’abɔfoɔ, anaa wɔn a wɔde wɔn ho ahyɛ n’ase no.",
                "18": "Na afei, me nuanom, mmerɛ a moahunu hann a mo de bɛbua yi, saa hann no a ɛyɛ Kristo deɛ no, monhwɛ sɛ mo remmu ntɛnkyea; ɛfiri sɛ atɛmmuo a mode bɛbu obi no, saa atɛmmuo no ara na ɔde bɛbu mo nso.",
                "19": "Ɛno nti, mesrɛ mo, me nuanom, sɛ monhwehwɛ Kristo hann no mu yie, ama moahunu deɛ ɛyɛ ne deɛ ɛyɛ bɔne mu nsonsonoɛ; na sɛ mosɔ adeɛ a ɛyɛ biara mu yie na moammu no ade hunu bi a, sɛdeɛ ɛteɛ biara no mobɛyɛ Kristo mma.",
                "20": "Na afei, me nuanom, ɛbɛyɛ dɛn na mobɛtumi asɔ adeɛ a ɛyɛ biara mu yie?",
                "21": "Na afei maba saa gyedie no a mese mɛka ho asɛm no so; na mɛka ɛkwan no a mo bɛfa so de asɔ adeɛ a ɛyɛ biara mu yie no.",
                "22": "Na monhwɛ, Onyankopɔn nim adeɛ nyina ara, fiti deɛ ɛtehɔ daa tete mmerɛ mu kɔsi deɛ ɛtehɔ daa daakye, monhwɛ, ɔsomaa abɔfoɔ maa wɔbɛsomm nnipa mma, na wɔna nneɛma a ɛfa Kristo maɛ no ho adi nkyerɛ; na Kristo mu na adepa biara bɛfiri aba.",
                "23": "Na Onyankopɔn no ara nso de n’ano daa no adi kyerɛɛ nkɔmhyɛfoɔ no sɛ Kristo bɛba.",
                "24": "Na monhwɛ, akwan hodoɔ bebree wɔ hɔ a ɔfaa so daa nneɛma a ɛyɛ adi kyerɛɛ nnipa mma; na nneɛma a ɛyɛ nyina ara firi Kristo; anyɛ saa a anka nnipa mma bɛhwe ase, na ade pa biara rentumi mma wɔn hɔ.",
                "25": "Ɛno nti ɛnam ɔsoro abɔfoɔ som so, ne asɛm biara a ɛbɛfiri Onyankopɔn ano mu aba so, na ɛmaa adasamma hyɛɛ aseɛ nyaa gyedie wɔ Kristo mu; na sei na ɛnam gyedie so, wɔsɔɔ adeɛ a ɛyɛ biara; na sei na ɛteɛ de kɔsi Kristo mmaɛ so.",
                "26": "Na ne mmaɛ akyiri no, nnipa nso nam gyedie so nyaa nkwagyeɛ wɔ ne din mu; na ɛnam gyedie so na wɔbɛyɛ Onyankopɔn mma. Na sɛ Kristo te ase yi nko ara deɛ, ɔkaa saa nsɛm yi kyerɛɛ yɛn agyanom sɛ: Biribiara a mobɛbisa Agya no wɔ me din mu no a ɛyɛ ade pa no, ɛwɔ gyedie mu no na mogyedi sɛ mo nsa bɛka no, monhwɛ, ɔbɛyɛ ama mo.",
                "27": "Ɛno nti, me nuanom adɔfoɔ, Kristo foro kɔɔ soro; na ɔkɔtenaa Onyankopɔn nsa nifa so sɛ ɔregye n’ahummɔborɔ ho kwan a ɔwɔ afiri Agya no hɔ ama nnipa mma nti no nkɔnyaa agyae anaa?",
                "28": "Na wama mmara no awieɛ ho mmuaɛ, na ɔgye wɔn a wɔwɔ gyedie wɔ ne mu no nyina ara; na wɔn a wɔwɔ gyedie wɔ ne mu no bɛsɔ adeɛ a ɛyɛ biara mu; ɛno nti ɔka bi ma nnipa mma; na ɔtena ɔsoro hɔ mmerɛ a ɛnniawieɛ.",
                "29": "Na ɛnam sɛ wayɛ sei nti, me nuanom adɔfoɔ, ama nkɔnyaa agyae anaa? Daabi; ɛna abɔfoɔ nso nnyae sɛ wɔbɛsom nnipa mma.",
                "30": "Na monhwɛ, wɔhyɛ n’ase, na ɔsom sɛdeɛ ne mmaransɛm no teɛ, na wɔyi wɔn ho adi kyerɛ wɔn a wɔn gyedie yɛ den na wɔn adwene renhinhim wɔ biribiara a ɛyɛ nyamesom pa ho.",
                "31": "Na wɔn asoɛyɛ no dwumadie ne sɛ wɔtwe nnipa kɔ nsakyeraɛ mu, na wɔhyɛ agya no apam ne ne nwuma no a ɔne nnipa mma adi no ma, de asiesie ɛkwan wɔ nnipa mma mu ama wɔafa so de ada Kristo asɛm no adi akyerɛ ahyɛn a Awurade asa mu ayi no, ama wɔadi ne ho adanseɛ.",
                "32": "Na saa nneɛma yi so na Awurade Nyankopɔn faso de siesie ɛkwan to hɔ, ama nnipa a wɔaka no anya gyedie wɔ Kristo mu, ama Honhom Kronkron no anya wɔn akoma mu kwan, sɛdeɛ tumi a ɛwɔ hɔ no teɛ; na ɛnam saa kwan yi so na Agya no bɛma apam a ɔne nnipa mma afa no aba mu.",
                "33": "Na Kristo aka sɛ: Sɛ monya gyedie wɔ me mu a, mobɛnya tumi de ayɛ biribiara a ɛho hia wɔ me mu.",
                "34": "Na waka sɛ: Monsakyera mo a mowɔ asaase ano nyina ara, na mo mmra me hɔ, na momɔ asu wɔ me din mu, na monya gyedie wɔ me mu, ama wagye mo nkwa.",
                "35": "Na afei, me nuanom adɔfo, sɛ ɛwɔ mu sɛ saa nneɛma yi a maka akyerɛ mo yi yɛ nokware, na Onyankopɔn de tumi ne animuonyam kɛseɛ bɛyi akyerɛ mo ɛda a edi akyire no mu sɛ ɛyɛ nokware, na sɛ ɛyɛ nokware a, na nkɔnyaa da no agyae anaa?",
                "36": "Anaa sɛ ɔsoro abɔfoɔ agyae sɛ wɔreyi wɔn ho adi akyerɛ nnipa mma anaa? Anaa sɛ wayi ne Honhom Kronkron tumi no afiri wɔn so anaa? Anaa sɛ mmerɛ tentene a mmerɛ bɛkɔ akɔduru, anaa sɛ asaase bɛtena hɔ, anaa sɛ nipa baako pɛ bɛka asaase so ama wagye ne nkwa?",
                "37": "Monhwɛ, mese mo sɛ, Daabi; ɛfiri sɛ ɛnam gyedie so na nkɔnyaa ɛba, na ɛnam gyedie so na ɔsoro abɔfoɔ ba bɛsom nnipa; ɛno nti, sɛ saa nneɛma yi agyae deɛ a, ɛneɛ mmusuo nka nnipa mma, ɛfiri sɛ ɛnam akyinnyeɛ so na ne nyina ara yɛ kwa.",
                "38": "Ɛfiri sɛ nipa biara rentumi nnya nkwa, sɛdeɛ Kristo nsɛm teɛ no, gye sɛ wɔnya gyedie wɔ ne din mu; ɛno nti, sɛ saa nneɛma yi agyae a, ɛneɛ na gyedie nso agyae anaa; na nnipa tebea ayɛ hu, ɛfiri sɛ na wɔabɛyɛ te sɛdeɛ wɔanyɛ dima ho hwee amma wɔn.",
                "39": "Mmom monhwɛ, me nuanom adɔfo, mebu atɛn pa wɔ mo ho, ɛfiri sɛ mebua sɛ mowɔ gyedie wɔ Kristo mu ɛnam ɛdwoɔ a modwoɔ nti; na sɛ monni gyedie wɔ ne mu a, ɛneɛ na momfata sɛ wɔkan mo fra n’asɔre no mu nnipa ho.",
                "40": "Na bio, me nuanom adɔfo, mɛka biribi afa anidasoɔ ho akyerɛ mo. Ɛbɛyɛ dɛn na mobɛtumi anya gyedie, gye sɛ mowɔ anidasoɔ?",
                "41": "Na ɛdeɛn na mobɛnya anidasoɔ wɔ mu? Monhwɛ mese mo sɛ mobɛnya anidasoɔ afiri Kristo mpata no ne ne wusɔreɛ tumi no mu, ama mobɛsɔre akɔ nkwa a ɛnniawieɛ mu, na ɛbɛyɛ sei ɛnam mo gyedie a mowɔ wɔ ne mu sɛdeɛ bɔhyɛ no teɛ nti.",
                "42": "Ɛno nti, sɛ obi wɔ gyedie a, ɛwɔ sɛ ɔnya anidasoɔ; ɛfiri sɛ, sɛ gyedie nni hɔ a anidasoɔ biara nso nni hɔ.",
                "43": "Na bio, monhwɛ, mese mo sɛ ɔrentumi nnya gyedie ne anidasoɔ, gye sɛ ɔdwo, na ɔbrɛ ne ho ase wɔ akoma mu.",
                "44": "Sɛ ɛnte saa deɛ a, na ne gyedie ne n’anidasoɔ no yɛ ade hunu, ɛfiri sɛ ɛmu biara nni mu wɔ Onyankopɔn anim, gye sɛdeɛ ɔdwoɔ na n’akoma yɛ mmerɛ; na ɔnam Honhom Kronkron no tumi so pae mu ka sɛ Yesu ne Kristo no a, na ɛsɛ sɛ ɔnya ɔdɔ mapa; ɛfiri sɛ sɛ ɔnni ɔdɔ mapa a, na ɔnsɛ hwee; ɛno nti ɛsɛ sɛ ɔnya ɔdɔ mapa.",
                "45": "Ɔdɔ mapa wɔ abodwokyerɛ, na ne yam yɛ, na n’ani mmerɛ adeɛ, na ɔnnyɛ ahomasoɔ, ɔnhwehwɛ deɛ ɛyɛ ɔno nko ara ne deɛ, ne bo mfu basabasa, ɔndwene bɔne, n’ani nnye amumuyɛ ho, mmom n’ani gye wɔ nokware ho, ɔsoa nneɛma nyina ara, ɔgye nneɛma nyina ara di, ɔwɔ nneɛma nyina ara ho anidasoɔ, ɔsi nneɛma nyina ara ho apenee.",
                "46": "Ɛno nti me nuanom adɔfo, sɛ monni ɔdɔ mapa a, na mo nsɛ hwee, ɛfiri sɛ ɔdɔ mapa toɔ ntwa da. Ɛno nti momfam ɔdɔ mapa, ɛno na ɛyɛ kɛseɛ kyɛn adeɛ nyina ara, ɛfiri sɛ nneɛma nyina ara to bɛtwa—",
                "47": "Na mmom ɔdɔ mapa ne Kristo dɔ a nkekaɛ biara nni mu, na ɛsi apenee afebɔɔ; na obiara a ɔwɔ bi wɔ ɛda a ɛtwa toɔ no mu no, ɛbɛsi no yie.",
                "48": "Ɛno nti, me nuanom adɔfo, momfa akoma mu ahoɔden nyina ara mmɔ mpaeɛ nkyerɛ Agya no, sɛ ɔmfa saa ɔdɔ yi nhyɛ mo ma, deɛ ɔde agu wɔn a wɔyɛ ne Ba Yesu Kristo akyidifoɔ ampa no so no; ama mo abɛyɛ Onyankopɔn mma; ama mmerɛ a ɔbɛpue no, yɛabɛyɛ sɛ ɔno, ɛfiri sɛ yɛbɛhunu no sɛdeɛ ɔteɛ; ama yɛanya saa anidasoɔ yi; ama wate yɛn ho sɛdeɛ ne ho teɛ no mpo. Amen."
            },
            "8": {
                "1": "Krataa a m’agya Mormon twerɛ brɛɛ me, Moronae; na wɔfrɛɛ me kɔɔ ɔsom dwumadie mu no, ankyɛre biara na ɔtwerɛɛ krataa yi brɛɛ me. Na sei na ɔtwerɛ bɛka kyerɛɛ me.",
                "2": "Me dɔba, Moronae, medi dɛ kɛseɛ sɛ wo Awurade Yesu Kristo adwene wo ho, na wafrɛ wo wɔ ne som dwumadie no mu ne n’adwuma kronkron no mu.",
                "3": "Me dwene wo ho da biara wɔ me mpaebɔ mu, na da biara mebɔ mpaeɛ kyerɛ Agya Nyankopɔn wɔ ne Ba Kronkron Yesu din mu, sɛ ɔmfa ne papayɛ a ɛnsa daa no ne n’adom so mfa mɔ wo ho ban ama wagyina pintinn wɔ gyedie a ɛwɔ ne din mu no de asi apenee akɔsi awieɛ.",
                "4": "Na afei me babarima, mereka adeɛ a ɛyɛ me anibere yie akyerɛ wo; ɛfiri sɛ ɛyɛ me anibere sɛ akyinnyeɛ bɛsɔre wɔ mo mu.",
                "5": "Na sɛ nokware no na meteeɛ deɛ a, sɛ akyinnyeɛ aba mo mu a ɛfa mo mma nketewa asubɔ ho.",
                "6": "Na afei, me babarima, mepɛ sɛ woyɛ adwuma den, ama saa mfomsoɔ kɛseɛ yi afiri mo mu, na yei ho nti na matwerɛ saa krataa yi.",
                "7": "Na mmerɛ a metee saa nsɛm yi firii mo ho no, ntɛm paa no ara na me bisaa Awurade wɔ deɛ ɛfa saa asɛm yi ho. Na Awurade asɛm nam Honhom Kronkron tumi no so baa me hɔ sɛ:",
                "8": "Tie Kristo, wo Dimafoɔ, wo Awurade ne wo Nyankopɔn no nsɛm no. Hwɛ, m’amma wiase sɛ merebɛfrɛ ateneneefoɔ na mmom abɔneɛfoɔ sɛ wɔn nsakyera; deɛ ɔnyare no nhia ɔyaresafoɔ, na mmom wɔn a wɔyareeɛ no; ɛno nti nkwadaa nketewa wɔ ahoɔden, ɛfiri sɛ wɔntumi nnyɛ bɔne; ɛno nti wɔayi Adam nomee no afiri wɔn so wɔ me mu, na ama ɛnni tumi wɔ wɔn so; na twatiatwa ho mmara no nso, wɔayi afiri hɔ wɔ me mu.",
                "9": "Na ɛkwan yei so na Honhom Kronkron no daa Onyankopɔn asɛm no adi kyerɛɛ me; ɛno nti, me dɔ ba, menim sɛ ɛyɛ fɛw die kɛseɛ wɔ Onyankopɔn anim sɛ mobɛbɔ nkwadaa nketewa asu.",
                "10": "Hwɛ mese wo sɛ saa adeɛ yi na kyerɛ—nsakyeraɛ ne asubɔ a wɔde ma wɔn a wɔnim bɔne na wɔtumi yɛ bɔne; aane, kyerɛkyerɛ awofoɔ sɛ, ɛsɛ sɛ wɔsakyera na wɔbɔ wɔn asu, na wɔmmerɛ wɔn ho ase sɛ wɔn mma nketewa no, na wɔbɛgye wɔn ne wɔn mma nketewa nyina ara nkwa.",
                "11": "Na wɔn mma nketewa no nhia nsakyeraɛ, anaa asubɔ. Hwɛ, nsakyeraɛ na ɛde asubɔ ba ama wahyɛ mmaransɛm no ma de akɔ bɔnefakyɛ mu.",
                "12": "Na mmom nkwadaa nketewa te ase wɔ Kristo mu, fiti wiase ahyɛaseɛ mpo; sɛ ɛnte saa deɛ a, na Onyankopɔn yɛ Onyankopɔn ntɛnkyeabufoɔ, na ɔyɛ Onyankopɔn a ɔsesa nso, ne Onyankopɔn a ɔhwehwɛ nipa anim; na nkwadaa nketewa sɛn na wɔawu a wɔammɔ wɔn asu!",
                "13": "Ɛno nti, sɛ wɔntumi nnye nkwadaa nketewa a wɔammɔ wɔn asu nkwa deɛ a, na wɔn nyina ara kɔ asamando a ɛnni awieɛ.",
                "14": "Hwɛ, mese wo sɛ obi a ɔsusu sɛ, nkwadaa nketewa hia asubɔ no wɔ bɔnwono nwononwono mu ne amumuyɛ mpokyerɛ mu; ɛfiri sɛ ɔnni gyedie, anidasoɔ, anaa ɔdɔ mapa; ɛno nti, sɛ ɛba sɛ wɔtwa no twene mmerɛ a ɔbɛnya saa adwene no a, ɔbɛkɔ asamando.",
                "15": "Na ɛyɛ atirimuɔdensɛm a ɛyɛ hu sɛ wɔbɛsusu sɛ Onyankopɔn gye akwadaa baako nkwa ɛnam asubɔ nti, na ɛnam asubɔ nti foforɔ no nyera.",
                "16": "Mmusuo nka wɔn a wɔnam saa kwan yi so sesa Awurade akwan, na wɔbɛyera, gye sɛ wɔsakyera. Hwɛ, mekasa akokoɔduro so, ɛfiri sɛ akwanya no firi Onyankopɔn; na mensuro deɛ nipa bɛtumi ayɛ; ɛfiri sɛ ɔdɔ a ewie pɛ yɛ pamo suro nyina ara.",
                "17": "Na ɔdɔ mapa ahyɛ me ma, deɛ ɛyɛ ɔdɔ a ɛtehɔ daa; ɛno nti nkwadaa nyina ara yɛ pɛ ma me; ɛno nti, mede ɔdɔ a ɛwie pɛyɛ dɔ nkwadaa nyina ara; na wɔn nyina ara yɛ ade korɔ na wɔbɛnya nkwagyeɛ no bi.",
                "18": "Na menim sɛ Onyankopɔn nnyɛ Onyankopɔn ntɛnkyeabufoɔ, ɛna ɔnnyɛ obi a ɔsesa; na mmom ɔnsesa da fiti mmerɛ santene nyina ara kɔsi mmerɛ santene nyina ara.",
                "19": "Nkwadaa nketewa rentumi nsakyera; ɛno nti ɛyɛ atirimuɔdensɛm a ɛyɛ hu sɛ womma wɔn nsa nka Onyankopɔn mmɔborɔhunu a nkekae biara nni mu no, ɛfiri sɛ wɔn nyina ara te ase wɔ ne mu ɛnam n’ahummɔborɔ nti.",
                "20": "Na deɛ ɔkaa sɛ nkwadaa nketewa hia asubɔ no po Kristo ahummɔborɔ na ɔbu ne mpata no ne ne dima tumi no ade hunu bi.",
                "21": "Nomee nka saa nnipa no, ɛfiri sɛ owuo, asamando, ne ateetee a ɛnni awieɛ rebɔ wɔn kɔkɔ. Meka no akokoɔduro mu; Onyankopɔn na ahyɛ me. Tie deɛ mereka yi na di so, anyɛ saa a ɛbɛgyina hɔ atia wo wɔ Kristo atɛmmuo-adwa no anim.",
                "22": "Na hwɛ nkwadaa nketewa nyina ara te ase wɔ Kristo mu, ne wɔn nso a wɔnni mmara no. Na dima tumi no ba wɔn a wɔnni mmara biara no nyina ara so; ɛno nti deɛ wɔmmuu no fɔ, anaa sɛdeɛ ɔnhyɛ afɔbuo ase no rentumi nsakyera; na saa nkurɔfoɔ no asubɔ ho nni mfasoɔ ma wɔn—",
                "23": "Na mmom ɛyɛ nworoho wɔ Onyankopɔn anim, sɛ wobɛpo Kristo mɔborɔhunu no, ne ne Honhom Kronkron tumi no, na wɔde wɔn werɛ bɛhyɛ nwuma a awuo mu.",
                "24": "Hwɛ, me babarima, ɛnsɛ sɛ saa adeɛ yi si; ɛfiri sɛ nsakyeraɛ wɔ hɔ ma wɔn a wɔhyɛ ɛfɔdie ne mmaratoɔ nomee ase.",
                "25": "Na nsakyeraɛ aduaba a ɛdikan ne asubɔ; na asubɔ nam gyedie so na ɛba ama mmaransɛm no ahyɛ ma; na mmaransɛm no mahyɛ no na ɛde bɔnefakyɛ ba;",
                "26": "Na bɔnefakyɛ de ɔdwoɔ ne ahobraseɛ akoma ba; na ɛnam ɔdwoɔ ne ahobraseɛ akoma mu ma Honhom Kronkron no ba ɔwerɛkyekyefoɔ no a ɔde anidasoɔ ne ɔdɔ a ewie pɛ yɛ hyɛ nnipa mu no, saa ɔdɔ no nam mpaebɔ den mu tena hɔ, kɔsi sɛ awieɛ no bɛba, a ahoteɛfoɔ nyina ara ne Onyankopɔn bɛtena.",
                "27": "Hwɛ, me babarima, sɛ mankɔ Lamanfoɔ no so ankɔko animanim yi ara deɛ a, mɛtwerɛ wo bio. Hwɛ, ɔman yi ahomasoɔ, anaa sɛ Nifae nkurɔfoɔ no, ama wɔn sɛee ho kwan gye sɛ wɔsakyera.",
                "28": "Bɔ mpaeɛ ma wɔn me babarima, ama nsakyeraɛ aba wɔn so. Mmom hwɛ, me suro sɛ anyɛ a na Honhom no agyae sɛ ɛne wɔn bɛtena; na asaase yi fa ha deɛ wɔn nso rehwehwɛ sɛ wɔbɛtu tumi ne akwanya a ɛfiri Onyankopɔn hɔ nyina ara agu; na wɔrepo Honhom Kronkron no nso.",
                "29": "Na mmerɛ a wɔbɛpo nimdeɛ kɛseɛ a ɛte sei yi akyire yi no, me babarima, ɛrenkyɛre na wɔayera, ama wɔahyɛ nkɔmhyɛfoɔ no nkɔmhyɛ no a wɔkaa ho asɛm no ne yɛn Agyenkwa no ara nso nsɛm no ma.",
                "30": "Nante yie, me babarima, kɔsi sɛ mɛtwerɛ wo, anaa sɛ mɛhyia wo bio. Amen."
            },
            "9": {
                "intro": "Mormon krataa a ɛtɔ so mmienu a ɔtwerɛ kɔmaa ne babarima Moronae.",
                "1": "Me dɔba, meretwerɛ wo bio ama wahunu sɛ meda so te ase; na mmom meretwerɛ biribi a ɛfa anibereɛ ho.",
                "2": "Na hwɛ, mene Lamanfoɔ no ako ɛko a ɛmu yɛ den, a yɛanni nkonim; na Akeantus atɔ wɔ akofena ano, Luram ne Emron nso saa ara; aane, na yɛahwere yɛn mmarima a wɔyɛ atitire bebree.",
                "3": "Na afei hwɛ, me babarima, mesuro sɛ anhwɛ a na Lamanfoɔ no asɛe saa nkurɔfoɔ yi; ɛfiri sɛ wɔnsakyera, na ɔbonsam keka wɔntiri bobɔ mu wɔ mmerɛ nyina ara ma obi ara bo fu ne yɔnko.",
                "4": "Hwɛ, mene wɔn reyɛ adwuma mmerɛ nyina ara; na mmerɛ a mɛka Onyankopɔn asɛm wɔ ɔhyeɛso no, wɔn ho popo, na wɔn bo fu me; na sɛ manka no ɔhyeɛso a, wɔyɛ wɔn akoma den wɔ ho; ɛno nti, mesuro sɛ ɛbia na Awurade Honhom no agyae sɛ ɛne wɔn bɛtena.",
                "5": "Na wɔn bo fu kɛse dodo ma ɛyɛ me sɛ wɔnsuro owuo; na wɔayera wɔn dɔ a wɔwɔ ma wɔn ho wɔn ho; na mogya ho nsukɔm ne awerɛtɔ ahyɛ wɔn ma mmerɛ nyina ara.",
                "6": "Na afei, me dɔba, wɔn akomaden nyina ara akyire yi no ma yɛnyɛ adwuma anibereɛ so; ɛfiri sɛ, sɛ yɛgyae adwuma yɛ a, wɔde yɛn bɛba afɔbuo ase; ɛfiri sɛ yɛwɔ adwuma yɛ wɔ mmerɛ a yɛwɔ saa nnɛteɛ ahyia dan yi mu yi ama yɛadi teneneeɛ nyina ara atamfo so nkonim, na yɛama yɛn akra agye wɔn ahome wɔ Onyankopɔn aheman mu.",
                "7": "Na afei meretwerɛ biribi a ɛfa saa nkurɔfoɔ yi amanehunu ho. Na sɛdeɛ nimdeɛ a manya afiri Amoron hɔ teɛ no, hwɛ, Lamanfoɔ no wɔ nɔmumfoɔ bebree a wɔfaa wɔn firii Serisa abantentene no mu; na wɔyɛ mmarima, mmaa ne nkwadaa.",
                "8": "Na saa mmaa ne nkwadaa a wɔakumkum wɔn kununom ne wɔ agyanom no; wɔmaa mmaa no wee wɔn kununom honam, na nkwadaa no nso wee wɔn agyanom honam; na wɔmma wɔn nsuo gye sɛ kakra ara bi na wɔde ma wɔn.",
                "9": "Na saa akyiwasɛm kɛseɛ yi nyina ara a Lamanfoɔ no yɛɛe akyiri no, antumi ankyɛn deɛ yɛn nkurɔfoɔ no a wɔwɔ Moriantum yɛɛe no. Na hwɛ, wɔafa Lamanfoɔ mmammaa bebree nɔmum; na wɔde deɛ ɛho hia na ɛsombo kɛseɛ a ɛboro adeɛ nyina ara so no kamee wɔn, deɛ ɛyɛ ahonidie ne nneɛ pa no—",
                "10": "Na wɔyɛɛ saa adeɛ yi wieeɛ no, akyire yi no wɔkumkumm wɔn yaayaaya, hyɛɛ wɔn aniayaa ara kɔsii sɛ mpo wɔwuwuui; na wɔyɛɛ sei wieeɛ no, wɔwee wɔn honam adufurupɛ so te sɛ kwaeɛ mu moa akɛseɛ no, ɛnam wɔn akoma den nti; na wɔyɛɛ yei de kyerɛɛ sɛ wɔwɔ akokoɔduro.",
                "11": "O me dɔba, ɛbɛyɛ dɛn na nkurɔfoɔ a wɔte sei a wɔn ani mmuaɛ yi—",
                "12": "(Na mfie kakra a atwam no, na wɔyɛ nkurɔfoɔ a wɔn ani abue na wɔn ho yɛ anika)",
                "13": "Na mmom O me babarima, ɛbɛyɛ dɛn na nkurɔfoɔ a wɔte sei yi a wɔn anigyeɛ wɔ akyiwasɛm pii yɛ mu yi—",
                "14": "Ɛbɛyɛ dɛn na yɛahunu sɛ Onyankopɔn rentene ne nsa mmu yɔn atɛn?",
                "15": "Hwɛ, m’akoma resu: Mmusuo nka saa nkurɔfoɔ yi, O Onyankopɔn bra bɛbu atɛn, na dane w’anim firi wɔn bɔne, ne atirimuɔdensɛm, ne akyiwasɛm ho.",
                "16": "Na bio, me babarima, akunafoɔ bebree ne wɔn mmammaa aka Serisa; ne Lamanfoɔ nnuane nkaaɛ a wɔamfa ankɔ no, hwɛ, Sɛnifae asraafoɔ no afa kɔ, na wɔagya no hɔ sɛ wɔnkyikyini nkɔ baabiara a wɔbɛtumi nkɔhwehwɛ aduane; na merewa bebree totɔɔ piti wɔ ɛkwan so wuwuui.",
                "17": "Na asraafoɔ a wɔne me wɔ ha no ayɛ mmerɛ; na Lamanfoɔ asraafoɔ no wɔ mene Serisa mfimfini; na dodoɔ no ara a wɔdwane kɔɔ Aaron asraafoɔ mu no nso akɔtɔ wɔn atirimuɔdensɛm huhuu no mu.",
                "18": "O me nkurɔfoɔ a wɔasɛeɛ! Wɔnni nhyehyɛeɛ biara na wɔnni ahummɔborɔ nso. Hwɛ, mayɛ nipa kɛkɛ na nipa ahoɔden kɛkɛ na mewɔ, na mentumi mma wɔnni me mmara so bio.",
                "19": "Na wɔayɛ den wɔ wɔn akwan bɔne mu; na wɔn nyina ara tiri mu ayɛ den pɛpɛɛpɛ, na wɔnnyae obiara, wɔnnim panin na wɔnnim akwadaa; na wɔn anigye biribiara ho gye sɛ adeɛ a ɛyɛ papa nko ara; na yɛn mmaa ne yɛn mma amanehunu wɔ asaase yi ani so nyina ara kyɛn biribiara; aane, tɛkyerɛma rentumi nka, ɛna wɔrentumi ntwerɛ nso.",
                "20": "Na afei, me babarima, merentumi ntena saa ade huhuu yi ho nka ho asɛm bio. Hwɛ, wonim saa nkurɔfoɔ yi atirimuɔdensɛm; wonim sɛ wɔnni nteteɛ pa ho nhyehyɛeɛ biara, na wɔn werɛ remfiri deɛ atwa mu; na wɔn atirimuɔdensɛm boro Lamanfoɔ deɛ no so.",
                "21": "Hwɛ, me babarima, merentumi nni wɔn ho adanseɛ pa nkyerɛ Onyankopɔn anyɛ a na wabɔ me.",
                "22": "Na mmom hwɛ, me babarima, mekamfo wo ma Onyankopɔn, na mewɔ awerɛhyɛm wɔ Kristo mu sɛ wɔbɛgye wo nkwa; na mebɔ mpaeɛ kyerɛ Onyankopɔn sɛ ɔmfa wo nkwa nkyɛ wo, ama woadi adanseɛ wɔ mmerɛ a ne nkurɔfoɔ bɛsan aba ne nkyɛn, anaa sɛ wɔbɛsɛe wɔn korakora; na menim sɛ ɛsɛ sɛ, wɔyera, gye sɛ wɔsakyera na wɔsan ba ne hɔ.",
                "23": "Na sɛ wɔyera a, ɛbɛyɛ sɛdeɛ ɛbaa Yaredfoɔ so no, ɛnam deɛ wɔn akoma hwehwɛ nko ara no nti, wɔhwehwɛ mogya ne awerɛtɔ.",
                "24": "Na sɛ ɛba nso sɛ wɔyera a, yɛnim sɛ yɛn nuanom no mu bebree no ara na afiri yɛn mu akɔka Lamanfoɔ no ho, na dodoɔ no ara nso bɛkɔ akɔka wɔn ho; ɛno nti, sɛ wokɔ so tena nkwa mu a, twerɛ biribi kakra, na me deɛ, mɛhwere me nkwa na merenhunu wo bio; na mmom me wɔ awerɛhyɛm sɛ ɛrenkyɛre biara mɛtumi ahunu wo; ɛfiri sɛ mewɔ twerɛtohɔsɛm kronkron bi a mepɛ sɛ mede ma wo.",
                "25": "Me babarima, nya gyedie wɔ Kristo mu; na mma wo werɛ nho wɔ nneɛma a matwerɛ no ho, na anhyɛ wo so ama amfa wo ankɔ owuo mu, na mmom ma Kristo ma wo so nkɔ soro, na ma n’amanehunu ne ne wuo, ne ne honamdua a ɔde kyerɛɛ yɛn agyanom no, ne n’ahummɔborɔ ne abodwokyerɛ, ne n’animuonyam ho anidasoɔ ne nkwa a ɛnniawieɛ, ntena w’adwene mu afebɔɔ.",
                "26": "Na Agya Nyankopɔn adom, ɔno a n’ahenwa korɔn wɔ ɔsorosoro; ne yɛn Awurade Yesu Kristo, a ɔte ne nsa nifa so wɔ ne tumi mu kɔsi sɛ nneɛma nyina ara bɛba abɛhyɛ n’ase no nka wo, na ɛne wo ntena afebɔɔ. Amen."
            },
            "10": {
                "1": "Afei me, Moronae, meretwerɛ deɛ megyedi sɛ ɛyɛ ma me; na meretwerɛ de ama me nuanom, Lamanfoɔ no; na mepɛ sɛ wɔhunu sɛ ɛbɛyɛ mfinhyia ahanan aduonu ne akyire nie a Kristo mmaeɛ ho nsɛnkyerɛnee daa adie.",
                "2": "Na sɛ meka nsɛm kakra bi a ɛyɛ afutusɛm kyerɛ wo wie a, mɛsɔ twerɛtohɔsɛm yi ano. Na mesɔ nsɛm yi ano, mmerɛ a maka nsɛm kakra ara bi fa afutusɛm ho akyerɛ wo no.",
                "3": "Hwɛ, mɛtu mo fo sɛ, mmerɛ a mokenkan saa nneɛma yi, na sɛ ɛyɛ nyansa wɔ Onyankopɔn mu sɛ mokenkan a, monkae sɛdeɛ Awurade ahummɔborɔ a ɔwɔ ma nnipa mma, fiti mmerɛ a ɔbɔɔ Adam mpo debɛsi mmerɛ a mo nsa bɛka saa nneɛma yi na moadwendwene ho wɔ mo akoma mu.",
                "4": "Na sɛ mo nsa ka saa nneɛma yi a, mɛtu mo fo sɛ momisa Onyankopɔn, Agya a Ɔnniawieɛ no, wɔ Kristo din mu, sɛ saa nneɛma yi nnyɛ nokware a; na sɛ mode akoma kann, ne adwene pa, na mo nya gyedie wɔ Kristo mu a, ɔnam Honhom Kronkron no tumi so bɛda nokware a ɛwɔ mu no adi akyerɛ mo.",
                "5": "Na ɛnam Honhom Kronkron tumi no so, mobɛtumi ahunu nokware a ɛwɔ nneɛma nyina ara mu.",
                "6": "Na adeɛ biara a ɛyɛ no tene, na ɛyɛ nokware; ɛno nti biribiara nni hɔ a ɛyɛ a ɛyi Kristo ma, na mmom ɛgye to mu sɛ ɔwɔ hɔ.",
                "7": "Na ɛnam Honhom Kronkron tumi no so, mobɛtumi ahunu sɛ ɔwɔ hɔ; ɛno nti mɛtu mo fo sɛ mma mo mpo Onyankopɔn tumi no, na ɔde tumi no yɛ adwuma sɛdeɛ nnipa mma gyedie teɛ no, ɔte saa ara ɛnnɛ ne ɔkyena, ne afebɔɔ.",
                "8": "Na metu mo fo bio, me nuanom, sɛ mma mo mpo Onyankopɔn akyɛdeɛ no, ɛfiri sɛ ɛdɔɔso; na ɛfiri saa Onyankopɔn no ara hɔ. Na ɛkwan bebree wɔ hɔ a saa akyɛdeɛ yi fa so di dwuma; na mmom ɛyɛ saa Onyankopɔn no ara na ɔdi dwuma wɔ ne nyina ara mu; na Onyankopɔn Honhom no na ɛda no adi kyerɛ nnipa ma ɛyɛ mfasoɔ ma wɔn.",
                "9": "Na hwɛ, deɛ Onyankopɔn Honhom no ma obi sɛ ɔnkyerɛkyerɛ anyansasɛm;",
                "10": "Na foforɔ nso, mfa saa Honhom korɔ no so nkyerɛkyerɛ nimdesɛm;",
                "11": "Na foforɔ nso mfa Honhom korɔ no so nya gyedie kɛseɛ; na foforɔ nso nya ayaresa akyɛdeɛ;",
                "12": "Na bio, foforɔ nso, ama wayɛ nkɔnyaa akɛseɛ;",
                "13": "Na bio, foforɔ nso, ama wahyɛ nkɔm afa nneɛma nyina ara ho;",
                "14": "Na bio, foforɔ nso, ama wahunu ɔsoro abɔfoɔ ne ahonhom a wɔresom;",
                "15": "Na bio; foforɔ nso, kasa hodoɔ nyina ara bi;",
                "16": "Na bio, foforɔ nso, kasa ahodoɔ ne kasa nkyerɛaseɛ ne kasa hodoɔ.",
                "17": "Na ɛnam Kristo Honhom so na saa akyɛdeɛ yi nyina ara fa ba; na ɔma nipa biara maako maako sɛdeɛ ɔpɛ.",
                "18": "Na mɛtu mo fo, me nuanom adɔfo, sɛ monkae sɛ akyɛdeɛ a ɛyɛ biara no firi Kristo hɔ na ɛba.",
                "19": "Na mɛtu mo fo, me nuanom adɔfo, sɛ mo nkae sɛ ɔte saa ara ɛnora, ɛnɛ, ne afebɔɔ, na saa akyɛdeɛ yi nyina ara a maka ho asɛm yi no, a ɛyɛ honhom mu adeɛ no, mmerɛ tentene a wiase da so wɔ hɔ yi, wɔrento ntwene da, gye sɛ ɛnam nnipa mma akyinnyeɛ so.",
                "20": "Ɛno nti, ɛsɛ sɛ gyedie ba; na sɛ gyedie ba a, ɛsɛ sɛ anidasoɔ nso ba; na sɛ anidasoɔ ba a, ɛsɛ sɛ ɔdɔ mapa nso ba.",
                "21": "Na gye sɛ mowɔ ɔdɔ mapa, anyɛ saa a, ɛkwan biara nni hɔ sɛ ɔbɛgye mo nkwa wɔ Onyankopɔn aheman no mu; ɛna sɛ monni gyedie nso a, ɔrentumi nnye mo nkwa wɔ Onyankopɔn aheman no mu; ɛna monni anidasoɔ nso a ɔrentumi.",
                "22": "Na sɛ monni anidasoɔ nso a, ɛho bɛhia sɛ mo aba mu buo; na ɛnam amumuyɛ so nti na abamubuo ba.",
                "23": "Na ɛyɛ nokware sɛ Kristo ka kyerɛɛ yɛn agyanom sɛ: Sɛ mowɔ gyedie a, mobɛtumi ayɛ nneɛma a ehia nyina ara ama me.",
                "24": "Na afei mekasa kyerɛ asaase ano nyina ara—Sɛ sɛ ɛda no duru na sɛ Onyankopɔn tumi ne n’akyɛdeɛ firi mo mu a, na ɛfiri mo akyinnyeɛ nti.",
                "25": "Na sɛ ɛba no saa nso a mmusuo nka nnipa mma; ɛfiri sɛ mo mu biara nni hɔ a ɔyɛ deɛ ɛyɛ, daabi, baako mpo nni hɔ. Ɛfiri sɛ sɛ nipa baako mpo wɔ mo mu a ɔyɛ deɛ ɛyɛ a, ɔnam tumi ne Onyankopɔn akyɛdeɛ so bɛyɛ adwuma.",
                "26": "Na mmusuo nka wɔn a wɔbɛto saa nneɛma yi atwene na wɔawu, ɛfiri sɛ wɔbɛwu wɔ wɔn bɔne mu, na wɔntumi nya nkwagyeɛ wɔ Onyankopɔn aheman no mu; na meka sei sɛdeɛ Kristo nsɛm no teɛ; na menni atorɔ.",
                "27": "Na metu mo fo sɛ monkae saa nneɛma yi; na mmerɛ no renkyɛre na aba na mobɛhunu sɛ menni atorɔ, ɛfiri sɛ mobɛhunu me wɔ Onyankopɔn asɛnibea hɔ; na Awurade Nyankopɔn bɛse mo sɛ: Manna me nsɛm no adi ankyerɛ mo, deɛ saa barima yi twerɛeɛ no, te sɛdeɛ obi reteatea mu firi awufoɔ mu, aane, te sɛdeɛ obi rekasa firi nnɛteɛ mu mpo no anaa?",
                "28": "Meda saa nneɛma yi adi de hyɛ nkɔmhyɛ nyina ara ma. Na monhwɛ, ɛbɛfiri Onyankopɔn a ɛtehɔ daa no ano mu na apue; na ne nsɛm bɛfiri awoɔntoatoasoɔ so de akɔsi awoɔntoatoasoɔ so.",
                "29": "Na Onyankopɔn bɛma moahunu sɛ, deɛ matwerɛ no yɛ nokware.",
                "30": "Na bio, mɛtu mo fo sɛ momra Kristo hɔ, na monsɔ akyɛdeɛ a ɛyɛ biara mu yie, na mma momfa mo nsa nka akyɛdeɛ bɔne, anaa sɛ adeɛ a ɛho nteɛ biara.",
                "31": "Na monyane, na monsɔre mfiri nnɛteɛ mu, O Yerusalem; aane, na fa wo ntadeɛ fɛɛfɛɛ hyɛ, O Sion ba baa; na ma wo ntomadan nua mu nyɛ den na trɛ wahyeɛ mu afebɔɔ, ama w’anim annwu ase bio, ama Agya a Ɔnniawieɛ no apam a ɔne wo diiɛ no ahyɛ ma, O Israel fiefoɔ.",
                "32": "Aane, momra Kristo hɔ, na mo nwie pɛ yɛ wɔ ne mu, na montwe mo ho mfiri deɛ ɛntene nyina ara ho; na sɛ motwe mo ho firi deɛ ɛnnyɛ nyina ara ho, na mode mo tumi nyina ara, mo adwene ne mo ahoɔden dɔ Onyankopɔn a, ɛna n’adom bɛdɔɔso ama mo, na ɛnam n’adom no so mobɛwie pɛ yɛ wɔ Kristo mu; na sɛ ɛnam Onyankopɔn adom so mo wie pɛ yɛ wɔ Kristo mu a, morentumi mpo Onyankopɔn tumi no.",
                "33": "Na bio, sɛ ɛnam Onyankopɔn adom no so ma mowie pɛ yɛ wɔ Kristo mu, na mo ampo ne tumi no a, ɛneɛ na ɛnam Onyankopɔn adom no a ɛfiri Kristo mogya a ɔka guuɛ no de ate mo ho wɔ Kristo mu, deɛ ɛwɔ apam a Agya no ne mo faaɛ a ɛpepa mo bɔne ma mobɛyɛ kronkron a nkekaawa biara nni ho no.",
                "34": "Na afei mema mo nyina ara nante yie. Ɛrenkyɛre na makɔgye m’ahome wɔ Onyankopɔn paradise no mu akɔsi sɛ me honhom ne me honamdua bɛsan aka abɔ mu ayɛ baako, na wɔde mafa wie mu nkunimdie mu, ama mene mo abɛhyia wɔ Yehowa ɔkɛseɛ no, Ɔtɛmmuafoɔ a Ɔnniawieɛ no a ɔbu ateasefoɔ ne awufoɔ atɛn no asɛnibea a ɛsɔ ani no anim. Amen."
            }
        }
    }
}