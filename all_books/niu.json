{
    "1-ne": {
        "meta": {
            "slug": "1-ne",
            "name": "Ko e Tohi Fakamua a Nifai",
            "chapterWord": "Ko e Veveheaga"
        },
        "chapters": {
            "1": {
                "intro": "Ko e tala ki a Lihai mo e haana a hoana ko Salai, mo e tau fanau taane tokofa ha laua, (kamata mai ia ia e tama ne fanau fakamua) ko Lamana, Lemuela, Samu mo Nifai. Ne tomatoma atu e Iki ki a Lihai ke fehola kehe mai a lautolu i Ierusalema, ha kua perofeta atu a Lihai ki a lautolu he maaga ha ko e tau hala ha lautolu, ne manako a lautolu ke tamate a ia. Ne fenoga atu a Lihai mo e haana a magafooa ke he tolu e tau aho ke he tutakale. Ne liliu atu a Nifai mo e haana a tau matakainaga ki Ierusalema ke moua he tau fakamauaga ke he tau tagata Iutaia. Ko e tala ke he tau matematekelea ne hoko ki a lautolu. Ne moua e lautolu e tau fanau fifine a lsamaeli ke eke mo hoana ha lautolu. Ne uta e tau magafaoa ha lautolu mo e o atu ke he tutakale. Ko e tau mena ne mamahi ai mo e tau matematekelea ne hohoko ki a lautolu ke he tutakale. Koe puhala he fenoga ha lautolu. Ne hohoko a lautolu ke he taha moana lahi. Ne fakafetoko e tau matakainaga haana ki a ia. Ne mahala a lautolu ha ko Nifai, ti ta ai e ia e taha toga. Ne ui e lautolu e matatepu na ko Ponitifulu. Ne o fenoga atu a lautolu he moana ke he motu he maveheaga. Ko au ko Nifai ne tohia e tohi nai.",
                "1": "Ko au ko Nifai, kua fanau mai au he tau mamatua tututonu, ko e mena ia ne moua mai e au e tau fakaakoaga nai mai he iloilo he matua taane haaku; ne kitia e au loga e tau monuina mai he Iki, hanai, ne moua foki e au e iloilo ke he tau mena mitaki mo e tau mena galo he Atua ko e mena ia kua fakamau ai e au e tau mena ne tutupu he haaku a vaha.",
                "2": "Hanai ko e mena ia kua taute ai e au e talahauaga nai he vagahau he haaku a matua taane, ne moua e ia e vagahau nai mai he tau fakaakoaga he tau Iutaia mo e vagahau he tau Aikupito.",
                "3": "Kua iloa e au kua mooli e tohi nai kua taute e au; ne tohi e au e tohi nai ke he haaku a lima, ne tohi foki e au mai he haaku a iloilo.",
                "4": "Ne hoko ai, ke he kamataaga he pule a Setekaia ko e patuiki ke he kautu ha Iuta, (ko e matua taane haaku ko Lihai, ne nofo a ia i Ierusalema tali mai he haana a moui); ko e tau ia, ne o mai ai e tokologa he tau perofeta ne perofeta atu ke he tau tagata ke tokihala neke fakaotioti e maaaga lahi ko Ierusalema.",
                "5": "Ko e mena ia, ne liogi atu e haaku a matua taane, ko Lihai, ke he Iki, hanai, ne liogi ai a ia mo e haana a loto katoa ma e haana a tau tagata.",
                "6": "Ti hoko ai, ne liogi ai a ia ke he Iki, ti hoko mai ai e taha afi fakatupou mo e nofo ki luga he taha maka i mua ia ia; ne kitia mo e fanogonogo a ia ke he loga he tau mena, ha kua loga e tau mena ne kitia mo e logona e ia a ti vivivivi lahi ai a ia.",
                "7": "Ne hoko ai, ne liu atu a ia ke he haana a fale i Ierusalema mo e tokaveli a ia ke he haana a mohega, ha kua lolelole a ia ha ko e malolo he Agaaga mo e tau mena ne kitia e ia.",
                "8": "Ha kua lolelole a ia ha ko e malolo he Agaaga, ne kitia e ia taha fakakiteaga, ne kitia e ia e lagi kua mahafagi mai, mo e haana manatu ne kitia e ia e Atua kua nofo a ia i luga he nofoa Iki, ne agaagai atu haana a tau agelu ki a ia, ha ne lologo mo e fakaheke atu ke he ha lautolu a Atua.",
                "9": "Ne hoko ai, ne kitia e ia e taha kua haele mai he lagi, mo e fofoga e ia e kikila kua mua atu ia ke he tupou la.",
                "10": "Ne kitia foki e ia toko hogofulu ma ua kua mumui atu ki a ia, ti kua mua atu e ha lautolu a kikila ke he kikila he tau fetu.",
                "11": "Ne o hifo mai a lautolu ke he lalolagi; ne fina atu e taha ne fakamua mai ia lautolu mo e tu ai ki mua he matua taane haaku, mo e foaki atu e tohi ki a ia, mo e ole atu a ia ki a ia ke totou.",
                "12": "Ne hoko ai, ko e magaaho ne totou ai e ia e tohi ne puke a ia ke he Agaaga he Iki.",
                "13": "Ti totou ai e ia, pehe: oi te, oi te, ki a Ierusalema, ne kitia e au e mahani fakalialia haau. Hanai, loga e tau mena ne totou he matua taane haaku hagaao ki Ierusalema — kua lata ke fakaotioti mo e moumou, mo lautolu kua ha hai ai tokologa ke mamate ke he pelu, mo e tokologa ke uta ai ke he fakapaeaaga i Papelonia.",
                "14": "Ne hoko ai, ne pehe, ko e magaaho ne totou mo e kitia he matua taane haaku e tau mena kua ofoofogia, ne vagahau atu e ia loga e tau mena ke he Iki; tuga kua pehe, kua lahi e haau a mana mo e ofoofogia e haau a tau mana ma Iki na e, ko e Atua Mua Ue Atu. Kua tokoluga haau a nofoa Iki i luga he lagi, koe haau a malolo, mo e tututonu, mo e fakaalofa noa ke he tau tagata oti he lalolagi. Ko e haau a fakaalofa, ti nakai toka noa e koe ke mamate a lautolu kua o atu ki a koe.",
                "15": "Kua vagahau pihia e haaku a matua taane, mo e haana a tau fakaheke atu ke he haana a Atua; ha kua kolikoli e haana agaaga, mo e puke namo e haana a loto, ha ko e tau mena ne kitia e ia, hanai, ne kua fakakite he Iki ki a ia.",
                "16": "Ti ko e magaaho nai, ko au ko Nifai, kua nakai fakamau maopoopo e au e tala katoa mai he tau mena ne tohi he haaku a matua taane, ha kua tohi mo e fakamau e ia e loga e tau mena ne kitia e ia ke he tau fakakiteaga mo e haana a tau miti; ne tohi foki e ia e loga e tau mena ne perofeta mai po ke tala atu e ia ke he tau fanau haana, to nakai fakamau maopoopo e au e tau mena nai.",
                "17": "Ka to tohia e au e tala nai ke he tau mena ne tutupu ke he tau aho he haaku a moui. Kitia la, kua tohi fakaku e au e tohi nai mai he tohi ne tohia ai he haaku a matua taane, kua tohia e au ke he tau lapa maka ne tufugatia e au ke he tau lima ni haaku. Ko e mena ia kaeke kua oti he fakaku e au e tohi nai mai he tohi he haaku a matua taane, to tohi ai e au e tala ke ke haaku a moui.",
                "18": "Ko e mena ia, kua manako ai au ke iloa e mutolu e tau mena nai ke ofoofogia ai ne fakakite he Iki ke he haaku a matua taane, ko Lihai, hanai, ko e moumouaga a Ierusalema, kitia la, ne fina atu a ia ke he tau tagata, mo e kamata ke perofeta mo e tala age ki a lautolu e tau mena ne kua kitia mo e fanogonogo a ia ki ai.",
                "19": "Ti hoko ai, ne fefeua mo e va he tau tagata Iutaia a ia ha ko e tau mena ne vagahau e ia ki a lautolu, ha kua talahau e ia e tala mooli ke he tau mena kelea mo e tau mahani fakalialia ha lautolu; ne tala age e ia ki a lautolu ko e tau mena ne kitia mo e fanogonogo a ia ki ai, mo e tau mena foki ne totou mai e ia he tohi kua fakakite tonu mai ai e haele mai he Mesia mo e lukutoto ma e lalolagi katoa.",
                "20": "Ko e magaaho ne fanogonogo e tau tagata Iutaia ke he tau mena nai, ne ita lahi a lautolu ki a ia; hanai, tuga ni mo e tau perofeta tuai, ne vega kehe e lautolu, ti pinimaka mo e kelipopo ai; ne kumi foki e lautolu e haana a moui ke uta kehe mai ia ia. Ka e kitia la, ko au, ko Nifai, to fakakite atu e au ki a mutolu kua fakaalofa e iki ki a lautolu kua fifili e ia, ha ko e ha lautolu a tua, ke fakamalolo a lautolu ke malolo, ke laveaki a lautolu."
            },
            "2": {
                "1": "Kitia la ne hoko ai, ne kamata e Iki ke vagahau atu ke he haaku a matua taane, hanai, ne ha ha i ai ke he taha miti, ne pehe ai ki a ia: Uhoaki a koe ma Lihai, ha ko e tau mena ne taute e koe, mo e haau a mahani fakamooli, ne fakamatala e koe e tau mena ke he tau tagata nai tuga ne poaki atu ai e au ki a koe; kitia la, kua kumi a lautolu ke uta kehe e haau a moui.",
                "2": "Ne hoko ai, ne poaki e Iki ke he haaku a matua taane, ke he miti: Kua lata ke uta e ia haana a magafaoa mo e fehola ke he tutakale.",
                "3": "Ne hoko ai ne omaoma a ia ke he tau kupu he Iki, ko e mena ia ne taute pihia e ia tuga ne poaki he Iki ki a ia.",
                "4": "Ne hoko ai, ne fano kehe a ia ke he tutakale. Ne toka e ia e haana a fale mo e haana a tufaaga he tau fonua, katoa mo e haana a tau auro, mo e haana a tau ario, mo e haana a tau mena uho, mo e nakai uta e ia ha mena taha he tau koloa ia, ka ko e magafaoa ni haana ne uta e ia, mo e tau mena kai, mo e tau fale ie, mo e fehola kehe atu a lautolu ke he tutakale.",
                "5": "Ne o hifo mai ai tata atu ke he kau tahi he Tahi Kula; ne fenoga a ia tata atu ke he Tahi Kula; mo e fenoga ai a Lihai mo e haana a magafaoa kua ha ha i ai ke he tutakale, ko e matua fifine haaku ko Salai, mo e tau taokete haaku ko Lamana, Lemuela mo Samu.",
                "6": "Ne hoko ai, ne fenoga a ia ke he tutakale ke he tolu e tau aho, ti ta e ia e haana a fale ie ha ha i ai ke he taha vahaloto he tau mouga tata ke he taha vailele.",
                "7": "Ne hoko ai, ne ta e ia e taha fatapoa aki e tau maka, mo e taute e ia e poa ke ne Iki, mo e taute e fakaaueaga ke he Iki ko e Atua ha tautolu.",
                "8": "Ne hoko ai, ne ui e ia e higoa he vailele ko Lamana, ne tafe atu ke he vai puna he Tahi Kula; ne nofo ai a ia he vaha mouga tata atu ke he gutu he vailele nai.",
                "9": "Ko e magaaho ne kitia he matua taane haaku ne tafe atu e vailele nai ke he Tahi Kula, ne vagahau atu a ia ki a Lamana, mo e pehe ai, Oi, kia lahi a koe tuga e vailele nai, kia liligi mau ke he vai puna he tututonu.",
                "10": "Ne vagahau foki a ia ki a Lemuela; Oi kia lahi a koe tuga mo e vahaloto he tau mouga nai, mauokafua mo e tumau mo e nakai maueue, ke omaoma e tau poakiaga he Atua.",
                "11": "Ne vagahau pihia a ia ha kua matauka a Lamana mo Lemuela; kitia la ne feguigui a laua ke he loga e tau mena, ke he matua taane ha laua, ha ko e tau fakakiteaga ne takitaki mai e ia a laua mai he fonua ki Ierusalema, mo e tiaki e tau tufaaga fonua ha lautolu, mo e tau auro, mo e tau ario, mo e tau mena uho, ke mamate a lautolu ke he tutakale. Ne pehe a laua ne taute e ia e tau mena nai ha ko e tau manatu goagoa he haana a loto.",
                "12": "Kua pihia e tau mena ne feguigui ai a Lamana mo Lemuela ke he matua taane ha laua. Ne feguigui ha kua nakai maama ia laua e tau mena mai he Atua ne eke a laua.",
                "13": "Ne nakai tua foki a laua ke he tau kupu mai he tau perofeta ke he fakaotiotiaga he maaga lahi ko Ierusalema. Kua tatai a laua mo e tau tagata Iutaia kua nonofo i Ierusalema, ne kumi ke uta kehe e moui he matua taane haaku.",
                "14": "Ne hoko ai, ne vagahau atu mo e malolo e matua taane haaku ki a laua he vaha mouga ko Lemuela, ha kua puke a ia ke he Agaaga, a ti vivivivi a laua i mua haana. Ne fakakupu e ia a laua ke nakai maeke ai ia laua ke feguigui foki, ko e mena ia, ne omaoma a laua ke he tau poakiaga haana.",
                "15": "Ti ne nofo e matua taane haaku i loto ke he taha fale ie.",
                "16": "Ne hoko ai, ko au ko Nifai, kua fuata, ka e pete ia, kua tino lahi, mo e manako lahi foki au ke moua e iloilo ke he tau mena galo mai he Atua, ko e mena ia ne ole atu au ke he Iki; mo e kitia la, ne aahi mai a ia ki a au mo e fakamolū e ia e loto haaku mo e maeke ai ia au ke tua ke he tau kupu ne vagahau mai he matua taane haaku ko e mena ia, ne nakai fetoko au ki a ia tuga ne taute he tau matakainaga haaku.",
                "17": "Ne vagahau atu au ki a Samu, mo e fakailoa atu ki a ia e tau mena ne moua e au mai he Iki ha ko e Agaaga Tapu. Ne hoko ai, ne tua a ia ke he tau kupu haaku.",
                "18": "Ka e kitia la, ne nakai fanogonogo mai a Lamana mo Lemuela ke he haaku a tau kupu ti kua momoko e haaku a loto ha kua mao e tau loto ha laua, ne ole atu au ke he Iki ma laua.",
                "19": "Ne hoko ai, ne vagahau mai e Iki ki a au, mo e pehe mai; Uhoaki a koe, ma Nifai, ha ko e haau a tua, ha kua kumi fakamakamaka e koe au, mo e loto fakatokolalo.",
                "20": "Ti kaeke ke omaoma e koe e tau poakiaga haaku, to moui monuina a koe, to takitaki ai foki a koe ke he taha fonua he maveheaga; hanai, ko e motu ne tauteute e au maau; hanai, ko e motu kua mua atu mai he tau motu oti.",
                "21": "Ti kaeke ke tumau e fakafetoko he tau matakainaga haau ki a koe, to mumutu kehe e au a lautolu mai i mua haaku.",
                "22": "Ti kaeke ke omaoma e koe e haaku a tau poakiaga, to eke a koe mo takitaki mo e faiaoga ke he haau a tau matakainaga.",
                "23": "Kitia la, ko e aho ia ka totoko mai a laua ki a au, to kaiaalu e au a laua ke he malaia mamahi ke nakai fai malolo a lautolu ke kaumahala e tau fanau haau, ka to kaumahala ni e tau fanau haau kaeke ke fetoko mai foki a lautolu ki a au.",
                "24": "Ti kaeke ke fakafetoko e haau a tau fanau ki a au to fahi e lautolu e tau fanau haau, mo e fakalagā a lautolu ke liu manatu e tau puhala kua hako."
            },
            "3": {
                "1": "Ne hoko ai, ko au, ko Nifai, ne liu mai au he tutala mo e Iki; ke he fale ie he matua taane haaku.",
                "2": "Ne hoko ai, ne vagahau mai a ia ki a au ne pehe mai; Kitia la, ne miti e au e miti, ha ha i ai e poaki he Iki ki a au ke liliu a koe mo e tau matakainaga haau ki Ierusalema.",
                "3": "Kitia la, kua leveki e Lapana e talahauaga he tau tagata Iutaia mo e matohiaga he tau mamatua tupuna haau, kua tohi tuai e tau mena ia ke he tau lapa maka veo.",
                "4": "Ko e mena ia, ne poaki he Iki ki a au, kia fano a koe mo e tau matakainaga haau ke he fale ha Lapana, mo e kumi e tau fakamauaga mo e ta mai ke he tutakale.",
                "5": "Ti ko e mogonai, kitia la, kua feguigui haau a tau matakainaga, kua pehe, kua uka lahi e mena kua manako au ki ai mai ia laua; ka e kitia la, nakai manako au ke he mena nai mai ia laua, ka ko e iki kua poaki mai e ia e mena ia.",
                "6": "Ko e mena ia, fano a koe ma haaku tama, to fakaalofa e iki ki a koe, ha kua nakai gugu a koe.",
                "7": "Ne hoko ai, ne pehe atu au ko Nifai, ke he haaku a matua taane, to fano au ke taute e tau mena ne poaki mai he Iki ki a au, ha kua iloa e au kua nakai poaki he Iki e tau poakiaga ke he tau fanau he tau tagata, ka e nakai tauteute e ia e taha puhala ke maeke ai ia lautolu ke taute e tau mena kua poaki mai e ia ki a lautolu.",
                "8": "Ne hoko ai, ko e magaaho ne logona he matua taane haaku e tau kupu na, kua fiafia lahi a ia, ha kua iloa e ia ne kua fakamonuina he Iki au.",
                "9": "Ti ko au ko Nifai, mo e haaku a tau matakainaga ne o fenoga ai ke he tutakale, mo e tau fale ie ha mautolu, ke o hake ke he fonua ko Ierusalema.",
                "10": "Ne hoko ai, ko e magaaho ne hohoko a mautolu ke he fonua ko Ierusalema, ti kamata e tau matakainaga haaku mo au ke tau pulega.",
                "11": "Ne taute e mautolu e vili, po ko hai ka fina atu ke he fale a Lapana. Ti hoko ai, ne moua e Lamana e kotofaaga ti fano a Lamana ke he fale a Lapana, mo e tutala ai a laua ke he haana a fale.",
                "12": "Mo e manako a ia ke he tau lapa maka veo mai ia Lapana. Kua ha i ai he tau lapa maka veo ia e matohiaga he matua taane haana.",
                "13": "Kitia la, ne hoko ai, ne ita lahi a Lapana mo e tulei atu a Lamana mai i mua haana mo e nakai foaki e tau lapa maka veo ki a ia. Ko e mena ia, ne pehe atu a Lapana, kitia la, ko koe, ko e tagata fofo mena to tamate e au a koe.",
                "14": "Ne hola a Lamana mai i mua ia ia, ti tukuogo e ia e mena ne taute e Lapana ki a ia, a ti momoko lahi a mautolu, ti manatu e tau matakainaga haaku ke liliu atu ke he haaku a matua taane kua ha ha i ai ke he tutakale.",
                "15": "Ka e kitia la, ne pehe atu au ki a lautolu, kua moui e Iki kua momoui foki a tautolu, to nakai o atu a tautolu ke he matua taane ha tautolu kua ha ha i ai ke he tutakale a to katoatoa e mena ne poaki mai he Iki ki a tautolu.",
                "16": "Ko e mena ia, kia tumau a tautolu ke omaoma e tau poakiaga mai he Iki: ko e mena ia kia o atu a tautolu ke he fonua ko e tufaaga he matua taane ha tautolu, ha kua toka e ia e tau auro mo e tau ario mo e tau koloa kehekehe. Ne taute e ia e tau mena oti nai ha ko e poakiaga he Iki.",
                "17": "Ha kua iloa tuai e ia to moumou a Ierusalema, ha kua kelea lahi a lautolu kua nonofo ai.",
                "18": "Kitia la, ne tiaki e lautolu e tau kupu he tau perofeta. Ko e mena ia, kaeke ke nofo hifo e haku a matua tane ke he maaga nai, ka e pehe e poakiaga mai he Iki ke hola kehe mai he fonua nai; kitia la, to mate foki a ia. Ko e mena ia, kua lata ni ke hola kehe a ia mai he fonua nai.",
                "19": "Kitia la, ko e finagalo he Atua kua lata ke moua ai e tautolu e tau fakamauaga nai kua ha ha i ai ke he tau lapa maka veo, ke leveki a tau mena nai ke maeke ai he tau fanau ha tautolu ke iloa e vagahau he tau mamatua ha lautolu;",
                "20": "Mo e leveki foki e tau kupu ne talahau mai he tau perofeta tapu oti, ne moua mai e lautolu mai he Agaaga mo e mana he Atua, mai he kamataaga he lalolagi ke hoko mai ke he vaha nai.",
                "21": "Ne hoko ai, ne pihia haaku a tau vagahau ke he haaku a tau matakainaga mo e talia ai e lautolu ke maeke ai a lautolu ke tua tumau, ke omaoma e tau poakiaga he Atua.",
                "22": "Ne hoko ai, ne o hifo a mautolu ke he fonua ha mautolu, ti ta mai e tau auro, mo e tau ario, katoa mo e tau mena uho ha mautolu.",
                "23": "Ka mole ia he fakamaopoopo e mautolu e tau mena nai, ne o atu a mautolu auloa ke he fale a Lapana.",
                "24": "Ne hoko ai, ne huhū atu a mautolu ki a Lapana ne manako a mautolu ke foaki mai e ia e tau lapa maka veo kua ha ha ia ia, ke foaki mai ki a mautolu, to foaki age e mautolu ki a ia e tau auro, mo e tau ario, mo e tau mena uho ha mautolu.",
                "25": "Ti hoko ai ko e magaaho ne kitia e Lapana e tau koloa ha mautolu kua lahi pihia, ne manako a ia ki ai, ha ko e manako lahi haana, ne vega e ia a mautolu ki fafo, mo e fakafano mai e ia e tau fekafekau haana ke tamate a mautolu ke maeke ai ia ia ke moua e tau koloa ha mautolu.",
                "26": "Ne hoko ai, ne fehola kehe a mautolu mai he tau fekafekau ha Lapana, mo e tiaki hifo foki e mautolu e tau koloa ha mautolu, ti moua ai e Lapana e tau mena ia.",
                "27": "Ne hoko ai, ne fehola kehe a mautolu ke he tutakale mo e fakamumuli ai a mautolu ke he taha ava maka, ne nakai moua ai he tau fekafekau ha Lapana a mautolu.",
                "28": "Ne hoko ai, ne ita a Lamana ki a au ti pihia ke he haaku a matua taane; ne ita foki a Lemuela ha kua fanogonogo a ia ki a Lamana, ne vagahau mai e Lamana mo Lemuela e tau kupu ki a maua e tau lafu, ko e mena ia, ne fahi foki e laua a maua aki e ka akau.",
                "29": "Ne hoko ai, ko e magaaho ne fahi ai e laua aki e akau, kitia la, ne hoko mai e agelu mai he Iki mo e tu ki mua ha laua, mo e vagahau atu pehe: Ko e ha kua fahi ai pihia e tehina ha mua aki e akau? Iloa nakai e mua kua fifili he Iki a ia ke pule ki a mua ha kua mahani kelea a mua? Kitia la, to liliu atu foki a mutolu ki Ierusalema, to tuku atu he Iki a Lapana ke he tau lima ha mutolu.",
                "30": "Ka mole ia e vagahau mai e agelu ki a mautolu, ti haele kehe ai a ia.",
                "31": "Kua mole atu e agelu, ne kamata foki a Lamana mo Lemuela ke feguigui aki, ne pehe a laua: To tuku mai fefe he Iki a Lapana ke he tau lima ha tautolu? Kitia la, ko ia ko e tagata malolo, mo e maeke ia ia ke takitaki e toko limagofulu, hanai, kua maeke foki ia ia ke tamate e toko limagofulu, ti nakai kia pihia ki a tautolu?"
            },
            "4": {
                "1": "Ne hoko ai, ne vagahau au ke he tau matakainaga haaku, ne pehe atu: Kia o hake a tautolu ki Ierusalema, kia tumau a tautolu ke tua mo e omaoma ke he tau poakiaga he Iki; Kitia la, kua mua ue atu e haana malolo ke he lalolagi katoa, ti nakai kia mua e haana malolo ke he malolo a Lapana mo e toko limagofulu, hanai po ke toko hogofulu afe haana?",
                "2": "Ko e mena ia, kia o hake ai a tautolu. Kua lata ke fakamalolo a tautolu ke tuga a Mose; ha kua vagahau mooli a ia ke he Tahi Kua ti vevehe ua ai ke he tau faahi, ti o mai ai e tau mamatua taane ha tautolu mai he paeaaga ke fenoga ai ke he hala momo, ne mumui atu e tau kau a Farao mo e tomo ai ke he Tahi Kula.",
                "3": "Kitia la, kua iloa tuai e mua kua mooli e tau mena nai, mo e iloa foki e mua kua vagahau mai e agelu ki a mua; ko e ha kua mahalohalo ai a mua? Kua lata ke o hake a tautolu; ha kua maeke he Iki ke leveki a tautolu, tuga ne leveki e ia e tau mamatua ha tautolu. To fakaoti e ia a Lapana tuga ne taute e ia ke he tau Aikupito.",
                "4": "Ko e magaaho ne vagahau ai e au e tau kupu nai, ne ita a laua ki a au, mo e feguigui foki; ka e pete ia ne mumui mai e tau matakainaga haaku ki a au a to hohoko atu a mautolu ki fafo he pa a Ierusalema.",
                "5": "Ti kua pouli a ti tala age au ke fakamumuli a lautolu i tua he pa. Ka mole ia he fakamumuli a lautolu, ne totolo atu au ke he maaga mo e hagaao atu ke he fale a Lapana.",
                "6": "Ne takitaki he Agaaga au ha kua nakai iloa tuai e au e tau mena ke taute.",
                "7": "Pete ia, ne fina atu au mo e tata atu ke he fale ha Lapana, ti kitia e au e taha tagata ne kua tokaveli ke he kelekele ki mua ia au, ha kua konahia a ia ke he uaina.",
                "8": "Ne hoko atu au ki a ia, mo e iloa ai ko Lapana haia.",
                "9": "Ne kitia e au e pelu haana, ti aaki e au e pelu haana mai he faga he pelu; ne kitia e au ko e kakau he pelu kua talaga aki e auro hokoia kua mua he mitaki foki, ko e lapa he pelu kua talaga ia mai he taha lapatoa uho.",
                "10": "Ne hoko ai, ne pehe mai e Agaaga ki a au ke tamate e au a Lapana; ka e pehe e loto haaku: Kua nakai la kelipopo e au ha tagata. Ti memege ai au kua nakai manako au ke tamate a ia.",
                "11": "Ti pehe mai foki e Agaaga ki a au, kitia la ne ta mai he iki a ia ke he tau lima haau. Hanai, kua iloa foki e au ne kumi a ia ke uta kehe e moui haaku; hanai, ne nakai talia e ia e tau poakiaga he Iki, mo e kaiha foki e ia e tau koloa ha mautolu.",
                "12": "Ne hoko ai, ne liu pehe mai e Agaaga ki a au: Kia tamate a e koe a ia ha kua tuku atu he Iki a ia ke he tau lima haau.",
                "13": "Kitia la, kua tamate he Iki e tau tagata kelea ke maeke ai ke fakahoko e haana tau gahua tututonu. Kua lata ni ke mate e tagata tokotaha ka e nakai tolomuli e kautu mo e mamate ai ha ko e nakai tua.",
                "14": "Ko e magaaho nai, ne logona e au ko Nifai e tau kupu nai, ne manatu e au e tau kupu nai he Iki ki a au he magaaho ne ha ha i ai au he tutakale, ne pehe mai, ka omaoma he tau fanau haau e tau poakiaga haaku to momoui monuina a lautolu ke he fonua he maveheaga.",
                "15": "Hanai, kua manatu foki au to nakai maeke a lautolu ke amaoma e tau poakiaga he Iki mo e tau fakatufono ha Mose, kaeke kua nakai moua e lautolu e tau fakatufono ia.",
                "16": "Ti iloa foki e au kua tohia e tau fakatufono ha Mose ke he tau lapa maka veo.",
                "17": "Ne iloa foki e au kua tuku mai he Iki a Lapana ke he tau lima haaku ke maeke ai ia au ke moua e tau talahauaga kua ha ha i ai ke he tau lapa maka veo tuga ne poaki mai he Iki.",
                "18": "Ko e mena ia, ne omaoma ai au ke he leo he Agaaga, ne totō e au e tau lau ulu a Lapana mo e hio e au e ulu haana ke he pelu ni haana.",
                "19": "Ka mole ia he hio e au e ulu haana, ne akiaki e au e tau tapulu ha Lapana mo e tui ai e au; hanai ko e tau mena oti, mo e pipi e au e papatau haana ke he tino haaku.",
                "20": "Kua mole e tau mena nai ti fina atu au ke he fale tanaki tupe ha Lapana. Ne hoko atu au ke he fale tanaki tupe ha Lapana, kitia la, ne kitia e au e fekafekau ha Lapana ne toka ai e tau ki ke he fale tanaki tupe haana. Ne fifitaki e au e leo ha Lapana mo e poaki atu au ki a ia ke o a maua ke he fale tanaki tupe.",
                "21": "Ne manatu a ia ko au ko e haana a Iki ko Lapana ha kua kitia e ia e tau tapulu, mo e pelu kua pipi ke he pula haaku.",
                "22": "Ne vagahau a ia ki a au ke he tau patu ha Iuta, ha kua iloa e ia ne fina atu e iki haana, ko Lapana, mo e api mo lautolu he po ia.",
                "23": "Ne vagahau au ki a ia tuga a Lapana.",
                "24": "Ne tala age au ki a ia kua lata ke uta e au e tau lapa maka veo; ke ta atu e au ke he haaku a lafu taokete kua nonofo mo e leo ki a au mai i tua he pa.",
                "25": "Ne ui au ki a ia ke mui mai ki a au.",
                "26": "Kua manatu a ia kua vagahau au hagaao ke he tau matakainaga he Lotu, mo e ko au mooli ko Lapana, ko e mena ia, ne mui mai ai a ia ki a au.",
                "27": "Ne vagahau tumau a ia ki a au hagaao ke he tau patu a Iuta ha magaaho ne o ai a maua hagaao atu ke he tau matakainaga haaku i tua he pa.",
                "28": "Ne hoko ai, ko e magaaho ne kitia e Lamana a au a ti matakutaku a ia, pihia mo Lemuela, mo Samu foki. ti fehola a lautolu mai i mua haaku ha kua manatu a lautolu ko au, ko Lapana, kua tamate e ia a au ti kumi foki a ia ke tamate foki a lautolu.",
                "29": "Ne hoko ai, ne ui atu au ki a lautolu, ti logona e lautolu e leo haaku, ti nakai fehola foki a lautolu mai i mua haaku.",
                "30": "Ne hoko ai, ko e magaaho ne kitia he fefafekau ha Lapana e tau matakainaga haaku ne vivivivi a ia, mo e amanaki ke hola atu a ia mai i mua haaku mo e liu atu ki Ierusalema.",
                "31": "Ko au ko Nifai, kua tino lahi, kua malolo lahi foki mai he Iki, ko e mena ia, ne taofi e au e fekafekau ha Lapana ke nakai maeke ia ia ke hola.",
                "32": "Ne hoko ai, ne vagahau au ki a ia, ka eke ke fanogonogo a ia ke he tau kupu haaku, mo e tuga kua moui e Iki, mo e tuga foki kua moui au to fakahao e mautolu e moui haana.",
                "33": "Ne vagahau au ki a ia, mo e omonuo ke aua neke matakutaku; mo e kua lata ia ia ke eke mo tagata ataina ke o atu a ia mo mautolu ke he tutakale.",
                "34": "Ne vagahau pehe au ki a ia kua pehe age: Ko e finagalo he Iki ki a mautolu ke taute e mena nai. Kua lata nakai ke omaoma fakamakutu e mautolu e tau poakiaga he Iki? Ko e mena ia, kia hau a koe mo e o atu mo mautolu ke he tutakale ke he matua ha mautolu to nofo ai a koe mo mautolu.",
                "35": "Ti hoko ai, ne mafanatia a Sorama he tau kupu ne vagahau e au. Ko Sorama ko e higoa a ia he fekakekau; ne mavehe ai a ia to o hifo o mautolu ke he tutakale ke he haaku a matua. Ne omonua foki a ia to nonofo a ia mo mautolu mai he magaaho na.",
                "36": "Ne manako a mautolu ke nofo a ia mo mautolu ha ko e mena nai, ke aua ia neke iloa he tau Iutaia e fenoga ha mautolu ke he tutakale, neke mumui mai a lautolu mo e fakaotioti a mautolu.",
                "37": "Ti hoko ai, ko e magaaho ne omonuo ai a Sorama ki a mautolu, ne oti ai ha mautolu a matakutaku ha ko ia.",
                "38": "Ti hoko ai, ne uta ai e mautolu e tau lapa maka veo, mo e fekafekau a Lapana, mo e o kehe ai ke he tutakale, mo e fenoga atu ai ke he fale ie he matua taane ha mautolu."
            },
            "5": {
                "1": "Ti hoko ai, mole atu e o hifo mai a mautolu ke he tutakale ke he matua taane ha mautolu, kitia la ne puke a ia ke he fiafia, pihia foki e matua fifine haaku, ko Salai, kua fiafia lahi a ia ha ko e mena fakaatukehe mooli a ia ha ko mautolu.",
                "2": "Ha kua manatu a ia kua mamate a mautolu he tutakale; ti loma foki a ia ke he matua taane haaku, mo e tala age ko ia ko e taagata kitia fakakiteaga mo e pehe: Kitia la, kua futiaki mai e koe a mautolu mai he motu he tau tupuna ha mautolu, kua mole ai e tau fanau haaku, mo e mamate ai a tautolu ke he tutakale.",
                "3": "Ti pihia e tau vagahau ne fakakelea aki he matua fifine ke he matua taane haaku.",
                "4": "Ti hoko ai, ne vagahau atu e matua taane haaku ki a ia, mo e pehe: Kua iloa e au ko e tagata kitia fakakiteaga au; ha ko e a ne mai ne ai kitia e au e tau mena he Atua ke he taha fakakiteaga a kua nakai iloa e au e mitaki he Atua, ka kua nofo ai i Ierusalema mo e mate ai mo e haaku a tau matakainaga.",
                "5": "Ka e kitia la, kua moua e au e taha motu he maveheaga, ko e mena ia kua olioli ai au; hanai, ti iloa e au to ta mai he Iki haaku a tau fanau mai he tau lima a Lapana, mo e ta hifo mai a lautolu ki a taua he tutakale.",
                "6": "Ti pihia e tau vagahau he matua taane haaku ko Lihai ne fakamafana aki e ia haaku a matua fifine ko Salai, hagaao ki a mautolu, he magaaho ne fenoga ai a mautolu he tutakale ke o hake ke he fonua ko Ierusalema, ke moua mai e tau fakamauaga ke he tau Iutaia.",
                "7": "Ti ko e magaaho ne liliu atu a mautolu ke he fale ie he matua taane haaku, kitia la, ko e ha laua a fiafia kua puke namo ni, ti kua mafanatia ai haaku a matua fifine.",
                "8": "Ti ne vagahau ai a ia pehe: Ko e magaaho nai kua iloa fakatonu e au kua poaki he Atua haaku a tokoua ke hola ke he tutakale; hanai, kua iloa fakatonu foki e au kua leveki he Iki haaku a tau fanau, kua iloa fakatonu foki e au kua leveki he Iki haaku a tau fanau, mo e ta mai a lautolu mai he tau lima ha Lapana, mo e foaki ki a lautolu e malolo ke maeke ia lautolu ke fakahoko e mena ne poaki he Iki ki a lautolu. Ti pihia e haana a tau vagahau.",
                "9": "Ti hoko ai, ne olioli lahi ni a lautolu, mo e tuku atu e tau poa mo e tau poa huhunu ke he Iki; mo e tuku atu e tau fakaaue ke he Atua a Israela.",
                "10": "Ti mole atu e tau fakaaue ha lautolu ke he Atua a Israela, ko e matua taane haaku ko Lihai, ne uta e ia e tau fakamauaga ne tohia ai ke he tau lapa maka veo mo e kumikumi a ia ki ai mai he kamataaga.",
                "11": "Ti kitia ai e ia, kua ha ha i ai e tau tohi ne lima a Mose, ne fakakite ai e tala ke he kamataaga he lalolagi, pihia ke hifo mai ke he kamataaga he pule a Setekaia, ko e patuiki a Iuta;",
                "12": "Ti pihia e fakamauaga hagaao ke he tau Iutaia mai he kamataaga, pihia ke hoko mai ke he kamataaga he pule a Setekia, ko e patuiki a Iuta.",
                "13": "Ti pihia foki ke he tau perofetaaga he tau perofeta tapu, mai he kamataaga, kehifo mai ke kehe kamataaga he pule a Setekaia; ti pihia foki ke he tau perofetaaga loga ne vagahau mai he gutu a Ieremia.",
                "14": "Ti hoko ai, ko e matua taane haaku ko Lihai, ne moua e ia ki loto he tau lapa maka veo e matohiaga he tau matua haana, ko e mena ia ti iloa ai e ia ko e tupu mai a ia ia Iosefa ko ia ko e tama a Iakopo, ne fakafua ki Aikupito, ne fakamoui ai he lima he Iki, ke fakamoui e ia haana matua taane ko Iakopo mo e haana a magafaoa katoa mai he hoge.",
                "15": "Ne takitaki kehe foki a lautolu mai he paeaaga, mai he motu ko Aikupito; he Atua taha ia ni ne fakamomoui a lautolu.",
                "16": "Ti pihia e iloaaga he matua taane haaku ko Lihai e tala ke he matohiaga he tau tupuna haana. Ti ko Lapana foki ne tupu mai a ia ia Iosefa, ko e mena ia ne toka ai ia i mo e haana a tau matua e tau fakamuaga.",
                "17": "Ko e magaaho nai ne kitia ai he matua taane haaku e tau mena oti nai, kua puke a ia ke he Agaaga, mo e kamata ai ke perofeta hagaao ke he haana a tupu —",
                "18": "Ko e tau lapa maka veo nai to tuku atu ai ke he tau motu oti, tau matakainaga, tau motu kehe, mo e tau tagata mai he haana a tupu.",
                "19": "Ko e mena ia, ne pehe a ia ko e tau lapa maka veo nai to nakai fakaoti ai; mo e nakai mate ai ka leva. Ti perofeta e ia loga e tau mena hagaao ia ke he haana a tupu.",
                "20": "Ti hoko ai, pihia e levekiaga haaku mo e matua taane haaku e tau poakiaga ne kua poaki mai he Atua ki a mautolu.",
                "21": "Ti kua moua e mautolu e tau fakamauaga ne kua poaki he Atua ki a mautolu, kua kumikumi ki ai mo e iloa ai kua aoga lahi; hanai, kua mahuiga lahi ki a mautolu, kua pihia ke maeke ke toka mau e mautolu e tau poakiaga he Iki ke lata mo e tau fanau ha mautolu.",
                "22": "Ko e mena ia, ko e iloilo ia ke he ki ke uta ai e mautolu he o fenoga ai a mautolu he tutakale hagaao atu ke he motu he maveheaga."
            },
            "6": {},
            "7": {
                "1": "Ti kua manako au ke iloa ai e mutolu, ne oti e tau perofetaaga mai he matua taane haaku ko Lihai hagaao ke he tau fanau haana, ne hoko ai, ne liu vagahau foki e Iki ki a ia, ne pehē: Kua nakai lata ia Lihai ke uta e haana a magafaoa hokoia ni ke he tutakale ka kua lata ke moua he tau fanau taane e tau fanau fifine mo hoana, ke maeke ai ia lautolu ke fakatupu e tau fanau ke he Iki, ke he motu he maveheaga.",
                "2": "Ti hoko ai, ne poaki he Iki ki a Lihai ke fakafano foki e ia a au ko Nifai, mo e tau matakainaga haaku ki Ierusalema, ke ta mai ai a Isamaeli mo e magafaoa haana ke he tutakale.",
                "3": "Ti hoko ai, ne o atu au mo e haaku a tau matakainaga ke he tutakale ke o hake ki Ierusalema.",
                "4": "Ti hoko ai, ne o hake a mautolu ke he fale ha Isamaeli, ti mata fiafia mai a Isamaeli ki a mautolu, kua pihia a ti vagahau e mautolu e tau kupu mai he Iki.",
                "5": "Ne hoko ai, ne fakamolū he Iki e loto ha Isamaeli mo e haana a magafaoa foki, kua pihia a ti tuku fenoga a lautolu mo mautolu mo e o hifo ai ke he tutakale ke he fale ie he matua taane ha mautolu.",
                "6": "Ne hoko ai, ko e magaaho ne o fenoga a mautolu ke he tutakale, kitia la, ko Lamana mo Lemuela mo e tokoua e fanau fifine ha Isamaeli, mo e tokoua e fanau taane a Isamaeli mo e tau magafaoa ha laua ne fakafetoko mai a lautolu ki a au, hanai, ko au ko Nifai, mo Samu mo e matua taane ha lautolu ko Isamaeli, mo e hoana haana, mo e tokotolu e tau fanau fifine haana.",
                "7": "Ti hoko ai, ha kua fetoko mai a lautolu, ne manako ai a lautolu ke liliu ke he fonua ko Ierusalema.",
                "8": "Ko e magaaho nai, ko au ko Nifai, kua momoko lahi ha kua maō e tau loto ha lautolu, ko e mena ia ne vagahau atu au ki a lautolu pehe, hanai, ki a Lamana mo Lemuela foki: Kitia la ko mua ko e lafu taokete haaku, ko e ha kua maō pihia ai ha mua a tau loto, mo e pouli e tau manamanatuaga ha mua, a ti vagahau ai au ko e tehina ha mua, hanai, kua eke au mo fakafifitakiaga ki a mua.",
                "9": "Ko e ha kua nakai talia ai e mua e tau kupu mai he Iki?",
                "10": "Kua nimo fefe ia mua e agelu ke Iki ne kua kitia e mua?",
                "11": "Hanai, kua nimo fefe ia mua e tau mena lalahi ne taute he Iki ki a tautolu, tuga ne laveaki e ia a tautolu mai he tau lima ha Lapana mo e maeke foki ia tautolu ke moua ai e tau fakamauaga.",
                "12": "Hanai, kua nimo fefe ia mua kua maeke he Iki ke taute e tau mena oti kua finagalo a ia ki ai, ma e tau fanau he tau tagata, kaeke kua fakakite e tua ha lautolu ki a ia? Ko e mena ia, kia tua a tautolu ki a ia.",
                "13": "Kaeke kua fakamooli tumau a tautolu ki a ia, to moua e tautolu e fonua he maveheaga; mo e to iloa foki e mutolu to moumou a Ierusalema ke fakakatoatoa e tau kupu he Iki; ka to fakakatoatoa e tau mena oti ne vagahau he Iki hagaaoi ke he moumouaga a Ierusalema.",
                "14": "Kitia la to fakaoti ai mo e nakai nofo mo lautolu e Agaaga, kitia la, ne tiaki e lautolu e tau perofeta, mo e liti e lautolu a Ieremia ke he fale puipui. Ne kumi e lautolu ke uta kehe e moui he matua taane haaku, kua pihia ai, a ti hola kehe a ia mai he fonua.",
                "15": "Kitia la, kua tala atu e au ki a mutolu, ka eke ke liliu a mutolu ki Ierusalema to mamate foki a mutolu mo lautolu. Ko e magāho nai, ka eke ke fifili a mutolu ki ai kia o hake a ke he motu, ti manatu e tau kupu ne vagahau e au ki a mutolu, ka eke ke o atu to mamate foki a mutolu, ha kua pihia e tau kupu ne ole fakamakamaka he Agaaga ki a au ke vagahau.",
                "16": "Ti hoko ai, ko e magaaho ne vagahau ai e au, ko Nifai, e tau kupu nai ke he tau matakainaga haaku, ne ita a lautolu ki a au. Ne hoko ai, ne taofi e lautolu au, kitia la, kua vale lahi a lautolu, mo e lili e lautolu au aki e afo, mo e kumi e lautolu ke uta kehe e moui haaku, ke toka ai au ke he tutakale ke fakaoti ai he tau manu favale.",
                "17": "Ka ne hoko ai, ne liogi au ke he Iki, pehe: Ko e Iki na e, tuga mo e haaku a tua kua ha ha ia koe, maeke nakai ia koe ke laveaki au mai he tau lima he haaku a tau matakainaga, hanai, kia foaki mai ki a au e malolo ke maeke ai ia au ke vevete e tau afo kua lili aki au.",
                "18": "Ne hoko ai, ko e magaaho ne vagahau ai e au e tau kupu ia, kitia la, kua tagataga tuai e tau afo mai he tau lima mo e tau hui haaku, mo e tu ai au ki mua he tau matakainaga haaku, mo e vagahau foki ai au ki a lautolu.",
                "19": "Ne hoko ai, ne ita foki a lautolu ki a au, mo e manako a lautolu ke taofi au; ka e kitia la, ne ole e taha mai he tau fanau fifine ha Isamaeli, pihia mo e tokoua haana, mo e taha tama taane foki ha Isamaeli, ne ole ke he tau matakainaga haaku, kua pihia a ti molu ai e tau loto ha lautolu; mo e nakai liu a lautolu ke lali ke uta kehe e haaku a moui.",
                "20": "Ne hoko ai, ne momoko a lautolu ha ko e tau gahua kelea ne taute e lautolu, pihia ai, ne tukutuku hifo a lautolu ki mua haaku mo e ole a lautolu ki a au ke fakamagalo ki a lautolu e tau mena ne taute e lautolu ki a au.",
                "21": "Ne hoko ai, ne fakamagalo e au ki a lautolu e tau mena oti ne taute e lautolu ki a au, mo e tomatoma atu au ki a lautolu ke liogi ke he Iki ko e Atua ha lautolu ke moua e fakamagaloaga. Ne hoko ai, ne taute e lautolu pihia. Ne oti e liogi ha lautolu ti fenoga atu a mautolu ke he fale ie he matua taane ha mautolu.",
                "22": "Ne hoko ai, ne o hifo a mautolu ke he fale ie he matua taane ha mautolu. Ko au mo e haaku a tau matakainaga, mo Isamaeli mo e magafaoa katoa haana, ne taute ai e mautolu e fakaaueaga ke he Iki ko e Atua ha mautolu, mo e tuku atu e poa mo e tau poa huhunu ki a ia."
            },
            "8": {},
            "9": {},
            "10": {},
            "11": {},
            "12": {},
            "13": {},
            "14": {},
            "15": {},
            "16": {
                "1": "Ne hoko ai, ko au, ko Nifai, ne mole atu e vagahau haaku ke he haaku a tau matakainaga, kitia la, ne pehe mai a lautolu ki a au: Ne tala mai e koe e tau mena kua uka lahi, mua atu, kua nakai maeke ia mautolu ke taute.",
                "2": "Ne hoko ai, ne pehe atu au ki a lautolu kua iloa e au kua vagahau e au e tau mena uka hagaao ke he tau tagata kelea ha ko e tau mena mooli; kua fakatututonu e au e tau tagata tututonu, mo e fakamooli to lagaki ki luga a lautolu ke he aho fakamui; ko e mena ia kua uka lahi e mena mooli ki a lautolu kua lauia ai, ha kua hokotia ke he uho he tau loto ha lautolu e tau mena na.",
                "3": "Ko e haaku a tau matakaiknaga na e, kaeke kua tututonu a mutolu mo e manako foki ke talia e tau mena mooli mo e fanogonogo ki ai, kia o fakahako ki mua he Atua, ti nakai feguiguiaki ai a mutolu ha ko e tau mena mooli, mo e pehe: Kua vagahau e koe e tau mena uka ki a mautolu.",
                "4": "Ne hoko ai, ko au ko Nifai, ne tomatoma atu ke he tau matakainaga haaku mo e fakamakutu, ke omaoma e tau poakiaga he Atua.",
                "5": "Ne hoko ai, ne fakatokolalo a lautolu ki mua he Iki, kua pihia ai, a ti olioli ai au mo e ha ha ia au e tau amaamanakiaga lalahi ha ko lautolu, kia o atu a lautolu he tau puhala he tututonu.",
                "6": "Ne taute mo e talahau ai e au e tau mena nai ke he magaaho ne nofo ai e matua taane haaku ke he fale ie ha ha he vaha loto he tau mouga, ne fakahigoa e ia ko Lemuela.",
                "7": "Ne hoko ai, ko au ko Nifai, ne fai hoana ai au ke he taha tama fifine ha Isamaeli; mo e fai hoana ai foki e tau matakainaga haaku ke he tau fanau fifine a Isamaeli; ne fai hoana a Sorama ke he tama fifine uluaki a Isamaeli.",
                "8": "Ti pihia e fakakatoatoaaga he matua taane haaku e tau poakiaga oti ne poaki he Iki ki a ia. Pihia foki, ki a au ko Nifai, ne fakamonuina mai he Atua kua mua atu ni.",
                "9": "Ne hoko ai, ne vagahau mai e leo he Iki ke he matua taane haaku ke he taha po, mo e poaki ki a ia ko e aho hake kia fina atu haana a fenoga ke he tutakale.",
                "10": "Ne hoko ai, ne matike e haaku a matua taane he pogipogi, mo e fina atu ke he gutuhala he fale ie, ne ofo lahi ai a ia ke kitia e taha mena kua veliveli mo e kehe lahi e talagaaga, ne talaga aki e veo. Mo e kua ha ha i ai he veliveli na ua e lima; mo e tuhi ai e taha lima ke he puhala kua lata ke o ai a mautolu ke he tutakale.",
                "11": "Ne hoko ai, ne fakamaopoopo e mautolu e tau mena ha mautolu kua lata ke uta ke he tutakale, mo e tau koloa foki ne foaki mai he Iki ki a mautolu; mo e uta foki e mautolu e tau tega akau kehekehe mo e ta atu ke he tutakale.",
                "12": "Ne hoko ai, ne uta ai e mautolu e tau fale ie mo e o atu ke he tutakale, mo e o atu ke he taha faahi he vailele ko Lamana.",
                "13": "Ne hoko ai, ne o fenoga a mautolu ke he fa e tau aho, ne o atu ke he faahi toga po ke faahi toga ki uta, ti fakatutu foki e tau fale ie ha mautolu; mo e fakahigoa ai e matakavi na ko Sesa.",
                "14": "Ne hoko ai, ne uta e mautolu e tau fana fiti mo e o atu ke he tutakale ke taitai ke fagai aki e tau magafoa ha mautolu, ka mole ia ti liliu atu a mautolu ke he tau magafaoa ha mautolu ke he tutakale ke he matakavi ko Sesa. Ne o atu foki a mautolu ke he tutakale, muitua ni ke he hagaaoaga fakamua, mo e fakatata ni ke he maaga talumelie he tutakale ne tata atu ke he Tahi Kula.",
                "15": "Ne hoko ai, ne o fenoga a mautolu ke he loga e tau aho, mo e taitai mena kai he hala, aki e tau fana fiti mo e tau maka ne vilo ti liti.",
                "16": "Ti ne mumui atu a mautolu ke he hala ne tuhi mai he mena veliveli, ne takitaki aki a mautolu ke he tau maaga kelekele talumelie he tutakale.",
                "17": "Ti o fenoga a mautolu kua mole ai e loga e tau aho, ne fakatutu e mautolu e tau fale ie mo e fakahautoka, ke okioki, mo e kumi mena kai ma e tau magafaoa ha mautolu.",
                "18": "Ti ne hoko ai, ki a au ko Nifai, he magaaho ne fina atu ai au ke keli manu ke kai kitia la, ne mapaki ai e haaku a fana fiti ne taute mai he lapatoa mitaki; kua mole e mapaki e haaku a fana fiti, kitia la, ne ita e tau matakainaga haaku ki a au ha kua malona tuai e fana fiti haaku, ha kua nakai moua e mautolu ha mena ke kai.",
                "19": "Ti ne hoko ai, ne liliu a mautolu ke he tau magafaoa ha mautolu mo e teao ha mena kai, ti kua lolelole lahi a lautolu ha ko e fenoga kua matematekelea lahi a lautolu ha kua manako ke moua taha mena ke kai.",
                "20": "Ti ne hoko ai, ne kamata ai a Lamana mo Lemuela mo e tau fanau taane ha Isamaeli ke feguigui lahi, ha ko e tau mamahi mo e tau matemataekelea ha lautolu ke he tutakale ti ne kamata ai foki e matua taane haaku ke gu pihia ke he iki ko e haana Atua; hanai, ti kua momoko lahi a lautolu, a ti feguiguiaki a lautolu ke he Iki.",
                "21": "A ti ne hoko ai, ko au ko Nifai, kua matematekelea foki au fakalataha mo e tau matakainaga haaku, ha kua malona haaku a fana fiti mo e tau fana fiti ha lautolu kua galo e matoho, kua kamata ke uka lahi, kua pihia ai kua nakai maeke ia mautolu ke moua ai ha mena kai.",
                "22": "Ti ne hoko ai, ko au ko Nifai, ne vagahau fakalahi au ke he tau matakainaga haaku, ha kua liu mao e tau loto ha lautolu, a ti hoko ke loma ke he Iki ko e Atua ha lautolu.",
                "23": "Ti ne hoko ai, ko au ko Nifai, ne taute e au e fana fiti foou aki e akau; mo e mai he taha ka akau hako e matafana; ko e mena ia, kua kanavaakau ai au ke he fana fiti, mo e tau maka mo e vilo. ti ne pehe atu au ke he matua taane haaku: Kua lata ke fina atu au ki fe ke moua ai e tau mena ke kai?",
                "24": "Ti ne hoko ai, ne kumikumi a ia ke he Iki, ha kua fakatokolalo a lautolu ha ko e tau kupu haaku; ne vagahau e au e loga he tau mena ki a lautolu ha ko e malolo he agaaga haaku.",
                "25": "Ti ne hoko ai, ne hoko mai e leo he Iki ke he matua taane haaku; mo e lahi e akonakiaga ne moua e ia ha ko e haana gu ke he Iki, kua lahi ni, ti kua tuku hifo a ia ki lalo muatua he momoko lahi.",
                "26": "Ti ne hoko ai, ne pehe mai e leo he Iki ki a ia: Kitekite atu ke he fua veliveli, mo e kitia ai e tau mena kua tohia ai.",
                "27": "Ti ne hoko ai, ko e magaaho ne kitia he matua taane haaku e tau mena ne tohi ai he fua veliveli, ne matakutaku mo e vivivivi lahi a ia, fakalataha mo e tau matakinaga haaku, mo e tau fanau taane ha Isamaeli mo e tau taki tokoua ha lautolu.",
                "28": "Ti ne hoko ai, ko au ko Nifai, ne kitia e au e tau lima ne tuhituhi ai he fua veliveli, ne gahuahua ni fakalata ke he tua mo e makau, mo e mailogaaga ha mautolu ki ai.",
                "29": "Ti kua tohi ai foki e tala foou, kua mukamuka ke totou, ti kua lagomatai foki ke maeke ia mautolu ke maama e tau puhala he Iki; mo e kua tohi foki mo e hiki ke he falu a magaaho, fakalata ni mo e tua mo e makau kua tuku e mautolu ki ai. Ti tuga pehe, kua maeke a mautolu ke kitia kua maeke e Iki ke fakahoko e tau mena lalahi mai he mena tote.",
                "30": "Ti ne hoko ai, ko au ko Nifai, ne fina atu au ki luga he fuga mouga, fakalata ke he hala ne tuhi ai he fua veliveli.",
                "31": "Ti ne hoko ai, ne keli ai e au e tau manu favale, kua pihia ai, kua maeke ai au ke moua e tau men kai ma e tau magafaoa ha mautolu.",
                "32": "Ti ne hoko ai, ne liu atu au ke he tau fale ie ha mautolu mo e hahamo foki e tau manu ne keli e au; ti ko e magaaho ne kitia e lautolu e tau mena kai, kua lahi mahaki ni e fiafia ha lautolu. Ti ne hoko ai, ne fakatokolalo a lautolu ki mua he Iki, mo e tuku atu e tau fakaaue ki a ia.",
                "33": "Ti ne hoko ai, ne liu fenoga foki a mautolu, kua o fenoga ke he faahi tuga he kamataaga, kua mole atu e loga he tau aho ne fenoga ai a mautolu ne liliu fakatutu foki e tau fale ie ha mautolu, mo e okioki ai.",
                "34": "Ti ne hoko ai, ne mate a Isamaeli mo e tanu ai ke he matakavi ia ne fakahigoa ko Nahomo.",
                "35": "Ti ne hoko ai, ne maanu lahi e tau fanau fifine ha Isamaeli, ha kua galo kehe tuai e matua taane ha lautolu, mo e ha ko e tau matematekelea ha lautolu ke he tutakale; ti ne feguigui a lautolu ke he matua taane haaku, he ta mai e ia a lautolu mai he fonua ko Ierusalema, ne pehe: Kua mate tuai e matua taane ha tautolu; hanai, kua lahi e fanoa ha tautolu he tutakale, mo e mamahi ai ke he tau matematekelea loga, hoge, fia inu, mo e mategugu; ti ka mole ia e tau matematekelea nai to mamate a tautolu he tutakale he hoge.",
                "36": "Ti ne feguigui pihia lautolu ke he matua taane haaku, pihia ki a au foki; mo e manako a lautolu ke liliu atu ki Ierusalema.",
                "37": "Ti pehe atu a Lamana ki a Lemuela mo e tau fanau taane ha Isamaeli: Kitia la, kia tamate e tautolu e matua taane ha tautolu, mo e ha tautolu e tehina ko Nifai, ha kua eke a ia ke pule mo e takitaki a tautolu ko e haana a tau matakainaga ne fakamua.",
                "38": "Ko e magaaho nai, kua pehe a ia ne tutala e Iki mo ia, ti ne fefafekau foki e tau agelu ki a ia, ka e kitia la, kua iloa e tautolu kua pikopiko a ia ki a tautolu, kua tala mai e ia e tau mena ia ki a tautolu, mo e taute e ia loga e tau mena, ko e tau lagatau ia haana ke fakahehe e ia e tau mata ha tautolu mo e manatu liga to takitaki e ia a tautolu ke uta ke he taha tutakale kehe mo e ka mole he takitaki kehe e ia a tautolu, kua manatu a ia ke patuiki ke pule ki a tautolu, ke maeke ia ia ke taute ha mena kua manako mo e finagalo a ia ki ai. Ti pihia e fakahehe he taokete haaku ko Lamana e tau loto ha lautolu ke ita.",
                "0": ""
            },
            "17": {
                "1": "Ti ne hoko ai, ne liu kamata e fenoga ha mautolu ke he tutakale; mo e fenoga atu ke he faahi uta ke he magaaho ia. Ne fenoga ai mo e moua e mautolu e tau matematekelea loga he tutakale; ne fanafanau ai e tau hoana ha mautolu he tutakale.",
                "2": "Ha kua loga e tau monuina ha mautolu mai he Iki, ko e momoui ni a mautolu he tau kakano manu mata, ke he tutakale, ne maeke ni he tau fifine ha mautolu ke fakahuhu e tau fanau ha lautolu mo e malolo, hanai, tuga ni e tau taane; mo e kamata ke fakauka he fenoga mo e nakai feguigui ai.",
                "3": "Kua kitia ai e tautolu kua lata ke fakakatoatoa e tau poakiaga he Atua. Ti kaeke kua omaoma he tau fanau he tau tagata e tau poakiaga he Atua, kua fagai e ia a lautolu mo e foaki e ia e malolo ki a lautolu, mo e tauteute e ia e taha puhala ke maeke ia lautolu ke taute e tau mena ne poaki e ia ki a lautolu; ko e mena ia, ne taute e ia e tau mena ma mautolu ha ne o fenoga ai ke he tutakale.",
                "4": "Ti ne o fenoga a mautolu ke he loga e tau tau, hanai, ke he valu e tau tau ke he tutakale.",
                "5": "Ti ne hohoko a mautolu ke he fonua ko Ponitifulu, ha kua loga e tau fua lakau pihia mo e meli; ko e tau mena oti nai, ne tauteute he Iki ke nakai mamate a mautolu. ti ne kitia e m utolu e tahi, ne fakahigoa ai ko Ilianatumu, ko e kakano he kupu ia ka liliu, ko e loga e tau vai.",
                "6": "Ti ne hoko ai, ne fakatutu e mautolu e tau fale ie tata atu ke he tapa tahi, ti pete ni ne mamahi a mautolu mo e loga e tau matematekelea mo e tau mena uka, hanai, tuga kua lahi ni ti nakai maeke ia mautolu ke tohi e tau mena oti, kua olioli he hohoko atu a mautolu ke he tahi; ti ne fakahigoa ai e mautolu e matatepu nai ko Ponitifulu, ha kua loga e tau fua lakau.",
                "7": "Ti ne hoko ai, ko au ko Nifai, ne mole ai falu a tau aho ke he fonua ko Ponitifulu, ne hoko mai e leo he Iki ki a au, ne pehe: Matike, mo e fano a koe ke he mouga. Ti ne hoko ai, ne matike ai au mo e hake ke he mouga mo e ui atu ke he Iki.",
                "8": "Ti ne hoko ai, ne vagahau mai e Iki ki a au, ne pehe mai: kia ta e koe e taha toga, to fakakite e au ki a koe, ke maeke ia au ke uta ai haau a tau tagata ke he taha faahi he tahi nai.",
                "9": "Ti ne pehe atu au: Ma iki na e, to fano au ki fe ke moua e lapatoa ke fakatataka, ke talaga aki e tau mena gahua ke tufuga aki e toga tuga kua fakakite mai e koe ki a au.",
                "10": "Ti ne hoko ai ne tala mai he Iki ki a au e matatepu kua lata ke fano au ki ai ke moua e lapatoa ke taute aki e tau mena gahua.",
                "11": "Ti ne hoko ai, ko au ko Nifai, ne talaga e au e taha mena ke uulo atu ke he afi, talaga mai he tau kili manu, ka mole he taute e au e mena ke uulo aki e afi, ne tuki e au ua e maka ke kamata aki taha afi.",
                "12": "Ha kua nakai fioia he Iki a mautolu ke tafu afi ai he o fenoga ai a mautolu he tutakale; ha kua pehe a ia: To fakamitaki e au e tau mena kai ha mutolu, ke nakai lata ia mutolu ke tunu ai.",
                "13": "To eke au mo hulu ha mutolu he tutakale; mo e to tauteute e au e puhala ma mutolu kaeke ke omaoma a mutolu ke he tau poakiaga haaku, ko e mena ia kaeke ke omaoma e mutolu e tau poakiaga to takitaki e au a mutolu ke he fonua he maveheaga; mo e to iloa e mutolu ko au haia ne takitaki ai a mutolu.",
                "14": "Hanai, ti ne pehe foki e Iki: ka hohoko atu a mutolu ke he fonua he maveheaga, to iloa e mutolu, ko au ko e Iki, ko e Atua; mo e ko au ko e Iki, ne laveaki a mutolu mai he mate; hanai, ne ta mai e au a mutolu mai he fonua ko lerusalema.",
                "15": "Ko e mena ia, ko au ko Nifai, kua fakafita au ke omaoma e tau poakiaga he Iki, ti ne tomatoma e au e tau matakainaga haaku ke fakamooli mo e gahua fakamakutu.",
                "16": "Ti ne hoko ai, ne talaga e au e tau mena gahua mai he lapatoa ne moua e au mai he tau maka.",
                "17": "Ko e magaaho ne kitia ai he tau matakainaga haaku kua kamata au ke ta e toga, ne kamata a lautolu ke feguigui ki a au, mo e pehe: Ko e tangata goagoa e tehina ha tautolu, ha kua manatu a ia kua maeke ia ia ke ta e toga; hanai, ti kua manatu foki a ia kua maeke ia ia ke fenoga ke he taha faahi he moana lahi nai.",
                "18": "Ti pihia e tau loma he tau matakainaga haaku ki a au, mo e kua nakai manako a lautolu ke gahua, ha kua nakai tua a lautolu to maeke ia au ke ta e toga; kua nakai tua foki a lautolu kua fakatonu mai he Iki ki a au.",
                "19": "Ti ne hoko ai, ko au ko Nifai, kua fakaatukehe lahi ha ko e tau loto mao ha lautolu; ti ko e magaaho ne kitia e lautolu kua kamata ai au ke fakaatukehe kua fiafia e tau loto ha lautolu, kua pihia ai, ti olioli a lautolu ki a au mo e pehe: Kua iloa e mautolu kua nakai maeke ia koe ke ta e toga, ha kua iloa e mautolu kua nakai ha ha ia koe ha fifiliaga tonu, ko e mena ia, to nakai maeke ia koe ke fakahoko ha gahua lahi pehe nai.",
                "20": "Ti ko koe, kua tuga e matua taane ha tautolu, kua muitua ke he tau manatu goagoa mai he loto haana; hanai, ne takitaki e ia a tautolu mai he fonua ko Ierusalema, mo e fanoa ai a tautolu ke he tutakale ke he loga e tau tau, mo e gahua lahi ai e tau fifine ha tautolu, mo e mamafa a lautolu he tau tama, mo e fanafanau ai a lautolu he tutakale mo e tau mamahi loga, toe ni ke mamate; kua mua atu e mitaki kaeke ne mamate fakamua a lautolu to o mai a lautolu mai i Ierusalema ke mamahi he tau matematekelea nai.",
                "21": "Kitia la, kua mamahi a tautolu ke he loga e tau tau nai ke he tutakale, ka e kaeke ne nonofo a tautolu he fonua, he tau tufaaga ti ne maeke a tautolu ke fiafia mo e olioli ha ko e tau mena ha tautolu.",
                "22": "Ti kua iloa e tautolu ko lautolu kua nonofo i Ierusalema; kua tututonu a lautolu ha kua omaoma e lautolu e tau fakatufono mo e tau fifiliaga he Iki, mo e tau poakiaga oti, tuga mo e tau fakatufono ha Mose; ko e mena ia, kua iloa e tautolu kua tututonu a lautolu kua fakafili atu he matua taane ha tautolu a lautolu, mo e takitaki kehe e ia a tautolu ha kua talia e tautolu e tau kupu haana; hanai, ko e tehina ha tautolu kua tuga a ia. Kua vagahau e tau matakainaga haaku he feguigui mo e loma ki a maua.",
                "23": "Ti ne hoko ai, ko au ko Nifai, ne vagahau ki a lautolu ne pehe atu: Kua tua nakai a mutolu ne maeke e tau mamatua taane ha tautolu ke fehola kehe mai he tau lima he tau tagata Aikupito kaeke ne nakai talia e lautolu e tau kupu he Iki?",
                "24": "Hanai, kua manatu nakai a mutolu ne maeke a lautolu ke o kehe mai he peaaga, kaeke ne nakai poaki he Iki ki a Mose kua lata ke takitaki e ia a lautolu mai he paeaaga?",
                "25": "Kua iloa e mutolu oti ne nonofo e tau fanau ha Israela he paeaaga mo e iloa foki e mutolu kua lahi e mamafa he tau gahua ha lautolu, kua uka ke hahamo, ko e mena ia, kua iloa e mutolu ko e mena mitaki ke ta mai a lautolu mai he paeaaga.",
                "26": "Kua iloa e mutolu ne poaki he Iki ki a Mose ke taute e gahua lahi ia; mo e iloa e mutolu ne vevehe ua e Tahi Kula ha ko e tau kupu haana, mo e ne o a lautolu i loto he kelekele momo.",
                "27": "Ka e iloa e mutolu ne tomo e tau tagata Aikupito he Tahi Kula, ko e tau kautau ha Falao.",
                "28": "Ti iloa foki e mutolu ne fagai ai a lautolu ke he manai he tutakale.",
                "29": "Hanai, ti iloa e mutolu ne ta e Mose e maka, ha ko e mana he Atua kua ha ha ia ia ti tafe mai e vai, ke maeke he tau fanau ha Isaraela ke fakato e fia inu ha lautolu.",
                "30": "Ti pete ni kua takitaki he Iki ko e Atua a lautolu, ko e Lukutoto ha lautolu ne takitaki ai a lautolu he tau aho mo e foaki e ia e hulu ka hoko e pouli, mo e y taute e tau mena oti kua lata he tau tagata ke moua, ne fakamaō ha lautolu a tau loto mo e fakapouli e tau manamanatuaga ha lautolu mo e fakafualoto ki a Mose, mo e Atua mooli kua moui.",
                "31": "Ti ne hoko ai, ha ko e haana a tau kupu, ne mamate ai a lautolu, ti ha ko e haana a tau kupu ne takitaki e ia a lautolu, ha ko e haana a tau kupu ne taute e ia e tau mena oti ma lautolu; ne nakai taute ai ha mena taha ka e nakai mai ia he tau kupu haana.",
                "32": "Ti ka mole ia he o a lautolu he vailele ko Ioritana, ne fakamalolo e ia a lautolu ke vega kehe e tau fanau he motu ia mai he fonua, hanai mo e fakamavehevehe a lautolu ti mamate ai tuai.",
                "33": "Ti ko e magaaho nai, kua manatu kia a mutolu kua tututonu a lautolu ne nonofo he fonua he maveheaga, ne vega he tau mamatua ha tautolu a lautolu mai ai? Kitia la, kua tala atu e au ki a mutolu, Nakai.",
                "34": "Kua manatu kia a mutolu kua fifili e tau mamatua ha tautolu ki a lautolu ia kaeke ne tututonu mooli a lautolu? Kua tala atu e au ki a mutolu, Nakai.",
                "35": "Kitia la, kua fakaalofa e Iki ke he tau tagata oti kana, tuga kua taha, ko ia kua tututonu kua mua atu e fakaalofa he Atua ki ai. Ka e kitia la, ne tiaki he tau tagata nai e tau kupu oti he Atua, kua momoho ha lautolu a tau mahani kelea ti kua katoatoa e ita he Atua ki a lautolu; ti ne kaiaalu he Iki e fonua ki a lautolu, mo e fakamonuina e ia ke he tau mamatua taane ha tautolu; hanai, ne kaiaalu e ia ki a lautolu ke he mamateaga ha lautolu, mo e fakamonuina ke he tau mamatua ha tautolu ke maeke ia lautolu ke moua e malolo ke pule ki ai.",
                "36": "Kitia la, ne taute he Iki e lalolagi ke nonofo e tau tagata i ai; ne tufugatia e ia e tau fanau haana ke nonofo ai.",
                "37": "Ti ne lagaki e ia e kautu tututonu, mo e moumou e ia e tau kautu he tau tagata kelea.",
                "38": "Ti takitaki e ia a lautolu kua tututonu ke he tau fonua uho, mo e fakaotioti e ia a lautolu kua kelea, mo e kaiaalu e ia e fonua ha lautolu.",
                "39": "Kua eke mo e pule a ia ki luga he lagi muatua, ha ko e haana nofoa Iki haia, mo e kua eke e lalolagi mo haana tuaga hui.",
                "40": "Ti kua fakaalofa a ia ki a lautolu kua manako ki a ia mo Atua ha lautolu. Kitia la, ne fakaalofa a ia ke he tau mamatua ha tautolu, mo e mavehe mo lautolu, hanai, ko Aperahamo, Isaako mo Iakopo, mo e manatu e ia e tau maveheaga ne taute e ia; ko e mena ia ne ta mai ai a lautolu mai he fonua ko Aikupito.",
                "41": "Ti ne fakaako e ia a lautolu he tutakale aki e akau haana ha kua fakamao e tau loto ha lautolu, tuga ha mutolu, ti ne fakahako e ia a lautolu ha ko e tau mahani kelea ha lautolu. Ne fakafano mai e ia e tau gata puhopuho ne lele, ki a lautolu, mole atu he gagau a lautolu ne tauteute e ia e puhala ke fakamalolo a lautolu; ko e fekau kua lata ki a lautolu ke taute ko e kikite, ha kua mukamuka e puhala ia, kua tokologa ni a lautolu ne mamate.",
                "42": "Ti ne famamao e tau loto ha lautolu mai he taha magaaho ke he taha magaaho ti amuamu a lautolu ki a Mose, pihia ke he Atua ha lautolu; pete ia kua iloa e mutolu, ne takitaki e ia a lautolu mo e haana mana ke he fonua he maveheaga.",
                "43": "Ti ko e magaaho nai, kua mole e tau mena nai, kua hoko mai e magaaho kua kelea lahi a lautolu, hanai, kua teitei hoko mai e magaaho ke fakaotioti a lautolu; ha kua iloa e au to hoko mai e aho ke fakaotioti a lautolu, ka e moui e tokofiha ni, to uta ai ke he paeaaga.",
                "44": "Ko e mena ia, ne poaki ai he Iki ke he matua taane haaku kua lata ke fano kehe a ia ke he tutakale; ti ne kumi foki he tau tagata Iuta ke uta kehe e haana moui; hanai, kua kumi foki a mutolu ke kuta kehe e haana moui; ko e mena ia, ko e tau kelipopo tagata a mutolu ke he tau loto ha mutolu ti tuga a lautolu a mutolu.",
                "45": "Kua mafiti lahi a mutolu ke taute e tau mena kelea ka e fakatuai ke manatu ke he Iki ko e Atua ha mutolu. Ne kitia e mutolu e agelu; ne vagahau a ia ki a mutolu, ti logona e mutolu haana a leo mai he taha magahala ke he taha magahala; ti ne vagahau a ia ki mutolu ke he leo tote, ka kua nakai logona e mutolu, nakai maeke a mutolu ke logona e haana e tau kupu; ko e mena ia, kua vagahau a ia ki a mutolu tuga e leo he pakulagi, kua eke ai ke lulu ai e lalolagi tuga ko e maihiihi ne fai.",
                "46": "Ti kua iloa foki e mutolu kua maeke ia ia ke he mana he tau kupu haana ke uta kehe e lalolagi; hanai, ti iloa e mutolu ko e mana he tau kupu haana kua maeke ia ke fakamomole e tau mena tule, mo e lipilipi e tau matatepu kua momole. Oi, ti ko e ha kua maō ai e tau loto ha mutolu?",
                "47": "Kitia la, kua mavehevehe haaku a agaaga ha ko mutolu, ti kua mamahi haaku a loto; kua matakutaku au neke vega kehe a mutolu ke he tukulagi. Kitia la, kua puke au ke he Agaaga he Atua kua lahi ni, kua nakai fai malolo ke he haaku tino.",
                "48": "Ti ne hoko ai kua mole he vagahau e au e tau kupu nai, ne ita a lautolu ki a au, ha kua puke au ke he mana he Atua, tuga ke otioti ai haaku a ka kano; ko e ha tagata ke piki mai ki a au to fifigo tuga e pupu pakupaku; to nakai fai ia ke he ha mena he Atua, ha ko e mena to ta he Atua a ia.",
                "49": "Ti ne hoko ai, ko au ko Nifai, ne tala age au ki a lautolu ke nakai liu feguigui foki ke he matua taane ha lautolu; mo e nakai finagalo foki ke gahua a lautolu mo au ha kua poaki mai he Atua ki a au ke ta e au taha toga.",
                "50": "Ti ne pehe atu au ki a lautolu: Kaeke kua poaki he Atua ki a au ke taute e tau mena oti to maeke ia au ke taute e tau mena ia. Kaeke kua poaki e ia ki a au ke pehe ke he vai nai, kia eke a koe mo kelekele, to eke e vai mo kelekele; ti ka pihia au to taute ni.",
                "51": "Ko e magaaho nai, kaeke kua ha ha he Iki e malolo pihia mo e taute loga e tau mena ke he tau fanau he tau tagata, ko e ha kua nakai maeke ia ia ke fakatonu mai ki a au kua lata ke ta e au e taha toga?",
                "52": "Ti ne hoko ai, ko au ko Nifai, ne vagahau e au loga e tau mena ke he tau matakainaga haaku kua lahi ni, kua fakagogoa a lautolu mo e nakai maeke a lautolu ke taufetoko mo au, mo e nakai hoko e tau lima ha lautolu ki a au poke piki mai e tau matalima ha lautolu, pihia ke he loga e tau aho. Ha kua matakutaku a lautolu neke fifigo a lautolu ki mua ia au, ha kua malolo lahi pihia e Agaaga he Atua, kua logona e lautolu.",
                "53": "Ti hoko ai, ne pehe mai e Iki ki a au: Kia fakaloa atu foki e lima haau ke he tau matakinaga haau to nakai fifigo a lautolu ki mua haau, to fakaofo e au a lautolu, kua pihia e Iki, to taute e au pihia, ke iloa e lautolu ko au ko e Iki ha lautolu a Atua.",
                "54": "Ti ne hoko ai, ne fakaloa atu e au e lima haaku, ke he tau matakainaga haaku mo e ne nakai fifigo a lautolu ki mua ia au; ka e ne lulululu he Iki a lautolu, tuga mo e tau kupu ne vagahau mai e ia.",
                "55": "Ko e magaaho nai ne pehe a lautolu: Kua iloa mooli e mautolu kua nofo e Iki mo koe, ha kua iloa e mautolu ko e mana he Iki ne vivivivi ai a mautolu. Ti ne veveli hifo a lautolu ki mua haaku mo e teitei ke hufeilo ki a au, ka e nakai manako au ke pihia a lautolu, ti pehe atu au ki a lautolu: Ko au ko e matakainaga ha mutolu; hanai, ko e tehina ha mutolu ko e mena ia kia hufeilo ke he Iki ko e Atua haia ha mutolu; mo e fakalilifu ke he matua taane mo e matua fifine ha mutolu kia loga ai ha mutolu a tau aho ke he motu ka foaki atu he Iki ko e Atua ha mutolu ki a mutolu."
            },
            "18": {
                "1": "Ti ne hoko ai, ne hufeilo a lautolu ke he Iki mo e o fakalataha mo au; mo e gahua ai a mautolu mo e taute e tau akau kua kehe lahi foki. Ne fakakite he Iki mai he taha magaaho ke he taha magaaho e puhala kua lata ia au ke taute e tau akau he toga.",
                "2": "Ko e magaaho nai, ko au ko Nifai, ne nakai taute e au e tau akau tuga he puhala kua iloa he tau tagata, ti nakai talaga foki e au e toga he puhala he tau tagata, ka e ne taute e au tuga ne fakakite mai he Iki ki a au; ko e mena ia kua nakai tuga ne fa mahani ai e tau tagata.",
                "3": "Ti ko au ko Nifai, ne fina atu mau au ke he mouga, mo e ne liogi mau au ke he Iki, ko e mena ia ne fakakite mai he Iki ki a au e tau mena lalahi.",
                "4": "Ti ne hoko ai, kua fakamau e au e toga, tuga mo e tau kupu he Iki, ne kitia he tau matakainaga haaku kua mitaki, mo e ne mitaki lahi e tufuga ne taute e mautolu; ko e mena ia, ne fakatokolalo foki a lautolu ki mua he Iki.",
                "5": "Ti ne hoko ai, ne hoko mai e leo he Iki ke he matua taane haaku, ke mamatike a mo e o hifo a mautolu ke he toga.",
                "6": "Ti ne hoko ai, ke he aho hake, kua oti he tauteute e mautolu e tau mena oti, loga e tau fua lakau mo e tau vala manu mai he tutakale, mo e meli kua lahi, mo e tau mena kehekehe tuga mo e tau poaki he Iki, ne o hifo a mautolu ke he toga, mo e tau uta mo e tau tega akau ha mautolu, mo e tau mena ne ta mai ai mo mautolu, ko e tau tagata oti fakalata ke he haana tau tau; ko e mena ia, ne o hifo a mautolu ke he toga, mo e tau hoana mo e tau fanau ha mautolu.",
                "7": "Ne fanau he matua taane haaku e tokoua e tau fanau taane ke he tutakale; ne fakahigoa ai e ia e tama fakamua ko Iakopo ka ko e tama fakamui ko Iosefa.",
                "8": "Ti ne hoko ai, ne o hifo a mautolu oti ke he toga mo e uta e tau mena kai mo e tau mena oti ne poaki mai ki a mautolu, ne fakatoka atu ai a mautolu ke he tahi mo e poka ai he matagi a mautolu hagaao atu ke he fonua he maveheaga.",
                "9": "Ne o a mautolu he matagi ke he loga e tau aho, kitia la, ko e tau matakainaga haaku mo e tau tama taane ha Isamaeli fakalataha mo e tau hoana ha lautolu, ne kamata ke fiafia, ti koli mo e lologo, mo e tau vagahau hemu, hanai, tuga kua nimo ia lautolu e mana ne ta mai ai a lautolu; hanai kua hemu lahi e tau mena ne taute e lautolu.",
                "10": "Ti ko au, ko Nifai, ne kamata au ke matakutaku lahi neke ita e Iki ki a mautolu mo e fahi a mautolu ha ko e tau mahani kelea ha mautolu, ke tomo a mautolu ke he moana hokulo; ko e mena ia ko au, ko Nifai, ne kamata ai ke vagahau fakamalolo ki a lautolu; ka e kitia la, ne ita a lautolu ki a au mo e pehe: Kua nakai talia a mautolu ke eke a koe ko e tehina ha mautolu mo pule ki a mautolu.",
                "11": "Ti ne hoko ai, ne lili e Lamana mo Lemuela au ke he afo, mo e eke fakakelea lahi e lautolu au; pete ia, ne fakauka e Iki ke he tau mena ia ke maeke ia ia ke fakakite e haana a mana, ke katoatoa e haana e tau kupu ki a lautolu kua mahani kelea.",
                "12": "Ti ne hoko ai, ne mole he lili e lautolu au kua mau ni nakai maeke ia au ke taute ha mena taha, ko e takitaki puhala ne tauteute he Iki, kua nakai gahuahua ia.",
                "13": "Ko e mena ia, ne nakai iloa e lautolu e puhala ke fakaholo ki ai e toga, pihia a ti to ai e afa lahi, hanai, ko e afa lahi mo e matakutakuina, kua liu ki tua a mautolu ke he tolu e tau aho; ti ne matakutaku lahi a lautolu neke tomo he moana; pete ia, ne nakai vevete e lautolu au.",
                "14": "Ti ko e aho ke fa aki ne liu ki tua a mautolu, ne kamata e afa ke to lahi mahaki.",
                "15": "Ti ne hoko ai, ne teitei folofua he tahi a mautolu. Mole atu e liu hala tua a mautolu ki luga he fuga vai ke he fa e tau aho, ne kamata e tau matakainaga haaku ke kitia kua hoko mai tuai e fakafiliaga he Atua ki a lautolu ki a au mo e vetevete e tau afo mai he tau lima haaku, kitia la, kua fua lahi; ti kua fua lahi foki e tau hui haaku, kua mamahi lahi foki.",
                "16": "Pete ia, ne onoono atu au ke he haaku a Atua, mo e nava atu ki a ia he aho katoa; mo e nakai gu atu au ke he Iki ha ko e haaku a tau matematekelea.",
                "17": "Ko e magaaho nai, ne vagahau he matua taane haaku ko Lihai loga e tau mena ki a lautolu mo e pihia foki ke he tau fanau taane ha Isamaeli; ka e kitia la, ne fakamatakutaku e lautolu ha taha kua vagahau maaku, ha kua fuakau e tau mamatua haaku mo e tau mamahi loga ha ko e tau fanau ha laua, ne veveli ai a laua, hanai, ke he tau mohega kua gagao a laua.",
                "18": "Ha kua fakaatukehe mo e momoko lahi a laua mo e tau mahani kelea he tau matakainaga haaku, ne teitei mamate a laua; hanai, kua teitei tuku hifo e tau ulu hina ha laua ke he efuefu; hanai kua teitei o a laua mo e tau loto momoko he tukuaga ke he vai.",
                "19": "Ti ko Iakopo mo Iosefa, kua ikiiki agaia a laua kua lata ke moua taha levekiaga mitaki, ne togi foki ha ko e matematekelea he matua fifine ha laua; pihia mo e hoana haaku foki mo e haana tau hihina mata mo e tau liogi, pihia mo e tau fanau haaku, ne nakai fakamolu ia e tau loto he tau matakainaga haaku ke vevete au.",
                "20": "Ti kua nakai fai mena ka ko e mana ni he Atua, kua fakamatakutaku a lautolu ke fakaoti ai; ke fakamolu e tau loto ha lautolu; ko e mena ia, kua kitia e lautolu kua teitei tomo a lautolu ke he tahi, ne fakatokihala a lautolu mai he mena ne taute e lautolu, pihia a ti vevete e lautolu au.",
                "21": "Ti ne hoko ai, mole atu e vetevete e lautolu au, kitia la, ne uta e au e takitaki puhala ti ne gahua ai ke he ha mena ne manako au ki ai. Ti ne hoko ai, ne liogo au ke he Iki; mole atu he liogi au, ne fakaoti ai e tau matagi, ti ne fakaoti ai e afa mo e ha ha i ai e maha lahi.",
                "22": "Ti ne hoko ai, ko au ko Nifai, ne fakaholo e au e toga, mo e folau atu a mautolu ke he fonua he maveheaga.",
                "23": "Ti ne hoko ai, mole atu e folau a mautolu ke he loga e tau aho, ne hoko atu a mautolu ke he fonua he maveheaga, ti o atu a mautolu ke he motu mo e fakatutu e tau fale ie ha mautolu; mo e ui ai ko e motu he mavaeheaga.",
                "24": "Ti ne hoko ai, ne kamata a mautolu ke fakamolu e kelekele, mo e to e tau tega akau, hanai, ne to e mautolu e tau tega lakau oti ke he kelekele, ne ta mai e mautolu mai he fonua i Ierusalema. Ti ne hoko ai, ne tupu lahi ai, ko e mena ia, ne kua fakamonuina lahi a mautolu.",
                "25": "Ti ne hoko ai, ne kitia e mautolu ki luga he fonua he maveheaga, he o fenoga ai he tutakale, kua nonofo ai e tau manu kehekehe, ko e tau povi mo e tau povi taane, mo e asini mo e solofanua, mo e tau koti mo e tau koti vao, mo e tau manu favale kehekehe foki, kua mitaki ke fakaaoga he tau tagata. Ti ne moua e mautolu e tau maka kehekehe, ko e auro, mo e ario, mo e apa kula."
            },
            "19": {},
            "20": {},
            "21": {},
            "22": {}
        }
    },
    "2-ne": {
        "meta": {
            "slug": "2-ne",
            "name": "Ko e Tohi ke Ua Aki a Nifai",
            "chapterWord": "Ko e Veveheaga"
        },
        "chapters": {
            "1": {
                "intro": "Ko e mateaga a Lihai. Kua totoko atu e tau lafu a Nifai ki a ia. Kua fakailoa atu he Iki ki a Nifai ke o atu ke he tutakale. Ko e tau fenogaaga haana ke he tutakale, mo e falu mena foki.",
                "1": "Ti ko e magaaho nai kua mole atu ai e vagahau haaku ko Nifai, mo e fakaako atu ke he haaku a tau lafu, kua vagahau atu foki he matua ha mautolu ko Lihai loga foki he tau mena ki a lautolu — ke he tau mena lalahi ne eke ai he Atua ha lautolu he magaaho ne ta mai ai e ia a lautolu he maaga ko Ierusalema.",
                "2": "Kua vagahau atu foki a ia ki a lautolu ke he tau mahani fa totoko ha lautolu ke he moana ne fenoga mai ai mo e tau fakaalofa he Atua, ha kua laveaki e ia ha lautolu a tau momoui, mo e nakai haofia ai ki luga he moana puke lahi.",
                "3": "Kua vagahau atu foki a ia, ki a lautolu hagaao ia ke he motu he maveheaga, ne kua moua ai e lautolu mo e fakalofa noa he Atua, ne fakailoa mai ki a tauto lu, ke fehola kehe mai he maaga ko Ierusalema.",
                "4": "Kitia la, he vagahau mai e ia, kua kitia e au e fakakiteaga, mo e iloa ai e au kua moumou mooli tuai a Ierusalema, a ne mai na nonofo a tautolu i Ierusalema, liga kua mamate foki a tautolu.",
                "5": "Pete ia, he vagahau mai e ia, kua fehagai foki a tautolu mo e tau matematekelea loga, kua moua tuai e tautolu e motu he maveheaga, ko e motu kua fifili mai he tau motu kehekehe, ko e motu kua mavehe mai he Atua ki a au, ke nonofo faihau ai e haaku a tau fanau. Hanai kua mavehe mai he Iki e motu nai ki a au, ma e tau fanau haaku ke nonofo ai tukulagi, pihia foki mo lautolu kua takitaki mai he Iki he falu a motu, ke he haana a lima.",
                "6": "Ko e mena ia, ko au ko Lihai, kua perofeta atu e tau mena kua fakakite mai he agaaga i loto ia au, to nakai fakaai taha ke hoko mai ke he motu nai, ka nakai takitaki mai he lima he Iki.",
                "7": "Ko e mena ia, kua fakatapu ai e motu nai, ki a ia ka fakatu mai ai e ia. Ti kaeke kua pihia, kua lata ia lautolu ke fekafekau atu ki a ia, tuga kua fakakite mai ai he tau fakatufono kua foaki mai e ia, to eke ai e motu mo fonua ataina ma lautolu; ko e mena ia, to nakai fakaai ke kaumahala ai ke he tau fi; kaeke kua pihia, to kaumahala ni ha ko e tau mahani kelea; ti kaeke foki ke tupu lahi ai e tau mahani kelea to malaia ai e motu, ka e ko lautolu kua mahani tututonu to fakatumau ni e fakamonuinaaga ke he tukulagi.",
                "8": "Kitia la, kua lotomatala ke ua iloa ai he falu a kautu e motu nai, he kitia la, to fofo ai he falu a kautu e motu, mo e nakai fai fonua foki ke lata mo e tau hukui he tau aho a mui.",
                "9": "Ko e mena ia, ko au ko Lihai, kua moua ai e maveheaga, pihia foki mo lautolu ka takitaki mai he Atua he maaga ko Ierusalema. Kua lata ke omaoma ke he haana a tau fakatufono, to muhu mena ai a lautolu ke he motu nai, to puipui foki a lautolu mai he falu a kautu, ke eke ai e motu nai mo motu ha lautolu. Ti kaeke foki ke fakatumau a lautolu ke omaoma ke he tau fakatufono he Atua to fakamonuina a lautolu ke he tau mena oti he motu nai, to nakai mahaikava taha ia lautolu po ke uta kehe ai e motu he maveheaga nai ia lautolu, ka e to nonofo mafola ai a lautolu tukulagi.",
                "10": "Ka e kitia la, to hoko mai e magaaho, to nonofo ai a lautolu ke he pouli mo e nakai tua ke he ha mena taha, kua mole atu foki he moua e mutolu e tau fakamonuinaaga mai he lima he Iki — mo e moua ai foki e lotomatala ke he tufugatia he lalolagi, mo e tau tagata oti, kua iloa ai e lilifu mo e tau gahua lalahi ne eke he Atua mai he kamataaga he lalolagi; moua ai foki e lautolu e pule malolo ke eke ai e tau mena oti ha ko e tua, moua ai foki e tau fakatufono tali mai he kamataaga, mo e mitaki foki haana kua takitaki mai a tautolu ke he motu he maveheaga kitia la, kua tala atu pehe kaeke ke hoko mai e aho na, ti kaeke ke nakai talia e mutolu e Tama Tapu ha Isaraela, ko e Mesia mooli, ko e Fakamoui mo e Atua ha lautolu, kitia la, ko e fakafiliaga haana kua tonu to hoko mai ki a lautolu.",
                "11": "Hanai, to ta mai e ia e falu he tau kautu kehe ki a lautolu, to foaki atu foki e ia ki a lautolu e malolo, to uta kehe foki e ia, mai ia lautolu e tau fonua ha lautolu, mo e to fakamavehevehe e ia a lautolu, mo e moumou ai.",
                "12": "Hanai, to mole atu ai e taha hau ke he taha hau, to ha ha i ai e lahi he fakamaligi toto, mo e tokologa ke ahiahi atu ki a lautolu, ko e mena ia ma haaku tau fanau, kua manako au ke manatu e mutolu e tau mena nai; hanai, kua manako au ke manatu e mutolu mo e fanogonogo mai ke he haaku a tau kupu.",
                "13": "Oi, kia aala mai a; aala mai a he mohe, hanai tuga ni kua mohe i teoli, mo e lulu kehe e tau filifili mamafa na kua lili i a mutolu, ko e tau filifili a na ne kua lili ai e fanau he tau tagata, mo e uta kehe ai a lautolu ke fakatupa ai ke he pahua kua ha ha i ai e matematekelea mo e tagi aue.",
                "14": "Aala mai! mo e matike mai a he kelekele, mo e fanogonogo atu ke he tau kupu akonaki he matua ukiuki kua tata lahi mai e magaaho ke fakatakoto ai e haana a tau alaga ke he tukuaga, mo e ogoogonoa, kua nakai maeke ha tagata o fenoga ke li liu mai ai; toe gahoa ni e tau aho ti fina atu au he puhala na ka o atu ai e tau tagata oti he lalolagi.",
                "15": "Ka e kitia la, kua laveaki mai he Atua e haaku a moui mai i teoli kua kitia foki e au e haana a lilifu, ti kua nofo tukulagi ni au, ke he lima fakaalofa haana.",
                "16": "Ti manako au ke manatu e mutolu ke onoono atu ke he tau puhala gahua mo e tau fifiliaga he Iki; kitia la, ko e lavelave he loto haaku a na mai he kamataaga.",
                "17": "Kua pehia ai e haaku a loto ke he momoko he taha magaaho ke he taha magaaho, ha kua matakutaku mau, ke he uka mo e mao he tau loto ha mutolu, kua maeke he Iki ko e Atua ha mutolu, ke he haana a ita ke he tau mahani kelea ha mutolu, ke uta kehe ai a mutolu mo e fakaoti ai tukulagi.",
                "18": "Po ke, to fakamalai ka ai e ia a mutolu ke he tau magahala he taha hau ke he taha hau; to feleveia ai foki a mutolu ke he pelu mo e hoge, mo e fakavihia foki, mo e to takitaki foki a mutolu ke he finagalo mo e paeaaga he tiapolo.",
                "19": "Ma haaku tau fanau na e, kia nakai hoko mai e tau mena nai ki a mutolu, ka kia eke a mutolu mo tau tagata fifili mo e fiafia foki ki ai e Iki. Ka e kitia la, to eke ai e haana a finagalo ha ko e haana a tau puhala kua tututonu ni tukulagi.",
                "20": "ti kua pehe mai a ia: Kaeke ke omaoma mai a mutolu ke he haaku a tau poaki, to muhu mena ai a mutolu ke he motu; kaeke ni kua nakai omaoma a mutolu ke he haaku a tau poaki to uta kehe ai a mutolu mai i mua haaku.",
                "21": "Ko e magaaho nai, kia fiafia ai e haaku a agaaga ia mutolu, mo e toka ai he loto haaku e lalolagi nai mo e fiafia ni, ha ko mutolu, ka e nakai moua ai e au e tagi mo e momoko ke he haaku a haele atu ke he tukuaga, kia mamatike mai a he kelekele, ma haaku tau fanau na e, mo e eke a mo tau tagata, mo e pipi mau ke he taha ni e manatu mo e loto, kua fakalataha ke he tau mena oti, mo e nakai haofia ai a mutolu ke he fakapaeaaga.",
                "22": "Kia nakai fakamalaia ai a mutolu ke he malaia mamahi; mo e nakai lauia ai ke he ita he Atua tututonu ki a mutolu, mo e moumou ai, hanai, ko e moumouaga tukulagi ha na he agaaga mo e tino.",
                "23": "Ala mai a, ma haku tau fanau; kia tui a ke he tau papatau he tututonu, kia lulu kehe e tau filifili kua lili ai a mutolu, mo e fehola kehe ai mai he pouliouli mo e tutu hake a ki luga mai he kelekele.",
                "24": "Aua neke liu totoko atu a mutolu ke he matakainaga ha mutolu, ha ko e tau kupu haana kua mua atu ia, mo e omaoma foki a ia ke he tau fakatufono tali mai he magaaho ne toka ai e tautolu a Ierusalema; mo e eke ai foki a ia mo kanavaakau ke he lima he Atua ke takitaki mai a tautolu ke he motu he maveheaga; a ne mai nakai fai ia, kua mamate ni a tautolu ke he tutakale ha ko e hoge; pete ia ne lali foki a mutolu ke uta kehe ai e haana a moui; hanai, ti kua lahi mahaki e matematekelea haana ha ko mutolu.",
                "25": "Kua vivi mo e matakutaku lahi au ha ko mutolu, neke liu matematekelea foki a ia, kitia la, kua hokotaki e mutolu a ia mo e pehe kua lali a ia ke kumi malolo mo e pule atu ki a mutolu, ka e iloa e au nakai taute pihia e ia, ke kumi malolo ke pule ki a mutolu, ka e kua kumi atu a ia ke he lilifu he Atua, mo e tau mena ke monuina ai a mutolu tukulagi.",
                "26": "Kua feguiguiaki a mutolu ha kua vagahau fakahako a ia ki a mutolu. Kua pehe foki a mutolu kua matila e haana a tau kupu; kua pehe foki a mutolu kua ita a ia ki a mutolu; ka e kitia la, ko e matila he haana a tau kupu, ko e matila haia he malolo he tau kupu he Atua, ne ha ha ia ia; mo e tau mena foki ne pehe a mutolu ko e ita, ko e mena mooli, ke tuga mo e tau mena kua ha ha he Atua, kua nakai maeke ke taofi ai, ka e fakakite atu ni fakamooli e tau mahani kelea ha mutolu.",
                "27": "Kua lata nai ke moua ai e ia e malolo he Atua, pihia ke hoko ke he haana a tau poakiaga ki a mutolu, kua lata ke omaoma ki ai. Kitia la, nakai ko ia, ka ko e Agaaga he Iki i loto ia ia, kua maeke ke hafagi ai e haana a gutu ke vagahau mai ai, kua nakai maeke ke taofi ai.",
                "28": "Ma haku tama, ko Lamana, mo Lemuela foki mo Samu mo e haaku a tau fanau, ko e tau fanau taane ha Isamaeli, kitia la, kaeke ke fanogonogo a mutolu ke he tau kupu a Nifai to nakai malaia a mutolu. Ti kaeke ni kua omaoma a mutolu ki a ia, to toka hifo e au taha fakamonuinaaga ma mutolu, hanai, ko e fakamonuinaaga fakamua haaku.",
                "29": "Kaeke ke nakai fanogonogo a mutolu ki a ia, to uta kehe e au e fakamonuinaaga fakamua haaku, hanai, mo e haaku a fakamonuinaaga, mo e toka ai ki luga ia ia.",
                "30": "Ti ko e mena ia ma Soroma na e, kua vagahau atu au ki a koe: Kitia la ko koe ko e fekafekau a Lapana; pete ni a ia kua ta mai foki a koe mai he maaga ko Ierusalema, iloa e au ko koe ko e kapitiga mooli ke he haaku a tama ko Nifai, ke hoko ke he tukulagi.",
                "31": "Ko e mena ia, ha ko e haau a mahani fakamooli to fakamonuina ai e haau a tau fanau fakalataha mo e haana a tau fanau, ke nonofo mo e muhu mena ai ke he motu nai; to nakai fai mena taha ke tauhele atu po ke lutu ai ke he tau mena moua ha lautolu ke he motu nai ke hoko ke he tukulagi, ka ko e tau mahani kelea ni ha lautolu.",
                "32": "Ko e mena ia kaeke ke omaoma a mutolu ke he tau fakatufono he Iki, ha kua fakatapu e ia e motu nai mo e eke ai ma e tau fanau haau fakalataha mo e tau fanau he tama taane haaku."
            },
            "2": {
                "1": "Ko e mena ia ma Iakopo na e, kua vagahau atu au ki a koe: Ko koe, ko e uluaki haaku ne fanau ai ke he tau aho he haaku a matematekelea ke he tutakale. Kitia la, ko e vaha ne tama tote ai a koe ne matematekelea lahi foki a koe ha ko e tau mahani hemu he haau a tau matakainaga.",
                "2": "Pete ni ia ma Iakopo, ko e haaku a uluaki he tutakale, kua iloa e koe e lilifu mo e tau mitaki he Atua; to fakatapu e ia ki a koe e haau a matematekelea ke moua ai e koe e tolomakiaga.",
                "3": "Ko e mena ia to fakamonuina ai e haau a moui, mo e to nonofo fakalataha mo e mafola a koe mo e haau a matakainaga ko Nifai, ko e haau a tau aho foki to fakamole ai ke he gahua he Atua. Ko e mena ia, kua iloa e au kua laveaki tuai a koe, ha ko e mahani tututonu he haau a Fakamoui; ha kua tuga he iloa e koe, ka hoko mai e katoatoaaga he tau magaaho, to haele mai a ia ke lata mo e fakamouiaga he tagata.",
                "4": "Kua kitia foki e koe ke he haau a vaha fuata e haana a lilifu; ko e mena ia, kua fakamonuina tuai a koe fakalataha mo lautolu kua takitaki e ia ke he tino, ha kua tatai ni e Agaaga he Atua, i neafi, aho nai, ke hoko ke he tukulagi. Ko e puhala foki kua tauteute tuai mai he veliaga he tagata, ti ko e fakamouiaga kua ataina.",
                "5": "Kua lahi foki e hatakiaga ke he tau tagata ke iloa ai e mitaki mai he kelea. Kua foaki atu foki e tau fakatufono ke he tau tagata. Mai foki he fakatufono kua nakai tonu taha po ke, ko e fakatufono foki ke uta kehe ai e tau tagata. Hanai, ko e fakatufono fakalalolagi ke uta kehe ai a lautolu, ti pihia foki, ke he fakatufono fakaagaaga, to mamate ai a lautolu mai he mena kua mitaki, mo e moua ai e matematekelea tukulagi.",
                "6": "Ko e mena ia, kua hoko mai ai e fakamouiaga ha ko e Mesia Tapu ha kua puke namo ni a ia ke he fakaalofa mo e mooli.",
                "7": "Kitia la, kua foaki mai e ia a ia ke matulei ma e tau hala, mo e fakamooli foki ke he fakatufono, ma lautolu kua moua ai e tau loto malipilipi mo e tau loto holoilalo to nakai moua ke he taha foki e fakahikuaga he fakatufono.",
                "8": "Ko e mena ia, kua mahuiga ai, ke fakailoa atu e tau mena nai ke he tau tagata oti he lalolagi ke iloa ai e lautolu kua nakai maeke ha tagata ke he tino ke hu atu ke he kautu he Atua, ka e kua maeke ni ke he tau mahani mitaki mo e fakaalofa noa he Mesia Tapu, he foaki e ia haana a moui fakatino tagata, mo e liu fakamoui mai foki ke he malolo he Agaaga, ke foaki mai ai, e liu tu mai he mate, ko ia foki ko e uluaki he liu tu mai.",
                "9": "Ko e mena ia, ko ia ko e fua uluaki he tau fua oti ki mua he Atua, ha kua maeke foki a ia ke ole lalo atu ke he Atua ma e tau fanau he tau tagata, ti ko lautolu kua tua ki a ia to fakamomoui ai.",
                "10": "Ha ko e ole lalo haana ma e tau tagata oti, kua maeke ai he tau tagata oti kana ke o atu ke he Atua; ko e mena ia kua tutu ai a lautolu ki mua haana ke fakafili ai ke he puhala tonu mo e tapu ha ha ia ia. Ko e mena ia, ko e fakaotiaga he tau fakatufono ne foaki mai he Tama Tapu haana, mo e tau fakahala foki kua fakatoka ki ai, ko e tau fakahala ia, kua kehe mai he tau mena kua fakatoka ke fiafia ai ke lata ai mo e lukutotoaga.",
                "11": "ha kua pauaki ni ke pihia, ke fai fetokoaga e tau mena oti. Kaeke kua nakai pihia ma haaku a tama uluaki he tutakale kua nakai fakaai ke hoko mai e tututonu po ke tau mahani kelea foki, po ke tau mena tapu mo e tau mena ke matematekelea ai po ke tau mena kua mitaki po ke kelea. Ko e mena ia, kua lata he tau mena oti ke lafi fakalataha ke taha ni; ko e mena ia, kaeke kua pihia, kua taha foki e tino ke hoko ki ai e mate. Ka nakai fai moui to nakai fai mate foki, to nakai fai mena popo po ke nakai popo foki, po ke fiafia po ke matematekelea foki, manamanatuaaga mitaki po ke fakagoagoa.",
                "12": "Ko e mena ia, kaeke ke eke ai e tau mena mai he mena noa; ko e mena ia, a po kua nakai fai kakano e fakaotiaga he tufugatiaaga. Ko e mena ia, ko e tau mena nai kua moumou aki e loto matala he Atua mo e haana a amaamanakiaga tukulagi, mo e haana a malolo mo e haana fakaalofa noa mo e fakafiliaga he Atua.",
                "13": "Kaeke ke pehe mai a mutolu kua nakai fai fakatufono, to pehe mai foki a mutolu kua nakai fai agahala. Kaeke foki kua pehe mai a mutolu kua nakai fai agahala to pehe foki a mutolu kua nakai fai tututonu. Ti kaeke ke nakai fai tututonu kua nakai fai fiafia foki. Ti kaeke kua nakai fai tututonu po ke fiafia to nakai fai fakahala po ke matematekelea. Kaeke foki kua nakai ha ha i ai e tau mena na, kua nakai fai Atua foki. Kaeke foki kua nakai fai Atua kua nakai fai tautolu po ke lalolagi foki; ha ko e mena to nakai fai tufugatiaage ke he tau mena oti ke gahua mo e taute ai; ko e mena ia kua galo noa ai e tau mena oti.",
                "14": "Ti ko e mena ia ma haaku tau fanau kua vagahau atu ai e au e tau mena nai ke monuina mo e lotomatala ai a mutolu; ha koe mena ha ha i ai e Atua ne tufugatia foki e ia e tau mena oti, he lagi mo e lalolagi mo e tau mena oti kana kua ha ha i ai, ko e tau mena ke taute mo e gahua ki ai.",
                "15": "Kua fakakite mai foki e haana a tau amaamanakiaga kua tukulagi ni ke lata mo e fakaotiaga he tagata, tuga he mole atu ai e tufugatia e ia e tau mamatua uluaki ha tautolu, pihia foki mo e tau manu totolo mo e tau manu lele he pulagi, kua mitaki ni ko e tau mena oti kua tufugatia ai, ne pauaki ni ke fai fetokoaga; tuga ni e kehekeheaga he fua akau fakatapu mo e akau he moui; ha kua magalo e taha ka e kona e taha.",
                "16": "Ko e mena ia ne foaki atu he Atua ke he tagata e tau mena ke eke ai e ia ki a ia ni. Ko e mena ia kua nakai maeke he tagata ke gahua a ia, a to fakaohooho a ia he mena mitaki po ke mena kelea.",
                "17": "Ti ko au ko Lihai, tuga mo e tau mena kua totou e au, kua lata ke pehe, ne fai agelu he Atua ne to mai he lagi tuga mo e tau mena kua tohia, ko e mena ia, kua eke agataha a ia mo tiapolo ne kumikumi atu a ia ke he tau mena kua kelea, ki mua he Atua.",
                "18": "Ha kua to mai a ia he lagi, moe matematekelea ai tukulagi, kua kumi atu foki a ia ke he tau mena ke matematekelea ai e tau tagata oti, ko e mena ia, ne vagahau atu ai a ia ki a Eva, hanai, ko e gata tuai a ia ko ia ko e tiapolo, mo e eke ai foki a ia mo matua he tau pikopiko oti kana, kua vagahau atu a ia, kia kai e koe e fua akau tapu ti nakai mate ai a koe, ka e to tatai ai a koe mo e Atua, ke iloa ai e mitaki mo e kelea.",
                "19": "Mole atu he kai e Atamu mo Eva e fua he akau tapu kua vega kehe mai a laua he fonua ko Etena, ke gahua ai ke he kelekele.",
                "20": "Ti fanafanau ai e laua e tau fanau, hanai, ko e magafaoa he lalolagi katoa.",
                "21": "Ko e tau aho ne momoui ai e tau fanau he tau tagata kua fakaloaloa ni tuga ne finagalo ki ai e Atua, ke maeke ai a lautolu ke fakatokihala ke he tino, ha ko e mena ia, ko e magaaho ia ke gahua ai ti kua fakaloa foki e magaaho ke momoui ai a lautolu, ke lata mo e tau fakatufono he Iki ko e Atua, kua tuku mai ke he tau fanau he tau tagata. Ha kua tuku atu e ia e fakatufono ke fakatokihala e tau tagata oti; ha kua fakakite atu e ia ke he tau tagata oti, kua galo noa a lautolu ha ko e holifono he tau mamatua uluaki ha lautolu.",
                "22": "Kitia la a ne mai nakai holifono a Atamu ne nakai veli a ia, ka e to nofo ni a ia ke he fonua i Etena. Ti ko e tau mena oti ne kua tufugatia ai to pihia foki ni, tuga he kamataaga; to tukulagi a lautolu mo e nakai fai fakaotiaga.",
                "23": "To nakai fai fanau a lautolu; to nonofo noa ni a lautolu mo e nakai iloa ai e fiafia, ha ko e mena nakai iloa e lautolu e kelea; nakai eke ai foki ha mena mitaki, ha ko e mena nakai iloa e lautolu e agahala.",
                "24": "Ka e kitia la, kua eke ni e tau mena oti ke he iloilo haana ne iloa e tau mena oti.",
                "25": "Ne veli a Atamu kia ha ha i ai e tau tagata, kua tufugatia e tau tagata, ke moua ai e lautolu e fiafia.",
                "26": "To haele mai e Mesia ka katoatoa ai e tau magaaho; ke fakamomoui ai e tau fanau he tau tagata mai he veliaga ha Atamu, kua fakamomoui a lautolu mai he veliaga to moua ai e lautolu e tokanoaaga tukulagi, ke iloa ai e mitaki mo e kelea; mo e gahua ni a lautolu ma lautolu ni, ka e nakai fekafekau noa ai, to fakatoka ai foki ke he fakatufono e fakahalaaga lahi ke he aho lahi fakamui, ke lata ia mo e tau fakatufono kua foaki mai he Atua.",
                "27": "Ko e mena ia kua tokanoa ai e tagata ke he tino; ti kua foaki atu foki ki a lautolu e tau mena loga kua lata ma e tagata. Kua ataina foki a lautolu ke fifili e tokanoaaga mo e moui tukulagi, ke he fakamafolaaga he tau tagata oti, po ke fifili ke he fakatupa mo e mate, tuga e fakatupaaga mo e malolo he tiapolo; kua kumi a ia kia matematekelea e tau tagata oti ke tuga a ia.",
                "28": "Ma haku tau fanau, kua manako au ke onoono atu a mutolu ki a ia ne eke e Mafola, mo e fanogonogo atu ke he haana a tau fakatufono ne mua, mo e fakamooli ke he haana a tau kupu, mo e fifili foki ke he moui tukulagi, ke tuga e finagalo he haana a Agaaga Tapu.",
                "29": "Ti aua ia neke fifili ke he mate tukulagi, ke tuga ia mo e finagalo he tino mo e agaaga kelea kua ha i ai, kua tuku ai ke he agaaga he tiapolo e malolo ke hele ai, mo e takitaki atu ai a koe ki teoli, mo e pule ai a ia ki a koe ke he haana a kautu.",
                "30": "Kua vagahau atu ai e au e tau kupu gahoa nai ki a mutolu oti ma haku tau fanau, ke he haaku a tau aho fakahikuhiku nai he haaku a tau gahua; ti kua fifili ni au ke he faahi mitaki, ke lata ia mo e tau kupu he perofeta. Ti kua nakai fai mena foki au ne amanaki ki ai ko e mafola tukulagi ni ma e tau agaaga ha mutolu. Amene."
            },
            "3": {
                "1": "Ko e magaaho nai, kua vagahau atu au ki a koe, ma Iosefa ko e haaku a tama fakahiku. Ne fanau a koe ke he tutakale fakalataha mo e haaku a tau matematekelea; Hanai, ne fanau he matua fifine a koe ke he tau aho ne momoko lahi mahaki ai e loto haaku.",
                "2": "Kia fakatapu foki maau, he Iki e motu nai, ko e motu kua mua ue atu ke nonofo ai a koe mo e tau fanau ka tutupu mai ia koe, mo e tau matakainaga haau ke nonofo tukulagi ai a mutolu kaeke ke omaoma a mutolu ke he tau fakatufono he Tama Tapu a Isaraela.",
                "3": "Ko e magaaho nai ma losefa, ko e haku tama fakamui, ne ta mai e au a koe mai he tutakale mo e haaku a tau matematekelea, kia fakamonuina he Atua a koe ke he tukulagi, to nakai fakaotioti ai e haau a tau fanau.",
                "4": "Kitia la, na tupu mai a koe ia au; ko au ne tupu mi ia Iosefa, ko ia ne fakapaea atu ki Aikupito. Ne lalahi foki e tau maveheaga he Iki ne taute e ia ki a Iosefa.",
                "5": "Ko e mena ia, ne kitia mooli e Iosefa e tau aho he magahala nai ha tautolu. Ti ne moua ai e ia e maveheaga mai he Iki, to fakatu he Iki ki luga e la akau tututonu ke he magafaoa a Isaraela mai he haana a tau fanau; nakai ko e Mesia ka ko e la akau ka papaki kehe ai, pete ni ia to manatu ni ke he tau maveheaga he Iki ke fakakite atu ai e Mesia ki a lautolu ke he tau aho fakamui ke he agaaga malolo, ke takitaki mai aki a lautolu mai he pouli ke he maama — hanai, mai he pouli kikio mo e paeaaga ke he tokanoaaga.",
                "6": "Ha ko e mena fakamooli mai ai e losefa pehe; To fakatu ki luga he Iki ko e haaku a Atua e perofeta, ti to eke a ia mo perofeta fifili ke he haaku a tau fanau.",
                "7": "Hanai, ne pehe mai mooli a Iosefa: Kua pehe mai e Iki ki a au: To fakatu hake e au e taha perofeta mai he tau fanau haau; ti to talahaua a ia mai he tau fanau haau. Ki a ia, to poaki atu au ke eke ai e tau gahua ma e tau fanau haau, ko e haana a tau matakainaga, ko e tau mena mahuiga lahi a ia ki a lautolu, ke maeke ai ia lautolu ke moua e iloilo ke he tau maveheaga ne taute e au mo e haau a tau mamatua.",
                "8": "Ti, to poaki atu au ki a ia ke aua neke eke e ia ha mena taha, ka e to eke ni e tau mena ka poaki e au ki a ia. To talahaua ai ni a ia ki mua haaku; ha kua maeke a ia ke eke ai e haaku a finagalo.",
                "9": "To talahaua a ia ke tuga a Mose, ne vagahau atu e au, to fakatu atu e au a ia ki a koe, ke laveaki e haaku a tau tagata, ko e magafaoa a Isaraela na e.",
                "10": "To fakatu hake e au a Mose, ke laveaki e haana tau tagata mai he motu ko Aikupito.",
                "11": "Ka e to fakatu hake e au e taha perofeta mai he haau a tau fanau; ti to foaki atu e au ki a ia e malolo ke ta mai haaku a tau kupu ke he tau fanau haau — mo e nakai ta mai ai e kupu haaku ni hokoia, he vagahau mai he Iki, ka kia fakamafokifoki ha lautolu a tau loto ke he kupu haaku, kua moua tuai e lautolu.",
                "12": "Ko e mena ia, to tohi ai he tau fanau haau; ti to tohi ai foki he tau fanau a Iuta; mo e tau mena ka tohi ai he tau fanau haau, mo e tau mena foki ke tohi ai he tau fanau a Iuta, to tutupu fakalataha mo e kautu ai, ke he tau fakaakoaga hepehepe mo e tuku ki lalo e taufetoko, mo e fakatu ai agataha e mafola, ke he vaha loto he tau fanau haau mo e takitaki mai a lautolu ke he loto matala ke he tau mamatua ha lautolu ke he tau aho fakamui, mo e iloa ai foki e haaku a tau maveheaga, he vagahau mai he Iki.",
                "13": "Mai he lolelole to fakamalolo a ia, he aho na ka kamata ai e haaku a gahua ke he haaku a tau tagata ke he liu atiaga haau ma magafaoa a Isaraela na e, he vagahau mai he Iki.",
                "14": "Ne perofeta mai pihia a Iosefa, pehe: Kitia la, to fakamonuina he Iki e perofeta ia, mo e to malaia a lautolu kua kumi ke fakaoti a ia ha ko e maveheaga nai, ne moua e au mai he Iki, ke he tau fanau haaku, to fakakatoatoa. Kitia la, kua tua mooli au ke he fakakatoatoaaga he maveheaga nai.",
                "15": "To ui ai e higoa haana ke he haaku a higoa; ti ko e higoa ia foki he haana a matua taane. To to eke ai foki a ia tuga au nai; ha ko e mena ka ta mai ai he Iki, mo e foaki mai ai he lima haana ke he malolo mooli he Iki, ke takitaki mai haaku a tau tagata ke he moui tukulagi.",
                "16": "Hanai, ne perofeta mai a Iosefa pehe: Kua iloa mooli e au e mena nai, tuga kua iloa mooli e au e maveheaga ki a Mose; ha kua tala mai he Iki ki a au, to laveaki e au e tau fanau haau to hoko ke he tukulagi.",
                "17": "Ne pehe mai e Iki: To fakatu e au e taha Mose mo e to foaki e au e malolo ki a ia ke he tokotoko; to foaki atu e au ki a ia e fakafiliaga ke he tohi; Pete ia to nakai fakamukamuka e au e haana a alelo, ke vagahau e ia e tau mena loga; ha kua nakai manako au ke mahifi a ia ke vagahau. Ka e to tohi ai e au ki a ia e haaku a fakatufono, ke he matalima haaku, mo e to eke ai foki e au taha ke vagahau maana.",
                "18": "Ti vagahau mai foki e Iki ki a au pehe: To fakatu hake e au e taha mai he tau fanau haau; to eke ai taha mo vagahau maana. Kitia la, to foaki e au ki a ia ke maeke ai a ia ke tohi e tau mena mai he fanau haau, ke he tau fanau haau; ti ko e tagata vagahau he tau fanau haau ke fakailoa ai.",
                "19": "Ti ko e tau kupu ka tohi ai e ia, ko e tau kupu kua iloa tonuhia e au, kua lata mo e tau fanau haau. Ti to tuga ni kua tagi mai he kelekele e haau a tau fanau ki a lautolu to toka ai he tau kupu mukamuka kua fakaaoga e lautolu.",
                "20": "To tagi mai a lautolu he kelekele; Hanai, ke fakatokihala e tau matakainaga ha lautolu, pete ni he loga e tau hau kua mole atu ia lautolu. To hoko ai, ko e tagi ha lautolu to toka ai he tau kupu mukamuka kua fakaaoga e lautolu.",
                "21": "Ha ko e tua ha lautolu to vagahau e au ke he gutu haaku e tau kupu ha lautolu ke he tau matakainaga ha lautolu, ko e tau fanau haau; Ti ko e lolelole he tau kupu ha lautolu to fakamalolo ai e au ke he tua ha lautolu; ke he fakamanatuaga he maveheaga haaku, ne eke ai mo e tau mamatua haau.",
                "22": "Hanai, kitia la, ma haku tama ko Iosefa, ne pihia e perofetaaga he matua taane haaku i tuai.",
                "23": "Ko e mena ia, ha ko e maveheaga nai, kua fakamonuina ai a koe; to nakai fakaoti e tau fanau haau, ha ko e mena to fanogonogo a lautolu ke he tau kupu he tohi.",
                "24": "To tu mai taha kua malolo ia lautolu, kua malolo ke taute e tau mena kua mitaki, pihia ke he tau kupu mo e gahua, to eke ai a ia mo kanavaakau ke he lima he Atua, mo e tua fakalahi, ke eke ai e tau mena lalahi ke ofo ai mo e eke ai foki e taha mena lahi ki mua he Atua, ke liu ati hake e magafaoa a Isaraela, ti pihia ke he tau fanau he tau matakainaga haau.",
                "25": "Hanai, uhoaki a koe ma Iosefa. Kitia la kua tote a koe; ko e mena ia, kia fanogonogo a koe ke he tau kupu he haau a taokete ko Nifai, to hoko ai ki a koe tuga mo e tau kupu kua vagahau atu e au. Kia manatu e tau kupu he matua taane haau to mate."
            },
            "4": {
                "1": "Ti ko au ko Nifai kua vagahau au ke he tau perofetaaga ne vagahau he haaku a matua taane, hagaao ki a Iosefa ne fakafua atu ki Aikupito.",
                "2": "He kitia la ne perofeta mooli a ia hagaao ke he haana a tau fanau oti. Ti ko e tau perofetaaga ne tohi e ia kua nakai fai ne mua atu he tau mena ia.",
                "3": "Ko e mena ia, kua mole atu e vagahau he matua taane haaku hagaao ia ke he tau perofetaaga ha Iosefa, ne ui atu a ia ke he tau fanau a Lamana, ko e haana a tau fanau taane mo e tau fanau fifine, mo e tala age a ia ki a lautolu pehe: Kitia la ma haaku tau fanau taane, mo e haaku tau fanau fifine; ko e tau fnau taane mo e tau fnau fifine he haaku a tama uluaki, kua manako au ke fanogonogo mai a mutolu ke he haaku a tau kupu.",
                "4": "Ha kua tala mai e Iki ko e Atua pehe; Kaeke ke omaoma a mutolu ke he haaku a tau poakiaga to muhu mena a mutolu ke he motu nai; ti kaeke ke nakai omaoma a mutolu ke he haaku a tau poakiaga to uta kehe a mutolu mai i mua haaku.",
                "5": "Ka e kitia la, ma haku tau fanau taane mo e haku tau fanau fifine, kua nakai maeke au ke hifo ke he haaku a tukuaga ka e nakai toka e au ha monuina ma mutolu; Ha ko e mena kitia la, kaeke ke tutupu hake a mutolu he puhala kua lata, to nakai maeke ke o kehe a mutolu mai he tau mena ia.",
                "6": "Ko e mena ia, kaeke ke malaia a mutolu, kitia la, kua toka e au haaku a fakamonuinaaga mo mutolu, ke uta kehe e malaia ia mo e tuku atu ai ki luga he tau ulu he tau mamatua ha mutolu.",
                "7": "Ko e mena ia, ha ko e haaku a tau fakamonuinaaga to nakai toka he Iki ko e Atua a mutolu ke mamate; ko e mena ia, to fakaalofa a ia ki a mutolu mo e tau fanau ha mutolu tukulagi.",
                "8": "Ne hoko ai, ko e magaaho ne fakaoti ai he matua taane haaku e haana a tau vagahau ke he tau fanau taane mo e tau fanau fifine a Lamana, ne ui e ia e tau fanau taane mo e tau fanau fifine a Lemuela ke o mai ki mua haana.",
                "9": "Ti ne vagahau a ia ki a lautolu kua pehe age: Kitia la, ko e haaku a tau fanau taane mo e haaku a tau fnau fifine; ko e fanau he haaku a tama taane ke ua aki; kitia la kua toka e au ma mutolu e fakamonuinaaga tuga ni e fakamonuinaaga ne tuku atu e au ke he tau fanau a Lamana; ko e mena ia, to nakai fakaotioti a mutolu; ka ko e fakahiku ni to fakamonuina e tau fanau ha mutolu.",
                "10": "Ti hoko ai, mole atu e vagahau he matua taane haaku ki lautolu, kitia la, ne vagahau a ia ke he tau fanau taane a Isamaeli, hanai, pihia ki a lautolu oti he haana a fale.",
                "11": "Mole atu e haana a vagahau ki a lautolu, ne vagahau a ia ki a Samu pehe; Uhoaki a koe mo e haau a tau fanau; ha ko e mena to moua e koe e motu nai tuga e taokete haau ko Nifai. Ti totou ai e haau a tau fanau fakalataha mo e haana a tau fanau to tatai a koe mo e haau a taokete, ti to monuina a koe ke he haau a tau aho.",
                "12": "Ne hoko ai, mole atu he vagahau e matua taane haaku, ko Lihai ke he haana a magafaoa katoa, he fale, tuga mo e tau manatu kua ha ha i ai ke he haana a loto, mo e Agaaga he Iki kua ha ha i ai ki a ia, kua fuakau a ia. Ne hoko ai, ne mate a ia mo e tanu ai.",
                "13": "Ne hoko ai, ne gahoa e tau aho he mate a ia, ti ita agataha a Lamana mo Lemuela mo e tau fanau taane a Isamaeli ki a au ha ko e tau tomatomaaga he Iki.",
                "14": "Ha ko au ko Nifai, kua uka au ke vagahau ki a lautolu hagaao ia ke he haana a tau kupu; ha kua loga e tau mena ne vagahau e au ki a lautolu, ti pihia mo e haaku a matua taane to mate a ia; loga he tau talahauaga ia kua tohia ai he falu a lapa maka haaku, ti loga e tau mena ne tutupu i tuai kua fakamau ai ke he falu he tau lapa maka haaku.",
                "15": "Ti ko e tau mena nai ne tohi e au ko e tau mena mai he haaku a agaaga e tau mena ia, mo e loga e tau kupu tohi ne tohia ai he tau lapa maka veo. Ha kua olioli haaku a agaaga ke he tau kupu tohi, mo e manamanatu lahi haaku a loto ki ai, mo e tohi ai e au ke fakaako mo e aoga ke he haaku a tau fanau.",
                "16": "Kitia la, kua fiafia haaku a agaaga ke he tau mena he Iki; mo e manamanatu tumau haaku a loto ke he tau mena he Iki ne kitia mo e logona e au.",
                "17": "Pete ni ia, kua nakai tumau ke he mitaki he Iki, kua fakakite mai ai ki a au e haana a gahua lafi mo e tau mena ke ofo ai, kua pehe e loto haaku: Oi, ko au ko e tagata kelea! Hanai, kua momoko haaku a loto ha ko e haaku a tino, mo e momoko haaku a agaaga ha ko e haaku a tau mahani kelea.",
                "18": "Kua puipui ai au, ha ko e tau kamatamata mo e tau hala, kua tauhele mai mau ki a au.",
                "19": "Ti ka manako au ke kolikoli, kua tagi aue haaku a loto ha ko e haaku a tau hala: pete ia, kua iloa e au a ia ke falanaki au ki ai.",
                "20": "Ko e Atua ko e haaku a lagomatai, ne takitaki e ia a au mai he haaku a tau matematekelea he tutakale; ti ne leveki e ia au i luga he moana hokulo.",
                "21": "Ne fakapuke e ia a au aki e haana fakaalofa, ke hoko ke he fakaotiaga he haaku a tino.",
                "22": "Ne fakahakuhaku e ia e haaku a tau fi, mo e vivivivi a lautolu ki mua ia au.",
                "23": "Kitia la kua logona e ia e haaku a tagi ke he aho, mo e foaki mai ai e iloilo ki a au ke he tau fakakiteaga kua kitia e au ke he po.",
                "24": "Ti ko e aho kua fakamalolo ai au ke liogi ki a ia, Hanai ti fakafano e haaku a leo ki a ia i luga; mo e o hifo mai ai e tau agelu mo e fakaako ki a au.",
                "25": "Ti, ki luga he tau pekau he haana a Agaaga kua uta ai e haaku a tino ki luga he tau tapunu mouga. Ti kitia ai he tau mata haaku e tau mena lalahi, hanai ko e tau mena kua mua atu ke he tagata; ko e mena ia ne tala mai ai ki a au ke aua neke tohi ai e tau mena na.",
                "26": "Oi, kaeke ne kua kitia e au e tau mena lalahi, ti kaeke kua fakatokolalo e Iki ke he tau fanau he tau tagata, kua aahi e ia e tau tagata ke he fakaalofa noa, ko e ha kia kua tagi ai haaku a loto, mo e nofo loa ai haaku a agaaga ke he pahua he momoko, mo e otioti ai haaku tino, ti lolelole ai haku malolo ha ko e haaku a tau mamahi.",
                "27": "Ti ko e ha kia kua kaumahala ai au ke he hala ha ko e haaku a tino? Hanai, ko e ha kua mahala ai au ke he tau kamatamata, ne tuku e ia kua kelea ke he loto haaku ke moumou ai e haaku a mafola, mo e fakamamahi ai e haaku a agaaga? Ko e ha kua ita ai au ha ko e haaku a fi?",
                "28": "Kia ala mai a ma haaku a agaaga aua neke pehia kehe hala, kia kolikoli a ma haku loto ti aua neke toka he mena ke nofo ai e fi he haaku agaaga.",
                "29": "Aua neke ita foki ha ko e haaku a tau fi. Aua neke fakalolelole e haaku a malolo ha ko e haaku a tau matematekelea.",
                "30": "Kia kolikoli a haaku loto, mo e tagi atu ke he Iki, mo e pehe: Ma Iki na e, kua fakaheke au ki a koe ke he tukulagi, hanai, kua fiafia e haaku e agaaga ki a koe, ko e haaku a Atua ko e maka he haaku a fakamouiaga.",
                "31": "Ma Iki na e, to fakamoui nakai e koe e haaku a agaaga? To laveaki nakai e koe au mai he tau lima he haaku a tau fi? To maeke nakai ia koe, ke taute au ke vivivivi au ka kitia e au e tau mena kelea?",
                "32": "Kia pa tumau e tau gutuhala i teoli i mua haaku, ha ko e haaku a loto kua malipilipi ti fakatokolalo oki mo e haaku a agaaga! Oi ma Iki na e, kia aua neke pa mai e gutuhala he tututonu ki a au, ke fano ai au he puhala tokolalo ke pu atu ke he puhala tonu.",
                "33": "Ma Iki na e, kia fakatapulu mai e koe au ke he tapulu tututonu haau! Ma iki na e, kia taute e koe e puhala ke maeke ai au ke hao mai he haaku a tau fi! Kia fakahako e koe e puhala ki mua haaku. Kia aua neke fakaalaia e haaku a puhala, ka kia fakaata e koe, mo e aua neke pa ai kia taute pihia ke he haaku a tau fi.",
                "34": "Ma Iki na e, kua tua ni au ki a koe, ti to tua ni au ki a koe ke he tukulagi.",
                "35": "Hanai, kua iloa e au to foaki fakalahi he Atua ki a ia kua ole. Hanai, to foaki mai he Atua ki a au, kaeke kua falanaki fakamooli; ko e mena ia to fakaheke atu ai haaku leo ki a koe; Hanai, to tagi atu au ki a koe, ko e haaku a Atua, ko e maka haia he haaku a tututonu. Kitia la, to fakaheke tukulagi e haaku a leo ki a koe, ko e haaku a maka mo e haaku a Atua tukulagi. Amene."
            },
            "5": {
                "1": "Kitia la ne hoko ai ke he magaaho, ne tagi atu au, ko Nifai, ke he haaku a Iki ko e Atua, ha ko e ita he haaku a tau matakainaga.",
                "2": "Ka e kitia la, kua tupu lahi e ita ha lautolu ki a au, ti lali ai a lautolu ke uta kehe e haaku a moui.",
                "3": "Hanai, ne feguigui ai a lautolu ki a au, mo e pehe: Kua manatu e tehina ha tautolu ke pule ki a tautolu, ti kua loga foki e tau matematekelea ha tautolu ha ko ia; ko e mena ia, kua lata ke kelipopo e tautolu a ia, ke nakai liu a tautolu ke matematekelea ai ha ko e haana a tau kupu. He kitia la, kua nakai manako a tautolu ke pule a ia ki a tautolu; ha kua ha ha ia tautolu e tau matakainaga momotua e pule ke he tau tagata nai.",
                "4": "Ti kua nakai tohi e au ke he tau lapa maka nai e tau kupu oti ne loma e lautolu ki a au. Ka kua lata ni ke fakailoa atu, ne kumi a lautolu ke uta kehe ai e haaku a moui.",
                "5": "Ne hoko ai, ne fakailoa mai he Iki ki a au, ko Nifai ke hola kehe mai ia lautolu ke he tutakale, fakalataha mo lautolu foki kua manako ke o atu mo au.",
                "6": "Ko e mena ia, ne hoko ai, kua fehola kehe au, ko Nifai, mo e haaku a magafaoa mo Soroma mo e haana magafaoa, mo Samu, ko e haaku a taokete mo e haana magafaoa, mo Iakopo mo Iosefa, ko e lafu tehina haaku, mo e tau lafu mahakitaga haaku, mo lautolu oti kua manako ke o atu mo au. Ti ko lautolu oti ne o atu mo au, ne tua a lautolu ke he tau fakailoaaga mo e tau fakakiteaga mai he Atua; ko e mena ia, ne fanogonogo ai a lautolu ke he haaku a tau kupu.",
                "7": "Ti uta e mautolu e tau fale ie mo e tau mena foki kua lata mo mautolu, mo e fenoga a mautolu ke he tutakale ke he loga e tau aho. Ti mole atu he loga e tau aho he o fenoga ai a mautolu, ne fakatu ai e tau fale ie ha mautolu.",
                "8": "Ti ne manako e tau tagata haaku ke fakahigoa ai e matatepu na ko Nifai; ko e mena ia ne ui ai e mautolu e matatepu ia ko Nifai.",
                "9": "Ti ne fakahigoa ai a lautolu ne nonofo mo au a lautolu ko e tau tagata Nifai.",
                "10": "Ti ne makau mo e omaoma e mautolu e tau fakatufono mo e tau poakiaga he Iki, ke he tau mena oti ke tuga mo e tau fakatufono ha Mose.",
                "11": "Ti ne fakalataha e Iki mo mautolu; ti muhu mena lahi a mautolu; ha kua gana e mautolu e tau tega, mo e helehele ai loga he tau fua. Ti kamata a mautolu ke leveki e tau fuifui mamoe, mo e tau povi, mo e falu a manu kehekehe foki.",
                "12": "Ti ko au ko Nifai ne ta mai foki e au, e tau lapa maka veo, mo e mena veliveli foki, po ke takitaki puhala ne tauteute ai he lima he Iki ma e matua taane haaku, ke tuga mo e tau mena kua tohi ai.",
                "13": "Ti hoko ai, ne kua monuina lahi a mautolu, mo e tupu tokologa ai ke he motu.",
                "14": "Ti uta e au, ko Nifai, e pelu ha Lapana, mo e talaga e tau pelu foki tuga e pelu ia, neke o mai a lautolu ko e tau Lamana ke fakaoti a mautolu; ha kua iloa e au kua vihiatia lahi a lautolu ki a au mo e haaku a tau fanau, mo e haaku a tau tagata.",
                "15": "Ti ne fakaako ai e au e haaku e tau tagata ke talaga e tau fale, mo e fakaaoga ai e tau akau ke he tau mena loga mo e gahua lapatoa, mo e apa kula, mo e veo, mo e lapatoa maō mo e auro mo e ario, mo e falu a maka uho foki, ne loga lahi ai ke he motu.",
                "16": "Ti ne talaga ai e au, ko Nifai e faituga; ti talaga ni e au tuga e faituga ne tufugatia e Solomona, ka e ne nakai taute aki e au e tau mena uho loga; ha kua nakai moua ai ha mena pihia ke he motu nai ko e mena ia ati nakai maeke ke talaga ai tuga e faituga ha Solomona. Ka ko e talagaaga he faituga nai, kua taute ke tuga e faituga ha Solomona; ti ko e tau mena ne tufuga aki kua homo atu ni.",
                "17": "Ti hoko ai, ko au ko Nifai, ne fakaako e au e haaku a tau tagata ke gahua malolo, mo e fakagahua e tau lima ha lautolu.",
                "18": "Ti hoko ai, ne manako a lautolu ke eke a au mo patuiki ha lautolu. Ka ko au ko Nifai, kua nakai manako ke fai patuiki a lautolu; pete ni a ia, kua eke e au ma lautolu e tau mena kua malolo au ki ai.",
                "19": "Ti kitia la, ne kua fakakatoatoa ai e tau kupu he Iki ke he tau matakainaga haaku, to eke au mo takitaki mo e faiaoga ha lautolu, ko e mena ia, ne kua takitaki mo e faiaoga au ki a lautolu, ke tuga mo e tau poakiaga he Iki, a to hoko ai ke he magaaho ne fakafualoto a lautolu ke uta kehe e haaku a moui.",
                "20": "Ko e mena ia, kua fakakatoatoa ai e tau kupu he Iki ne vagahau mai ki a au, ne pehe mai: Kaeke ke nakai talia e lautolu e tau kupu haaku to uta kehe a lautolu mai i mua he Iki. Ti kitia la, ne kua uta kehe e ia a lautolu mai i mua haana."
            },
            "6": {},
            "7": {},
            "8": {},
            "9": {
                "1": "Ko e magaaho nai ma haku matakainaga fakahelehele na e, kua totou e au e tau mena nai, kia iloa ai e mutolu e tau maveheaga he Iki ne mavehe e ia mo e tau magafaoa oti a Isaraela.",
                "2": "Ne kua vagahau a ia ke he tau tagata Iutaia, mai he gutu he haana a tau perofeta tapu, mai he kamataaga ke hoko mai, ke he taha atuhau ke he taha atuhau, a to hoko mai e magaaho kia liu fakatu a lautolu ke he lotu mooli mo e fuifui he Atua; ko e magaaho ia to fakamaopoopo mai a lautolu ki kaina ke he tau fonua ha lautolu he maveheaga mo e nonofo mau ai ke he ha lautolu a tau fonua oti he maveheaga.",
                "3": "Kitia la ma haku matakainaga fakahelehele, kua vagahau atu e au ki a mutolu e tau mena nai kia fiafia a mutolu, mo e haga ki luga ha mutolu a tau ulu tukulagi, ha ko e tau monuina ka fakamonuina mai he Iki ko e Atua ha mutolu a tau fanau.",
                "4": "He iloa e au kua lahi e kumikumi ha mutolu, he tokologa ia mutolu, ke iloa e tau mena ka hohoko; ko e mena ia kua iloa e au, kua iloa e mutolu ko e ha talu a tau kakano to popo ia mo e mamate; ka e pete ia to kitia e lautolu e Atua ke he tau tino ha lautolu.",
                "5": "Hanai, kua iloa e au kua iloa e mutolu to fakakite a ia ke he tino ki a lautolu i Ierusalema, ko e mena ne o mai ai a tautolu; ha kua lata ni ke ha ha i ai ia lautolu; ha kua tonuhia ke he Tufuga ne mua ke tokanoa e ia a ia ke fekafekau ke he tau tagata ke he tino mo e mate ai ma e tau tagata oti kana, kia maeke ai he tau tagata oti ke fekafekau ki a ia.",
                "6": "To hoko ai e mate ke he tau tagata oti, kia fakakatoatoa e fakatokaaga he fakaalofa noa he Tufuga ne mua, kua lata ni ke ha ha i ai e malolo he liu tu mai, ti ko e liu tu mai kua lata ke moua he tau tagata ha ko e veliaga; ko e veliaga, kakano ko e holifono; ha kua veli e tagata kua vega kehe a ia mai i mua he Iki.",
                "7": "Ko e mena ia, kua lata ni ke ha ha i ai e lukutotoaga kua nakai fai fakaotiaga — kaeke kua nakai fai lukutotoaga ko e mena popo kua nakai maeke ke tuku ai e nakai popo. Ko e mena ia, ko e fakafiliaga fakamua ne hoko mai ke he tagata kua lata ni ke nakai fai fakaotiaga. Kaeke ke pihia, ko e tino nai kua tuku ai ke popo mo e mavalavala ke he kelekele, mo e nakai maeke ke liu matike ai.",
                "8": "Oi ko e pulotu he Atua, haana a fakaalofa noa! He kitia la, kaeke ke nakai liu tu mai e tino ko e ha talu tau agaaga to fekafekau atu ke he agelu ia ne to mai i mua he Atua Tukulagi, ti eke ai mo tiapolo, mo e nakai liu tu mai.",
                "9": "Ti ko e ha talu a tau agaaga to tuga a ia, kua eke a tautolu mo tiapolo, kua vega kehe mai i mua he ha tautolu a Atua, mo e nofo mau ai mo e matua he pikopiko, ke he fakaatukehe, ke tuga a ia; hanai, ki a ia ne fakahehe ha lautolu a tau matua uluaki, ko ia ne fakafaliu e ia a ia ke tuga e agelu he maama, mo e fakalagalaga e tau fanau he tau tagata ke taute ai e tau kau fakagalogalo ke kelipopo tagata mo e loga he tau lagatau fufu pouli uli.",
                "10": "Oi kua lahi ni e mitaki he ha tautolu a Atua, ko ia ne tauteute e puhala ke hao ai a tautolu mai he lima he manu kelea nai; hanai, ko e manu kelea ia, ko e mate mo teoli, ne fakahigoa e au ko e mate ke he tino, mo e mate foki ke he agaaga.",
                "11": "Ha ko e puhala he fakahaoaga mai he ha tautolu a Atua, ko e Tama Tapu a Isaraela, ko e mate nai, ne vagahau atu ai e au, ko e mate ke he tino nai, to liuaki mai a lautolu ne mamate; ko e mate ke he tukuaga a ia.",
                "12": "Ti ko e mate nai ne vagahau atu e au, ko e mate ke he agaaga, to liuaki mai a lautolu ne mamate; ko e mate ke he agaaga ko teoli haia; ko e mena ia, ko e mate mo teoli to liuaki mai a lautolu ne mamate, to liuaki mai foki e teoli e tau agaaga ne lili ai, ko e tukuaga foki to liuaki mai e tau tino ne lili ai, ti ko e tau tino mo e tau agaaga he tau tagata to liu fakalataha ai e taha ke he taha, ti ko e malolo ia he liu tu mai, mai ia he Tama Tapu a Isaraela.",
                "13": "Oi, kua mua atu ni e fakatokaaga he ha tautolu a Atua! Ha kua ha ha ke he taha lima e parataiso he Atua ke liuaki mai e tau agaaga ne tututonu; ti ko e agaaga mo e tino kua liu ke fakalataha ai, ti ko e tau tagata oti kua nakai maeke ke popo mo e tukulagi ai ni, ko e tau agaaga kua momoui, mo e katoatoa ai e tau loto matala ke tuga a tautolu ke he tino nai, kaeke ni kua katoatoa ha tautolu a loto matala.",
                "14": "Ko e mena ia, to iloa foki e tautolu ha tautolu a tau mahani kelea oti, mo e ha tautolu a tau mahani ne nakai mea, mo e nakai fai tapulu; ti ko lautolu ne tututonu to iloa foki e lautolu ha lautolu a fiafia, mo e tututonu, kua — tapulu ai ke he mea, hanai, kua peleue ai ke he totutonu.",
                "15": "To hoko ai, ko e magaaho ka mole ai he tau tagata oti e mate fakamua mo e hoko atu ke he moui, pihia ke hoko atu ke he tau tino nakai mamate, to tutu ai foki ki mua he nofoa fakafili he Tama Tapu a Isaraela; ti hoko agataha e fakafiliaga ti fakafili ai a lautolu ke he fakafiliaga tapu he Atua.",
                "16": "Ti tuga ni he iloa ai kua moui e Iki, ha kua pehe mai e Iki ko e Atua, ti ko e haana a kupu tukulagi, to nakai mole atu ia, ko lautolu kua tututonu to tututonu agaia ni, ti ko lautolu ne nonofo ke he tau mahani kiva to tumau agaia ke kiva, ko e mena ia, ko lautolu ne nonofo mo e kiva ko e tiapolo a ia mo e haana a tau agelu; to o atu a lautolu tukulagi ke he afi; kua tauteute ma lautolu; ti ko e ha lautolu a matematekelea kua tuga ni ke he afi mo e taio kua lupa hake tukulagi mo e nakai fai fakaotiaga.",
                "17": "Oi ke he lahi ue atu mo e fakafiliaga he ha tautolu a Atua! Ha kua fakahoko e ia haana a tau talahauaga oti ti kua fakakite atu he haana a gutu ti ko e haana a fakatufono to fakakatoatoa ni.",
                "18": "Ka e kitia la, ko e tau tututonu, ko e tau tagata tapu he Tama Tapu a Isaraela, ko lautolu ia ne fakauka ke he tau akau fakalava he lalolagi, mo e fakavihia ke he ma ha ko e mena ia, to moua e lautolu e kautu he Atua, ne tauteute ma lautolu tali mai he fakaveaga he lalolagi, to katoatoa tukulagi ha lautolu a fiafia.",
                "19": "Oi ke he lahi ue atu he fakaalofa noa he ha tautolu a Atua ko e Tama Tapu a Isaraela. Ha kua fakahao e ia haana a tau tagata tapu mai he manu kelea ia ko e tiapolo, ko e mate, mo teoli, mo e afi mo e taio ko e matematekelea kua nakai fai fakaotiaga.",
                "20": "Oi ke he lahi ue atu, mo e fakatapuina he ha tautolu a Atua! Ha kua iloa e ia e tau mena oti, kua nakai ha ha i ai ha mena ne nakai iloa e ia.",
                "21": "Ti ne hifo mai a ia ke he lalolagi ke hao ai e tau tagata kaeke ke fanogonogo a lautolu ke he haana a leo; he kitia la, ne mamahi a ia ma e tau tagata oti, hanai, ko e tau mamahi he tau tagata momoui oti kana, tau taane fakalataha mo e tau fifine mo e tau fanau, ko lautolu oti mai he magafaoa a Atamu.",
                "22": "Kua fakauka a ia ke mamahi pehe nai ke hoko e tau tagata oti ke liu tutu mai, kia tutu oti a lautolu ki mua haana ke he aho lahi he fakafiliaga.",
                "23": "Ti poaki a ia ke he tau tagata oti kua fakatokihala mo e papatiso ke he haana a higoa, mo e tua fakamooli ke he Tama Tapu a Isaraela, ka nakai pihia to nakai hao atu a lautolu ke he kautu he Atua.",
                "24": "Ti kaeke ke nakai fakatokihala a lautolu mo e tua ke he haana a higoa, mo e papatiso ke he haana a higoa mo e fakauka ke he fakahikuaga, to mamate a lautolu; ha kua vagahau mai pihia e Iki ko e Atua ko e Tama Tapu a Isaraela.",
                "25": "Ko e mena ia, ne kua tuku mai e ia e fakatufono; ti kaeke ne nakai fai fakatufono ne tuku mai, kua nakai fai fakahala; ti kaeke ne nakai fai fakahala, ne nakai fai hokotaki ti a ne nakai fai hokotaki ko e fakalofa noa he Tama Tapu a Isaraela to moua e ia a lautolu, ha ko e haana a lukutoto ma lautolu; ha ko e haana a malolo; a ti fakahao ai a lautolu.",
                "26": "Ha ko e lukutoto ke taui aki e malolo he fakafiliaga ki a lautolu oti ne nakai moua e fakatufono, kia hao mai a lautolu mai he manu kelea na, ko e mate mo teoli, mo e tiapolo, mo e loloto he afi mo e taio, ko e matematekelea nakai fai fakahikuaga; ti liuaki a lautolu ke he Atua ne foaki age e moui ma lautolu, ko ia ko e Tama Tapu a Isaraela.",
                "27": "Ka e oi te ki a ia ne moua e fakatufono, hanai, ne ha ha i ai e tau poakiaga oti he Atua, ke tuga a tautolu, ti holifono e tau poakiaga ia, mo e moumou e tau aho ke gahua ai, kua hagahagakelea ha tautolu a tuaga.",
                "28": "Oi ke he tau lagatau he patu kelea! Oi ke he tau mena nakai aoga, mo e ukiuki, mo e tau mena fakagoagoa he tau tagata! Ha ko e mena ka fakaako a lautolu ti manatu a lautolu kua loto matala a lautolu, ti nakai fanogonogo atu a lautolu ke he tau hatakiaga he Atua, ka kua tuku kehe e lautolu, he manatu a lautolu kua iloa e lautolu, ko e mena ia, ko e ha lautolu a iloilo ko e goagoa a ia ti nakai moua ai e lautolu ha mena. Ti to mamate a lautolu.",
                "29": "Ka ko e ako mena ko e mena mitaki lahi kaeke ke fanogonogo ke he tau hatakiaga he Atua.",
                "30": "Ka e oi te ki a lautolu ne muhu koloa, ko e muhu koloa ia ke he tau mena he lalolagi. Ha kua muhu koloa a lautolu ti fakavihia e lautolu a lautolu ne mativa, mo e eke fakakelea a lautolu ne fakatokolalo, ti ko e ha lautolu a tau loto kua toka ke he ha lautolu a tau koloa uho; ko e mena ia kua Atua a lautolu ke he tau koloa uho. Ti kitia la, to mamate foki a lautolu fakalataha mo e ha lautolu a tau koloa.",
                "31": "Ti oi te ke he tau teliga tuli ne nakai logona; ha ko e mena to mamate a lautolu.",
                "32": "Oi te ke he tau mata pouli ne nakai kitia; ha ko e mena to mamate foki a lautolu.",
                "33": "Oi te ki a lautolu ne nakai peritome ke he ha lautolu a tau loto, ha ko e mena kaeke ke iloa e lautolu ha lautolu a tau mena kelea to keli aki a lautolu ke he aho fakahiku.",
                "34": "Oi te ke he tagata fati piko, ha ko e mena to liti hifo a ia ki teoli.",
                "35": "Oi te ke he tagata kelipopo tagata pauaki, to mate a ia.",
                "36": "Oi te ki a lautolu ne mahani feuaki ha ko e mena to tolo hifo a lautolu ki teoli.",
                "37": "Hanai, oi te ki a lautolu ne hufeilo ke he tau tupua kua ta, ha ko e tiapolo he tau tiapolo kua fiafia lahi ki a lautolu ia.",
                "38": "Ti oi te ki a lautolu oti ne mamate mo e ha lautolu a tau agahala; ha ko e mena to liliu atu a lautolu ke he Atua, mo e kitia ke he haana a fofoga, mo e tumau ni ke he ha lautolu a tau agahala.",
                "39": "Oi ma haku tau matakainaga fakahelehele na e, kia manatu e kelea he holifono ke he Atua Tapu, mo e kelea foki he mui atu ke he tau fakahekeheke he patu ta lagatau. Manatu ka toka e loto ke he lalolagi ko e mate a ia, ko e toka e loto ke he tau mena he agaaga ko e moui tukulagi a ia.",
                "40": "Oi ma haku tau matakainaga fakahelehele, kia fanogonogo mai ke he haaku a tau kupu. Manatu ke he lahi ue atu he Tama Tapu a Isaraela. Aua neke pehe kua vagahau vale atu au ki a mutolu; he kaeke ke pihia a mutolu, kua amuamu a mutolu ke he mena mooli, ha kua vagahau e au e tau kupu he ha mutolu a Tufuga. Kua iloa e au kua uka e tau kupu mooli ke he tau tagata oti kua nakai mahani mea; ka kua nakai matakutaku a lautolu ne tututonu, ha kua fiafia a lautolu ke he mena mooli ti nakai malutu a lautolu ia.",
                "41": "Oi ma haku tau matakainaga fakahelehele na e, kia o mai ke he Iki, ko ia ne Tapu. Manatu ko e tututonu e haana a tau puhala. Kitia la, kua pukilu e puhala ma e tagata, ka kua tu mo e hako ki mua haana, ti ko ia e Tama Tapu a Isaraela ne leoleo e gutu pa; ti nakai fakagahua e ia ha tagata gahua ke he mena ia; ti nakai fai puhala kehe foki ko e gutu pa ia ni; ha kua nakai maeke ke fakavai ki a ia, ha ko e haana a higoa ko e Iki ko e Atua.",
                "42": "Ti ko hai ni ke tukituki atu, to hafagi atu ki a ia; ti ko e tau loto matala mo e tau ako mena, mo lautolu ne muhu koloa, ne kua hakehake ha ko e tau fakaakoaga, mo e tau iloilo, mo e tau koloa — hanai, ko lautolu ia kua vihiatia e ia; kaeke ke nakai tuku kehe e lautolu e tau mena na mo e manatu e lautolu ko e tau goagoa a lautolu ki mua he Atua, mo e o he toka ke he mahani fakatokolalo, to nakai hafagi atu e ia ki a lautolu na.",
                "43": "Ka ko e tau mena ha lautolu ne lotomatala mo lautolu ne tokaga to fufu tukulagi mai ia lautolu na — hanai, ko e fiafiaaga ne tauteute ai ma e tau tagata tapu.",
                "44": "Oi ma haku tau matakainaga fakahelehele na e, kia manatu haaku a tau kupu. Kitia la, kua akiaki e au haaku a tau tapulu mo e lulululu ai ki mua ha mutolu; kua liogi au ke he Atua he haaku a fakamouiaga kia kikite fakalahi mai a ia ki a au; ko e mena ia ki a iloa ai e mutolu ke he aho fakahiku, ka fakafili ai e tau gahua he tau tagata oti kana, kua fakamooli he Atua a au ne lulu kehe e au ha mutolu a tau mahani kelea mai he haaku a agaaga, mo e tu au mo e kikila ki mua haana, mo e uta kehe ia au ha mutolu a toto.",
                "45": "Oi ma haku tau matakainaga na e, kia haga kehe mai he ha mutolu a tau hala; kia lulu kehe e tau filifili haana ne lili mauokafua ai a mutolu; kia o mai a ke he Atua ha ko ia ko e maka he ha mutolu a fakamouiaga.",
                "46": "Kia tauteute ha mutolu a tau agaaga ma e aho fulufuluola na ka tuku atu ai e fakafiliaga ki a lautolu ne tututonu, ko e aho ia he fakafiliaga, ke aua neke memege a mutolu ha ko e matakutaku lahi, ke aua neke manatu oti e mutolu e tau agahala ha mutolu, mo e uka ke pehe atu Tapu, Tapu e haau a tau fakafiliaga ma Iki na e, ko e Atua Mua Ue Atu — ka kua iloa e au haaku a tau agahala; ne holifono au, ti kua hala ai au; ti kua moua ai au he tiapolo, ti kua nofo ai au ke he haana a matematekelea.",
                "47": "Ka e kitia la, ma haku tau matakainaga, kua tonuhia ni ke fafagu e au a mutolu ke he kelea mooli he tau mena nai? Liga fakalaga nakai e au a mutolu a ne mai kua mea ha mutolu a tau manamanatuaga? Liga fakamaama nakai e au ki a mutolu tuga mo e maamaaga he mena mooli, a ne mai kua hao a mutolu mai he hala?",
                "48": "Kitia la, a ne tapu a mutolu, a kua vagahau atu au ke he tau mena fakatapuina; ha kua nakai tapu a mutolu ti ono mai a mutolu ki a au ko e faiaoga ha mutolu, kua tonuhia ni ki a au ke fakaako atu e fakahikuaga he agahala.",
                "49": "Kitia la, kua vihiatia lahi e haaku a agaaga ke he agahala, ka kua olioli e haaku a agaaga ke he tututonu; to fakaheke ai ke he higoa tapu he haaku a Atua.",
                "50": "Kia o mai a ma haku tau matakainaga ko mutolu oti kua fia inu, kia o mai a mutolu ke he tau vai; ti ko ia kua nakai fai tupe, kia hau a ke fakatau mo e kai ai; hanai, kia o mai a ke fakatau e uaina mo e huhu, nakai fai tupe mo e nakai fai fakatau ke lata ai.",
                "51": "Ko e mena ia, aua neke fakamole e tau tupe ke he tau mena kua nakai aoga, po ke ha mutolu a tau gahua ke he tau mena nakai fai mafola ai. Ki a fanogonogo fakamakutu mai ki a au, mo e manatu e tau kupu ne kua vagahau atu e au; ti o mai a ke he Tama Tapu a Isaraela, mo e kai fiafia ai ke he tau mena kua nakai popo, po ke kelea, kia gako mo e fiafia ai ha mutolu a tau agaaga.",
                "52": "Kitia la, ma haku tau matakainaga fakahelehele na e, kia manatu e tau kupu he ha mutolu a Atua; kia liogi mau atu ki a ia he tau aho taki taha, mo e fakaaue atu ke he haana a higoa tapu ke he po. Kia olioli ha mutolu a tau loto.",
                "53": "ti kitia la, kua lahi ni e tau mavehega he Iki, ti lahi foki e haana a fakatokolalo ke he tau fanau he tau tagata; ha ko e haana a lahi ue atu, haana a fakaalofa noa, ne kua mavehe mai a ia ki a tautolu to nakai uta kehe oti ha tautolu a tau fanau, mai he tino nai, ka to leveki e ia a lautolu; ti ko e tau atuhau a mui to eke a lautolu mo la tututonu mai he magafaoa a Isaraela.",
                "54": "Ti ko e magaaho nai ma haaku tau matakainaga, to vagahau atu foki au ki a mutolu; ke he aho a pogipogi to fakakite atu e au e haaku a tau kupu ne toe. Amene."
            },
            "10": {},
            "11": {},
            "12": {},
            "13": {},
            "14": {},
            "15": {},
            "16": {},
            "17": {},
            "18": {},
            "19": {},
            "20": {},
            "21": {},
            "22": {},
            "23": {},
            "24": {},
            "25": {},
            "26": {},
            "27": {},
            "28": {},
            "29": {
                "1": "Kitia la to tokologa ai — he aho ka kamata ai au ke eke ai e tau gahua mitaki haaku ma lautolu, ke maeke ai ia au ke manatu e tau maveheaga ne kua eke ai e au mo e tau fanau he tau tagata, ka liu fakaolo atu foki e lima haaku ke laga ua aki ke laveaki ai e haaku a tau tagata, ko e magafaoa a Isaraela.",
                "2": "To manatu foki e au e tau maveheaga ne kua eke ai e au ki a koe, ma Nifai, ti pihia foki ke he haau a matua, ke maeke ai ia au ke manatu foki e haau a tau fanau; ti ko e tau kupu foki he haau a fanau to vagahau mai ai he gutu haaku ki a lautolu; ti ko e tau kupu foki haaku to taogo atu foki ke he tau mata pokopoko oti he lalolagi, mo puhala ke he haaku a tau tagata, ko e magafaoa a Isaraela.",
                "3": "Ha ko e mena to taogo fano ai e haaku a tau kupu — to tokologa foki a lautolu e tau Tagata Kehe ka pehe, mai; Ko e Tohi Tapu! Ko e Tohi Tapu! Kua ha ha ia mautolu e Tohi Tapu, kua nakai lata ke fai Tohi Tapu foki.",
                "4": "Ka e pehe mai e Iki ko e Atua: Ma tau goagoa na e, to moua e lautolu e Tohi Tapu; ti to moua mai ai he tau Iutaia, ko e haaku a tau tagata he maveheaga i tuai, Ti fakaaue nakai a lautolu ke he tau tagata Iutaia ke he Tohi Tapu ne moua mai ia lautolu? Hanai, ko e hagaao fefe e manatu na he tau Tagata Kehe? Na manatu nakai e lautolu e tau fenoga, mo e tau gahua mo e tau mamahi he tau tagata Iutaia mo e ha lautolu a fakamakutu mai ki a au, ke foaki mai ai e fakamouiaga ke he tau Tagata Kehe?",
                "5": "Oi ma tau Tagata Kehe na manatu nakai e mutolu e tau tagata Iutaia ko e haaku a tau tagata he maveheaga i tuai? Nakai; ka kua kaiaalu e mutolu a lautolu mo e fakavihia mo e nakai kumikumi atu ke liu laveaki mai a lautolu. Ka e kitia la, to liuaki atu oti e au e tau mena nai ki luga he tau ulu ha mutolu; ha kua nakai nimo ia au ko e Iki, e haaku a tau tagata.",
                "6": "Ma goagoa na e, kua pehe mai: ko e Tohi Tapu, kua ha ha ia mautolu e Tohi Tapu, mo e kua nakai lata foki ia mautolu ke moua foki taha Tohi Tapu. Kua moua kia e mutolu e Tohi Tapu ka e nakai ki mai ia he tau Iutaia?",
                "7": "Nakai kia iloa e mutolu na tokologa e falu a kautu, ka e nakai taha ni? Nakai kia iloa e mutolu ko au ko e Iki ha mutolu a Atua, ne tufugatia ai e tau tagata oti, mo e manatu foki e au a lautolu kua nonofo ai ke he tau motu ikiiki he tahi; ti pule foki au ke he lagi katoa foki mo e tau mena i lalo he lalolagi; mo e tuku atu foki e haaku a kupu ke he tau fanau he tau tagata, pihia foki mo e tau kautu oti he lalolagi?",
                "8": "Ko e mena ia kua vagavagahau a mutolu, ha ku a logona ai foki e mutolu e loga he haaku a tau kupu? Iloa nakai e mutolu ko e fakamooliaga he na kautu ne ua, ko e fakamooli ia ki a mutolu ko au ko e Atua kua manatu ai e au e taha kautu tuga ke he taha! Ko e mena ia kua vagahau atu foki e au e tau kupu kua tatai ke he taha kautu tuga ke he taha kautu. Ti kaeke ke fakalataha ai e na kautu ne ua ko e tau fakamooliaga na ne ua to lafi fakalataha ai foki.",
                "9": "Kua eke e au e tau mena nai ke fakakite atu ke he tokologa kua tatai ni au i ne afi mo e aho nai mo e to hoko ke he tukulagi; mo e vagahau atu foki e au e haaku a tau kupu ke he haaku ni a finagalo. Ti kaeke kua vagahau e au e taha kupu, aua neke manatu a mutolu kua nakai maeke ia au ke vagahau foki e taha; ha ko e haaku a gahua kua nakai la fakaoti ia to pihia foki a to hoko ke he fakahikuaga he tagata ke kamata mai he magaaho ia ke hoko atu ke he tukulagi.",
                "10": "Ko e mena ia, ha kua moua e mutolu e Tohi Tapu, aua neke manatu a mutolu kua katoatoa ki ai e haaku a tau kupu; po ke manatu foki a mutolu ne nakai fekau e au ke tohia ai falu a mena loga.",
                "11": "Ha kua poaki atu au ke he tau tagata oti, mai he faahi uta mo lalo, mai foki i tokelau ki toga, mo e tau motu ikiiki foki he tahi, ke tohi ai e lautolu e tau kupu kua vagahau atu e au ki a lautolu; ha ko e mena mai he tau tohi na kua fakamau ai e tau mena ke fakafili ai e au e lalolagi, mo e tau tagata oti ke lata mo e tau gahua ha lautolu, pihia mo e tau mena kua tohia ai.",
                "12": "Kitia la, to vagahau atu au ke he tau tagata Iutaia, mo e to fakamau ai e lautolu; mo e to vagahau atu foki au ke he tau tagata Nifai to fakamau ai foki, e lautolu mo e to vagahau atu foki au ke he tau fanau he magafaoa a Isaraela ne kua takitaki kehe ai e au, to fakamau foki e lautolu, mo e to vagahau atu foki au ke he tau kautu oti he lalolagi to fakamau ai foki e lautolu haaku a tau kupu.",
                "13": "To hoko mai ai e magahala ke moua ai he tau fanau Iutaia e tau kupu he tau Nifai mo e to moua foki he tau Nifai e tau kupu he tau Iutaia, mo e to moua ai foki he tau Nifai mo e tau Iutaia e tau kupu he maga fanau a Isaraela ne galo mo e to moua foki he fanau ne galo ha Isaraela e tau kupu ha Nifai mo e tau Iutaia.",
                "14": "Ti hoko ai e magahala ke he haaku a tau tagata, mai he magafaoa a Isaraela, ke fakamaopoopo ai ke he motu ne kua fifili ma lautolu: mo e to fakamaopoopo ai e haaku a tau kupu ke taha ni. To fakakite atu e au ki a lautolu ne kua latau mai ke he haaku a kupu mo e haaku a tau tagata foki he magafaoa a Isaraela, ko au ko e Atua ne mavehe mo Aperahamo, to manatu e au e haana a tau fanau ke hoko ke he tukulagi."
            },
            "30": {},
            "31": {
                "1": "Ti ko au, ko Nifai, kua fakaoti ha ne fai e haaku a tau perofetaaga ki a mutolu ko e haaku a tau matakainaga fakahelehele. Kua maeke ni ia au ke tohi e gahoa he tau mena, kua iloa e au to hoko mai; kua maeke ni ia au ke tohi e falu a tau kupu gahoa mai he haaku a tehina, ko Iakopo.",
                "2": "Ko e mena ia, kua lata tuai e tau kupu ne tohi e au, ko e falu a tau kupu gahoa ni kua manako au ke vagahau atu mai he tau fakaakoaga ha Keriso; ko e mena ia, to vagahau fakamitaki atu e au ki a mutolu, ke mukamuka mo e maama tuga e haaku a tau perofetaaga.",
                "3": "Ha kua fiafia e agaaga haaku ke he tau mena kua mitaki mo e mukamuka ke maama; ha kua phia ni e puhala kua taute he iki ko e Atua haana gahua ke he tau fanau he tau tagata. Ha kua foaki he Iki ko e Atua e maama ke maama ai; ha kua vagahau atu a ia ke he tau tagata ke he vagahau kua maama ki a lautolu.",
                "4": "Ko e mena ia, kua manako au ke manatu e mutolu ne vagahau ai au ke he taha perofeta, ne fakakite he Iki ki a au, ke papatiso e ia e Mamoe he Atua, ke uta kehe ai e tau hala he lalolagi.",
                "5": "Ti ko e hanai, kaeke kua lata ke papatiso ke he vai e mamoe he Atua kua tapu, ke fakakatoatoa ai e tau mahani tututonu, Oi ti kua mua atu e mahuiga ki a tautolu ke papatiso ha kua nakai tapu a tautolu, hanai kia papatiso kehe vai.",
                "6": "Ti, kua ole atu au ki a mutolu, ko e haaku a tau matakainaga fakahelehele na e, kua fakakatoatoa kia he Mamoe he Atua e tututonu he magaaho kua papatiso a ia ke he vai?",
                "7": "Kua iloa nakai e mutolu na tapu a ia? Ka e pete ni kua tapu a ia, kua fakakite atu e ia ke he tau fanau he tau tagata, kua fakatokolalo a ia he tino ki mua he Matua, mo e fakamooli ke he Matua to omaoma e ia e haana a tau poakiaga.",
                "8": "Ko e mena ia, ka mole atu e papatiso a ia ke he vai kua haele hifo e Agaaga Tapu tuga e lupe, ki luga ia ia.",
                "9": "Ti fakakite ai foki e ia ke he tau fanau he tau tagata kua hako e puhala mo e lautote e gutuhala, kua lata ke huhu atu ai a lautolu, kua eke a ia mo fakafifitakiaga ma lautolu.",
                "10": "Ti pehe mai a ia ke he tau fanau he tau tagata: Kia mumui mai ki a au. Ko e mena ia, ma haaku a tau matakainaga fakahelehele na e maeke nakai ia tautolu ke mumui ki a Iesu, ka nakai omaoma ke he tau poakiaga he Matua?",
                "11": "Ti ne tali mai pehe e Matua: kia tokihala a mutolu, Kia tokihala a mutolu, mo e papatiso ke he higoa he haaku a Tama fakahelehele.",
                "12": "Ti ne hoko mai foki e leo he Tama ki a au, ne pehe mai: Ko ia kua papaitso ke he higoa haaku, to foaki he Matua e Agaaga Tapu ki a ia, ke tuga a au nai; ko e mena ia, kia mumui mai ki a au, mo e taute e tau mena ne kitia e mutolu kua taute e au.",
                "13": "Ko e mena ia ma haaku a tau matakainaga fakahelehele na e, kua iloa e au kaeke ke mumui a mutolu ke he Tama, mo e tau loto katoa, mo e nakai mahani fakatupua po ke loto fakavai ki mua he Atua, ka e loto fakamooli ni, mo e fakatokihala mai he ha mutolu a tau hala ke fakamooli ke he Matua kua manako a mutolu ke nikiti ki luga e higoa a Keriso mo e papatiso, hanai, ke mumui ke he Iki ko e Fakamoui ha mutolu, ke he vai, ke tuga mo e haana a kupu, kitia la, to moua e mutolu e Agaaga Tapu; hanai ti hoko mai ai e papatiso ke he afi mo e Agaaga Tapu; to maeke ai a mutolu ke vagahau ke tuga e tau vagahau he tau agelu, ke nava mo e fakaheke ki a ia ko e Tama Tapu a Isaraela.",
                "14": "Ka e kitia la, ma haaku a tau matakainaga fakahelehele na e, ne hoko mai pehe e leo he Tama ki a au, kua pehe mai: Ka mole he fakatokihala a mutolu mai he tau hala ha mutolu, mo e fakamooli foki ke he Matua kua manako a mutolu ke omaoma ke he tau poakiaga haaku, ke papatiso ke he vai mo e moua e papatisoaga he afi mo e Agaaga Tapu, mo e maeke ke vagahau atu mo e alelo foou, hanai ke tuga mo e gahua he tau agelu, ti ka eke ke mole ia ti fakatikai e mutolu au, kua mitaki ni ia mutolu ke nakai iloa e mutolu au.",
                "15": "Ti logona e au e taha leo pehe mai he Matua: Hanai, kua mooli mo e tonu e tau kupu he haaku a Fakahele. Ko ia ke fakauka ke hoko atu ke he fakaotiaga ko ia haia ka fakamoui.",
                "16": "Ti ko e magaaho nai ma haaku tau matakainaga fakahelehele na e, kua iloa e au e mena nai, ka eke kua nakai fakatumau e tagata ke he fakaotiaga ke muitua fakamitaki ke he puhala he Tama he Atua moui, to nakai fakamoui a ia.",
                "17": "Ko e mena ia, kia taute e mutolu e tau mena ne tala atu e au kua kitia e au ka taute he Iki ko e Fakamoui ha mutolu; ha kua fakakite mai e ia ki a au. Ke iloa ai e mutolu e gutuhala ke huhu atu ki ai. Ha ko e gutuhala ke huhu atu ki ai a mutolu ko e tokihala mo e papatiso ke he vai haia; ka oti ia ti hoko mai ai e fakamagaloaga he tau hala ke he afi mo e Agaaga Tapu.",
                "18": "Ati o ai a mutolu ke he puhala ko e mena pukilu mo e lautote kua hoko atu ke he moui tukulagi; hanai, ne huhu atu a mutolu ke he gutuhala; mo e taute ai tuga mo e tau poakiaga he Matua mo e Tama; ti moua e mutolu e Agaaga Tapu ko e fakamooliaga haia ke he Matua mo e Tama, ke fakakatoatoa ai he maveheaga ne taute e ia, kaeke ke huhu atu ke he gutuhala to moua ai e mutolu.",
                "19": "Ko e magaaho ia, ma haaku tau matakainaga fakahelehele na e, ka moua e mutolu e puhala ke he hala pukilu mo e lautote, to huhu atu au ki a mutolu, kua mafola kia e gahua ha mutolu? Kitia la, kua tala atu au ki a mutolu, Nakai; ha kua nakai hohoko ni a mutolu ke he mena nai ha ko e tua ha mutolu ke he kupu ha Keriso, mo e ha mutolu a tua malolo ki ia ia, mo e falanaki atu ke he tau mitaki haana ne mua ue atu ke momoui ai.",
                "20": "Ko e mena ia, kua lata ke fakatumau fakalahi ki a Keriso, mo e amaamanaki ke moua e fakaalofa ke he Atua mo e tau tagata oti. Ko e mena ia kaeke ke fakatumau a mutolu mo e kai fiafia ai ke he tau kupu ha Keriso, fakauka atu ke he fakahikuaga, kitia la, kua pehe mai e Matua: To moua e mutolu e moui tukulagi.",
                "21": "Kitia la he magaaho nai ma haaku tau matakainaga fakahelehele, na e, ko e puhala haia; kua nakai fai puhala foki po ke ha higoa foki ke fakamomoui ai e tau tagata ke he kautu he Atua. Kitia la, ko e fakaakoaga haia ha Keriso, ko e fakaakoaga mooli ni a ia he Matua, mo e Tama, mo e Agaaga Tapu, kua taha ni a lautolu ke he tukulagi. Amene."
            },
            "32": {
                "1": "Kitia la he magaaho nai, ma haaku tau matakainaga fakahelehele na e, kua manatu au kua manamanatu a mutolu ke he mena kua lata ke taute e mutolu ka huhu atu ke he puhala. Ka e, kitia la, ko e ha kua manamanatu ai a mutolu ke he tau mena nai ke he tau loto ha mutolu?",
                "2": "Nakai kia manatu e mutolu, he tala atu e au ki a mutolu ka moua e mutolu e Agaaga Tapu to maeke ia mutolu ke vagahau e vagahau he tau agelu? Ti maeke fefe a mutolu ke vagahau tuga e tau agelu kaeke kua nakai ha ha ia mutolu e Agaaga Tapu?",
                "3": "Kua vagahau e tau agelu ha ko e malolo he Agaaga Tapu; ko e mena ia kua vagahau e lautolu e tau kupu ha Keriso. Ko e mena ia, kua tala atu e au ki a mutolu, kia fiafia a mutolu ke he tau kupu ha Keriso; he kitia la, kua fakamaama mai he tau kupu ha Keriso e tau mena oti kua lata ia tautolu ke taute.",
                "4": "Ko e mena ia, mole atu he vagahau atu e au e tau kupu nai, ka nakai maama e mutolu kua pihia ni ha kua nakai ole atu a mutolu, nakai tukituki atu ai, ko e mena ia, kua nakai hohoko ai a mutolu ke he maama, ka e to mamate ni ke he pouli.",
                "5": "He kitia la, kua liu tala atu au ki a mutolu, kaeke ke huhu atu a mutolu ke he puhala, mo e moua e Agaaga Tapu, to fakakite atu e ia e tau mena kua lata ki a mutolu ke taute.",
                "6": "Kitia la, kua pihia e fakaakoaga ha Keriso, to nakai moua ha fakaakoaga foki a to fakakite ai e ia, a ia ke he tino. Ti ka fakakite atu e ia a ia ke he tino, ka vaghau atu e ia e tau mena kua lata ke mumui ki ai a mutolu.",
                "7": "Ti ko e magaaho nai, ko au, ko Nifai, kua nakai lata ke vagahau foki, kua taofi mai he Agaaga haaku a tau kupu, ti kua toka atu ke tagi ha ko mutolu a nakai tua, mo e mahani kelea, mo e tau mahani goagoa, mo e fakamao ai ha lautolu a tau ua; ha kua nakai manako a lautolu ke kumi ke he iloilo, po ke pulotu foki ke he lotomatala, kua foaki atu ki a lautolu kua maama mitaki mo e nakai fai mena ke taumaleku ai e kupu.",
                "8": "Ti ko e magaaho nai ma haaku tau matakainaga fakahelehele na e kua kitia e au, kua manamanatu agaia a mutolu ke he tau loto; kua momoko au ha kua lata ke vagahau au ke he mena nai. He kaeke ke fanogonogo a mutolu ke he Agaaga kua fakaako ke he tagata ke liogi, kua iloa tuai e mutolu kua lata ia mutolu ke liogi; ha kua nakai fakaako he agaaga kelea ke he tagata ke liogi, ka e fakaako ki a ia ke nakai liogi.",
                "9": "Ka e kitia la, kua tala atu e au ki a mutolu kua lata ke liogi tumau a mutolu, mo e nakai fakateaga ai; kua nakai lata ke taute ha mena a to liogi fakamua ke he Matua ke he higoa ha Keriso, ke maeke a ia ke fakatapu e tau gahua ha mutolu, ki a mutolu, kia totou ha mutolu a tau gahua ma e mafola he tau agaaga ha mutolu."
            },
            "33": {
                "1": "Ko e magaaho nai, ko au, ko Nifai, kua nakai maeke ia au ke tohi e tau mena oti ne fakaako ke he haaku a tau tagata; kua nakai malolo au ke tohi e tau mena tuga he vagahau atu; ha ko e mena ka vagahau ha tagata e tau mena ha ko e malolo he Agaaga Tapu, kua uta he malolo he Agaaga Tapu e tau mena na ke he tau loto he fanau he tau tagata.",
                "2": "Ka e kitia la, kua tokologa e tau tagata kua fakamao mo e totoko e tau loto ha lautolu ke he Agaaga Tapu, ti nakai fai mena ke nofo ai a ia, ko e mena ia, kua tiaki ke he e lautolu loga e tau mena kua tohi mo e manatu ni ke he tau mena kua nakai aoga ha mena he tau mena ia.",
                "3": "Ka e ko au, ko Nifai, kua tohi e au e tau mena ne tohi e au, mo e manatu e au kua aoga lahi e tau mena ia ke he tau tagata haaku. Kua liogi au ma lautolu he tau aho oti, mo e tafe foki e haaku a tau hihina mata he pouli he po, ha ko lautolu; kua tagi atu foki au ke he haaku a Atua ke he tua, ti kua iloa e au to fanogonogo mai a ia ke he haaku a tagi.",
                "4": "Ha kua iloa e au to fakatapu he Atua e haaku a tau liogi ke eke mo monuina ma e haaku a tau tagata. Ti ko e tau kupu kua tohi e au mo e loto lolelole to eke e tau kupu ia mo mena malolo ki a lautolu; ha kua hataki atu he mena nai a lautolu ke taute e tau mena mitaki; kua fakailoa atu foki ki a lautolu e tau mamatua ha lautolu; kua vagahau atu foki hagaao ki a Iesu mo e hataki a lautolu ke tua ki a ia, mo e fakatumau ke he fakahikuaga, ko e moui tukulagi haia.",
                "5": "Ha kua vagahau fakalahi ke totoko ke he hala ke lata mo e tau mena mooli; ko e mena ia, to nakai ita e taha ha ko e tau kupu kua tohi e au, ka to pihia ni ka ha ia ia e agaaga he tiapolo.",
                "6": "Kua fakaheke lahi au ke he tau mena kua mukamuka, kua fakaheke foki au ke he tau mena mooli; kua fakaheke foki au ha ko Iesu, ha kua fakamoui e ia e haaku agaaga mai i teoli.",
                "7": "Kua ha ha ia au e fakaalofa ma e tau tagata haaku, mo e tua fakalahi au ki a Iesu to feleveia au mo e loga he tau tagata kua nakai fai hala,",
                "8": "Kua ha ha ia au e fakaalofa ke he tau tagata Iutaia — kua pehe au, ma tau tagata Iutaia, ha ko e kakano ne tupu mai ai au.",
                "9": "Kua fakaalofa foki au ke he tau Tagata Kehe. Ka e kitia la, kua nakai maeke au ke amaamanaki ki a lautolu a to talia ni a lautolu ki a Keriso, mo e huhu atu ke ke gutuhala pu kilu, mo e o atu ai ke ke puhala kua hako ke hoko atu ke he moui, mo e fakatumau ke he puhala na a to mole atu ai e magahala ne nofo tauteute ai.",
                "10": "Ko e magaaho na ma haaku tau matakainaga fakahelehele na e, mo e tau tagata Iutaia foki mo mutolu oti kana kua nonofo ke he lalolagi, kia fanogonogo a mutolu ke he tau kupu nai mo e tua ki a Keriso; ti kaeke kua nakai tua ke he tau kupu nai, kia tua ki a Keriso. Ti kaeke ke tua a mutolu ki a Keriso to tua foki a mutolu ke he tau kupu nai, ha ko e tau kupu nai ha Keriso a ia, ne foaki mai e ia ki a au; mo e fakaako ai e tau tagata oti kana ke eke ai e tau mena mitaki.",
                "11": "Kaeke nakai ko e tau kupu ha Keriso, kia fakafili e mutolu — to fakakite e Keriso ki a mutolu ha ko e haana malolo mo e lilifu, ko e tau kupu ni haana , ke he tau aho fakamui; ha ko e mena to tutu a koe mo au mo e femataaki ki mua he haana nofoa fakafili; to iloa ai e mutolu he mogo ia ne poaki e ia ki a au ke tohi e tau mena nai, pete ni kua lolelole au.",
                "12": "Ti kua liogi au ke he matua ke he higoa ha Keriso ke maeke he tokologa ia tautolu, ka nakai oti; ke fakamomoui ke he haana kautu ke he aho lahi ia fakamui.",
                "13": "Ti ko e magaaho nai, ma haaku tau matakainaga fakahelehele na e, ko mutolu mai he magafaoa a Isaraela, ko mutolu oti kua nonofo ke he lalolagi nai, kua vagahau atu au ki a mutolu ke tuga e leo he taha kua vagahau mai he kelehele: Mavehe a, a to hoko ke he aho lahi na.",
                "14": "Ko mutolu kua nakai mafai ke taofi ke he fakaalofa he Atua, mo e fakalilifu ke he tau kupu he tau tagata Iutaia, mo e haaku foki a tau kupu, po ke tau kupu ka tuku mai he gutu he Punua Mamoe he Atua, kitia la, kua mavehe atu fakahiku au ha ko e tau kupu nai ke fakahala ai a mutolu ke he aho fakamui.",
                "15": "Ha ko e tau mena kua fakamau e au ke he lalolagi nai, to fakafili aki a mutolu ke he nofoa fakafili; ha kua pihia ne poaki mai he Iki ki au, ti kua lata ni ke omaoma e au. Amene."
            }
        }
    },
    "jacob": {
        "meta": {
            "slug": "jacob",
            "name": "jacob",
            "chapterWord": "Ko e Veveheaga"
        },
        "chapters": {
            "1": {},
            "2": {},
            "3": {},
            "4": {},
            "5": {},
            "6": {},
            "7": {}
        }
    },
    "enos": {
        "meta": {
            "slug": "enos",
            "name": "Ko e Tohi a Enosa",
            "chapterWord": "Ko e Veveheaga"
        },
        "chapters": {
            "1": {
                "1": "Kitia la, ne hoko ai, kua fakamooli ai e au ko Enosa, mo e iloa ai e au haaku a matua ko ia ko e tagata malolo, ha kua fakaako e ia au ke he vagahau haana, ti pihia foki ni ke he finagalo he Atua, ki a fakamonuina e higoa he haaku a Atua ke he mena ia —",
                "2": "To tala atu e au ki a mutolu haaku a taufaagatua ki mua he Atua fakamua to moua e au e fakamagaloaga he haaku a tau hala.",
                "3": "Kitia la, ne fano au mo e takafaga manu ke he vao; mo e logona ai e au e tau kupu ne fa logona mau e au mai he haaku a matua hagaao atu ke he moui tukulagi, mo e fiafia he tau tagata tapu kua hufia ai ke he haaku a loto.",
                "4": "Nukua hoge haaku a agaaga; ti fakatokotui atu ai au ki mua Haana ne tufugatia au, ti tagi atu ai au ki mua haana ke he liogi kua fakaleo lahi mahaki ke mafanatia ai haaku a loto, ke he aho katoa kua tagi atu ai au ki a ia, hanai, ne hoko mai e po, ne fakatumau ai ni haaku a leo ki luga a to hoko atu ke he lagi.",
                "5": "Ti hoko mai ai e leo ki a au, kua pehe mai; Enosa na e, kua fakamagalo tuai haau a tau hala to fakamonuina a koe.",
                "6": "Ti ko au nai ko Enosa, kua iloa e au, kua nakai fatipiko e Atua; ko e mena ia, kua uta kehe tuai haaku a tau hala.",
                "7": "Ti pehe ai au: Ko e Iki na e, kua eke fefe e tau mena ia?",
                "8": "Ti pehe, mai a ia ki a au; ha ko e haau a tua ki a Keriso ne nakai logona tuai po ke kitia fakamua e koe. To loga foki e tau tau ke mole atu to fakakite mai a Ia ke he tino; ko e mena ia, fano a, koe, ha ko e haau a tua, kua katoatoa ai a koe.",
                "9": "Ne hoko ai, ko e magaaho ne logona ai e au e tau kupu nai, ti kamata agataha ke logona e au e mena ne manako au ke lagomatai haaku a tau matakainaga ko e tau tagata Nifai; ko e mena ia, ne liligi atu ai e au haaku a loto katoa ki mua he Atua ma lautolu.",
                "10": "Ti ko e magaaho ne taufetului ai au ke he agaaga, kitia la, ko e leo he Atua kua hoko mai ke he loto haaku, pehe: To ahiahi atu au ke he haau a tau matakainaga fakalata ni ke he ha lautolu a malolo he leveki e haaku a tau poakiaga. Kua foaki atu e au ki a lautolu e motu nai, ko e motu kuasakatapu ai to nakai fakamalaia e au a to mahani kelea, ko e mena ia to a ahi atu ai au ke he haau a tau matakainaga ke tuga kua vagahau atu e au, ti ko e ha lautolu a tau holifono to tuku atu ni e au mo e momoko ki luga he tau ulu ha lautolu.",
                "11": "Kua mole atu he logona e au, ko Enosa e tau kupu ia, a ti kamata agataha haaku a tua ke he Iki ke malolo ti liogi atu ai au ki a ia mo e ole fakamakamaka, ma e haaku a tau matakainaga ko e tau tagata Lamana.",
                "12": "Ne hoko ai, kua mole atu he liogi au mo e gahua fakamakamaka ai, ti pehe mai e Atua ki a au: To foaki atu e au ki a koe e mena kua manako a koe ki ai ha ko e haau a tua.",
                "13": "Ti ko e magaaho nai, kitia la, ko e manako hanai kua manatu au ki ai, kaeke kua pihia ko e haaku a tau tagata ko e tau tagata Nifai, ka veveli ai ha ko e ha lautolu a tau holifono, ti kaeke ke fakaotioti ai a lautolu, ka e nakai fakaotioti ai e tau tagata Lamana, ti kua ha ha i ai he Atua e tau fakamauaga he haaku a tau tagata, ko e tau tagata Nifai; ti kaeke kua pihia to ha ha i ai e malolo he lima tapu haana ke liuaki mai ke he tau aho fakamui ke he tau tagata Lamana ke liga fakamomoui ai a lautolu —",
                "14": "Ha ko e vaha nai, kua uka lahi ha mautolu a laliaga ke liu fakatu mai a lautolu ke he tua mooli, ti kua mavehe ai a lautolu ha ko e ita, kaeke kua pihia, to moumou e lautolu e tau mena ne fakamau ai e mautolu mo mautolu foki fakalataha mo e tau mena tuai he tau matua ha mautolu.",
                "15": "Ko e mena ia, kua iloa ai e au, ko e Iki ko e Atua kua maeke ia ia ke leveki ha mautolu a tau fakamauaga; ti tagi atu ai au tumau ki a ia, ha ko e mena pehe mai a ia ki a au; ko e tau mena oti kua ole a mutolu ki ai mo e tua, mo e taofi to moua ai ha ko e higoa a Keriso, to moua ai e mutolu.",
                "16": "Ti kua ha ha ia au e tua ti ne tagi atu ai au ke he Atua ke leveki e tau tohi kua fakamau; ti taute ai e ia e maveheaga ki a au to ta mai e ia ke he tau tagata Lamana he magaaho kua tonu ki ai.",
                "17": "Ko au ko Enosa, kua iloa e au, tuga mo e maveheaga ne taute ai e ia mo au, to pihia ni; ko e mena ia kua okioki ni e haaku a agaaga.",
                "18": "Ti pehe mai e Atua ki a au: Ko e haau a tau matua foki ne ole mai ki a au ke he mena nai; to eke ni pihia ki a lautolu ke lata mo e ha lautolu a tua; ha ko e tua ha lautolu kua tatai ni mo koe.",
                "19": "Ne hoko ai he magaaho nai, ko au ko Enosa, ne fina atu au ke he tau tagata Nifai, moe perofeta age ki a lautolu e tau mena ka hohoko mai, mo e fakamooli ai ke he tau mena ne logona mo e kitia ai e au.",
                "20": "Ti fakamooli ai au ne kumikumi fakamakutu e tau tagata Nifai ke liu fakatu mai e tau tagata Lamana ke tua mo e fakamooli ke he Atua. Ka ko e ha mautolu a tau gahua, kua nakai kautu; kua fakatumau ni e ha lautolu a vihiatia, mo e takitaki ai ni he ha lautolu a tau manatu kelea ti tupu ai e favale mo e keli tagata a lautolu, kua puke namo ai ke he teva mo e tau mena kelea oti mo e kai ai ke he tau manu favale mo e nonofo ke he tau fale ie, mo e fanoa ai he tutakale mo e ha lautolu a tau tapulu kili manu kuku ke he ha lautolu a tau tokupu mo e hifi puga ai foki ha lautolu a tau ulu; ti makaka a lautolu ke he fana fiti mo e fua ulu miti mo e toki. Ti tokologa ia lautolu ne nakai kai ke he ha mena ka ko e tau vala manu mata ni; mo e tumau e fakamakamaka ha lautolu he kumi ia mautolu ke kelipopo ai.",
                "21": "Ne hoko ai, ne gahua ai he tau tagata Nifai e fonua, mo e to ai loga e tau tega kehekehe, mo e tau akau kai, mo e tau fuifui manu totolo, mo e tau fuifui povi kehekehe mo e tau koti, mo e tau koti vao, katoa foki mo e loga e tau tolofonua.",
                "22": "Ti tokologa foki e tau perofeta ha ha ia mautolu. Ka ko e tau tagata kua fakamao ni ha lautolu a tau ua mo e uka lahi ke maama ai.",
                "23": "Ti nakai fai mena kehe ka ko e favale lahi ni, ko e fakamatala atu, mo e tau perofetaaga ke he tau ogo tau, mo e taufetoko mo e moumou mena, mo e fatiaki atu ki a lautolu e mate, mo e leva he moui tukulagi, mo e fakafiliaga mo e malolo he Atua, mo e tau mena oti ia, ke fakalagalaga mau atu ki a lautolu ke matakutaku ke he Atua. Kua pehe au ne nakai fai mena kua ku mai he tau mena ia, ti ko e tau hatakiaga ni kua mahino, kua tautaofi ai a lautolu mo e nakai mafiti ke fakaotioti ai. Ti pihia etau mena ne, tohi e au hagaao ki a lautolu.",
                "24": "Ti kitia ai e au e tau felakutaki he tau tagata Nifai mo e tau tagata Lamana he tau aho he haaku a moui.",
                "25": "Ne hoko ai, kua motua tuai haaku a tino mo e mole atu ai e taha e teau mo e fitu e hogofulu ma hiva e tau tau, tali mai he toka he matua ha mautolu ko Lihai a Ierusalema.",
                "26": "Ti kitia e au kua lata tuai ke hifo au ke he haaku a tukuaga, kua moua e au e malolo mai he Atua kua lata ke fakamatala mo e perofeta atu au ke he tau tagata nai mo e tuku atu e tau kupu kua tonu kua ha ha i ai ia Keriso. Ti fakamatala pihia e au ke he tau aho oti he haaku a moui, mo e fiafia lahi ai he he tau mena kua tokuluga ia he lalolagi.",
                "27": "Ti kua teitei tuai ke fano au ke he mena ke okioki ai, mo e haaku a Fakamoui; ha kua iloa e au, ko ia ke okioki ai au. Ti fiafia ai au he magaaho ka liliu ai haaku a tino fakalalolagi ke he tino nakai mate, mo e tu ai ki mua haana; mo e kitia ai e au haana a fofoga mo e fiafia lahi, ti pehe mai a ia ki a au. Hau a ki a au ke monuina ai ha ko e mena ha ha i ai e mena kua tauteute e au ke nofo ai a koe he fale he haaku a Matua. Amene."
            }
        }
    },
    "jarom": {
        "meta": {
            "slug": "jarom",
            "name": "jarom",
            "chapterWord": "Ko e Veveheaga"
        },
        "chapters": {
            "1": {}
        }
    },
    "omni": {
        "meta": {
            "slug": "omni",
            "name": "omni",
            "chapterWord": "Ko e Veveheaga"
        },
        "chapters": {
            "1": {}
        }
    },
    "w-of-m": {
        "meta": {
            "slug": "w-of-m",
            "name": "w-of-m",
            "chapterWord": "Ko e Veveheaga"
        },
        "chapters": {
            "1": {}
        }
    },
    "mosiah": {
        "meta": {
            "slug": "mosiah",
            "name": "mosiah",
            "chapterWord": "Ko e Veveheaga"
        },
        "chapters": {
            "1": {},
            "2": {
                "1": "Ne hoko ai e magaaho he mole atu he taute ai e saia e tau poaki tuga ne tuku age ai he haana matua taane, kua fakailoa atu a ia ke he motu katoa kua lata ke fakamaopoopo mai e tau tagata oti ke he faituga ke fanogonogo ke he tau kupu ke Patuiki ko Peniamina ka fakamatala atu ki a lautolu.",
                "2": "Ti kua tokologa lahi kua fakapotopoto ai kua nakai maeke ke totou ai a lautolu; ha kua fakalahi ki luga e tokologa ha lautolu mo e tupu lahi ai ke he motu.",
                "3": "Ne uta foki e lautolu e tau punua uluaki, mai he ha lautolu a tau fuifui manu mo taute e tau poa fakaaue tuga mo e fakatufono a Mose.",
                "4": "Ti taute foki ke tuku atu ha lautolu a tau fakaaue ke he Atua, ha ko e takitakiaga mai ha lautolu he motu ko Ierusalema, mo e laveaki a lautolu mai he tau lima he tau fi, kua fifili ai e tau tagata mitaki ke eke mo tau takitaki, mo e fifili taha mai he tau tagata mitaki na ke eke mo pautiki, kua folafola ai e mafola ke he motu ko Sarahema, mo e fakaako atu ki a lautolu ke omaoma ke he tau fakatufono he Atua, ke fiafia ai mo e puke namo ai ke he fakaalofa ke he Atua mo e tau tagata oti kana.",
                "5": "Ne hoko ai, kua fakapotopoto mai a lautolu ke he faituga, kua igatia a lautolu mo e fakatutu takai ai ha lautolu a tau fale ie, kua igatia ni e magafaoa mo e ha lautolu a fakapotopotoaga, ko e ha lautolu a tau hoana, tau fanau taane, tau fanau fifine, kamata mai he tau uluaki ke hoko atu ke he fakamuiaki, kua nonofo kehekehe ai e tau magafaoa taki taha.",
                "6": "Kua fakatutu viko ai e lautolu ha lautolu a tau fale ie takai he faituga, fakahagaao atu e tau gutuhala ke he faituga, ke maeke ia lautolu ke nonofo ni ki loto he tau fale ie mo e fanogonogo atu ke he tau kupu ka vagahau ai he Patuiki ko Peniamina.",
                "7": "Kua ha ha i ai e lanu tagata kua lahi ni, kua nakai maeke ai he Patuiki ko Peniamina ke fakamatala atu ki a lautolu ha kua ha ha i ai e tau kaupa he faituga, ko e mena ia kua fakailoa atu a ia pehe kua lata ke taute ai e taha kolo ke maeke ai he tau tagata oti ke logona haana a tau kupu kua lata ke fakamatala atu e ia ki a lautolu.",
                "8": "Ne hoko ai, e magaaho kua kamata a ia ke fakamatala mai i luga he kolo ke he tau tagata, kua nakai logona oti e lautolu haana a tau kupu ha kua to lahi e tokologa e lanu tagata ko e mena ia ne poaki e ia ke tohi haana tau kupu mo e tufatufa atu ai ki a lautolu kua nakai hokotia ki ai e haana a leo ke logona ai foki a lautolu.",
                "9": "Pehe nai e tau kupu ne tohi mo e fakamatala ai e ia: Ma haku tau matakainaga, kua fakapotopoto mai a mutolu katoa ke logona ai e tau kupu kua fakamatala ke he aho nai; ha kua nakai poaki atu au ki a mutolu kua tolo mai ke he aho nai ke o mai a mutolu ke fefeua e haaku a tau kupu ka kia fanogonogo mai a mutolu mo e hafagi mai ha mutolu a tau teliga kia logona fakalataha mo e ha mutolu a tau loto mo e maama ai, ha mutolu a tau manamanatuaga kia folafola ai ki a mutolu e tau mena galo he Atua.",
                "10": "Kua nakai poaki atu au ki a mutolu ke tolo mai a mutolu ki hinai ke matakutaku a mutolu ki a au, po ke manatu a mutolu ko au kua mua atu au ke he ha tagata he lalolagi nai.",
                "11": "Kua tatai ni au mo mutolu, kua fa lolelole ai kehe falu a magaaho; ke he tino mo e manamanatuaga, ne fifili e mutolu au, mo e fakauku he haaku a matua, mo e fifili ai he lima he Iki ke eke au mo pule mo e pautuiki ki a mutolu; ne leoleo mo e leveki au mai he haana a lima malolo ke gahua ma mutolu mo e haaku a loto katoa mo e malolo katoa tuga kua foaki mai he Atua ki a au.",
                "12": "kua pehe atu au ki a mutolu, tuga ne kotofa ai au ke fakamole atu ai loga he haaku a tau aho ke gahua ma mutolu, ti hoko mai ke ke magaaho nai mo e nakai kumi atu au ke he tau auro mo e ario po ke falu a mena ke mau mena ai au mai ia mutolu;",
                "13": "Nakai toka foki e au ke tuku atu a mutolu ke he tau fale puipui po ke fakatupa e taha ke he taha po ke kelipopo tagata, po ke fofo mena po ke faivao, po ke toka noa a mutolu ke eke e tau mena kelea, mo e fakaako ai a mutolu ke omaoma ke he tau poakiaga he Iki, ke he tau mena oti kua poaki atu e ia —",
                "14": "Ko au foki, ne gahua au mo e fakamalolo ke fekafekau ki a mutolu ke nakai ha ha ki a mutolu ha mena ne higoa ko e tukuhau, mo e nakai fai mena fakamatematekelea ke tuku atu ai ki a mutolu — ti ko e tau mena oti nai ne fakamatala atu e au, kua eke a mutolu mo tau fakamooli ke he aho nai.",
                "15": "Pete ia ma haku tau matakainaga na e, kua nakai taute e au e tau mena nai ke hula ai po ke tala atu e au ke tuku male atu; kua fakamatala atu au ki a mutolu e tau kupu oti nai kia iloa e mutolu kua maeke au ke tali atu mo e loto mea ke he Atua he aho nai.",
                "16": "Kitia la, kua vagahau atu au ki a mutolu kua fakaaoga e au loga he haaku a tau aho ke he gahua ma mutolu, kua nakai manatu au ke fakatokoluga ai au, ha ko e mena kua fekafekau ni au ke he gahua he Atua.",
                "17": "Ti kitia la kua tala atu e au e tau mena nai ke lotomatala ai a mutolu; ke iloa ai e mutolu kaeke kua fekafekau a mutolu ma e tau tagata ha mutolu, kua fekafekau atu ni a mutolu ke he Atua.",
                "18": "Kitia la, kua fakahigoa e mutolu au ko e patuiki ha mutolu, ti kaeke ko au ne fakahigoa e mutolu ko e patuiki, kua gahua ke fekafekau atu ki a mutolu, ti nakai kia lata ke gahua a mutolu ke fekafekau e taha ke he taha.",
                "19": "Ti kitia la foki, kaeke ko au, ne kua fakahigoa e mutolu ko e ha mutolu a patuiki, kua fakamole ai haaku a tau aho ke fekafekau ma mutolu, ti ko e fekafekau ia foki ke he Atua, kua nakai lata ke fakaaue mai a mutolu ki a au, Oi kua tonuhia ke fakaaue atu a mutolu ke he Patuiki ha ha he lagi!",
                "20": "Ma haku tau matakainaga, kaeke kua tuku atu e tau fakaaue mo e nava kua ha ha i ai ke he tau loto ha mutolu ke he Atua ha ko ia ne tufugatia a mutolu, mo e takitaki mo e leveki a mutolu, ti eke ai e tau mena ke fiafia ai a mutolu mo e tuku atu ai e mafola ke nonofo fiafia ai e taha matakainaga mo e taha matakainaga.",
                "21": "Kua tala atu au ki a mutolu, kaeke ke fekafekau a tautolu ki a ia ne tufugatia a tautolu mai he kamataaga, mo e leveki a mutolu ke he taha aho ke he taha aho, mo e tuku atu foki e fafagu ke momoui ai a mutolu mo e gahua mo e tau mena kua manako a mutolu ki ai, mo e lagomatai ai a mutolu he taha magaaho ke he taha magaaho — kua pehe au, kaeke ke fekafekau a mutolu ki a ia mo e tau loto katoa ha ko mutolu ko e tau fekafekau kua nakai fai palepale a mutolu.",
                "22": "Kitia la, ko e haana ni a manako ki a mutolu ke omaoma ke he haana a tau poaki ti kua mavehe tuai e ia, kaeke ke omaoma a mutolu ke he haana a tau poaki to muhu mena a mutolu ke he motu, ti to nakai kalo kehe a ia mai he mena na kua mavehe mai e ia, ko e mena ia kaeke ke omaoma a mutolu ke he haana a tau poakiaga to fakamonuina e ia a mutolu mo e muhu mena ai.",
                "23": "Ko e mena fakamua ne taute e ia, ne tufagatia e ia a mutolu mo e tuku atu foki e ia e moui, ko e mena ha nā kua kaitalofa a mutolu ki a ia.",
                "24": "Ko e mena ke ua aki, tuga ia kua poaki mai e ia ki a mutolu kaeke kua omaoma a mutolu; ke he tau mena kua poaki mai e ia to fakamonuina e ia a mutolu ke he magaaho ia ni; ti ko e mena ia, kua fakapalepale e ia a mutolu. Ti ko mutolu kua fai kaitalofa agaia ni ki a ia, kamata ai nai ke hoko atu ke he tukulagi tukumuitea; ko e mena ia, ko e heigoa kia ha mutolu ke hula ai?",
                "25": "Ti huhu atu au, kua fai talahauaga nakai a mutolu? Tali atu au, Nakai. Kua nakai maeke a mutolu ke pehe, ko mutolu kua tatai ni mo e efuefu he kelekele; ka ko mutolu kua tufuga ia mai he kelekele; ka e kitia la, ko e haana foki a ia, ko ia ne tufugatia a mutolu.",
                "26": "Ti ko au foki, kua fakahigoa e mutolu, ko e patuiki, kua nakai mitaki ia mai ia mutolu, ha ko au foki mai he kelekele. Ti kitia e mutolu, kua motua tuai au, ti kua teitei tuai ke liu atu e tino mate nai ke he kelekele ko e matua fifine a ia.",
                "27": "Ko e mena ia, kua vagahau atu au ki a mutolu, kua fekafekau au ki a mutolu, mo e manamanatuaga mea ki mua he Atua, pihia ni ke he magaaho nai, kua fakamaopoopo mai e au a mutolu, ke aua neke fai mena ke lauia ai au, mo e nakai hili ai foki ia au e tau toto ha mutolu ka tu ai au ki mua he fakafiliaga he Atua ke he tau mena kua poaki mai e ia ki a au ke lata ai mo mutolu.",
                "28": "Kua tala atu au ki a mutolu ke fakamaopoopo mai a mutolu mo e fakamea ai foki e haaku a tau tapulu mai he tau toto ha mutolu, ke he magaaho nai, tuga kua amaamanaki ai au ke hifo ke he haaku a tukuaga, ke hifo ai au mo e mafola, ti haele atu ai e haaku a agaaga ke kau fakalataha mo lautolu ke lologo fakaheke ke he Atua eke mena tonu.",
                "29": "Ti ko e mena ia kua fakamaopoopo ai e au a mutolu, ke fakailoa atu ai ki a mutolu, kua nakai tuai liu foki au ke eke ai mo faiaoga mo e patuiki ha mutolu.",
                "30": "Ha ko e magaaho nai kua tutu ai haku tino katoa he lali ke vagahau atu ki a mutolu, kua iloa e au kua lagomatai he Atua au, mo e lagomatai mai e ia au, kua poaki a ia kia fakailoa atu e au ke he aho nai, ko e haaku a tama taane ko Mosaia kua kotofa e au a ia ke eke mo patuiki po ke takitaki ha mutolu.",
                "31": "Ti ko e hanai ma haku tau matakainaga, kua lata ke tumau pihia ha mutolu a tau mahani mitaki. Kua omaoma a mutolu ke he haaku a tau poakiaga ti pihia foki mo e tau poakiaga he haaku a tau matua taane, ti muhu mena ai, ti nakai kaumahala a mutolu ke he lima he fi, pihia foki ni ka omaoma ke he tau poakiaga he haaku a tama taane, po ke tau poakiaga foki he Atua ka vagahau mai e ia ki a mutolu, to muhu mena ai a mutolu ke he motu mo e nakai fi malolo ai e fi ki luga ia mutolu.",
                "32": "Ma haku tau tagata kia kalo kehe mai he tau mena ke tupu mai ai e tau fetoko ia mutolu, ti eke agataha a mutolu ke fanogonogo ke he agaaga kelea ne talahau mai he matua haaku ko Mosaia.",
                "33": "Kitia la, kua ha ha i ai e tagi ki a lautolu kaeke kua fanogonogo a lautolu ke he agaaga kelea, kaeke ke omaoma a mutolu ki a ia to nonofo mo e mamate ai ke he tau hala, kua tatai ia mo e tagata kua inu ni e ia e mena ke kelea ai e haana a agaaga; to moua ai e ia e haana a fakahalaaga tukulagi, kua holifono e fakatufono he Atua, kua kehe ia mai he haana a lotomatala.",
                "34": "Kua tala atu au, ki a mutolu kua nakai ha ha ia mutolu taha, ka ko e ha mutolu a tau fanau ni ne nakai la fakaako ai ke he tau mena nai, ka e ko e heigoa kia ha mutolu a lotomatala, kua ha ha ia mutolu e kaitalofa tukulagi ke he Matua ha ha he lagi, ke foaki atu oti ki a ia, e tau mena ha ha i ai ia mutolu, ti pihia ni, kua fakaako mai ai ke lata ma e tau lapa maka kua fakamau ai e tau fakakiteaga ne kua vagahau mai he tau perofeta tapu, pihia ke hoko mai ke he magahala ne toka ai he matua ha tautolu ko Lihai a Ierusalema.",
                "35": "Ti pihia ni, mo e tau mena oti, kua vagahau mai ai he tau matua ha tautolu mai ke he magaaho nai. Ti kitia la foki, kua vagahau ni a lautolu ke he tau mena ne poaki atu he Iki ki a lautolu; ko e mena ia, kua mooli mo e tonu a lautolu.",
                "36": "Ti ko e magaaho nai, kua vagahau atu au, ma haku tau matakainaga, ka mole atu he iloa mo e fakaako a mutolu ke he tau mena nai, ti kaeke kua holifono po ke o ke he tau puhala kehe tuga a ia ne vagahau atu e au. Ka o kehe a mutolu mai he Agaaga he Iki, to nakai fai mena ia mutolu ke takitaki atu a mutolu ke he puhala he lotomatala, ke moua ai e mutolu e monuina, muhu mena mo e puipui ai —",
                "37": "Kua tala atu e au ki a mutolu, ko e tagata kua eke e tau mena nai, kua tatai ai mo lautolu ne totoko atu ke he Atua; ko e mena ia kua fanogonogo a ia ke he agaaga kelea, mo e eke ai mo fi ke he tau mena tututonu oti kana, ko e mena ia kua nakai fai mena e Iki ke nofo ai a ia, ha kua nakai nofo a ia ke he tau faituga kua nakai tapu.",
                "38": "Ko e mena ia, kaeke ke nakai tokihala, e tagata ka e nofo ni ti mate mo e fi ke he Atua, ko e manako he fakafiliaga kua fafagu atu e haana a agaaga ke iloa ai e haana a kelea, mo e eke ai e mena ia, ke memege kehe a ia mai i mua he Iki, ti fakapuke ai e haana a fatafata ke he kelea, mo e mamahi, mo e tupetupe kua tuga ia mo e afi puhopuho, kua lupa hake tumau ke hoko ke he tukulagi tukuimuitea.",
                "39": "Ti ko e magaaho nai, kua tala atu au ki a mutolu, kua nakai fai fakaalofa ke he tagata nai; ko e mena ia ko e haana a fakaotiaga kua tukulagi ni, ko e matematekelea kua nakai fai fakaotiaga.",
                "40": "Oi, ma tau momotua na e, pihia foki mo mutolu ne fuata agaia, mo mutolu foki e tau fanau ikiiki ne maeke ke maama e haaku a tau kupu, kua vagahau fakamitaki atu au ke maama ai e mutolu e haaku a tau kupu, liogi au ke mataala a mutolu ke manatu ai e mutolu e tau matematekelea ka moua e lautolu kua holifono.",
                "41": "Ti pehe foki, kua manako au ke onoono a mutolu ke he tau monuina mo e fiafia ka moua e lautolu kua omaoma ke he tau poakiaga he Atua. He kitia la, kua monuina a lautolu he tau mena oti. Ko e tau mena ne ua ko e tino mo e agaaga, ti kaeke ke tumau a lautolu ke hoko ke he fakaotiaga, to talia a lautolu ke he lagi, ke nonofo fakalataha mo e Atua, mo e moua ai e fiafia tukulagi. Oi kia manatu, manatu kua mooli e tau mena nai; ha kua vagahau mai he Iki ko e Atua."
            },
            "3": {
                "1": "Ma haku tau matakainaga, kua liu ui atu au ki a mutolu ke fanogonogo mai, ha kua fai kupu foki au ke fakamatala atu; he kitia la, kua manatu au ke fakailoa atu ki a mutolu falu a mena kua lata ka hohoko mai.",
                "2": "Ti ko e tau kupu kua manako au ke fakailoa atu ki a mutolu ko e tau kupu mai he taha agelu he Atua. Kua pehe mai a ia: Ala mai, ti ofo au, kua tu mai e agelu ki mua haaku.",
                "3": "Ne pehe mai a ia: Ala mai, kia fanogonogo mai a koe ke he tau kupu ka tala atu e au ki a koe; Kitia la, kua hau au ke fakailoa atu ki a mutolu e tau tala mitaki ke olioli ai a mutolu.",
                "4": "Ha kua logona he Atua ha mutolu a tau liogi, ko e ha mutolu foki a mahani mitaki, ko e mena ia kua fakafano mai e ia au ke fakailoa atu ki a mutolu kua tata mai e tau magaaho ke fiafia ai a mutolu; kua fakafano mai au ke fakailoa atu ki a koe kia olioli ai a koe; mo e fakailoa ai e koe ke ke haau a tau tagata, kia puke ai foki a lautolu ke he fiafia.",
                "5": "He kitia la, kua tata mai foki e magaaho, nakai mamao foki, ko e malolo, he Iki Mua Ue Atu kua pule ai, mai i tuai pihia ke he magaaho nai, mai he tukulagi ke he tukulagi ai ni, to hifo mai he lagi ke he fanau he tau tagata mo e nofo foki a ia ke he faituga mai he kelekele, to fina atu ke he tau tagata mo e taute ai loga e tau mana, ke fakamomoui e tau tagata gagao, fakamomoui a lautolu kua mamate, fakaala e tau matapouli, fakafano e tau kulikuli mo e hafagi e tau teliga tuli, mo e fakamomoui foki a lautolu kua moua ai he tau gagao kehekehe.",
                "6": "To vega kehe foki e ia e tau temoni po ke tau agaaga kelea kua nonofo ai i loto he tau fanau he tau tagata.",
                "7": "Ti kitia la, to moua e ia e tau kamatamata loga, mo e mamahi foki ke he tino, hoge, fia inu, mo e mategugu, kua mua atu ke he mamahi ke moua he tagata, ka ko e mate ni, kitia la, kua tafe mai e toto he tau pupu oti he tino, he to lahi foki e tupetupe haana ke he tau mahani kelea mo e tau mahani fakalialia he haana a tau tagata.",
                "8": "To fakahigoa a ia ko Iesu Keriso, ko e tama he Atua, ko e Matua he lagi mo e lalolagi, ko e Tufuga he tau mena oti mai he kamataaga; ko e haana a matua fifine foki to ui ai haana higoa ko Maria.",
                "9": "Ti kitia la, to hau a ia, ke he haana a tau tagata, ke moua ai he tau fanau he tau tagata e fakamouiaga ke he haana a higoa; ka mole atu e tau mena na to pehe ni a lautolu ko ia ni ko e tagata mo e pehe, kua ha ha ia ia e tiapolo, ti fahi ai a ia, mo e fakasatauro ai.",
                "10": "To liu tau mai a ia ke he aho ke tolu aki mai he mate; ti kitia la kua tu a ia ke fakafili e lalolagi, ti kitia la, kua eke ai e tau mena nai, ke hoko mai ai e fakafiliaga kua tonu ke he tau fanau he tau tagata.",
                "11": "Kitia la, ko e haana toto ke palepale aki e tau hala ha lautolu kua veveli ha ko e holifono a Atamu, ne kua mamate ai mo e nakai iloa e amaamanakiaga he Atua ki a lautolu, po ko lautolu kua hala mo e nakai iloa e lautolu.",
                "12": "Ka e fakalofa te, fakalofa te, ki a ia kua totoko atu ke he Atua! To nakai fai puhala foki ke moua ai e fakamouiaga ka ko e tua mo e tokihala ni ki a Iesu Keriso.",
                "13": "Kua fakafano mai he Iki ko e Atua haana a tau perofeta tapu, ke he tau fanau he tau tagata ke fakamatala atu e tau mena nai ke he lalolagi oti, ko lautolu kua tua to hau a Keriso, ko lautolu haia ka fakamagalo ha lautolu a tau hala, ti moua ai e fiafia, kua mua atu, tuga ni kua ha ha i ai a ia mo lautolu.",
                "14": "Pete ia, kua kitia he Atua e haana a tau tagata kua lahi e mao he tau ua ha lautolu, ko e mena ia kua tuku mai ai e ia e fakatufono tuga e tau fakatufono a Mose.",
                "15": "Ne ha ha i ai loga e tau fakamailoga, tau mena ke ofo ai, mo e falu foki, tau ata, ne fakakite e ia ki a lautolu hagaao ke he haana a haele mai; ti vagahau foki e tau perofeta tapu ki a lautolu hagaao ke ke haana a haele mai; ka e pete ia ne fakamao ni ha lautolu a tau loto, mo e nakai maama kua nakai fai aoga e fakatufono a Mose kaeke ke nakai ha i ai e lukutoto he haana a toto.",
                "16": "Ti pihia ni, kaeke kua maeke he tau fanau ikiiki, ke hala a lautolu mo e nakai maeke ke laveaki ai; ka e pehe atu au, kua fakamonuina a lautolu; he kitia la, tuga ni ia Atamu, mo e mena kua veveli ai a laua, pihia ni ke he toto a Keriso kua laveaki ai, ha ko e tau hala ha laua.",
                "17": "Ko e mena ia foki, kua fakailoa atu ki a mutolu, kua nakai fai higoa foki po ke ha puhala foki, po ke falu a mena ke hoko mai ai e laveakiaga ke he fanau he tau tagata, ka e kua maeke ni ke he higoa ha Keriso ko e Iki ko e Atua Mua Ue Atu.",
                "18": "Kitia la, kua fakafili e ia, ti kua tonu foki e haana a fakafiliaga; ti nakai maeke ke malaia ai e tama tote ka mate ai ke he haana a vaha tote; ka ko e tau tagata kua inu ni a lautolu ke he malaia ke he tau agaaga ni ha lautolu, a to mahani fakatokolalo a lautolu, he tuga e tau fanau ikiiki, mo e tua ai pehe ko e laveakiaga ne ha i ai, pihia ai nai, mo e to hoko mai foki ha ko e lukutoto a Keriso, ko e Iki Mua Ue Atu.",
                "19": "Ko e tagata ke he tino ko e fi a ia ke he Atua, ko e mena ia tali he veliaga a Atamu, to pihia a to tukulagi ai ni, a to omaoma a ia ke he tau mena he Agaaga Tapu, mo e tuku kehe e tino he tagata mo e eke ai a ia mo taha tagata tapu ha ko e lukutoto ha Keriso ko e Iki, mo e tuga ai foki e tama tote, omaoma, mahani molu, fakatokolalo, fakauka, loto fakaalofa, mo e talia e tau mena oti kua manako e Iki ki ai, ti foaki atu ai ki a ia tuga e tama tote kua omaoma a ia ke he haana a matua taane.",
                "20": "Kua pehe atu au, to hoko mai e magaaho, to iloa ai e Fakamoui ke he tau kautu oti, tau tagata, tau alelo kehekehe mo e tau tagata.",
                "21": "Kitia la ka hoko mai e magaaho na, to nakai hao taha ki mua he Atua, ka ko lautolu ni e tau fanau ikiiki, mo lautolu kua tua mo e tokihala ke he higoa he Iki ko e Atua Mua Ue Atu.",
                "22": "Ti pihia ke he magaaho nai, ha kua fakaako ai e koe haau a tau tagata, e tau mena ne kua poaki atu ai he Iki ko e haau a Atua ki a koe, pete ni ia kua mea kia a lautolu ki mua he Atua, ka fakalata ni ke he tau kupu kua vagahau atu e au ki a koe.",
                "23": "Ti kua vagahau atu e au e tau kupu nai ne poaki mai he Atua ki a au:",
                "24": "Ti pihia he vagahau mai he Iki: to tutū a lautolu mo e eke ai mo tau fakamooli makaukau ke he tau tagata nai, ke he aho he fakafiliaga; ha ko e mena ia, to fakafili ni a lautolu e tau tagata oti ke lata ni mo e ha lautolu a tau gahua, ko e mitaki po ke kelea.",
                "25": "Kaeke kua kelea a lautolu, kua hagaao a lautolu ke kitia ha lautolu a tau hala mo e tau mena fakalialia ke memege ai a lautolu i mua he Iki ke he mena kua ha ha i ai e matematekelea, mo e malaia kua mua ue atu, kua nakai maeke ke liu mai ai taha; ko e mena ia, kua inu ni a lautolu ke he mena ke malaia e tau agaaga ha lautolu.",
                "26": "Ko e mena ia, kua inu ai a lautolu mai he kapiniu he ita he Atua kua nakai ha ha i ai ha tonu ki a lautolu, tuga kua fakatikai ai e veliaga ha Atamu ha kua kai e ia e fua akau tapu; ko e mena ia, to nakai fai fakaalofa ki a mutolu tukulagi.",
                "27": "Ko e ha lautolu a malaia to tuga ni e loloto afi mo e taio, ko e haana a kaka kua nakai fakaai ke ta mate ai, mo e haana a ahua ia, kua ahua ki luga tukulagi ni. Kua pihia e poakiaga he Atua ki a au. Amene."
            },
            "4": {
                "1": "Ti ko e magaaho nai, kua hoko ai, ne fakaoti ai e vagahau he patuiki ko Peniamina, ke he tau kupu ne foaki age he taha agelu he Iki, kua onoono fano a ia ke he lanu tagata, kitia la kua veveli fakafohifo a lautolu ke he kehekehe ha kua matakutaku, ha ko e haele mai ne fai e Iki ki a lautolu.",
                "2": "Kua kitia e lautolu a lautolu ni ke he tino, kua fakateaga ai he efuefu he kelekele. Kua tagi fakaleo lahi ai a lautolu auloa mo e pehe: Oi fakalofa mai, ti fakaaoga mai e lukutoto a Keriso ke moua ai e mautolu e fakamagaloaga he tau hala mo e fakamea ai ha mautolu a tau loto; ha kua tua a mautolu ki a Iesu Keriso ko e tama he Atua, ne tufugatia e lagi mo e lalolagi mo e tau mena oti, to hifo mai ai ke he tau fanau he tau tagata.",
                "3": "No hoko ai, mole atu he vagahau e lautolu e tau kupu nai, ne hoko mai ai e agaaga he Iki, ti puke namo ai a lautolu ke he fiafia, ha kua moua e lautolu e fakamagaloaga ke he tau hala, ti mafola foki mo e manamanatuaga, ha ko e tua ha lautolu ki a Iesu Keriso ka haele mai tuga mo e tau kupu ne vagahau mai he Patuiki ko Peniamina ki a lautolu.",
                "4": "Kua liu foki e Patuiki ko Peniamina vagahau ke he fakapotopotoaga mo e pehe atu: Ma haku tau kapitiga mo e haku tau matakainaga, haku tau magafaoa mo e haku tau tagata kua liu foki au ke ui atu ke fanogonogo mai a mutolu ke he tau kupu ne toe ka fakamatala atu e au.",
                "5": "He kitia la, kaeke kua iloa e mutolu e tau mena oti ia ke he mitaki he Atua, kua fafagu mai a mutolu ke iloa ko e fakateaga noa a mutolu, mo e nakai aoga, mo e ha mutolu a veliaga foki.",
                "6": "Kua pehe atu, au ki a mutolu, kaeke kua iloa e mutolu e mitaki he Atua mo e haana a fakamanavalahi ha ko e tau fanau he tau tagata; mo e, lukutoto kua fakatoka ai mai he fakaveaga he lalolagi, kia fai laveakiaga ka hoko mai ki a ia, kua tua ke he Iki mo e fakamakutu ke omaoma ke he haana a tau fakatufono, mo e fakatumau e tua a to hoko ke he fakahikuaga he haana a moui, ko e hagaao ia ke he moui fakatino tagata.",
                "7": "Kua pehe au, ko e tagata ke moua e laveakiaga, ha ko e lukutoto ne fakatoka tuai mai he fakaveaga he lalolagi mo e tau tagata oti, tali mai he veli a Atamu, po ko lautolu ai nai po ke a mui a to hoko atu ke he fakaotiaga he lalolagi.",
                "8": "Ko e kakano haia ne hoko mai ai e fakamouiaga. Ti nakai fai puhala foki ke moua ai e fakamouiaga tuga kua fakailoa atu, po ke fai puhala kehekehe foki ke moui ai e tagata ka e ko e tau puhala ni tuga ne kua fakakite atu e au.",
                "9": "Kia tua ke he Atua; kia tua kua ha ha i ai a ia, ko ia ne tufugatia e tau mena oti, ke he lagi mo e lalolagi; kia tua kua ha ha ia ia e iloilo oti kana, mo e malolo katoa, ke he lagi mo e lalolagi; kia tua kua nakai maeke he tagata ke maama e tau mena oti kua maama he Iki.",
                "10": "Ti pehe foki, kia tua a mutolu mo e tokihala mo e tiaki ha mutolu a tau mahani kelea, mo e fakatokolalo a mutolu ke he Atua; ti ole fakatokolalo mo e loto katoa ke fakamagalo mai e ia a mutolu; ko e magaaho nai, kaeke kua tua a mutolu ke he tau mena nai kia mailoga mitaki ke taute pihia.",
                "11": "Ko e magaaho nai kua liu au ke fatiaki atu tuga ne tala atu e au fakamua, tuga ne kua iloa ai e mutolu e lilifu he Atua, kua iloa foki e mutolu haana a mitaki mo e logona foki ke he haana fakaalofa mo e moua ai e mutolu e fakamagaloaga he tau hala kua tupu mai ai e fiafia mo e olioli he ha mutolu a tau agaaga, pete ia kua manako au ke manatu e mutolu mo e tokaloto tumau, e lilifu he Atua, mo e ha mutolu a fakateaga, mo e haana a mitaki mo e fakamanavalahi ki a mutolu, e tau tagata fakateaga, ti fakatokolalo fakalahi ha mutolu a tau loto, kia ui atu ke he higoa he Iki ke he tau ako takitaha mo e tumau ke he tua ke he tau mena ka hohoko mai, tuga ne kua vagahau mai he gutu he agelu ki a mutolu.",
                "12": "Ti kitia la, kua pehe atu au ki a mutolu kaeke ke taute e mutolu e tau mena nai, to ha ha ia mutolu tumau e fiafia, mo e puke ai ke he fakalofa he Atua, to fakamagalo foki e ia ha mutolu a tau hala; ti ha ha ki ai foki e iloilo ke he lilifu haana ne tufugatia a mutolu, po ke loto matala ai ke he tau mena kua tonu mo e hako.",
                "13": "Ti nakai ha ha ia mutolu e manamanatuaga ke fakapakia e taha matakainaga, mo e foaki atu ke he tau tagata oti ha lautolu a tau tufaaga.",
                "14": "To nakai toka e mutolu ha mutolu a tau fanau ke hoge, po ke nakai fai felevehi; po ke toka e mutolu ke holifono ki mua he Atua, po ke felatauaki e taha ke he taha, mo e fekafekau ke he tiapolo, ko ia ne pule katoa ke he tau mena kelea po ko ia foki ko e agaaga kelea ne talahau ai he tau matua ha tautolu, ko ia ko e fi ke he tau mena kua mitaki oti kana.",
                "15": "To fakaako ai e mutolu a lautolu ke o ke he tau puhala kua tonu mo e mitaki; to fakaako atu ki a lautolu ke fakaalofa e taha ke he taha, mo e fekafekau e taha ke he taha.",
                "16": "Ti ko mutolu foki ke lagomatai a lautolu kua manako lagomatai mai ia mutolu; kia foaki atu ma lautolu kua manako lagomatai, ti nakai toka ai e mutolu e kai ole ke tagi mai ai mo e noa, mo e vega kehe ai a ia ke mataematekelea ai.",
                "17": "Liga kua lata ke pehe a mutolu; kua matematekelea ni e tagata ha ko ia ni ko e mena ia to nakai fakaolo atu ai haaku a lima, mo e nakai foaki atu foki ki a ia ha mena ke kai po ke foaki atu foki e taha mena haaku ke lagomatai a ia, ha kua tonu ni e haana a fakahala.",
                "18": "Ka e pehe atu au ki a mutolu, Ma tagata na e, ko e ha tagata kua eke e mena nai, kua lata ia ia ke tokihala, ti kaeke kua nakai fakatokihala a ia ke he tau mena ne eke e ia, to matematekelea tukumalagi a ia, mo e nakai fai amaamanakiaga ke he kautu he Atua.",
                "19": "Kitia la, nakai kia ko e tau tagata kai ole oti a tautolu? Kua falanaki atu oti nakai a tautolu ki a ia ko e Atua, ke he tau mena moua oti ha tautolu, ko e tau mena kai mo e tau tapulu, ko e tau auro, mo e tau ario, po ke tau koloa loga kua moua ai e tautolu?",
                "20": "Ti kitia la, ke he magaaho nai, kua ui atu a mutolu ke he haana higoa, mo e ole atu ke fakamagalo ai e tau hala ha mutolu; Ti toka nakai e ia a mutolu ke kai ole mo e noa? Nakai; kua liligi hifo ni e ia haana a Agaaga ki a mutolu kua puke ai e tau loto ha mutolu ke he fiafia, mo e ai pa foki e ha mutolu a tau gutu kua nakai maeke ke vagahau ai ha kua lahi ni ha mutolu a fiafia.",
                "21": "Ti ko e magaaho nai kaeke ko e Atua ne tufugatia a mutolu mo e falanaki foki ki ai ha mutolu a tau momoui mo e tau mena kua moua ai, kua foaki atu ni ki a mutolu e tau mena kua manako ki ai a mutolu kua hako, ke he tua, mo e falanaki ai foki to moua ai e mutolu, Oi, kua tonu ni ke foaki e mutolu e tau mena ha mutolu, e taha ke he taha.",
                "22": "Kaeke kua fakafili e mutolu e tagata ke he tau mena ha mutolu kua ole mai a ia ki ai mo lagomatai, mo e fakakelea a ia, fefe kia e haau a fakahalaaga ka taofi ai e haau a tau mena; kua iloa, nakai ko e haau ka ko e he Atua, ne kua pule foki ke he haau a moui, ti mole ia kua nakai ole atu a koe po ke tokihala ai ke he tu mena ne eke ai e koe.",
                "23": "Kua pehe atu au ki a mutolu, oi te ke he tagata ia ko e haana foki a tau koloa oti to moumou ai mo ia, ti ko e magaaho nai kua vagahau e au e tau mena nai, ki a lautolu kua muhu koloa, ke he tau mena he lalolagi nai.",
                "24": "Ti pehe atu foki au ki a ia ne mativa; ko mutolu ne nakai muhu mena, ka kua lata ni, kia tumau a mutolu mai he taha aho ke he taha aho; ko e vagahau au ki a mutolu oi ne fakavihia e kai ole ha kua nakai fai mena a mutolu; kua manako ke pehe ha mutolu a tau loto: kua nakai foaki e au ha kua nakai ha ha ia au kaeke ne ha ha ki a au kua foaki atu ni e au.",
                "25": "Kaeke foki kua pehe hifo a koe ke ke haau a loto kua nakai kelea a koe, neke fakahala ai a koe ti ko e fakahalaaga haau kua tonu, ha kua manako lahi a koe ke he mena kua nakai moua e koe.",
                "26": "Ti ko e magaaho nai ke lata mo e tau mena kua vagahau atu e au ki a mutolu ke lata ia moe fakamagaloaga he tau hala ha mutolu, mai he taha aho ke he taha aho, ka nakai kelea ai a mutolu ki mua he Atua — to pehe au kua lata ia mutolu ke foaki atu e tau koloa ha mutolu ma lautolu kua nonofo gati, kia igatia ni e tagata mo e haana a tau mena, tuga ke fagai ai a lautolu kua hoge, fakatapulu a lautolu kua nakai fai felevehi, ahiahi atu ki a lautolu kua gagao mo e lagomatai ai a lautolu, fakaagaaga pihia ke he tino, ke lata mo e ha lautolu a tau manako.",
                "27": "Ti kitia kua eke ai e tau mena oti na fakalotomatala mo e maopoopo; ha ko e mena kua nakai lata ke poi mafiti e tagata ke he haana a malolo. Ti pehe foki, kua lata a ia ke hakahakau ke moua ai e taha palepale; ko e mena ia kua lata he tau mena oti ke taute he puhala kua maopoopo.",
                "28": "Kua manako au ke manatu e mutolu, kaeke kua fai tagata ia mutolu kua ole mai tau mena he haana a katokia, kua lata ni ke liuaki atu ai tuga ne mavehe ki ai, neke malaia ai a koe ke ke hala, mo e eke ai e koe e mena ke agahala ai foki e haau a katofia.",
                "29": "Ti fakahiku aki, kua nakai maeke ia au ke tala atu oti e tau mena ka agahala ai a mutolu; ha kua ha ha i ai e tau puhala loga mo e falu a mena loga foki kua nakai maeke ia au ke totou atu.",
                "30": "Ka kua maeke ia au ke tala atu pehe, ki a mutolu, kaeke kua nakai leveki e mutolu a mutolu ni, mo e ha mutolu a tau manamanatuaga mo e ha mutolu a tau kupu mo e ha mutolu a tau gahua, mo e leveki e tau fakatufono he Atua, mo e fakatumau foki ke tua ke he tau mena kua logona e mutolu ke lata mo e liu haele mai he Iki ha tautolu, pihia ke hoko atu ke he fakaotiaga he ha mutolu a tau momoui, to mamate ni a mutolu. Ti ko e magaaho nai, ma tagata na e ki a manatu, mo e aua neke malaia ai."
            },
            "5": {
                "1": "Ne hoko ai, mole atu e tau fakamatalaaga he Patuiki ko Peniamina ke he haana a tau tagata, kua ui atu a ia ki a lautolu, ha kua manako a ia ke iloa po ke tua nakai e haana a tau tagata ke he tau kupu ne vagahau e ia.",
                "2": "Kua tali atu a lautolu oti ke he taha ni e leo pehe: Hanai, kua tua a mautolu oti ke he tau kupu oti ne vagahau mai e koe; ti iloa ai e mautolu e tonu mo e mooli, ha ko e Agaaga he Iki Mua Ue Atu kua gahuahua ai ke he tau loto, ko e mena ia to manatu ai ke liliu ha mautolu a tau loto mo e nakai fai manatu a mautolu ke eke ai e tau mena kelea, ka e fakatumau ni ke he tau mena mitaki.",
                "3": "Ti ko mautolu, ha ko mautolu ni, pihia moe tau kupu mitaki tukulagi he Atua mo e tau fakamooliaga he Agaaga, kua kitia lahi ai e tau mena ka hohoko mai; kaeke kua lata ai, kua maeke ke perofeta ai e tautolu e tau mena oti.",
                "4": "Ti ko e tua ne kua ha ha ia mautolu ke he tau mena ne kua fakamatala mai he patuiki ki a mautolu kua takitaki ai a mautolu ke lotomatala, ko e mena ia, kua fiafia lahi ai a mautolu.",
                "5": "Kua talia e mautolu ke huhū atu ke he maveheaga mo e Atua ha mautolu ke eke ai e haana a finagalo, mo e omaoma ke he haana a tau fakatufono, ke he tau mena oti kua poaki mai e ia, ke he tau aho oti ke aua neke ta mai e tautolu e malaia kua nakai fai fakaotiaga, tuga ne vagahau mai he tau agelu, ke aua neke inu ai a mutolu ke he kapiniu he ita he Atua.",
                "6": "Pehe nai e tau kupu ne mnako e patuiki ko Peniamina ke vagahau ai e lautolu: ti ko e mena ia a ti vagahau age ai a ia pehe; kua vagahau mai e mutolu e tau kupu ne manako au ki ai, ti ko e maveheaga ne taute e mutolu ko e maveheaga kua tonu.",
                "7": "Ha ko e tau maveheaga ne taute ai e mutolu kua maeke ke fakahigoa ai a mutolu ko e tau fanau ha Keriso ko e haana a tau fanau taane mo e tau fanau fifine; kitia la, ko e aho nai kua moua ai e ia a mutolu ke he agaaga ha kua pehe mai a mutolu kua liliu e ha mutolu a tau loto ha ko e tua ke he haana a higoa; ko e mena ia kua fanau a mutolu ki a ia, mo e eke ai mo tau fanau taane mo e au fanau fifine haana.",
                "8": "Ki lalo hifo he takitakiaga nai kua toka noa ai a mutolu, ti nakai fai takitakiaga foki ke toka noa ai a mutolu. Kua nakai fai higoa foki ke moua ai e mutolu e fakamouiaga; ko e mena ia kua manako au ke uta e mutolu e higoa a Keriso, a mutolu oti ne kua taute e maveheaga mo e Atua, to omaoma a mutolu a to hoko ke he fakaotiaga he ha mutolu a tau momoui.",
                "9": "To hoko ai, ko e ha tagata kua taute e mena nai, to nofo a ia ke he faahi matau he Atua, ha ko e mena to iloa e ia e higoa kua ui aki a ia; ha ko e mena to fakahigoa a ia ke he higoa a Keriso.",
                "10": "To hoko ai, ko ia kua nakai uta ai e higoa a Keriso, ka e uta ai ke he taha higoa foki, ko e mena ia to moua ai e ia e nofoaga ke he faahi hema he Atua.",
                "11": "Ko e mena ia, kia manatu aua neke holifono a mutolu, aua neke uta kehe ai e higoa ia mai he ha mutolu a tau loto.",
                "12": "Kua tala atu au ki a mutolu, kua manako au ke manatu e mutolu, ke tumau ke tohia ai e higoa ia ke he tau loto ha mutolu, kia nakai moua ai a mutolu ke he faahi hema he Atua, ka kia logona mo e iloa e leo ka ui atu ki a mutolu, mo e higoa foki ka ui aki e ia a mutolu.",
                "13": "Kua maeke fefe he tagata ke iloa e haana a Iki, ka e nakai fekafekau a ia ki ai, ko ia foki ko e tagata kehe ki a ia, mo e mamao foki e haana a tau manatu mo e tau amaamanakiaga ke he loto?",
                "14": "Ti pehe foki, kua maeke kia he tagata ke uta e ia e asini he haana a katofia mo e toka ai? Kua pehe atu au ki a mutolu, Nakai; to nakai toka foki e ia a ia ke kai mo e haana a tau fuifui manu to tutuli ni e ia mo e vega kehe ai. Ti pehe atu au ki a mutolu to pihia ni mo mutolu ka nakai iloa ai e mutolu e higoa kua ui aki a mutolu.",
                "15": "Ko e mena ia, kua manako au ki a mutolu ke tu mo e mauokafua, falanaki tumau ke he tau gahua mitaki ne fakatoka ai e Keriso, ko e Iki ko e Atua Mua Ue Atu, kia fakamau e ia a mutolu maana, kia ta mai ai a mutolu ke he lagi ke moua ai e fakamouiaga tukulagi mo e moui tukulagi, ha ko e lotomatala mo e malolo mo e tonu mo e fakaalofa ki a ia ne tufugatia e tau mena oti he lagi mo e lalolagi, ko e Atua kua pule ke he tau mena oti. Amene."
            },
            "6": {},
            "7": {},
            "8": {},
            "9": {},
            "10": {},
            "11": {},
            "12": {},
            "13": {},
            "14": {},
            "15": {},
            "16": {},
            "17": {
                "1": "Ti hoko ai e magaaho he mole atu e vagahau e Apinatai e tau mena nai ku fekau ai he patuiki e tau ekepoa ke uta a ia mo e taute ai e taha mena ke kelipopo aki a ia.",
                "2": "Ka e taha mai ia lautolu ne higoa ko Alama, ko ia ne tupu mai ia Nifai. Ko ia ko e fuata mui ne tua a ia ke he tau kupu ha Apinatai he kua iloa e ia e talahauaga haana ke he tau mahani kelea ha lautolu, ko e mena ia ne hulalo atu ai a ia ke he patuiki ke ua fakahoko haana a ita ki a Apinatai ka e toka ai a ia ke fano kehe mo e mafola.",
                "3": "Ka kua ita lahi e patuiki mo e poaki ai ke uta kehe a Alama mai ia lautolu mo e fakafano atu e ia e haana a tau fekafekau ke kelipopo a ia.",
                "4": "Ka e hola kehe mai a Alama mai ia lautolu mo e fakamumuli ai a ia he mena ke nakai maeke ia lautolu ke kitia. Ne fakamumuli a ia ke ke loga he tau aho, mo e tohi ai e ia e tau kupu oti ne vagahau ai e Apinatai.",
                "5": "Ne hoko ai, ne fekau atu e Patuiki ke he haana a tau leoleo ke taofi a Apinatai ti lili mo e tuku atu a ia ke he fale puipui.",
                "6": "Ne hoko ai, mole atu e tolu e tau aho, mo e haana fakatutalaaga mo e haana a tau ekepoa, ne poaki atu a ia ke liuaki atu a Apinatai ki mua haana.",
                "7": "Ne pehe atu a ia ki a ia: Apinatai, kua iloa tuai e mautolu kua agahala tuai a koe, ti kua lata ni a koe ke mate.",
                "8": "Ha kua pehe mai a koe, to haele mai e Atua ke he fanau he tau tagata, ti ko e mena ia to fakahoko ai e mate ki a koe, kaeke ke fakatikai e koe e tau kupu oti ne kua vagahau e koe mo e haau a eke fakakelea ki a au mo e haaku a tau tagata.",
                "9": "Ti pehe atu a Apinatai ki a ia; kua tala atu nai au ki a koe, to nakai fakatikai e au e haaku a tau kupu hagaao ke he tau tagata nai, ha ko e tau kupu ia kua mooli ni, ti kua tonuhia ni ki a koe e mooli he tau kupu ia, ko e mena ia a ti matematekelea ai au mo e tuku atu ai ke he tau lima haau.",
                "10": "Hanai, to mamahi ni au a to hoko ke he mate, to nakai fakatikai e au e haaku a tau kupu, to tumau ni ke eke mo fakamooliaga ki a koe. Ti kaeke ke fakahoko haau a lima ki a au, kua fakamaligi tuai e koe e toto nakai fai hala, to eke foki e mena ia mo fakamooliaga ki a koe he aho fakahiku.",
                "11": "Ti ko e magaaho nai kua amanaki ai e patuiki ko Noa ke fakatoka a ia ha ko e matakutaku ke he haana a kupu; ha kua matakutaku foki a ia neke hoko mai e fakafiliaga he Atua ki a ia.",
                "12": "Ka e ko e tau ekepoa ne fakatutu hake a lautolu mo e leo lahi, ki a ia, mo e kumi lekua ki a ia mo e pehe atu: Kua vagahau kelea a ia ke he patuiki. Ti ko e mena ia kua ita lahi ai e patuiki mo e tuku atu ke kelipopo a ia.",
                "13": "Ne hoko ai, ne uta e lautolu a ia mo e lili ai, ti fahi mo e tugi e tino haana, hanai, pihia ni a ti mate a ia.",
                "14": "Ko e magaaho ne kamata ai a ia ke vela he afi, ne tagi atu a ia ki a lautolu mo e pehe;",
                "15": "Kitia la, tuga ni a nai kua taute e mutolu ki au, to eke pihia foki ni he tau hau a mui ha mutolu, to tokologa ia lautolu ka matematekelea mo e mamahi a ia to hoko ke he mate ke he afi; to pihia ha kua tua a lautolu ia ke he fakamouiaga he iki ko e ha lautolu a Atua.",
                "16": "To hoko ai foki e malaia mo e matematekelea ki a mutolu ke he tau gagao kehekehe ha ko e ha mutolu a tau mahani kelea.",
                "17": "Hanai, to fahi ai a mutolu ke he tau lima oti mo e mavehevehe fano ai ke he taha mena mo e taha mena; ke tuga e fuifui manu vao kua tutuli fano he tau manu favale.",
                "18": "Ti ko e aho na, to tutuli fano ai a mutolu, mo e to uta ai he tau fi a mutolu, mo e fakamamahi ai tuga au kua mamahi ai ke mate ke he afi.",
                "19": "Kua pihia e puhala nai ke taui atu ai he Atua ki a lautolu ne fakaotioti haana a tau tagata. Ko e Atua na e kia talia mai haaku aagaaga.",
                "20": "Ko e magaaho ia, kua mole he vagahau e Apinatai e tau kupu nai, ti veli ai a ia ki lalo mo e mate ai ha ko e haana a tau kafokia ke he afi; hanai, kua kelipopo ai a ia ha kua nakai fakatikai e ia e tau poakiaga he Atua, ti kua eke ai haana mate mo fakamauaga ke he tonuhia he haana a tau kupu."
            },
            "18": {
                "1": "Ne hoko ai, ko e magaaho nai ko Alama ko ia ne hola kehe mai he tau fekafekau he patuiki ko Noa, kua tokihala mai a ia he haana tau hala; mo e fai fano ai a ia ke he tau tagata mo e kamata ai ke fakaako atu e tau kupu ha Apinatai —",
                "2": "Hanai, ke lata mo e tau mena ne nakai la hohoko mai, katoa foki mo e liu tu mai ha lautolu ne mamate, mo e fakamouiaga he tau tagata, to fakahoko mai ai ha ko e malolo, mo e tau matematekelea, moe matulei ha Keriso, mo e haana liu tu mai mo e haele atu ke he lagi.",
                "3": "Ko lautolu oti ne manako ke logona haana a tau kupu, ne fakaako atu e ia. Ne fakaako fufu ai e ia ke aua neke iloa ai he patuiki. Ne kua tokologa kua tua ke he haana a tau kupu.",
                "4": "Ne hoko ai, ko e tokologa ia lautolu kua talia ke he haana a tau kupu ne o atu ai a lautolu ke he matakavi ne higoa ko Moromona, ne kua fakahigoa he patuiki, kua katofia ai mo e fonua ne kua ha ha i ai e loga he tau manu favale ke he loga e tau magaaho mo e tau vaha.",
                "5": "Ne ha ha i ai i Moromona e taha vaipuna kua tavana, ti nofo ai a Alama ke he mena ia, ne ha ha i ai foki ke he kauvai e potopoto akau ikiiki, ne fakamumuli ai a ia ke he mena na ke he maama he aho, ka o atu ai e tau fekafekau he patuiki ke kumi atu ki a ia.",
                "6": "Ne hoko ai ne tokologa e tau tagata kua tua ke he haana a tau kupu mo e o atu ai ke fanogonogo ki a ia ke he mena ia.",
                "7": "Ne hoko ai, mole atu e loga he tau aho, ne kua tokologa lahi ai kua fakapotopoto ai ke he matakavi na ne higoa ko Moromona, ke fanogonogo ke he tau kupu ha Alama. Hanai ko lautolu ne kua fakapotopoto kua tua ke he haana a tau kupu, kua o atu ke fanogonogo ki a ia. Ne fakaako e ia a lautolu, mo e fakamatala atu a ia ki a lautolu ke tokihala, mo e fakamanatu ai ti tua foki ke he Iki.",
                "8": "Ne hoko ai, ne pehe atu a ia ki a lautolu, kitia la, ko e vaipuna ha Moromona ia hanai, (ko e higoa a ia) ko e mena ia ha kua fiafia a mutolu ke o mai ki loto he fuifui he Atua, mo e fakahigoa ai ko e haana a tau tagata, mo e talia ke felagomataiaki ha mutolu a tau kavega.",
                "9": "Hanai, kua talia foki ke fakatutuku fakalataha mo lautolu kua fakatutuku, hanai, kia fakamafanatia atu ki a lautolu kua lata ke fakamafanatia, mo e eke ai mo tau fakamooli he Atua ke he tau magaaho oti mo e tau mena oti, mo e tau mena oti kua ha ha i ai a mutolu, pihia ni a to hoko ke he mate, to fakamomoui ai he Atua a mutolu, mo e totou fakalataha mo lautolu he liu tu mai fakamua, ke moua ai e mutolu e moui tukulagi —",
                "10": "Ko e mena, ia kua pehe atu ai au ki a mutolu, kaeke ko e mena kua manako ki ai e tau loto ha mutolu, po ke heigoa kia e mena kua totoko ki ai a mutolu ha ko e papatisoaga ke he higoa he Iki, mo e eke ai e fakamooliaga ki mua haana mo e taute ai e maveheaga mo ia, to fekafekau atu a mutolu ki a ia mo e omaoma ke he haana a tau poakiaga ke maeke ai ke liligi fakalahi mai e ia haana agaaga ki luga ia mutolu?",
                "11": "Ko e magaaho ne logona ai he tau tagata e tau kupu nai, ne patipati ai e tau lima ha lautolu he fiafia mo e pehe: Ko e mena haia kua manako e tau loto ha mautolu ki ai.",
                "12": "Ne hoko ai ke he magaaho ia, ne toto ai e Alama a Helama, ko ia ko e taha mai ia lautolu fakamua, ne ta atu e ia mo e tutū ai i loto he vai mo e pehe atu: Ko e Iki na e kia liligi mai e koe haau a agaaga ke he haau a fekafekau nai ke maeke ai ke taute e ia e gahua mo e tapu ke he haana a loto.",
                "13": "Mole atu he vagahau e ia e tau kupu nai, ti haele hifo ai e agaaga he Atua ki a ia, mo e pehe mai a ia: Helama, kua papatiso e au a koe ha kua moua e au e pule mai he Atua Malolo, ke eke ia mo fakamooliaga ha kua taute e koe e maveheaga ke fekafekau atu ki a ia a to hoko e mate ke he haau a tino, kia liligi mai foki e Agaaga he Iki ki a koe, mo e foaki atu ai ki a koe e moui tukulagi, ha ko e fakamouiaga a Keriso, ne kua tauteute ai e ia mai he fakaveaga he lalolagi.",
                "14": "Kua mole atu e vagahau e Alama e tau kupu nai, a ti tanumia fakalataha ai a Alama mo Helama ke he vai; mo e o hake mai a laua mai he vai kua fiafia ai ha kua puke namo ai ke he Agaaga.",
                "15": "Ti liu atu a Alama mo e ta atu foki taha ke ua aki ke he vai, mo e papatiso ai tuga ni a ia fakamua, ka ko ia, ne nakai liu tanumia foki a ia ke he vai.",
                "16": "Ne papatiso e ia ke he puhala nai a lautolu oti ne kua o atu ke he matakavi na ko Moromona, ti ko e katoa ha lautolu ko e ua e teau mo e fa, hanai ne kua papatiso ai ke he vai ko Moromona, kua puke namo ai foki a lautolu ke he fakalofa noa he Atua.",
                "17": "Ti fakahigoa ai a lautolu ko e lotu he Atua, po ke lotu ha Keriso, ke kamata mai he magaaho ia a to hau ai fakahaga. Ne hoko ai, ko e ha tagata kua papatiso ai ha ko e pule mo e malolo he Atua kua maeke ai ke tutaki a ia kehe haana a lotu.",
                "18": "Ne hoko ai, ne moua e Alama e pule he Atua ke fakauku e tau Ekepoa; ko e taha e ekepoa ke he taki lima hogofulu ne fakauku e ia ke fakamatala ki a lautolu mo e fakaako foki ke he tau mena he kautu he Atua.",
                "19": "Ne poaki atu a ia, ki a lautolu ke aua neke fakaako ha mena kehe ka ko e tau mena ni ne fakaako e ia, mo e tau mena ne vagahau mai he tau gutu he tau perofeta tapu.",
                "20": "Hanai, ne poaki atu foki a ia ke aua neke fakamatala ai foki ha mena ka e fakaako ni ke he fakatokihala mo e tua ke he Iki, ke fakamomoui e haana tau tagata.",
                "21": "Ne poaki atu a ia ki a lautolu ke aua neke taufetoko e taha ke he taha ka kua lata ke ono ki mua ke taha ni e tua mo e papatisoaga, ti fakamau ai fakalataha ha lautolu a tau loto ke he fakaalofa he taha ke he taha.",
                "22": "Ti pihia e haana a poakiaga ki a lautolu ke fakamatala. A ti eke ai a lautolu mo tau fanau he Atua.",
                "23": "Ti poaki foki a ia ki a lautolu ke manatu e Aho Sapati ke fakatapu ai, mo e manatu e tau aho oti ke fakaaue ke he Iki ko e ha lautolu a Atua.",
                "24": "Ti poaki foki a ia ke he tau ekepoa ne kua kotofa e ia, ke gahua fakamalolo a lautolu ke he ha lautolu ni a tau lima ke momoui ai a lautolu.",
                "25": "Ti kua taha pauaki e aho mai he vaha tapu kua tuku kehe, ke maeke ai ia lautolu ke fakamaopoopo ke fakaako e tau tagata, mo e liogi ke he Iki ko e ha lautolu a Atua, kia fakapotopoto ai fakalataha tumau a lautolu ke he tau magaaho kua pule a lautolu ki ai.",
                "26": "Ti ko e tau ekepoa ke aua neke falanaki ke he tau tagata ke leveki atu ki a lautolu; ka ko e tau gahua ha lautolu ke moua ai e monuina mai he Atua, ke tupu malolo ai ke he Agaaga, ke moua ai e pulotu he Atua, ke fakaako atu mo e pule malolo mai he Atua.",
                "27": "Ti kua liu foki a Alama poaki ke he haana a tau tagata he lotu ke foaki atu ha lautolu a tau koloa ke lata mo e ha lautolu a tau mena moua, kaeke kua lahi haana a tau mena moua kua lata ke foaki atu fakalahi, ti ko ia ne tote kua lata ke tote foki, ti ko ia ne ai fai kua lata ke foaki atu ki a ia.",
                "28": "Ti pihia kua lata ni ke foaki e lautolu ha lautolu a tau mena kua moua ke he tau loto fiafia ha lautolu, mo e ha lautolu a tau loto mitaki ki mua he Atua, mo e pihia foki ke he tau ekepoa ne kua lata ki ai; hanai, mo e pihia foki ki a lautolu kua manako lagomatai ai, mo e nonofogati e tau agaaga.",
                "29": "Ne pehe atu a ia ki a lautolu, ha ko e poaki he Atua; ti ne o fakahako ai a lautolu ki mua he Atua, mo e foaki atu ai e taha ke he taha e tau mena he tino mo e tau mena he agaaga ke lata ai mo e ha lautolu a tau momoui mo e ha lautolu a tau manako.",
                "30": "Ne hoko ai, ne eke ai e tau mena oti nai i Moromona, hanai, ke he tapa vai a Moromona, ke he ulu vao motua ne tata ke he vai a Moromona; hanai, ke he fonua i Moromona, ke he tau vai a Moromona, ke he vao motua a Moromona, ko e fulufuluola ha a ia ke he tau mata ha lautolu ne kua iloa ai e Fakamoui; hanai, ti ko e monuina ha a ia ha lautolu, ha ko e mena to lologo mo e fakaheke tukulagi a lautolu ki a ia.",
                "31": "Ko e tau mena nai ne taute ai ki luga he tau katofia he fonua, nakai iloa ai he patuiki.",
                "32": "Ne hoko ai, kitia la, kua iloa ai he patuiki kua o fano e tau tagata ti fakafano atu e ia haana a tau fekafekau ke kitekite atu ki a lautolu. Kua hoko ai ke he aho ne fakapotopoto ai a lautolu ke logona e tau kupu he Iki, ne iloa ai he patuiki e nonofoaga ha lautolu.",
                "33": "Ne pehe ai e patuiki, kua fakaohooho e Alama e tau tagata ke totoko atu ki a ia; ko e mena ia ne fakafano atu ai e ia haana a tau kautau ke fakaotioti a lautolu.",
                "34": "Ne hoko ai, ne iloa ai e Alama mo e tau tagata he Iki kua o mai e tau kautau he patuiki; ko e mena ia, kua uta e lautolu e ha lautolu a tau fale ie mo e ha lautolu a tau magafaoa mo e o atu ai ke he tutakale.",
                "35": "Ti ko e katoa ha lautolu ko e fa e teau lima hogofulu e tagata."
            },
            "19": {},
            "20": {},
            "21": {},
            "22": {},
            "23": {},
            "24": {},
            "25": {},
            "26": {},
            "27": {},
            "28": {},
            "29": {}
        }
    },
    "alma": {
        "meta": {
            "slug": "alma",
            "name": "alma",
            "chapterWord": "Ko e Veveheaga"
        },
        "chapters": {
            "1": {},
            "2": {},
            "3": {},
            "4": {},
            "5": {
                "1": "Ti ne hoko ai, ne kamata a Alama ke fakamatala e tau kupu he Atua ke he tau tagata, ki a lautolu ke he motu ko Sarahema fakamua, ti mai he matatepu ia ke he motu katoa.",
                "2": "Kua pehe e tau kupu ne vagahau e ia ke he tau tagata kua ha ha i ai he lotu ne fakatu tuai ke he maaga ko Sarahema, ke tuga mo e haana ni a fakamauaga, kua pehe:",
                "3": "Ko au, ko Alama, nukua moua e au e kotofaaga mai he haaku a matua taane, ko Alama, ke eke mo ekepoa ne mua ki luga he lotu he Atua, ko ia foki ne ha ha i ai e pule mo e malolo mai he Atua ke taute e tau mena nai, kitia la, kua tala atu e au e tau mena nai, ki a mutolu, ne kamata e ia ke fakatu e lotu ke he motu ne ha ha i ai he tau katofia he motu ko Nifai; hanai, ko e motu ne fakahigoa ai ko e motu ko Moromona; hanai, ti papatiso foki e ia e haana a tau matakainaga ke he tau vai i Moromona.",
                "4": "Kitia la, kua tala atu e au ki a mutolu, ne fakahao a lautolu mai he tau lima he tau tagata he patuiki ko Noa, ha ko e fakaalofa noa mo e mana he Atua.",
                "5": "Ti kitia la, kua mole e mena ia ne nonofo paea a lautolu ha ko e tau lima he tau Lamana he magaaho ne nonofo a lautolu ke he tutakale; hanai, kua tala atu au ki a mutolu ne nonofo paea a lautolu, ka e liu foki e Atua ke fakahao a lautolu mai he fakapaeaaga ha ko e malolo he haana a tau kupu; ti o mai a mautolu ke he motu nai, mo e kamata a mautolu ke fakatu e lotu he Atua ke he motu nai.",
                "6": "Ti ko e magaaho nai, kitia la, kua tala atu au ki a mutolu, ma haaku tau matakainaga na e; ko mutolu kua tutaki ke he lotu nai, kua manamanatu nakai a mutolu ke he fakapaeaga he ha mutolu a tau mamatua. Hanai, mo e manamanatu nakai a mutolu ke he fakaalofa noa, moe fakauka haana ki a lautolu? Ti mua atu foki, kua manamanatu nakai a mutolu ke he fakahaoaga he ha lautolu a tau agaaga mai i teoli?",
                "7": "Kitia la, ne fakakehe e ia ha lautolu a tau loto; hanai, ne fakaofo e ia a lautolu mai he pulumohea, ti aala a lautolu ke he Atua. Kitia la, ne ha ha i ai a lautolu ke he pouli; ka e pete ia, ne kua kikila e tau loto ha lautolu ke he maama he kupu tukulagi; hanai, ne viko takai a lautolu he tau pipi he mate, mo e tau filifili ha teoli, ko e mateaga tukulagi ne kua tatali mai ki a lautolu.",
                "8": "Ti kua huhu atu au ki a mutolu, ko e haaku tau matakainaga na e, po ke mamate nakai a lautolu? Kitia la, kua tala atu au ki a mutolu nakai, ne nakai mamate a lautolu.",
                "9": "Ti liu foki au ke huhu atu ki a mutolu, po ke ne mumutu nakai e tau pipi he mate, mo e vevete nakai e tau filifili lapatoa ha teoli ne viko ia lautolu? Kua pehe atu au ki a mutolu, Hanai, ne vetevete a lautolu, mo e fakalahi atu e tau agaaga ha lautolu, mo e uhu ai e lautolu e tau lologo fakaaue. Kua tala atu au ki a mutolu kua hao a lautolu.",
                "10": "Ko e magaaho nai, kua huhu atu au ki a mutolu ko e heigoa e haoaga ha lautolu? Hanai, ke he tau mena fe ne maeke ai a lautolu ke amaamanaki ke hao ai? Ko e heigoa e kakano ne vevete ai e tau pipi he mate, hanai pihia mo e tau toua lapatoa ha teoli?",
                "11": "Kitia la, kua maeke ia au ke tala atu ki a mutolu — Ne tua nakai e matua taane haaku, ko Alama, ke he tau kupu ne fakamatala e Apinatai? Ko ia ko e perofeta tapu nakai? Ne vagahau nakai e ia e tau kupu he Atua ti tua nakai e matua haaku, ko Alama?",
                "12": "Ti ko e tua haana ne hiki lahi ai haana loto. Kitia la, kua tala atu e au ki a mutolu, kua mooli e tau mena oti nai.",
                "13": "Ti kitia la ne fakamatala e ia e tau kupu ke he tau mamatua ha mutolu ti hiki ai foki e tau loto ha lautolu, mo e fakatokolalo ai a lautolu mo e falanaki a lautolu ke he Atua mooli kua moui. Ti kitia la, ne tua a lautolu ke hoko ke he magaaho fakahiku; ti hao ai a lautolu.",
                "14": "Ko e magaaho nai, kitia la, kua ole atu au ki a mutolu, ko e haaku a tau matakainaga he lotu na e, kua fanau mai he agaaga nakai a mutolu ke he Atua? Kua moua nakai e mutolu haana a fakatai ke he tau fofoga ha mutolu? Kua moua nakai a mutolu e hikiagaa ke he tau loto ha mutolu?",
                "15": "Kua tua nakai a mutolu ke he lukutotoaga mai ia ia ne eke a mutolu? Kua hagaao ki mua nakai a mutolu mo e mata kua tua, mo e kitia e tino fakatagata nai kua liu tu mai, mo e tino nakai popo, ko e tau mena popo kua tu mai mo e nakai popo ke tu ki mua he Atua ke moua e fakafiliaga ke lata ai mo e tau gahua ne taute e mutolu ke he tino fakatagata.",
                "16": "Kua pehe atu au ki a mutolu, kua logona nakai ke he haau a tau manamanatuaga, e leo he Iki kua vagahau atu ki a koe, ke he aho ia, kia hau a koe ki a au, ko koe kua monuina, ha ko e mena kitia la, ko e tau gahua haau ko e tau gahua he tututonu ke he lalolagi?",
                "17": "Po kua manamanatu a mutolu kua maeke a mutolu ke pikopiko a mutolu ke he Iki ke he aho ia, mo e pehe atu — Ma Iki na e ko e tau gahua ha mautolu ko e tau gahua he tututonu ke he lalolagi — ti fakahao e ia a mutolu?",
                "18": "Po ke pehe, ke manamanatu a mutolu kua tutu a mutolu ki mua he fakafiliaga he Atua mo e tau loto kua puke he momoko mo e fakaatukehe ha kua manatu e mutolu e tau mena kelea oti ha mutolu hanai, ko e maama katoatoa ke he ha mutolu a tau gahua kelea oti, hanai, mo e maama ne totoko a mutolu ke he tau poakiaga he Atua?",
                "19": "Kua tala atu au ki a mutolu po ke maeke nakai a mutolu ke onoono atu ke he Atua ke he aho ia mo e loto meā mo e tau lima mea? Kua tala atu au ki a mutolu kua maeke nakai a mutolu ke nikiti hake e tau ulu ha mutolu mo e fakatai he Atua kua mau ai ke he tau mata ha mutolu?",
                "20": "Kua tala atu au ki a mutolu kua maeke nakai a mutolu ke manatu to hao a mutolu ka e ne fakalolelole a mutolu ke eke mo tau fekafekau ke he tiapolo.",
                "21": "Kua tala atu au ki a mutolu to iloa e mutolu ke he aho ia ni kua nakai maeke a mutolu ke hao; ha ko e mena kua nakai maeke e taha tagata ke hao a to unu ai e tau tapulu haana ke hina, hanai, ko e haana a tau tapulu to fakameā a to meā he tau kiva ha ko e toto haana ne hagaao ki ai e tau kupu he tau mamatua, ko ia to hau ke lukutoto e haana a tau tagata mai he tau hala ha lautolu.",
                "22": "Ko e magaaho nai kua ole atu au ki a mutolu, ko e haaku tau matakainaga na e, po ke fefe e tau loto ha mutolu takitokotaha, kaeke ke tutu mai a mutolu ki mua he fakafiliaga he Atua mo e kiva agaia e tau tapulu ha mutolu mo e toto pihia mo e tau mena pilo oti? Kitia la ko e heigoa kia e fakamooli he tau mena na ki a mutolu?",
                "23": "Kitia la, nakai kia to fakamooli ko mutolu ko e tau tagata kelipopo tagata, hanai, mo e pehe foki kua hala a mutolu ke he tau mena kelea oti kana?",
                "24": "Kitia la, ko e haaku a tau matakainaga na e, kua manatu kia a mutolu kua maeke e tagata pihia ke nofo ke he kautu he Atua fakalataha mo Aperahamo, mo Isaako pihia mo Iakopo, mo e tau perofeta tapu oti, ko lautolu ia kua fakameā e tau tapulu mo e nakai fai ila kua meā mo e hina.",
                "25": "Kua tala atu au ki a mutolu, Nakai; kua eke e mena ia ke ui pikopiko ai a ia ne tufugatia a tautolu mai he kamataaga ti kaeke ne pikopiko, a ia mai he kamataaga kua manatu kia kua maeke e tagata pihia ke nofo ke he kautu he lagi; ka kua tolo ki tua a lautolu ha ko e mena ko lautolu ko e tau fanau he kautu he tiapolo.",
                "26": "Ko e magaaho nai, kitia la, kua tala atu au ki a mutolu, ko e haaku a tau matakainaga na e, kaeke ne kua logona e mutolu kua hiki e tau loto ha mutolu, mo e logona e mutolu ke lologo ai e tau lologo fakaaue mo e fakaalofa, kua ole atu au, kua logona nakai pihia he magaaho nai?",
                "27": "Ne o nakai mo e fakahakohako a mutolu ki mua he Atua? Kua maeke nakai a mutolu kaeke ke pehe kia mutolu ke mamate a mutolu ke he magaaho nai, kia iloa e mutolu ki a mutolu ni nakai kua mahani fakatokolalo a mutolu ke tuga kua lata? Kua fakameā nakai e tau tapulu ha mutolu ke he toto ha Keriso ko ia ke haele mai ke fakamomoui e tau tagata haana mai he ha lautolu a tau hala?",
                "28": "Kitia la kua aaki nakai e tau mahani fakatokoluga ha mutolu kua tala atu au ki a mutolu kaeke kua nakai pihia, ti kua nakai amaamanaki a mutolu ke feleveia mo e Atua. Kitia la kua lata a mutolu ke tauteute fakaave; ha ko e mena kua tata mai e kautu he lagi, ti ko e tagata pihia to nakai moua e moui tukulagi.",
                "29": "Kitia la, kua pehe au ki a mutolu, kua ha ha i ai nakai ia mutolu e taha kua nakai aaki kehe e mahani mahekeheke haana? Kua tala atu au ki a mutolu, ko e tagata pihia kua nakai tauteute a ia; ti kua loto au ke tauteute fakaave e tagata pihia, ha ko e mena kua tata lahi mai e magaaho mo e nakai iloa e ia ko e magaaho fe e magaaho tonu ia, ha ko e tagata pihia to nakai maeke ke pehe kua nakai fai hala a ia.",
                "30": "Ti pehe foki ke tala atu e au ki a mutolu, kua ha ha i ai kia ia mutolu e taha tagata kua fa va ke he haana a matakainaaga po kua tuku ki ai e tau ekefakakelea loga?",
                "31": "Oi te fakaalofa ke he taha kua pihia; ha ko e mena kua nakai tauteute e tagata pihia, ti kua tata mai e magaaho kua lata ke tokihala e tagata ia, po kua nakai maeke a ia ke hao ai!",
                "32": "Hanai, oi te ki a mutolu oti kua taute e tau mahani kelea; kia tokihala, kia tokihala, ha kua vagahau tuai e Iki ko e Atua!",
                "33": "Kitia la, kua uina a ia ke he tau tagata oti ha kua fakaloa atu e tau lima he fakaalofa noa haana ki a lautolu mo e pehe a ia: Kia tokihala, a to talia e au a mutolu.",
                "34": "Hanai, kua vagahau pehe: Kia o mai a mutolu ki a au ti kai a mutolu ke he akau he moui; Hanai to kai mo e inu noa a mutolu ke he aleto mo e vai he moui.",
                "35": "Hanai, o mai a mutolu ki a au mo e ta mai e mutolu e tau gahua he tututonu, to nakai hahala ki lalo a mutolu mo e tolo a mutolu ke he afi.",
                "36": "Ha ko e mena kitia la, kua tata mai e magaaho ko ia ke nakai ta mai e tau fua mitaki po ko ia kua nakai gahua ke he tau gahua he tututonu, ko lautolu ia kua fai kakano ke tagi mo e tagi aue.",
                "37": "Oi te ki a mutolu kua taute e tau mahani kelea; ko mutolu kua fakaikaluga ke he tau mena fakateaga he lalolagi, ko mutolu ne pehe kua iloa e tau puhala he tututonu ka e pete ia kua hehe tuai e puhala, tuga mo e tau mamoe kua nakai fai leveki mamoe, mo e nakai logona kua ui atu taha leveki mamoe ki a mutolu mo e ui agaia a ia ki a mutolu, ka kua nakai omaoma a mutolu ke he haana a leo.",
                "38": "Kitia la, kua tala atu au ki a mutolu, ko e leveki mamoe mitaki kua ui atu ki a mutolu; hanai ke he higoa haana ni kua ui e ia a mutolu, ko e higoa haana ko Keriso; ti kaeke ke nakai fanogonogo a mutolu ke he leo he leveki mamoe mitaki, ke he higoa kua ui a mutolu, kitia la, nakai ko e tau mamoe he leveki mamoe mitaki a mutolu.",
                "39": "Ko e magaaho nai kaeke nakai ko e tau mamoe he leveki mamoe mitaki a mutolu ko e fuifui mamoe fe a mutolu? Kitia la kua tala atu au ki a mutolu, ko e tiapolo ko e leveki mamoe ha mutolu, ti ko mutolu ko e haana fuifui mamoe; ti ko hai ke nakai talia e mena nai? Kitia la, kua tala atu au ki a mutolu ko ia ke nakai talia e mena nai, ko ia ko e tagata pikopiko mo e tama he tiapolo.",
                "40": "Ha ko e mena kua tala atu au ki a mutolu, ko e tau mena mitaki kua mai he Atua ia, mo e tau mena kua kelea kua mai he tiapolo ia.",
                "41": "Ko e mena ia, kaeke kua ta mai he tagata e tau gahua mitaki, kua fanogonogo a ia ke he leo he leveki mamoe mitaki ti kua mui atu a ia ki a ia; ka ko ia kua ta mai e tau gahua kelea, ko ia ke eke mo tama he tiapolo, ha kua fanogonogo a ia ke he leo haana, a ti mui atu a ia ki a ia.",
                "42": "Ti ko ia kua taute pihia to moua e haana a palepale mai ia ia; ko e palepale, kua moua e ia ko e mate; ke he tau mena he tututonu, kua mate ke he tau gahua mitaki oti kana.",
                "43": "Ko e magaaho nai, ma haaku a tau matakainaga na e, kua loto au ke fanogonogo a mutolu ki a au, ha kua vagahau au mo e agaaga malolo; kitia la, kua vagahau fakamitaki au ki a mutolu ke nakai maeke ia mutolu ke hehe, ha kua vagahau au ke tuga mo e tau poakiaga he Atua.",
                "44": "Ha ko e mena, kua kotofa au ke vagahau pihia ke tuga mo e feua tapu he Atua, kua ha ha i ai ia Iesu Keriso; hanai, kua poaki mai ki a au ke tu mo e fakamooli atu ke he tau tagata nai, e tau mena ne vagahau tuai he tau mamatua ha tautolu, hagaao ke he tau mena ka hoko mai.",
                "45": "Kua nakai kuenaia. Kua manatu kia a mutolu kua iloa e au e tau mena nai, ia au ni? Kitia la, kua fakamooli atu au ki a mutolu kua iloa e au ko e tau mena ne vagahau e au ko e tau mena mooli. Ti manamanatu la a mutolu kua iloa fefe e au kua mooli e tau mena nai?",
                "46": "Kitia la, kua tala atu au ki a mutolu kua iloa e au e tau mena nai mai he Agaaga Tapu he Atua. Kitia la, ne fakakanopogi mo e liogi au ke he loga e tau aho ke iloa e au e tau mena nai. Ko e magaaho nai kua iloa e au ki a au kua mooli e tau mena nai; ha kua fakailoa mai he Iki ko e Atua e tau mena nai mai he haana a Agaaga Tapu; ti ko e mena nai ko e agaaga he fakakiteaga kua ha ha i a au.",
                "47": "Ko e mena ia foki, kua tala atu au ki a mutolu ne kua fakakite mai ki a au ko e tau kupu ne vagahau mai he tau mamatua ha tautolu kua hako mo e mooli, ke tuga ni e agaaga he perofetaaga kua ha ha ia au, kua moua foki e mena nai mai he fakakiteaga he Agaaga he Atua.",
                "48": "Kua tala atu e au ki a mutolu, kua iloa e au kua mooli e tau mena oti ka vagahau atu e au ki a mutolu hagaao ke he tau mena i mua; ti kua tala atu e au ki a mutolu kua iloa e au to haele mai a Iesu Keriso, hanai, Ko e Tama, ko e Tama Fua Taha he Matua, kua puke ke he fakaalofa noa mo e mooli. Kitia la ko ia kua hau ke uta kehe e tau hala he lalolagi, hanai, ko e tau hala he tau tagata takitokotaha kua tumau mo e tua ke he haana a higoa.",
                "49": "Ko e magaaho nai kua tala atu au ki a mutolu, ko e mena ia ko e feua kua kotofa au ki ai, hanai, ke fakamatala ke he haaku a tau matakainaga fakahelehele, hanai, pihia mo lautolu oti kua nonofo ke he motu; hanai, ke fakamatala ki a lautolu oti kana, ko e tau momotua pihia mo e tau ikiiki ko e tau fekafekau fakalataha mo e tau tagata tokanoa; hanai, kua tala atu au ki a mutolu, ko e taui momotua, mo e tau mamatua pihia mo e atu hau tutupu hake; hanai, ke tagi atu ki a lautolu ke tokihala a lautolu mo e liu fanau fakafoou.",
                "50": "Hanai, kua pihia mai e Agaaga; kia tokihala a, a mutolu oti kua ha i ai ke he lalolagi katoa, ha ko e mena kua tata mai e kautu he lagi; hanai kua haele mai e tama he Atua mo e katoatoa haana a lilifu, mo e haana a malolo, mo e mana, pihia mo e pule katoatoa. Hanai ma haaku tau matakainaga fakahelehele na e, kua pehe atu au ki a mutolu, kua pehe mai e Agaaga: Kitia la, ko e lilifu he Patuiki he lalolagi katoa; ko e Patuiki foki he lagi, mo e pehe foki, to kikila atu ke he tau fanau oti he tau tagata.",
                "51": "Mo e pehe mai foki e Agaaga ki a au, hanai, kua tagi mai ki a au ke he leo lahi mo e malolo: Ki a fano a koe mo e vagahau atu ke he tau tagata nai — Ki a tokihala a a mutolu ha ko e mena kaeke ke nakai tokihala a mutolu kua nakai fakaai a mutolu ke moua e kautu he lagi.",
                "52": "Ku apehe foki kua tala atu e au ki a mutolu kua pehe mai e Agaaga: Kitia la, kua fakatoka tuai e toki ke he matapatu he akau; ti ko e tau akau takitokotaha kua nakai fua mai e tau fua mitaki to hahala ki lalo mo e tolo ai ke he afi, hanai, ko e afi kua nakai maeke ke mate, ko e afi kaka tumau. Kitia la ti manatu ko e Tama Tapu kua vagahau mai.",
                "53": "Ko e magaaho nai, ma haaku a tau matakainaga fakahelehele na e, kua pehe atu au ki a mutolu, maeke nakai ia mutolu ke totoko ke he tau mena nai; hanai, maeke nakai ia mutolu ke tuku kehe e tau men nai mo e taholi ai e Tama Tapu ki lalo he tau alohui ha mutolu; hanai maeke nakai a mutolu ke fakahakehake e tau loto ha mutolu; hanai, to tumau agaia nakai a mutolu ke tui e tau tapulu tau uka, mo e toka e tau loto ke he tau mena fakateaga he lalolagi, ko e tau koloa ha mutolu.",
                "54": "Hanai, to tumau kia a mutolu ke manatu kua mua e mitaki he taha ke he taha; hanai, to tumau kia a mutolu ke ekefakakelea e tau matakainaga ha mutolu, kua mahani fakatokolalo mo e mumui ke he feua tapu he Atua, ti kua ta mai a lautolu ke he lotu nai, fakatapu ai a lautolu mai he Agaaga Tapu, mo e taute foki e lautolu e tau gahua ke lata mo e fakatokihalaaga ha lautolu —",
                "55": "Hanai, to tumau kia a mutolu ke fuluhi e tau tua ha mutolu ki a lautolu kua mativa, mo e nonofogati mo e taofi mau e tau koloa ha mutolu mai ia lautolu?",
                "56": "Ko e mena fakahiku, ko mutolu oti kua tumau ke he tau mahani kelea ha mutolu, kua tala atu e au ki a mutolu ko lautolu a nai ka hahala ki lalo mo e tolo ke he afi kaeke ke nakai tokihala fakaave a lautolu.",
                "57": "Ko e magaaho nai, kua tala atu e au ki a mutolu oti kua manako ke mumui atu ke he leo he leveki mamoe mitaki, kia o mai a mutolu mai ia lautolu kua mahani kelea, mo e nonofo kehe a mutolu, mo e aua neke piki a mutolu ke he tau mena kiva ha lautolu; kitia la, to uta kehe e tau higoa ha lautolu, mo e nakai lafi fakalataha e tau higoa ha lautolu kua mahani kelea mo lautolu kua tututonu, ke maeke ke fakakatoatoa e tau kupu he Atua ne pehe: Ko e tau higoa he tau tagata kelea to nakai lafi ia mo e tau higoa he haaku a tau tagata.",
                "58": "Ha ko e mena ko e tau higoa he tau tagata tututonu to tohi ai ke he tohi he moui, ki a lautolu ia foki to tuku ki ai e au e tufaaga ke he lima matau haaku. Ti ko e magaaho nai, ma tau matakainaga na e, ko e heigoa ha mutolu a talahauaga ke he tau mena nai? Kua tala atu e au ki a mutolu, ka fai talahauaga a mutolu ki ai kua nakai fai kakano ia, ha ko e mena to fakakatoatoa e tau kupu he Atua.",
                "59": "Ko hai ha mutolu a tau leveki mamoe kua ha ha i ai e loga a tau mamoe ka e nakai leveki a lautolu, mo e nakai maeke ke huhu atu e tau luko favale mo e moumou e fuifui mamoe? Ti kitia la kaeke ke hū atu e taha luko ke he fuifui mamoe haana nakai kia vega kehe e ia? Hanai, ko e fakahikuaga kaeke ke maeke ia ia, to tamate e ia e luko na.",
                "60": "Ko e magaaho nai kua tala atu e au ki a mutolu kua ui atu e leveki mamoe mitaki ki a mutolu; ti kaeke ke omaoma a mutolu ke he leo haana to ta mai e ia a mutolu ke he lotopa, mo e eke mo mamoe haana a mutolu; ti kua poaki mai a ia ki a mutolu to nakai maeke ke huhu mai e tau luko favale ki a mutolu, to nakai fakaotioti ai a mutolu.",
                "61": "Ko e magaaho nai, ko au, ko Alama, kua poaki atu au ki a mutolu ke he vagahau haana ne poaki mai ki a au, kia omaoma a mutolu ke he tau kupu ne vagahau atu e au ki a mutolu.",
                "62": "Kua vagahau au ha ko e poakiaga ki a mutolu kua tutaki ke he lotu; ki a lautolu foki kua nakai tutaki ke he lotu kua vagahau au ke uiina atu ki a mutolu pehe: O mai kia papatiso a mutolu ke he tokihala, ke maeke foki a mutolu ke kai ai he fua mai he akau he moui."
            },
            "6": {},
            "7": {},
            "8": {},
            "9": {},
            "10": {},
            "11": {
                "1": "Kua ha ha i ai e fakatufono, po ko lautolu kua kotofa ke eke mo fakafili, ke lata ai mo e tau magaaho kua gahua ai a lautolu ke fakafili ai a lautolu kua tutu ki mua ke moua e fakafiliaga.",
                "2": "Kaeke ne kaitalofa e taha tagata ke he taha tagata foki, ti nakai totogi e kaitalofa ia, ti kua hokotaki ke he fakafili; ti fakafili foki he fakafili ke lata mo e fakatufono, ti fekau e ia e tau leoleo ke ta mai e tagata ia ki mua haana; kua fakafili foki e ia a ia ke tuga mo e fakatufono mo e tau tala hagaao ki a ia, kua taute ia ke totogi he tagata e haana a kaitalofa, po ke uta kehe e haana a tau koloa ke lata ai, po ke vega kehe a ia mai he nonofoaga he tau tagata, kua higoa a ia ko e kaiha mo e fofo mena.",
                "3": "Ne moua he fakafili e haana a palepale ke lata mo e magaaho haana — taha e senine auro he aho, po ke taha e senuma ario ko e mena ia kua tatai mo e senine he auro; kua lata e tupe ia mo e fakatufono kua fakamau.",
                "4": "Kua fakahigoa pehe e tau vala kehekehe he auro, mo e ha lautolu a ario ke tuga mo e ha lautolu a uho. Kua fakahigoa i he tau Nifai e tau tupe nai ha kua nakai tatai e tauteaga he tupe ha lautolu mo e tauteaga he tupe he tau Iutaia kua ha ha i ai i Ierusalema; nakai fua mena foki a lautolu ke tuga mo e tau tagata Iutaia; ka kua fakakehe ai ha lautolu a tauteaga he tupe pihia mo e puhala fuafua mena ke lata ai mo e tau manatu mo e tau momoui he tau tagata ke he tau atuhau oti; a to hoko mai ke he magahala he pule he tau iki fakafili ne fakatu ai he patuiki ko Mosaia.",
                "5": "Kua pehe e taueaga he tupe — ko e senine auro, ko e seona auro, ko e suma auro mo e limana auro.",
                "6": "Ko e senuma ario, ko e amuna ario, ko e eseroma ario mo e onasi ario.",
                "7": "Ko e senuma ario kua tatai mo e taha senine auro, kua tatai ia mo e taha e fuaaga he tau tega palī, po ke taha e fuaaga he tau tega kehekehe oti.",
                "8": "Ko e taha e seona auro ko e ua ia e tau senine.",
                "9": "Ko e taha e suma auro kua ua e seona.",
                "10": "Ko e taha e limana auro kua tatai ia mo e tau mena oti ia e katoatoa.",
                "11": "Koe amuna ario kua tatai mo e ua e tau senuma.",
                "12": "Ko e eseroma kua tatai mo e fa e tau senuma.",
                "13": "Ti ko e onasi kua tatai mo e tau mena oti ia e katoatoa.",
                "14": "Kua pihia e totouaga he ha lautolu a tau numela ikiiki ke he ha lautolu a tauteaga tupe —",
                "15": "Ko e sipilona ko e hafa e senuma; ko e mena ia kua tatai e taha e sipilona mo e hafa e fuaaga he tau tega pali.",
                "16": "Ko e sipiluma ko e hafa e sipilona.",
                "17": "Ko e lea ko e hafa e sipiluma.",
                "18": "Kua pihia e tau numela ke lata ai mo e ha lautolu a tauteaga he tupe.",
                "19": "Ko e anisiona auro ko e tolu e sipilona.",
                "20": "Ti, ko e ha lautolu a amaamanakiaga ke muhu mena, ha kua moua e lautolu e ha lautolu a palepale ke lata ai mo e ha lautolu a tau gahua, ko e mena ia foki, ne fakalagalaga e lautolu e tau tagata ke taufetoko mo e falu a mena ke lata ai mo e tau mahani kelea, ke maeke a lautolu ke lahi e gahua, ke moua e tau tupe ke lata ai mo e tau fakafiliaga kua tutu ki mua ha lautolu; ti ko e kakano ia ne uhu e lautolu e tau tagata ke vihiatia ki a Alama mo Amuleke.",
                "21": "Ne kamata e tagata nai ko Siseroma, ke huhū age ki a Amuleke mo e pehe age: Tali mai la e koe e falu a huhū ka huhū atu e au ki a koe? Ko Siseroma ko e tagata kua iloilo lahi ke he lagatau ia he tiapolo ke maeke ia ia ke moumou ai e tau mena mitaki; ko e mena ia, ne pehe age a ia ki a Amuleke: Tali mai nakai e koe e tau huhū haaku ka huhū atu e au ki a koe?",
                "22": "Ne tala age a Amuleke ki a ia: Hanai, kaeke kua lata e mena ia mo e agaaga he Iki kua ha ha ia au; ha ko e mena to nakai vagahau kehe au mai he agaaga he Iki. Ti pehe a Siseroma ki a ia: Kitia la, hanai e ono e onati ario, to foaki atu e au e tau mena oti nai ki a koe kaeke ke fakatikai e koe kua moui ai e Tagata Mua Ue Atu.",
                "23": "Ne pehe a Amuleke ki a ia; Ko koe ko e tama ha teoli, ko e ha kua kamatamata ai e koe au? Iloa nakai e koe kua nakai talia e tau tagata tututonu ke he tau kamatamata pihia?",
                "24": "Tua kia a koe kua nakai fai Atua? Kua tala atu e au ki a koe, Nakai, kua iloa e koe kua fai Atua, ka kua mua atu e fakaalofa haau ke he tau koloa haau ka e nakai fakaalofa a koe ki a ia.",
                "25": "Ko e magaaho nai kua pikopiko a koe, ki mua he Atua, ki a au. Pehe mai a koe ki a au — Kitia la hanai e ono e onati, ko e tau mena uho lahi, to foaki atu e au ki a koe — ka ko e loto haau to nakai foaki mai e koe e tau mena nai ki a au; ne ha ha i ai ni he loto haau e amanakiaga ke fatipiko au ke he Atua moui mo e mooli, ke maeke ia koe ke fakakelea ai au. Ha ko e mena kelea lahi nai, to moua e koe haau a palepale.",
                "26": "Ti pehe a Siseroma ki a ia: Kua pehe kia a koe kua ha ha i ai e Atua mooli mo e moui?",
                "27": "Ne tala age a Amuleke pehe: Hanai, kua fai Atua mooli mo e moui.",
                "28": "Ko e magaaho nai ne pehe a Siseroma; Kua loga kia e Atua?",
                "29": "Ne tala age a ia: Nakai.",
                "30": "Ne liu pehe atu a Siseroma he magaaho nai ki a ia: Iloa fefe e koe e tau mena nai?",
                "31": "Ti pehe age a ia: Ko e agelu ne fakailoa mai e tau mena nai ki a au.",
                "32": "Ne liu pehe foki a Siseroma ki a ia: Ko hai a ia ka haele mai?",
                "33": "Ti tali age a ia pehe: Hanai.",
                "34": "Ne liu pehe foki a Siseroma: Laveaki nakai e ia a lautolu fakalataha mo e ha lautolu a tau hala? Ne taliage a Amuleke mo e pehe age ki a ia: Kua tala atu e au ki a koe to nakai pihia; ha ko e mena to nakai maeke a ia ke liu tua ha kupu haana.",
                "35": "Ne pehe age a Siseroma he magaaho nai, ke he tau tagata: Kia manatu e mutolu e tau mena nai; ha ko e mena ne tala mai a ia kua ha ha i ai taha ni e Atua ka e pehe foki a ia to haele mai e tama he Atua, ka e o nakai laveaki e ia e haana a tau tagata — ke tuga kua fai pule a ia ke poaki ke he Atua.",
                "36": "Ne liu tala age a Amuleke ki a ia ke he magaaho nai: Kitia la kua pikopiko a koe, ha kua tala mai a koe ne vagahau au ke tuga kua ha ha ia au e pule ke poaki ke he Atua ha kua vagahau e au to nakai laveaki e ia e haana a tau tagata fakalataha mo e ha lautolu a tau hala.",
                "37": "Kua liu foki tala atu e au ki a koe kua nakai maeke ia ia ke laveaki a lautolu ka e ha ha i ai ia lautolu a tau hala; ha ko e mena kua nakai maeke au ke fakatikai e haana a tau kupu, ti tala mai e ia kua nakai maeke e ha mena kua nakai mea ke moua e kautu he lagi; ko e mena ia maeke fefe a mutolu ke laveaki kaeke ke nakai hohoko a mutolu ke he kautu he lagi? Ko e mena ia, kua nakai maeke a mutolu ke hao ai kaeke kua ha ha i ai ia mutolu e tau hala.",
                "38": "Ne liu vagahau foki a Siseroma ki a ia mo e pehe age: Ko e Tama he Atua, ko ia kia ko e Matua Tukulagi?",
                "39": "Ne tali age a Amuleke ki a ia: Hanai, ko ia ko e Matua Tukulagi ha ha he lagi mo e lalolagi, mo e tau mena oti kua ha ha i ai; ko ia ko e kamataaga mo e fakaotiaga; ko e fakamua mo e fakamui;",
                "40": "Ti to haele mai a ia ke he lalolagi mo e lukutoto e ia e haana a tau tagata; to fua foki e ia e tau holifono ha lautolu ia kua tua ke he haana a higoa; ko lautolu ia ke moua e moui tukulagi, ti to nakai hoko e laveakiaga ki a taha foki.",
                "41": "Ha ko e mena ia, to tumau ni e tau tagata mahani kelea ke tuga kua nakai ha ha i ai e lukutotoaga, ka ko e veveteaga ni he pipi he mate; ha ko e mena kitia la, to hokomai e aho to liu tutu mai e tau tagata oti mai he mate mo e tutu a lautolu ki mua he Atua mo e moua ai e lautolu e fakafiliaga ke lata ai mo e ha lautolu a tau gahua.",
                "42": "Kua ha ha i ai e mate kua fakahigoa ai ko e mate fakalalolagi; ti ko e mate ha Keriso to vevete ai e tau pipi he mate fakalalolagi nai, ke liu tutu mai e tau tagata oti kana mai he mate fakalalolagi nai.",
                "43": "To liu fakalataha ai e tino mo e agaaga ke eke mo tino katoatoa; to liu mau ai e tau faahi tino oti mo e katoatoa ai, ke tuga ni mo e tau tino ha tautolu he magaaho nai; to tutu ai a tautolu ki mua he Atua, mo e maama e tautolu tuga kua maama e tautolu ke he magaaho nai, mo e maama fakatonu e tautolu ha tautolu a tau hala oti.",
                "44": "Ko e mena ia, to hoko e liliu tutu mai ai ke he tau tagata oti kana, ko e tau fuakau mo e tau fuata, ko e tau fekafekau mo e tau tagata tokanoa, pihia e tau taane mo e tau fifine, tatai foki e tau tagata kelea mo e tau tagata tututonu; mo e nakai galo foki e ha fulu ulu taha mai he ulu he ha taha tagata; ka e to liu mau ai e tau mena oti ke he haana a tuaga ke tuga mo e tauteaga he magaaho nai, ke he tino mo e ta mai ai mo e tutu ki mua he laulau fakafili ha Keriso Ko e Tama, mo e Atua ko e Matua, pihia mo e Agaaga Tapu, ko e Atua taha Tukulagi, ke moua ai e fakafiliaga ke tuga mo e ha lautolu a tau gahua, ko e mitaki po ke kelea.",
                "45": "Kitia la ne vagahau atu au ki a mutolu hagaao ke he mate ke he tino fakalalolagi, pihia mo e liu tu mai he tino fakalalolagi. Kua tala atu au ki a mutolu kua tu mai e tino fakalalolagi ke he tino nakai mate, po ke mai he mate, mai foki he mate fakamua ke he moui, ke nakai liu ke mate foki, kua liu fakalataha e tau agaaga mo e ha lautolu a tau tino mo e nakai liu vevehe kehe ai, kua katoatoa fakaagaaga mo e nakai mate, kua nakai maeke foki ke kitia ai e tau mena kelea.",
                "46": "Ko e magaaho ne fakaoti ai e Amuleke e haana a tau kupu nai, kua liu kamata ai e tau tagata ke ofo lahi, mo e kamata foki a Siseroma ke vivivivi. Kua pihia e fakaotiaga he tau kupu ha Amuleke, po kua pihia ni e tau kupu kua tohia ai e au."
            },
            "12": {
                "1": "Ne kua kitia ai e Alama kua fakamate a Siseroma ha ko e tau kupu a Amuleke, kua kitia e Siseroma kua moua e Amuleke a ia ke he haana a tau pikopiko mo e tau fakavai ke lali a ia ke fakakelea a ia, nukua kitia foki e ia ti kamata a ia ke vivivivi ha kua ofo e haana a tau manatu ke he haana a mahani kelea; ne kamata ai a Alama ke vagahau ki a ia, ke fakamooli ai e tau kupu ha Amuleke mo e fakamaama atu falu a mena, ko e fakamaamaaga mai he tau tohi e tau kupu ne nakai hoko ki ai a Amuleke.",
                "2": "Ne logona he tau tagata e tau kupu ne vagahau e Alama ki a Siseroma; ha ko e mena tokologa e tau tagata ne o mai, ti pehe e tau kupu haana:",
                "3": "Siseroma na e, nukua kitia a koe kua hele tuai a koe ke he haau a tau pikopiko mo e tau fakavai, nakai ni pikopiko a koe ke he tau tagata hokoia ka kua pikopiko a koe ke he Atua; kitia la, kua iloa e ia e tau manamanatuaga oti haau, mo e maama foki ia koe kua fakamaama mai he Agaaga haana e haau a tau manamanatuaga ki a maua.",
                "4": "Ti iloa foki e koe kua iloa e maua ko e lagatau haau ko e lagatau fakavai, ke tuga mo e mahani fakavai he tiapolo, ke maeke ia koe ke fakapikopiko mo e fakavai e tau tagata nai ke totoko mai a lautolu ki a maua, ke ekefakakelea ki a maua mo e vega kehe e lautolu a maua —",
                "5": "Ko e fakatokaaga a nai he haau a fi ti kua fakagahua e ia e haana a malolo ki loto ia koe. Kua loto au ke manatu e koe ko e tau kupu haaku kua vagahau atu ki a koe kua vagahau e au ke he tau tagata oti.",
                "6": "Kitia la, kua tala atu e au ki a mutolu, ko e hele nai ko e hele he fi, ne tauteute e ia ke hele aki e tau tagata nai, ke maeke a ia ke ta mai a mutolu ke eke mo tau fekafekau ki a ia, ke viko a mutolu aki e haana a tau filifili, ke lili ai a mutolu tukulagi, ke he matematekelea, tuga mo e malolo he haana a fakapaeaaga.",
                "7": "Ko e magaaho ne fakaoti ai e Alama e tau kupu nai, ne une ki mua e vivivivi ha Siseroma ha kua iloa tonu e ia e malolo he Atua; mo e iloa foki e ia kua iloa e Alama mo Amuleke a ia, ha kua iloa tonu e ia kua iloa e laua e tau manamanatuaga mo e tau amaamanakiaga he haana a loto; ha kua moua e laua e malolo ke maeke ke iloa e laua e tau mena nai ke tuga mo e agaaga he perofetaaga.",
                "8": "Ne kamata a Siseroma ke huhu fakamakamaka atu ki a laua, ke maeke ia ia ke iloa atu foki e tau mena he kautu he Atua. Ti pehe age a ia ki a Alama: Ko e heigoa e kakano he tau kupu ne vagahau ai e Amuleke hagaao ke he liu tu mai he tau tagata mamate, ke liu tutu mai e tau tagata oti mai he mate, ko e tau tagata tututonu pihia mo e tau tagata nakai tututonu, mo e ta mai a lautolu ke tutu ki mua he Atua mo e moua ai e fakafiliaga ke lata ai mo e ha lautolu a tau gahua?",
                "9": "Ko e magaaho ia ne kamata ai a Alama ke fakamaama atu ki a ia, mo e pehe age: Kua foaki age ke he tokologa ke iloa e tau mena galo he Atua; pete ia kua poaki mai ki a lautolu ia ke talahau ni ke he tau tama he tau tagata e maaga he kupu, ke lata ai mo e fanogonogo mo e omaoma ha lautolu ki a ia.",
                "10": "Ko e mena ia ko ia ke fakamao haana a loto, ko ia foki ke moua e mena tote he tau kupu; ti ko ia ke nakai fakamao ai haana a loto, ki a ia kua foaki ai e lahi he kupu, a to foaki age ki a ia ke iloa ai e tau mena galo he Atua, a to maama katoatoa ai e ia.",
                "11": "Ko lautolu ke fakamao ai ha lautolu a tau loto to moua ni e lautolu e mena tote a to nakai iloa e lautolu haana a tau mena galo; ti ko e magaaho ia kua fakapaea a lautolu ke he tiapolo, mo e takitaki e ia a lautolu ki lalo ke he mate. Kua pihia e kakano he tau kupu, ko e tau filifili ha teoli.",
                "12": "Ne vagahau fakatonu foki a Amuleke hagaao ke he mate, mo e liu tu mai he tino mate ke he tino nakai mate, mo e tutuaga ki mua he laulau fakafili he Atua, ke moua ai e fakafiliaga ke lata ai mo e ha lautolu a tau gahua.",
                "13": "Kaeke ne maō ai e tau loto ha tautolu, hanai, kaeke ne fakamao ai e tau loto ha tautolu ke he kupu, kua pihia ai ke nakai moua ai ki a tautolu, kua hagahaga kelea ai a tautolu, ha ko e mena to fakahala a tautolu.",
                "14": "Ha ko e mena to fakahala ai a tautolu ha ko e ha tautolu a tau kupu, hanai, to fakahala a tautolu ha ko e ha tautolu a tau gahua oti; to nakai meā a tautolu; to fakahala foki a tautolu ha ko e ha tautolu a tau manamanatuaga; ti ko e tutuaga hagahaga kelea nai to nakai fakaai a tautolu ke haga hake ke he ha tautolu a Atua; to fiafia lahi a tautolu kaeke ke maeke ia tautolu ke poaki ke he tau maka mo e tau mouga ke mokulu hifo ki luga ia tautolu ke fakamumuli ai a tautolu mai i mua haana.",
                "15": "Ka kua nakai maeke e mena ia; kua lata ke tutu a tautolu ki mua haana ke he haana a lilifu, mo e haana a pule, mo e haana a malolo, mo e haana a mana, mo e pule katoatoa, mo e fakamooli a tautolu mo e fakama tukulagi, kua tonu e haana a tau fakafiliaga; titonu e haana a tau gahua oti kana, mo e kua fakaalofa noa a ia ke he tau fanau he tau tagata, mo e kua ha ha ia ia e malolo ke fakahao ai e tau tagata oti takitokotaha, kua tua ke he haana a higoa mo e kua ta mai ai e tau fua kua lata mo e tokihalaaga.",
                "16": "Ti kitia la, kua tala atu e au ki a mutolu, to hoko mai ai e taha mate, ko e mate ke ua aki; ko e mate ia ko e mate fakaagaaga; ke he magaaho ia ko ia ne mate ke he haana a tau hala ke tuga mo e mate ke he tino, to mate foki a ia fakaagaaga; hanai, to mate a ia ke he tau mena hagaao ke he tututonu.",
                "17": "Ko e magaaho ia, ke moua ai e lautolu e fakamamahiaga ke he ha lautolu a tau loto ke tuga mo e afi mo e taio, kua lupa ki luga tukulagi tukumuitea; ke he magaaho ia to lili ai a lautolu ki lalo ke he mate tukulagi, ke tuga mo e malolo mo e fakapaeaaga ha Satani, kua pule a ia ki a lautolu ke he tau mena kua loto a ia ki ai.",
                "18": "Ke he magaaho ia, to tala atu e au ki a mutolu, kua tatai a lautolu tuga kua nakai ha ha i ai e lukutotoaga; ha ko e mena nakai maeke a lautolu ke fakahao ai ke lata mo e fakafiliaga he Atua; ti nakai maeke foki a lautolu ke mamate ha ko e mena kua nakai fai mena kelea atu foki.",
                "19": "Ne hoko ai ke he magaaho ne fakaoti ai e fakamatalaaga a Alama ke he tau kupu nai, kua kamata e tau tagata ke mua atu e ofo ha lautolu.",
                "20": "Ne ha ha i ai e taha ko Anatona, ko ia foki ko e takitaki ne mua ha lautolu, ne tu ki mua a ia mo e pehe age a ia ki a ia: Ko e heigoa e mena nai ne vagahau mai e koe, ke liu tutu mai e tau tagata mo e liliu ai a lautolu mai he tino nai ke he tino nakai mate mo e to nakai hoko e mate ke he agaaga.",
                "21": "Ko e heigoa e kakano he kupu tohi kua pehe ne tuku ai he Atua e kerupi moe pelu puhopuho ke he faahi uta he fonua i Etena, neke o atu e ha tautolu a tau mamatua fakamua ki ai mo e kai ai e fua mai he akau he moui, ti momoui tukulagi ai? Kua kitia ai e tautolu kua nakai fai puhala ke moua ai e laua e moui tukulagi.",
                "22": "Ne tala age a Alama ki a ia: Ko e mena nai ne amanaki au ke fakamaama ki a mutolu, Kua maama ki a tautolu ne veli a Atamu ha kua kai e ia e fua akau ne fakatapu, ke tuga mo e kupu he Atua; kua maama foki ki a tautolu, ko e veliaga nai a ti galo noa ai mo e veveli ai e tau tagata oti kana.",
                "23": "Kitia la, kua tala atu e au ki a mutolu ke he magaaho nai kaeke ne maeke a Atamu ke kai ai e fua mai he akau he moui ke he magaho ia, kua nakai hoko ai e mate, to eke e kupu mo mena noa, mo e eke mo tagata pikopiko e Atua ha kua pehe a ia: Kaeke ke kai e koe to mate mooli a koe.",
                "24": "Ti kua iloa ai e tautolu kua hoko mai e mate ke he lalolagi, hanai, ko e mate ne talahau ai e Amuleke, ko e mate ke he tino; pete ia, kua ha ha i ai e taha magaaho kua foaki ke he tagata ke lata ke tokihala ai a ia ko e mena ia kua eke e mouiaga nai mo tiviaga; ko e magaaho ke tauteute ai ke feleveia mo e Atua; ko e magaaho ke tauteute ma e magaaho ka nakai fai fakaotiaga kua hagaao ki ai ha maua a tau talahauaga, ka mole atu e liu tu mai he mate.",
                "25": "Ti, kaeke ne nakai fai fakatokaaga he lukutotoaga, ne tauteute mai tuai he fakaveaga he lalolagi, kua nakai fakaai ke fai liu tu mai he mate; ka ko e mena ne ha i ai e fakatokaaga ke he lukutotoaga, ke fakahoko ai e liu tu mai he mate, tuga kua talahau ki ai.",
                "26": "Kitia la foki, kaeke ne maeke he tau mamatua fakamua ha tautolu ke o atu mo e kai ai ke he akau he moui to nonofo a laua ke he kelea tukulagi, ha kua nakai fai magaaho ke tauteute ai to eke e fakatokaaga he lukutotoaga mo mena kua nakai aoga ia ti eke e kupu he Atua mo mena noa, ha kua nakai fai kakano.",
                "27": "Ka e kitia la, ne nakai pihia; ka kua kotofa tuai ke mamate ai e tau tagata; mo e ka mole atu e mate, ke o mai a lautolu ke he fakafiliaga, ko e fakafiliaga ne hagaao ha maua a talahauaga ki ai, ko e fakaotiaga haia.",
                "28": "Kua mole atu he fifili he Atua e tau mena nai ke hoko ke he tau tagata, kitia la, kua iloa e ia kua lata ke iloa he tau tagata e tau mena ne kua kotofa e ia ma lautolu;",
                "29": "Ko e mena ia, ne fakafano mai e ia e tau agelu ke tutala ai mo lautolu, mo e kitia foki he tau tagata e haana a lilifu.",
                "30": "Ti kamata e tau tagata mai he magaaho ia ke ui atu ke he haana a higoa; ko e mena ia ne tutala ai e Atua mo e tau tagata, mo e fakailoa e ia ki a lautolu e fakatokaaga he lukutotoaga ne tauteute tali mai he fakaveaga he lalolagi; ne fakailoa e ia e tau mena nai ki a lautolu ke lata ni mo e ha lautolu a tua, mo e tokihala mo e ha lautolu a tau gahua tapu.",
                "31": "Ko e mena ia, ne tuku mai e ia e tau poakiaga ke he tau tagata, ne kua holifono ai ke he tau poakiaga fakamua hagaao ke he tau mena fakalalolagi, ti tuga mo e tau Atua a laua, kua iloa e mitaki mo e kelea, kua maeke ia laua ke taute po kua hoko ki a laua e puhala ke gahua, ke tuga mo e ha laua a finangalo mo e ha laua a loto, ko e taute e mena kelea po ke taute e mena kua mitaki.",
                "32": "Ko e mena ia, ne tuku mai he Atua e tau poakiaga ki a lautolu, he mole he fakailoa e ia e fakatokaaga he lukutotoag ki a lautolu, ke aua neke taute e lautolu e tau mena kelea, mo e moua ai e fakahalaaga ke he mate ke ua aki, ko e mate tukulagi hagaao ke he tau mena he tututonu; ha ko e mena nakai fai malolo e lukutotoaga ke he tau mena pihia, kua nakai fakaai ke moumou e tau gahua he fakafiliaga ke lata ai mo e tututonu mua ue atu he Atua.",
                "33": "Ka e ne ui e Atua ke he tau tagata ke he higoa he haana a Tama (ko e puhala a ia he lukutotoaga he tau tagata ne fakatu mai tuai) mo e pehe mai: Kaeke ke tokihala a mutolu, mo e nakai fakamaō ai ha mutolu a tau loto, to fakaalofa au ki a mutolu, ke he haaku a Tama Fuataha:",
                "34": "Ko e mena ia, ko ia ke tokihala, mo e nakai fakamao ai haana a loto, to fai tufaaga a ia ke he fakaalofa noa mai he haaku a Tama Fuataha, ke he fakamagaloaga he haana a tau hala; mo e to hoko mai a lautolu ke he haaku a okiokiaga.",
                "35": "Ka ko ia ke fakamao ai e haana a loto mo e taute e tau mena kelea, kitia la, kuo omonuo au ke he haaku a ita to nakai hu mai a ia ke he haaku a okiokiaga.",
                "36": "Ko e magaaho nai ma haku tau matakainaga na e, kitia la, kua tala atu e au ki a mutolu, kaeke ke fakamao ai e ha mutolu a tau loto to nakai huhu atu a mutolu ke he okiokiaga he Iki; ko e mena ia kua fakaita ai he tau mahani kelea ha mutolu a ia ke fakafano mai e ia e haana a ita lahi ki luga ia mutolu ke tuga mo e fakalagāaga fakamua, hanai, ke tuga mo e haana a tau kupu ke he fakalagāaga fakamui tuga foki mo e fakamua, ke he ha mutolu a mateaga tukulagi ke he ha mutolu a tau agaaga; ko e mena ia ke tuga mo e kupu haana, ke he mateaga fakamui, pihia mo e fakamua foki.",
                "37": "Ko e magaaho nai, ma haku tau matakainaga, tuga kua maama ai ia tautolu e tau mena nai, mo e mooli e tau mena nai, kia tokihala a tautolu, mo e aua neke fakamao ai e ha tautolu a tau loto, ke nakai fakaita ai e tautolu e Iki ko e ha tautolu a Atua ke toho hifo haana a ita lahi ki luga ia tautolu ke he tau mena nai, ko e haana a tau poakiaga ke ua aki, kua tuku mai e ia ki a tautolu; ka kia huhu atu a tautolu ke he okiokiaga he Atua, kua tauteute tuai ke tuga mo e haana a kupu."
            },
            "13": {},
            "14": {},
            "15": {},
            "16": {},
            "17": {},
            "18": {},
            "19": {},
            "20": {},
            "21": {},
            "22": {},
            "23": {},
            "24": {},
            "25": {},
            "26": {},
            "27": {},
            "28": {},
            "29": {},
            "30": {},
            "31": {},
            "32": {
                "1": "Ti hoko ai, ne o atu a lautolu, mo e kamata ke fakamatala e kupu he Atua ke he tau tagata, kua huhu atu ke he ha lautolu a tau fale tapu, mo e ha lautolu a tau fale, hanai, ti hoko foki e fakamatala ha lautolu ke he tau puhala tu.",
                "2": "Ti hoko ai, ha kua gahua lahi a lautolu ke he tau tagata, ne kamata agataha ke kautu ai ia lautolu e vahega tagata mativa; ha kua kitia la, ne vega kehe a lautolu mai he tau fale tapu ha kua gatu fua ha lautolu a tau tapulu —",
                "3": "Ko e mena ia kua nakai talia a lautolu ke huhu atu ke he ha lautolu a tau fale tapu ke tapuaki ke he Atua, kua totou ni kua kiva; ko e mena ia kua mativa foki, hanai kua totou pehe he ha lautolu a tau matakainaga ko e tau otaota, ko e mena ia, kua mativa mo e tau koloa fakalalolagi; mo e kua mativa foki ke he ha lautolu a tau loto.",
                "4": "Ko e magaaho nai, ha ne fakaako atu mo e vagahau atu a Alama ke he tau tagata ke he mouga ko Onita, ne o atu ki a ia e moto tagata ko lautolu ia ne tutala a tautolu ki ai, ne mativa ke he tau loto, ha ko e ha lautolu a nonofogati ke he tau mena he lalolagi.",
                "5": "Ti o mai a lautolu ki a Alama, ti ko ia ne tu i mua ia lautolu ne pehe atu ki a ia: Kitia la, ko e heigoa ha lautolu nai, ko e haaku a tau matakainaga ke taute, ha kua fakavihia a lautolu he tau tagata oti ha kua nonofogati, hanai, mua atu e tau ekepoa; he vega kehe e lautolu a mautolu mai he tau fale tapu ha mautolu ne gahua lahi a mautolu ke tufugatia ke he tau lima ha mautolu; ne vega kehe e lautolu a mautolu ha kua nonofogati lahi a mautolu; ti kua nakai fai mena ke tapuaki atu ai a mautolu ke he ha mautolu a Atua; ti kitia la, ko e heigoa e mena ke taute e mautolu?",
                "6": "Ko e magaaho, ne logona ai e Alama e mena nai, ne fuluhi e ia a ia, ke haga atu haana a mata ki a ia, ti fofoga e ia mo e fiafia lahi ha kua fofoga e ia ko e ha lautolu a tau matematekelea a ti kua loto fakatokolalo mooli ai a lautolu ti kua mautali ai a lautolu ke logona e kupu.",
                "7": "Ko e mena ia ne nakai liu vagahau atu a ia ke he taha moto tagata; ka ne fakaloa atu e ia haana a lima, mo e tagi atu ki a lautolu ne fofoga e ia kua loto holoilalo mooli mo e pehe atu ki a lautolu:",
                "8": "Kua kitia atu e au kua tokolalo ha mutolu a tau loto; ti kaeke ke pihia, kua uhoaki a mutolu.",
                "9": "Kitia la, kua pehe mai ha mutolu a matakainaga, ‘Ko e heigoa ha mautolu ke taute? — ha kua vega kehe a mautolu mai he ha mautolu a tau fale tapu, kua nakai maeke ia mautolu ke tapuaki atu ke he ha mautolu a Atua.",
                "10": "Kitia la kua tala atu au ki a mutolu, kua manatu kia a mutolu kua nakai maeke ia mutolu ke tapuaki ke he Atua ka ko e taute hokoia ni i loto he tau fale tapu?",
                "11": "Ti nakai ko e ia ni, kua huhu atu au, kua manatu kia a mutolu kua nakai lata ke tapuaki ke he Atua ka ko e laga taha ni he faahi tapu?",
                "12": "Kua tala atu au ki a mutolu, kua mitaki ni kua vega kehe a mutolu mai he ha mutolu a tau fale tapu, kia loto fakatokolalo ai a mutolu, mo e loto matala ai a mutolu; ha kua lata ke fakaako a mutolu ke loto matala; ha kua vega kehe a mutolu, mo e vihiatia ai he tau matakainaga ha mutolu a mutolu ha ko e ha mutolu a nonofogati, a ti moua, ai e mutolu e loto fakatokolalo; ha kua lata ni ke moua e mutolu e fakatokolalo.",
                "13": "Ti ko e magaaho nai, ha kua fakatokolalo ha ko e matematekelea a mutolu, uhoaki a mutolu; ha ko e tagata he taha magaaho, ka hoko pihia ke nofo fakatokolalo ha ko e matematekelea, kua kumi e ia e fakatokihalaaga; ko e magaaho nai, ke mooli, ko e ha tagata kua tokihala to moua e ia e fakaalofa noa; ti ko ia ke moua e fakaalofa noa mo e fakauka ke he fakahikuaga, ko ia foki ke moua e fakamouiaga.",
                "14": "Ti ko e magaaho nai, tuga kua tala atu e au ki a mutolu ha kua nonofo fakatokolalo a mutolu ha ko e matematekelea, kua fakamonuina ai a mutolu, nakai kia manatu a mutolu kua mua atu e monuina ha lautolu kua fakatokihala ha ko e kupu?",
                "15": "Hanai, ko ia kua mahani fakatokolalo fakamooli, mo e fakatokihala ha ko e haana a tau hala, mo e fakauka ke hoko ke he fakahikuaga to fakamonuina a lautolu ia — hanai kua mua e fakamonuinaaga ki a lautolu ne nonofo fakatokolalo ha ko e ha lautolu a nonofogati.",
                "16": "Ko e mena ia, uhoaki a lautolu ne loto fakatokolalo ka e nakai fai mena ke lata ai ke pihia; po kua pehe, e talahauaga ki ai, uhoaki a ia kua tua ke he kupu he Atua, mo e papatiso mo e nakai uka ke he loto, hanai, mo e nakai ta mai ke iloa e kupu, po ke ha ko e matematekelea a ti iloa ai e kupu to tua agataha ki ai.",
                "17": "Hanai, kua tokologa ne pehe mai: Kaeke ke fakakite mai e koe ki a mautolu e taha fakamailoga mai he lagi, to maeke ke iloa maaliali ai e mautolu; to tua a mautolu.",
                "18": "Kua huhu atu au he magaaho nai, ko e tua nakai a ia? Kitia la kua tala atu e au ki a mutolu, Nakai; ha ko e mena kaeke ke iloa he tagata e taha mena kua nakai fai kakano ke tua a ia, ha kua iloa tuai e ia.",
                "19": "Ti ko e magaaho nai, kua lahi fefe e malaia haana ne iloa e finagalo he Atua mo e nakai taute mai ia ia ne tua ni hokoia, po kua fai kakano a ti tua ai, ka kua veli ke he hala?",
                "20": "Ti ko e mena nai kia fuafua ni e mutolu. Kitia la kua tala atu e au ki a mutolu kua ha i ai ke he taha lima tuga ni kehe taha; ti pihia ke he tau tagata taki tokotaha ke lata mo e haana a gahua.",
                "21": "Ti ko e magaaho nai, ne vagahau au hagaao ke he tua, nakai ke iloa ai fakatonu e tau mena; ko e mena ia kaeke kua ha ha ia mutolu e tua, kua amaamanaki a mutolu ke he tau mena nakai kitia, ka kua mooli.",
                "22": "Ti ko e magaaho nai, kitia la, kua tala atu au ki a mutolu, kua manako au ke manatu e mutolu, kua fakaalofa e Atua ki a lautolu oti kua tua ke he haana a higoa; Ko e mena ia kua manako a ia, fakamua, kia tua a mutolu, hanai pihia ke he haana a kupu.",
                "23": "Ko e magaaho nai, kua tuku mai haana a tau kupu mai he haana a tau agelu ke he tau tagata, hanai, nakai ni ke he tau tagata taane ka e pihia ke he tau fifine foki. Nakai ko e ia ni; kua tuku foki e tau kupu ke he tau fanau ti fakagogoa ai e tau lotomatala mo e tau pulotu ke he loga e tau magaaho.",
                "24": "Ti ko e magaaho nai ma haku tau matakainaga fakahelehele, tuga ni kua manako a mutolu ke iloa ia au po ke heigoa ha mutolu ke taute ha kua hukia a mutolu mo e vega kehe — ko e magaaho nai kua nakai manako au ke manatu a mutolu kua amanaki au ke fakafili a mutolu fakalata ke he mena mooli —",
                "25": "Ha kua nakai manatu a ko mutolu oti kua loto fakatokolalo ha ko e matematekelea, ha kua mooli kua tua au kua ha ha i ai falu ia mutolu kua loto fakatokolalo ni kehe ha mena fe ni kua ha ha i ai a lautolu.",
                "26": "Ko e magaaho nai, tuga ne vagahau ai e au hagaao ia ke he tua — nakai ko e iloilo katoatoa — pete ia kua ha ha i ai he tau kupu. Kua nakai iloa fakatonu ai e mutolu ke he mogo fakapa, ke maaliali, tuga ni ke he tua — nakai ko e iloilo kua katoatoa.",
                "27": "Ka e kitia la, kaeke ke mataala mo e fakaalaala ha mutolu a tau alaga, ke fakatai e haaku a tau kupu, mo e tua pete ni he tote, hanai, pete ni ke kamata aki e manako ke tua, kia eke e manako ia ke gahuahua ia koe, a to tua ai a koe, ke maeke ia koe ke fai magaaho ma e haaku a tau kupu.",
                "28": "Ko e magaaho nai to fakatai e tautolu e kupu ke he tega akau. Ko e magaaho ka eke ke fakatoka ai e mutolu ke to ai e taha tega akau kehe ha mutolu a tau loto, kitia la, kaeke ko e tega mooli, po ke tega mitaki, ti nakai tiaki ai e mtolu ha ko e ha mutolu a nakai tua, mo e totoko e mutolu e Agaaga he Iki, kitia la to kamata ai ke koloputa i loto ia mutolu, ti kaeke ke logona e mutolu e koloputa ia, to pehe ai a mutolu ki a mutolu ni — Liga ni ko e tega akau mitaki a nai, po ke kupu mitaki a nai ha kua kamata ke fakalaulahi ai haaku a agaaga, hanai, kua kamata ke fakafiafia haaku a maamaaga, hanai kua kamata ke eke mo mena lolo ia ki a au.",
                "29": "Ti kitia la, he magaaho ia nakai kia eke e mena ia mo mena ke fakatupu aki haau a tua? Kua tala atu e au ki a mutolu, Hanai; pete ia ne nakai la tupu ia ke katoatoa e iloilo.",
                "30": "Ka e kitia la, ha ne koloputa e tega akau, mo e kamata ai ke goto, mo e kamata ke tupu to pehe ai a mutolu kua mitaki e tega ia; he kitia la, ne koloputa ai, ti goto, mo e kamata ai ke tupu.",
                "31": "Ti ko e magaaho nai, kitia la, kua mooli kia a mutolu kua mitaki e tega akau nai? Kua tala atu au ki a mutolu, Hanai; ha ko e tau tega oti to tupu mai ai e akau, ne fua mai ai e tega ia.",
                "32": "Ko e mena ia, kaeke ke tupu e tega, kua mitaki ia, kaeke ke nakai tupu, kitia la, kua nakai mitaki ia, ko e mena ia kua liti ai ke he vao.",
                "33": "Ti ko e magaaho nai, kitia la, ha kua taute e mutolu e fakatai ia, ti ne to ai e tega akau, ti ne koloputa mo e goto ai, mo e kamata ai ke tupu, ti iloa ai ni kua mitaki e tega ia.",
                "34": "Ti ko e magaaho nai, kitia la, kua katoatoa nakai ha mutolu a tau mena iloa? Hanai, kua katoatoa ha mutolu a iloilo ke he mena ia, ti ko e ha mutolu a tua kua pihia ha kua iloa e mutolu, ha kua iloa e mutolu kua koloputa ha mutolu a tau agaaga ha ko e kupu, ti iloa foki e mutolu kua goto ai, ti kua kamata ha mutolu a maamaaga ke eke mo mena ke fiafia ai a mutolu, mo e kamta ke fakalaulahi ai ha mutolu a tau manamanatuaga.",
                "35": "Oi, ka pihia kua nakai kia mooli e mena ia? Kua tala atu au ki a mutolu, Hanai, ha ko e maama haia; ti ko e ha mena kua maama, kua mitaki, ha kua mahino, ko e mena ia kua iloa ai e mutolu kua mitaki, ti kitia la he magaaho nai, ka mole atu he fakatai e mutolu e maama nai kua katoatoa ai nakai ha mutolu a iloa?",
                "36": "Kitia la, kua tala atu e au ki a mutolu, Nakai; ti kua nakai lata ke fakatoka kehe ha mutolu a tua, ha kua fakagahua ni e mutolu ha mutolu a tua ke to aki e tega akau ke taute e fakatai ke iloa ko e mitaki nakai e tega ia.",
                "37": "Ti kitia la, ha kua kamata e akau ke tupu, to pehe a mutolu; Kia leveki fakamitaki e tautolu, ke hokohoko, mo e tupu ai mo e moua e tautolu e tau fua mai ai! Ti kitia la he magaaho nai, kaeke ke leveki fakamalolo a tautolu ki ai to hokohoko, mo e tupu, ti fua mai ai tuai.",
                "38": "Ka e kaeke ke tiaki e mutolu e akau, mo e nakai manatu ke leveki ki ai, kitia la to nakai hokohoko; ti kaeke ke vela mai e la mo e mahunu ai, to fifigo ni ha ko e mena nakai ha ha i ai ha hoko, to huo ni e mutolu mo e tiaki.",
                "39": "Ti nakai pehe e mena ia kua nakai mitaki e tega akau ia, ti nakai pehe kua nakai manako ke he tau fua mai ai; ka kua pihia ha kua talu ē e kelekele ha mutolu, ti nakai leveki ke fagai e mutolu e akau, ko e mena ia kua nakai maeke ke moua mai e mutolu ha fua mai ai.",
                "40": "Ti pihia, ka nakai fagai e mutolu e kupu, mo e haga atu e mata mo e tua ke he tau fua mai ai, to nakai maeke ke tau ai e mutolu ha fua mai he akau he moui.",
                "41": "Ka e kaeke ke fagai e mutolu e kupu, hanai, fagai e akau he magaaho ne kamata ai ke tupu, aki e tua mo e makau, mo e fakauka, mo e amanaki ke he tau fua mai ai, to hokohoko ai ni, ti kitia la, to eke ia mo taha akau ke tupu hake ke he moui tukulagi.",
                "42": "Ti ha ko e ha mutolu a makau mo e ha mutolu a tua, mo e ha mutolu a fakauka ke he kupu kua fagai ai, ke maeke ke hokohoko i ia mutolu, kitia la, to hoko ai to tau ai e mutolu e tau fua, kua mua he mitaki, kua mua he humelie ke he tau mena humelie oti, ti mua e hina ke he tau mena oti kua hina, hanai, kua mua he mea ke he tau mena oti kua mea; to kai ai a mutolu ke he tau fua akau ia a to makona ai, mo e nakai hoge ai, mo e nakai fia inu.",
                "43": "Ko e magaaho ia ma haku tau matakainaga to helehele e mutolu e tau palepale he ha mutolu a tua, ha mutolu a makau, mo e fakauka, mo e fakahautoka, mo e fakatalitali ke he akau ke ta mai ai ki a mutolu e tau fua."
            },
            "33": {},
            "34": {
                "1": "Ti hoko ai he magaaho nai, kua mole he vagahau ai e Alama e tau kupu nai ki a lautolu, ne nofo hifo a ia ke he kelekele, ti tu ai a Amuleka mo e kamata a ia ke fakaako atu ki a lautolu, kua pehe atu:",
                "2": "Ma haku tau matakainaga kua manatu au kua nakai maeke ke nakai iloa e mutolu e tau mena kua fakakite atu hagaao ia ke he haele mai ha Keriso, ne kua fakaako atu e maua ko ia ko e Tama he Atua; hanai, kua iloa e au he kua lahi mahaki e fakaako atu he tau mena nai ki a mutolu ke he fakamua to fehola kehe a mutolu mai ia mautolu.",
                "3": "Ti, ke lata ai mo e ha mutolu a fatuakiloto ke he haaku a matakainaga fakahele ke fakailoa atu e ia ki a mutolu e mena kua lata ia mutolu ke taute, ha ko e ha mutolu a tau matematekelea; ti kua vagahau atu ai e ia ki a mutolu ke tauteute ha mutolu a tau manamanatuaga; hanai, ti hataki e ia a mutolu ke he tua mo e fakauka —",
                "4": "Hanai, pihia ke maeke ke tua ha mutolu ke to ai e kupu ke he tau loto ha mutolu, ke maeke ia mutolu ke taute ai e fakatai ke iloa ai e haana a mitaki.",
                "5": "Ti kua kitia ai e maua ko e huhu lahi he tau manamanatuaga ha mutolu ko e kupu kia ko e Tama he Atua, po ke ko e mena to nakai fai Keriso.",
                "6": "Ti kitia foki e mutolu ne kua fakakite fakatonu he haaku a matakainaga ki a mutolu, ke he tau mena loga, ko e kupu kua ha ha ia Keriso ke hoko atu ke he fakamouiaga.",
                "7": "Ne fakakite mai he matakainaga haaku e tau kupu a Seno, ko e lukutotoaga to moua mai he Tama he Atua, ti pihia foki e tau kupu a Senoka; ti ne ole fakatokolalo foki a ia ki a Mose, ke fakaite fakatonu kua mooli e tau mena nai.",
                "8": "Ti ko e magaaho nai, kitia la, to fakamooli atu au ki a mutolu kua mooli e tau mena nai. Kitia la, kua tala atu au ki a mutolu, kua iloa e au to haele mai a Keriso ke he tau fanau he tau tagata, ke fua e ia e tau agahala he haana a tau tagata, mo e to fakamagalo e ia e tau hala he lalolagi; ha kua vagahau pihia e Iki ko e Atua.",
                "9": "Ha kua tonuhia ni ke hoko ai e laveakiaga; ha kua fakakite ai ke he fakatokaaga lahi he Atua Tukulagi kua lata ke ha ha i ai e laveakiaga, neke mahaikva e tau tagata oti kana; hanai, kua maō oti a lautolu; hanai, kua veveli oti a lautolu mo e galo noa ai, mo e mahaikava oti ni, ka ko e laveakiaga hokoia kua tonuhia ke fakahoko.",
                "10": "Ha kua tonuhia ke ha ha i ai e laveakiaga lahi fakahiku; hanai, nakai ko e poa he tagata, po ke ha manu, po ke ha manu lele, ha ko e nakai koe poa tagata; ka ko e poa nakai fai fakahikuaga ko e poa tukulagi.",
                "11": "Kua nakai ha ha i ai ha tagata kua maeke ke eke mo poa haana a toto ke magalo ai e tau hala he taha. Ti kaeke he magaaho nai ke kelipopo tagata e taha, kitia la, to maeke nakai he fakatufono, ha koe fakatufono tonu, ke uta kehe e moui he haana a matakainaga? Kua tala atu au ki a mutolu, Nakai.",
                "12": "Ka kua manako e fakatufono ke he moui haana ne kelipopo; ko e mena ia ka nakai lata ke pehe ko e ha mena noa ni ka e nakai ko e laveakiaga kua nakai fai fakaotiaga ke hukui aki e tau hala he lalolagi.",
                "13": "Ko e mena ia, kua tonuhia ke ha ha i ai e laveakiaga lahi fakahiku; ti hoko ai, po ke tonuhia ke hoko ai, kia fakaoti e fakamaligi toto; ke fakakatoatoa ai e fakatufono a Mose; hanai, to fakakatoatoa e tau mena oti e tau mena ikiiki mo e kiliiku, mo e nakai fai ke mole kehe.",
                "14": "Ti kitia la, ko e kakano haia he fakatufono, ko e tau mena oti kua hagaao atu ke he laveakiaga lahi fakahiku; ti ko e laveakiaga lahi fakahiku ko e Tama he Atua, hanai, nakai fai fakaotiaga mo e tukulagi.",
                "15": "Ti pihia to ta mai e ia e fakamouiaga ki a lautolu oti ka tua ke he haana a higoa; ko e fakatokaaga pauaki he laveakiaga fakahiku, ke fakahoko mai ai e fakaalofa noa, ke mahala ai e fakafiliaga mo e ta mai ai e kakano ke he tau tagata ke tua a lautolu ti fakatokihala.",
                "16": "Ti pihia e fakamafolaaga he fakaalofa noa e pule he fakafiliaga, mo e takai ia he tau lima he fakamaluaga, ka ko ia ne nakai fakagahua e tua ke fakatokihala kua tokaveli noa a ia ke he fakatufono ne hagaaki lahi ke he fakafiliaga; ko e mena ia, ko ia ni ne ha ha i ai e tua ke fakatokihala kua hoko ki ai e fakatokaaga lahi mo e tukulagi he fakamouiaga.",
                "17": "Ko e mena ia kia tuku atu he Atua ki a mutolu ma haku tau matakainaga, kia kamata a mutolu ke fakagahua ha mutolu a tua ke he fakatokihala, kia kamata ai a mutolu ke ui atu ke he haana a higoa fakatapuina, kia fakaalofa mai a ia ki a mutolu;",
                "18": "Hanai, kia tagi atu ki a ia ke fakaalofa mai; ha kua lahi ni a ia ke hao ai a mutolu.",
                "19": "Hanai, kia fakatokolalo a mutolu, mo e fakatumau ke liogi atu ki a ia.",
                "20": "Kia tagi atu ki a ia ka ha ha he tau fonua ha mutolu, hanai ha ko e ha mutolu a tau fuifui manu.",
                "21": "Kia tagi atu ki a ia he tau fale ha mutolu, hanai, ha ko e ha mutolu a kaina katoa, ke he magaaho pogipogi, magaaho la mo e magaaho afiafi.",
                "22": "Hanai, kia tagi atu ki a ia ha ko e malolo he ha mutolu a tau fi.",
                "23": "Hanai, kia tagi atu ki a ia ha ko e tiapolo, ko ia ko e fi he tau mena tututonu oti kana.",
                "24": "Kia tagi atu ki a ia ha ko e ha mutolu a tau fua he fonua, kia monuina ai a mutolu.",
                "25": "Kia tagi atu ha ko e tau fuifui manu he fonua, kia fakaloga ai.",
                "26": "Nakai ko e ia ni; kua lata ke liligi mai ha mutolu a tau agaaga ke he tau liu fale mo e tau mena galo, mo e tau tutakale ha mutolu.",
                "27": "Hanai, ti ko e magaaho ka nakai tagi atu a mutolu ke he Iki, kia puke ha mutolu a tau loto, ke he tau liogi ki a ia ma e ha mutolu a moui mafola, pihia ma e mafola ha lautolu ne tata atu ki a mutolu.",
                "28": "Ti kitia la he magaaho nai, ma haku tau matakainaga fakahelehele, kua tala atu au ki a mutolu, aua neke manatu a mutolu ko e fakaoti ia; ka mole atu he taute e mutolu e tau mena na ka e kaeke ke vega kehe e mutolu a lautolu ne matematekelea, mo e nakai fai tapulu, mo e nakai ahiahi ke he tau gagao mo e foaki atu ma lautolu ha mutolu a tau mena, kaeke kua fai, ma lautolu kua matematekelea — kua tala atu au ki a mutolu, ka nakai taute e mutolu e tau mena nai, kitia la, kua nakai aoga ha mutolu a au liogi, nakai fai mena ke moua e mutolu, kua tatai a mutolu mo e tau tagata pikopiko kua fakatikai e tua.",
                "29": "Ko e mena ia, ka nakai manatu e mutolu ke mahani fakaalofa, kua tuga e tau otaota a mutolu kua lulu kehe ai he tau tagata eke lapatoa, (kua nakai fai aoga) kua taholi he tau tagata.",
                "30": "Ko e magaaho nai ma haku tau matakainaga, kua manako au, ha kua moua e mutolu loga e tau fakamooliaga, kitia ai foki kua fakamooli mai he tau tohi e tau mena nai, kia o mai a mutolu mo e ta mai e tau fua ke he fakatokihalaaga.",
                "31": "Hanai, kua manako au kia o mai a mutolu mo e toka ia e fakamao he ha mutolu a tau loto; he kitia la, ko e magaaho nai mo e aho nai e ha mutolu a laveakiaga; ti ko e mena ia, kaeke ke fakatokihala mo e nakai fakamao ha mutolu a tau loto, ko e magaaho nai ni ke moua ai e fakatokaaga ma e fakamouiaga mo e ta mai ai ki a mutolu.",
                "32": "He kitia la, ko e mouiaga nai ko e magaaho haia ke tauteute ai e tau tagata ke feleveia ai mo e Atua, hanai, ko e tau aho he mouiaga nai ko e tau aho haia ma e tau tagata ke gahua ai.",
                "33": "Ti ko e magaaho nai, tuga ne kua vagahau atu e au, ne kua nakai maeke ke pihia a mutolu; ha ko e agaaga ia ne toka ai ke he tau tino ha mutolu he magaaho ne toka ai e mutolu e mouiaga nai, ko e agaaga taha ia ni ka ha ha i ai e malolo ke pule ke he tau tino ha mutolu he lalolagi tukulagi ia.",
                "34": "To nakai maeke a mutolu ke pehe, ka hoko ai e fakalavelave kelea na, to tokihala au, to liu au ke he haaku a Atua. Nakai, kua nakai maeke ke pihia a mutolu; ha ko e agaaga ia ne toka ai ke he tau tino ha mutolu he magaaho ne toka ai e mutolu e mouiaga nai, ko e agaaga taha ia ni ka ha ha i ai e malolo ke pule ke he tau tino ha mutolu he lalolagi tukulagi ia.",
                "35": "He kitia la, kaeke kua fakaholo e koe e aho he haau a fakatokihalaaga ke hoko ke he mate, kitia la, kua eke a koe mo fekafekau ke he agaaga he tiapolo, mo e fakamau e ia a koe maana, ko e mena ia, kua uta kehe ai e Agaaga he Iki mai ia koe, kua nakai fai nofoaga a ia ia koe, ti kua pule katoatoa e tiapolo ki a koe; ko e fakahikuaga a ia he tau tagata kelea.",
                "36": "Ti kua iloa e au e mena nai, ha kua pehe mai e Iki to nakai nofo a ia he tau faituga kua nakai fakatapuina, ka e to nofo a ia he tau loto ha lautolu ne tututonu; hanai, ti ne pehe mai foki a ia to nonofo hifo e tau tututonu he haana a kautu, mo e nakai o kehe ai; ka to hina ai ha lautolu a tau tapulu ha ko e toto he Punua Mamoe.",
                "37": "Ti ko e magaaho nai, ma haku tau matakainaga fakahelehele, kua manako au ke manatu e mutolu e tau mena nai, mo e tauteute e mutolu ha mutolu a fakamouiaga mo e matakutaku ki mua he Atua, mo e ua liu ke fakatikai to haele mai e Keriso.",
                "38": "Mo e ua fetoko atu foki ke he Agaaga Tapu, ka kia moua ai e mutolu, mo e uta e mutolu e higoa a Keriso; kia fakatokolalo a mutolu ke hoko ke he kelekele, mo e tapuaki atu ke he Atua, ke he ha mena ni kua ha ha i ai a mutolu, ke he agaaga mo e mooli, mo e nonofo ai mo e fakaaue he tau aho taki taha, ma e loga he tau fakaalofa mo e tau monuina kua tuku mai e ia ki a mutolu.",
                "39": "Hanai, kua tala atu au ki a mutolu, ma haku tau matakinaga, kia mataala a mutolu ke liogi tumau, ke ua futiaki he kamatamata he tiapolo a mutolu, ke aua neke mahala a mutolu ia ia, ke ua eke a mutolu mo haana a tau fekafekau ke he aho fakahiku, he kitia la, kua nakai fai palepale mitaki a ia ma mutolu.",
                "40": "Ti ko e magaaho nai ma haku tau matakainaga fakahelehele, kua hataki atu au ki a mutolu, kia fakauka, ke fakauka ke he tau mena uka oti kana; ke ua tauui atu ki a lautolu ne vega kehe a mutolu ha ko e ha mutolu a nonofogati, neke hala ai a mutolu tuga a lautolu ia;",
                "41": "Ka kia moua e mutolu e fakauka, mo e fakauka ke he tau mena uka ia, mo e amaamanakiaga malolo to okioki mai a mutolu ke ha mutolu a tau matematekelea a taha aho."
            },
            "35": {},
            "36": {},
            "37": {},
            "38": {},
            "39": {
                "intro": "Ko e tau poakiaga a Alama ke he haana a tama ko Kolianatoni.",
                "1": "Ko e magaaho nai ma haku tama, kua lahi haaku a tau mena kua manako ke tala atu ki a koe kehe mai he tau mena ne vagahau e au ke he haau a taokete; he kitia la, kua kitia nakai e koe e mahani mitaki he haau a taokete, haana mahani fakamooli, mo e haana a makaukau ke omaoma e tau poakiaga he Atua? Kitia la, nakai kia kua taute e ia e fakafifitakiaga mitaki maau?",
                "2": "Ha kua nakai fakateliga a koe ke he tau kupu ne vagahau e au ke tuga e haau a taokete, he magaaho ne ha ha i ai a koe mo e tau tagata Sorama. Ko e mena nai ne ai fiafia ai au ki a koe; Ne lahi e hakehake haau ha ko e haau a malolo mo e haau a iloilo.",
                "3": "Nakai oti ia ma haku tama. Ne taute e koe e taha mena kua fakamomoko lahi ki a au; ne tiaki e koe e fekafekauaga, ka e fina atu a koe ke he motu ko Silona tata atu ke he tuutaaga he motu he tau Lamana he muitua ke he fifine fakataka ko Isapela.",
                "4": "Hanai, ne fofo he fifine ia e tau loto he tokologa; ka e nakai lata ke pihia a koe ma haku tama. Kua lata ia koe ke gahua ke fekafekau ke he kotofaaga ne kotofa a koe ki ai.",
                "5": "Nakai kia iloa e koe ma haku tama, ko e tau mena nai ko e mena fakalialia a ia ki mua he Iki; hanai, kua mua he fakalialia ke he tau hala oti; ka ko e fakamaligi toto po ke fakatikai e Agaaga Tapu kua mua atu.",
                "6": "He kitia la, kaeke ke fakatikai e koe e Agaaga Tapu ka kua fita he hufia ai ia koe, ti iloa e koe kua fakatikai e koe, kitia la, ko e agahala ia kua nakai fai fakamagaloaga; hanai, ti ko e ha taha ke kelipopo tagata ke he maama mo e iloilo ke he Atua, to nakai mukamuka ke moua e ia e fakamagaloaga; hanai, kua tala atu au ki a koe ma haku tama, to nakai mukamuka he tagata ia ke moua e faka-magaloaga.",
                "7": "Ti ko e magaaho nai ma haku tama, kua manako au ki mua he Atua kua nakai hala a koe ke he agahala kua lahi pehe na. To nakai fakaloaloa atu haaku a tau tala ha ko e haau a tau agahala, ke fakamomoko e haau a agaaga, kaeke ko e nakai ko e mena mitaki maau ni.",
                "8": "Ka e kitia la, kua nakai maeke ke fufu e koe haau a agahala mai he Atua; ka nakai fakatokihala a koe to tumau e tau mena na mo fakamooliaga ki a koe ke he aho fakahiku.",
                "9": "Ko e magaaho nai ma haku tama, kua manako au ke tokihala a koe mo e tiaki e koe haau a tau hala, mo e ua liu ke muitua ke he tau mena ne kitia he tau mata haau, ka e kalo kehe a koe mai he tau mena oti ia; ka nakai eke pihia e koe to nakai fakaai a koe ke moua e kautu he Atua. Oi, ki a manatu, ti uta mo koe, ti kalo kehe a koe mai he tau mena na.",
                "10": "Ti poaki atu au ki a koe kia fina atu a koe ke he haau a lafu taokete mo e pulega mo laua e haau a tau gahua; he kitia la, ko e fuata tote a koe, ti kua kitia ai kua lata ke lagomatai ai he haau a lafu taokote. Ti fanogonogo ke he ha laua a tau hatakiaga.",
                "11": "Ua toka noa e koe a koe ke futiaki he tau mena nakai aoga mo e fakagoagoa; ua toka e tiapolo ke futiaki haau a loto ke mui atu ke he tau fifine fakataka kelea. Kitia la, ma haku tama na e, kua ta mai e koe e tau mahani kelea ke he tau Sorama; ha ko e magaaho ne kitia ai e lautolu e haau a tau mahani ti nakai tua a lautolu ke he haaku a tau kupu.",
                "12": "Ti kua pehe mai e Agaaga he Atua ki a au he magaaho nai: Poaki ke he haau a tau fanau ke mahani mitaki, neke futiaki e lautolu e tau loto he tokologa ke he mate; ko e mena ia kua poaki atu au ma haku tama, ka ko e matakutaku ke he Atua, kia toka a e koe haau a tau mahani kelea.",
                "13": "Ka kia haga atu ke he Iki mo e haau a manamanatuaga katoa, haau a fakamakamaka mo e malolo katoa; aua ia neke futiaki kehe e koe e tau loto ke tokologa ke he tau mahani kelea; ka kia liu atu a koe ki a lautolu, mo e fakakite atu haau a tau lekua mo e tau mahani hepehepe ne taute e koe.",
                "14": "Aua neke kumi atu ke he tau koloa po ke tau mena fakateaga he lalolagi nai; he kitia la to nakai maeke e tau mena ia ke uta ai mo koe.",
                "15": "Ko e magaaho nai ma haku tama, to vagahau atu au hagaao ke he haele mai ha Keriso. Kitia la, kua tala atu au ki a koe ko ia haia ha haele mai ke uta kehe e tau hala he lalolagi; hanai, to haele mai a ia ke ta mai e tala mitaki he fakamouiaga ke he haana a tau tagata.",
                "16": "Ti ko e magaaho nai ma haku tama, ko e fekafekau ia hanai ne kotofa a koe ki ai ke fakamatala atu e tala mitaki nai ke he tau tagata, ke tauteute ha lautolu a tau manamanatuaga; ke hoko mai ai e fakamouiaga ki a lautolu ia, kia tauteute e lautolu e tau manamanatuaga he ha lautolu a tau fanau ke logona e kupu he magaaho ka haele mai a ia.",
                "17": "Ti ko e magaaho nai to fakailoa atu e au ke he manamanatuaga haau hagaao ia ke he mena nai. Kitia la kua ofo ai a koe ko e ha kua fakakite tuai ai e tau mena nai ka e nakai la hoko mai ia. Kitia la, kua tala atu au ki a koe, nakai kia mahuiga e agaaga ke he magaaho nai ke he agaaga he magaaho he haana a haele mai.",
                "18": "Nakai kia kua lata ke fakakite e fakatokaaga he lukutotoaga ke he tau tagata nai katoa mo e ha lautolu a tau fanau?",
                "19": "Nakai kia mukamuka he magaaho nai ke fakafano mai he Iki haana a agelu ke fakakite mai e tala mitaki ki a tautolu ti pihia ke he ha tautolu a tau fanau, po ke magaaho ka mole ai haana a haele mai?"
            },
            "40": {
                "1": "Ti ko e magaaho nai ma haku tama, pehe nai falu a mena foki kua manako au ke tala atu ki a koe; he iloa e au kua tupetupe haau a manatu ke he tutu mai ha lautolu kua mamate.",
                "2": "Kitia la, kua tala atu au ki a koe, kua nakai fai liu tu mai, po ke pehe, ke he falu a kupu, nakai maeke e tino nai ke liliu ke he tino nakai mate, ko e mena popo nakai maeke ke faliu ke nakai popo — a to mole atu a haele mai ha Keriso.",
                "3": "Kitia la, ko ia ke fakahoko mai e liliu tu mai ha lautolu kua mamate. Ka e kitia la, ma haku tama, nakai la hoko ia ke he liu tu ia kua ha ha i ai loga e tau mena galo ne kua toka ai, ne nakai iloa ai he ha tagata ka ko e Atua hokoia ni. Ka to fakakite atu e au taha e mena ne ole fakamakamaka au ke he Atua ke fakailoa mai ki a au hagaao ia ke he liu tu mai.",
                "4": "Kitia la, to hoko ai e magaaho to liliu tutu mai e tau tagata oti mai he mate. Ko e magaaho ke hoko ai e mena na, nakai iloa he ha tagata taha; ka kua iloa ni he Atua e magaaho ia.",
                "5": "Ko e lagataha, po ke lagaua aki, po ke tolu aki, ke liliu mai ai e tau tagata mai he mate, nakai lekua ia; ha kua iloa he Atua e tau mena oti na; ka kua mafola ni ki a au ke iloa to pihia — to haha i ai e magaaho kua fakatoka ke liliu tutu mai e tau tagata oti mai he mate.",
                "6": "To fai magaaho he vaha loto he mate mo e magaaho ke liliu tutu mai ai.",
                "7": "Ti kua ole au he magaaho nai ke iloa ko e fefe e tau agaaga he tau tagata mai he magaaho ka mamate ai to hoko e magaaho ke liliu tutu mai ai?",
                "8": "Po ke lagafiha ke liliu mai ai e tau tagata nakai lekua ia; ha ko e mena nakai taha e magaaho ke mamate ai, nakai lekua e mena ia; kua tatai ni mo e taha e aho ia ke he Atua, ka kua fuafua ni e magaaho ke he tau tagata.",
                "9": "Ko e mena ia, kua fakatoka e magaaho ke liliu tutu mai e tau tagata oti mai he mate; to fai vaha he magaaho ka mate ai mo e magaaho ke liu tu mai ai. Ti ko e magaaho nai ko e heigoa e mena ka hoko ke he tau agaaga he tau tagata, ko e mena ia kua ole fakamakamaka au ke he Iki ke iloa e au; ti ko e mena nai kua iloa e au.",
                "10": "Ti ka hoko ke he magaaho ke liliu tutu mai, to iloa e lautolu kua iloa he Atua e tau magaaho oti kua fakatoka ai ma e tau tagata.",
                "11": "Ti, hagaao ia ke he agaaga he vaha loto he mate mo e liu tu mai — Kitia la, ne kua fakailoa mai he agelu ki a au, ko e tau agaaga oti, he magaaho to toka ai e tau tino nai, hanai, ko e tau agaaga oti, ko e mitaki po ke kelea, kua uta ia ki kaina ke he Atua ne foaki e moui ma lautolu.",
                "12": "Ti ko e magaaho ia ka hoko ai, ko e tau agaaga ha lautolu ne tututonu to hoko ai ke he fiafiaaga, kua fakahigoa ai ko parataiso, ko e okiokiaga, ko e mafola, to okioki a lautolu mai he tau mena uka oti mo e tau fakalavelave oti mo e tau fakaatukehe oti.",
                "13": "Ti to hoko ai, ko e tau agaaga he tau tagata kelea, hanai, kua kelea — he kitia la, kua nakai ha ha i ai ha veveheaga po ke ha vala he Agaaga he Iki; he kitia la, ne fifili e lautolu e tau gahua kelea ka e nakai ko e mitaki; ko e mena ia ne hufia a lautolu he agaaga he tiapolo, mo e pule ai ki a lautolu — to vega kehe a lautolu ia ki fafo ke he pouli kikio; to ha ha i ai e tagi mo e tagi aue, mo e konokonoi he tau nifo, ti pihia ha ko e ha lautolu a tau mahani kelea, ne mumui mo e fekafekau ke he finagalo he tiapolo.",
                "14": "Ti pihia e talahauaga ke he tau tagata mahani kelea, hanai, ke he pouli, kua kelea mo e matakutakuina ha kua vela e vale mo e ita he Atua ki a lautolu; to tumau pihia a lautolu ti pihia foki e tau tututonu i parataiso a to hoko ke he liu tutu mai ha lautolu.",
                "15": "Ko e magaaho nai, kua maama ai ke he falu e fiafiaaga nai mo e matematekelea nai ke he tau agaaga to hoko e liu tu mai, ko e liu tu mai fakamua haia. Hanai, to pehe au to fakahigoa ia ko e liu tu mai, ko e nikiti ki luga he agaaga po ke agaaga kua tuku ia ke he fiafiaaga po ke matematekelea, ke tuga ia mo e tau kupu kua vagahau mai.",
                "16": "Ti kitia la, kua liu foki talahau mai, kua ha ha i ai e liu tu mai fakamua, ke liu tu mai a lautolu oti ne ha ha i ai, kua ha ha i ai, ne nakai la fanau mai, to hoko atu ke he liu tu mai a Keriso mai he mate.",
                "17": "Ti, ua manatu a tautolu ko e liu tu mai fakamua nai, kua fakakite ai pehe nai, kua maeke ke pehe ko e liu tu mai he tau agaaga ke he veveheaga he fiafiaaga po ke matematekelea. Kua manatu kia a koe kua pihia e kakano he mena nai?",
                "18": "Kitia la kua tala atu au ki a koe, Nakai ko e kakano ko e liu fakalataha e agaaga mo e tino, ha lautolu mai ia Atamu ke hoko mai ke he liu tu mai ha Keriso.",
                "19": "Ko e tau agaaga mo e tau tino ha lautolu kua fakakite atu po ke liu fakalataha ai he taha e magaaho, ko e tau tagata kelea mo e tau tagata tututonu, kua ai pihia atu au; kua mitaki ni ke pehe to o mai oti a lautolu; ke he falu a kupu, to hoko ai e liu tu mai ki a lautolu to fakamui ki a lautolu kua mamate he mole atu e liu tu mai a Keriso.",
                "20": "Nakai kua pehe ia ma haku tama ko e ha lautolu a liu tu mai to hoko ia ka liu tu mai a Keriso; ka e kitia la, kua fakakite e au e haaku manatu, ko e tau agaaga mo e tau tino to liu fakalataha ai, ha lautolu ne tututonu, he liu tu mai a Keriso mo e haana a haele hake ke he lagi.",
                "21": "Kaeke ke huhu pehe to hoko kia e mena ia ke he haana a liu tu mai po ke fakamui, kua nakai tala atu e au; ka kua pehe ni au to ha ha i ai e vaha tali he magaaho ne mate ai mo e magaaho ke liu tu mai ai e tino ti ko e agaaga to nofo ia ke he fiafiaaga po ke matematekelea a to hoko e magaaho ne fakatoka he Atua ke o mai ai a lautolu ne mamate mo e liu fakalataha ai, e agaaga mo e tino, m e ta mai ai mo e tu ki mua he Atua, mo e fakafili ai ke lata mo e ha lautolu a tau gahua.",
                "22": "Hanai, ko e ta maiaga a ia he liuaki mai he tau mena ne vagahau mai he tau gutu he tau perofeta.",
                "23": "To liuaki mai e agaaga ke he tino, mo e tino ke he agaaga; hanai, ko e tau alaga mo e tau tutaki toliuaki ai ke he tino; hanai, pihia ke he ha lauulu taha to nakai galo ia; ka to liuaki mai e tau mena oti ke he ha lautolu a talagaaga mo e tokaaga, kua katoatoa mo e mitaki.",
                "24": "Ti ko e magaaho nai ma haku tama, ko e liuaki maiaga haia ne talahau mai he tau gutu he tau perofeta —",
                "25": "Ti ko e magaaho ia ka kikila mai ai a lautolu ne tututonu he kautu he Atua.",
                "26": "Ka e kitia la, ko e mate kua kelea ka hoko ai ke he tau tagata kelea; ha koe mena to mamate a lautolu ke he tau mena he tututonu; ha kua nakai mea a lautolu, ti nakai maeke he ha mena kua nakai mea ke moua e kautu he Atua; ka kua vega kehe mo e fakatoka ke kai ai ke he tau fua he ha lautolu a tau fakauka po ke tau gahua, ko e tau mena kelea; mo e inu ke he tau kele ke kapiniu kona."
            },
            "41": {
                "1": "Ko e magaaho nai ma haku tama, kua fai talahauaga au hagaao ia ke he liuakimaiaga ne kua talahau mai; he kitia la, kua ha ha i ai falu kua fakaliliu kehe e tau tohi, ti kua o kehe mamao ha ko e mena nai. Ti kitia e au kua tupetupe foki haau a manatu ha ko e mena nai. Ka e kitia la, to fakamaama atu e au ki a koe.",
                "2": "Kua tala atu au ki a koe ma haku tama, ko e fakatokaaga he liuakimaiaga kua taute pauaki ke lata mo e fakafiliaga he Atua; ha kua lata he tau mena oti ke liuaki mai ke he tokaaga tonu fakamua. Kitia la kua taute pauaki mo e tonu, ke lata ai mo e mana mo e liu tu mai ha Keriso, ke liuaki mai e agaaga he tagata ke he tino, mo e tau faahi oti he tino ke liuaki ke he tuaga.",
                "3": "Ti kua pauaki foki ke lata mo e fakafiliaga he Atua kia fakafili e tau tagata oti ha ko e ha lautolu a tau gahua; ti kaeke ne mitaki ha lautolu a tau gahua he mouiaga nai, mo e loto mea a lautolu, kua lata foki ke liu moua e lautolu e tau mena mitaki he aho fakamui.",
                "4": "Ti kaeke ne kelea ha lautolu a tau gahua to liuaki ni ki a lautolu e kelea. Ko e mena ia, to liuaki e tau mena oti ke lata ai, ko e tau mena oti ke he tuaga fakamua — ko e tino mate ke nikiti ke he tino nakai mate, ko e mena popo ke he nakai popo — nikiti hake ke he fiafiaaga kua nakai fai fakaotiaga ke moua e kautu he Atua, po ke matematekelea kua nakai fai fakaotiaga ke moua e kautu he tiapolo, ko e taha he taha lima, koe taha he taha —",
                "5": "Ko ia ne nikiti hake ke he fiafiaaga ke lata mo e haana manako ke he fiafiaaga, po ke mitaki ha ko e haana manako ke he mitaki; ti ko e taha ke he matematekelea ha ko e haana manako ke he matematekelea, ti tuga ni moe haana a manako ke eke mena kelea ke he aho loa to pihia ni haana a palepale ka hoko ke he po.",
                "6": "Ti pihia ke he taha lima. Ti kaeke ne tokihala a ia mai he haana a tau hala, mo e manako ke he tututonu he tau aho oti he haana a moui to pihia ni e haana a palepale ke he tututonu.",
                "7": "Ko lautolu ia hanai kua lukutoto he Iki; hanai, ko lautolu ia haia kua uta ai mo e fakahao mai he po ne nakai fakaoti e pouli; ti pihia a lautolu ko e tutu po ke veveli; he kitia la, ko lautolu ni ke fakafili a lautolu, koe taute e tau mena mitaki po ke tau mena kelea.",
                "8": "Ti ko e tau fakatokaaga he Atua kua nakai maeke ke fakahui; ko e mena kua tauteute e puhala ko e ha taha kua finagalo to hu atu ki ai mo e moui ai.",
                "9": "Ti kitia la he magaaho nai ma haku tama ua hopo e koe e taha mena foki ke kelea ai ke he haau a Atua ha ko e tau fakatufono ia, ne kua kitia e koe ko e hagaao a ia ke he hala.",
                "10": "Ua manatu, ha kua talahau mai e liuakimaiaga to liuaki mai a koe mai he hala ke he fiafiaaga. Kitia la, kua tala atu au ki a koe, ko e mahani kelea to nakai fakaai ke pehe koe fiafiaaga.",
                "11": "Ti ko e magaaho nai ma haku tama, ko e tau tagata oti ha ko e ha lautolu ni a ia, po ke pehe atu au, ha ko e ha lautolu a talagaaga kua ha ha i ai a lautolu mo e Atua he lalolagi, ti kua o kehe a lautolu mai he tau puhala he Atua; ko e mena ia kua ha ha ia lautolu ke he mena kehe mai he puhala he fiafiaaga.",
                "12": "Ti kitia la he magaaho nai, ko e kakano kia he kupu liuaki mai, ke uta taha mena he haana a tuaga pauaki moe liu fakatu ai ke he tuaga kehe, po ke tuku ia ke he mena kehe mai he fakamua?",
                "13": "Oi, ma haku tama na e, kua nakai pihia; ka ko e kakano he kupu liuakimaiaga, ke liuaki mai e kelea ke he kelea, fakalalolagi ke he fakalalolagi, po ke faka-tiapolo ke he faka-tiapolo — ko e mitaki ke he mena kua mitaki; ko e tututonu ke he mena kua tututonu; ko e tonu ke he mena kua tonu; ko e fakaalofa noa ke he fakaalofa noa.",
                "14": "Ko e mena ia ma haku tama, kitia la kia fakaalofa atu a mutolu ke he ha mutolu a tau matakainaga, taute e tonu, fifili mo e tututonu, moe taute mau e tau mena mitaki; ti kaeke ke taute e mutolu e tau mena oti nai to moua e mutolu ha mutolu a palepale; hanai, to liuaki mai foki e fakaalofa noa ki a mutolu; to liuaki mai foki e tau mena tonu ki a mutolu; to moua e mutolu e fakafiliaga tonu ke liuaki mai foki ki a mutolu; ti to liu moua foki e palepale mitaki ma mutolu.",
                "15": "Ha ko e tau mena ne fakafano atu e mutolu to liliu mai ia ki a mutolu, ti kua liuaki mai; koe mena ia ko e kupu liuakimaiaga ko e kakano katoatoa kua fakahala ai a ia ne agahala, mo e nakai fakaai ke fakahao ai."
            },
            "42": {
                "1": "Ti ko e magaaho nai ma haku tama, kua kitia e au kua fai mena foki kua tupetupe ki ai haau a manatu, ha kua nakai maeke ke maama ia koe — hagaao ia ke he fakafiliaga he Atua hagaao ke he fakahalaaga he tagata agahala; ha kua lahi a koe ke manatu pehe kua nakai tonu e fifiliaga kua pehe, kua hagaao ni e tagata agahala ke he moui fakaatukehe.",
                "2": "Ti ko e magaaho nai, kitia la ma haku tama, to fakamaama atu e au e mena nai ki a koe. He kitia la, ne mole atu he fakafano kehe he Iki ko e Atua ha tautolu a tau matua uluaki mai he fonua ko Etena ke fakamolu e kelekele, ne ta mai ai a laua — hanai, ne uta e ia e tagata, mo e tuku e ia he faahi uta he fonua ko Etena. Ko e Kerupi, mo e pelu puhopuho kua vikotafeliuaki ai ke leveki e akau he moui —",
                "3": "Ko e magaaho nai kua kitia ai e tautolu koe tagata kua tuga mo e Atua, kua iloa e mitaki mo e kelea; ti kaeke ke fakaolo atu haana a lima mo e uta foki e ia mai he akau he moui ti kai ai mo e moui tukulagi, a ti tuku ai he Atua e Kerupi mo e pelu puhopuho ke aua neke kai ai e ia e fua he akau —",
                "4": "Ti kitia ai e tautolu, ne fai magaaho ne tuku ai kehe tagata ke tokihala, hanai, taha magaaho ke gahua, taha magaaho ke tokihala mo e fekafekau ke he Atua.",
                "5": "He kitia la, kaeke ne fakaolo atu e Atamu haana a lima he magaaho ia ni, mo e kai ai he akau he moui, ne kua moui tukulagi ni a ia ke lata ai mo e kupu he Atua, kua nakai fai magaaho ke tokihala, hanai, kua eke e kupu he Atua mo mena noa, ti ko e fakatokaaga lahi ma e fakamouiaga kua eke mo mena kua nakai aoga.",
                "6": "Ka e kitia la, ne fakatoka mai tuai kia mate e tagata — ko e mena ia, ha kua uta kehe a ia mai he akau he moui, kua lata ni ke uta kehe mai he fonua — ti galo tukulagi ai e tagata, hanai, ko e veliaga haia he tagata.",
                "7": "Ti kitia ai e koe he magaaho nai, ne vevehe kehe ai e tau matua uluaki ha tautolu ke he tino nai ti pihia foki ke he agaaga mai i mua he Iki; ti kitia ai e tautolu ne eke a laua mo tau tagata kua muitua ni ke he tau mena kua finagalo a laua ki ai.",
                "8": "Kitia la he magaaho nai, kua nakai lata ke liuaki mai e tagata mai he mate he tino, ha ko e mena ia ke moumou aki e fakatokaaga ma e fiafiaaga.",
                "9": "Ko e mena ia, tuga ni kua nakai maeke ke mate e agaaga, ti ko e veliaga a ti hoko ai e mate ke he agaaga fakalataha moe mate ke he tino, kua pehe kua uta kehe a lautolu mai mua he Iki, kua tonuhia ni ke liuaki mai e tagata mai he mate nai he agaaga.",
                "10": "Ko e mena ia, ha ko e tau tino nai mo e tau manako, kua tuga e tiapolo, kua pauaki ke pihia, ko e magahala ke gahua kua pehe ia ko e magaaho a ia ke tauteute ai, kua eke ni mo magaaho tauteute.",
                "11": "Ti manatu he magaaho nai ma haku tama, kaeke ne nakai ha ha i ai e fakatokaaga ke he lukutotoaga, (kaeke ke fakatoka kehe) ko e magaaho ni ka mamate ai kua fakaatukehe ai e tau agaaga, ha kua uta kehe mai i mua he Iki.",
                "12": "Ti ko e magaaho nai, kua nakai fai puhala ke liu moua ai e tau tagata mai he veliaga ia, ko e mena ne uku ni he tagata ha ko e haana a nakai omaoma;",
                "13": "Ko e mena ia, ke lata ai mo e fakafifiliaga tonu, kua nakai maeke ke taute ai e fakatokaaga he lukutotoaga ka e maeke ni ka fakatokihala e tau tagata he magaaho gahua nai, hanai, he magaaho ke tauteute ai nai, he kaeke ke nakai ha ha i ai e tau mena nai, to nakai maeke ke fakahoko ai e fakaalofa noa ke moumou aki e gahua he fakafifiliaga tonu. Ti ko e magaaho nai nakai maeke e gahua he fakafifiliaga tonu ke moumou, kaeke ke pihia, kua nakai ui e Atua ko e Atua.",
                "14": "Ti kitia ai e tautolu koe veliaga he tagata haia, moe putoia ai he fakafifiliaga, hanai ko e fakafifiliaga he Atua, ne fakafano kehe ai tukulagi e tagata mai i mua he Atua.",
                "15": "Ti ko e magaaho nai, ko e fakatokaaga he fakaalofa noa kua nakai maeke ke taute ai a to hoko ai e fakamafolaaga ti ko e mena ia ne fakamafola ai he Atua e tau agahala he lalolagi, ke fakahoko e fakatokaaga he fakamafolaaga, ke mafola ai e tau mena he fakafifiliaga, ke eke ai e Atua mo Atua tututonu, Atua fifili tonu, mo e Atua foki he fakaalofa noa.",
                "16": "Ko e mena ia, kua nakai maeke ke hoko e fakatokihala ke he tau tagata a to fai fakahalaaga, kua tukulagi foki e mena ia tuga ni e moui he agaaga ne kua lata ke pihia, kua fakamau ke he taha faahi ia he fakatokaaga ma e fiafiaaga, ko e mena kua tukulagi ia tuga ni e moui he agaaga.",
                "17": "Ko e mena ia, kua maeke fefe he tagata ke fakatokihala a to fai agahala a ia? Maeke fefe ia ia ke agahala kaeke kua nakai ha ha i ai e fakatufono? Maeke fefe ke fai fakatufono ka e nakai ha ha i ai ha fakahalaaga?",
                "18": "Ko e mena ia, ne ha ha i ai e fakahalaaga kua fakamau, mo e fakatufono hako ne kua tuku mai, ne ta mai ai foki e logonaaga he tokihala ke he manamanatuaga he tagata.",
                "19": "Ko e mena ia, kaeke ne nakai fai fakatufono ne tuku mai — kaeke kua keli popo tagata e taha tagata kua lata ke mate a ia, to matakutaku nakai a ia neke mate a ia kaeke kua kelipopo tagata a ia?",
                "20": "Ti pehe foki, kaeke ne nakai fai fakatufono ke lata ai mo e tagata agahala to nakai matakutaku e tau tagata ke hala.",
                "21": "Ti kaeke ne nakai fai fakatufono ne tuku mai, ti agahala e tau tagata ko e heigoa ha fakafifiliaga tonu ke taute po ke fakaalofa, ha kua nakai fai aoga e tau mena ia ke he tagata?",
                "22": "Ka ne ha ha i ai e fakatufono ne tuku mai, mo e fakahalaaga ne fakatoka, mo e fakatokihalaaga ne tauteute, ko e fakatokihalaaga ha ko e fakaalofa noa, ka nakai pihia, kua moua ai he fakafiliaga e tagata mo e muitua ai ke he fakatufono, ti ko e fakahikuaga he fakatufono ko e fakahala, kaeke ke nakai pihia kua moumou e tau gahua he fakafiliaga ti fakaoti ai nakai eke e Atua mo Atua.",
                "23": "Ka e nakai pihia, nakai fakaoti ai e Atua mo Atua, kua moua ai he fakaalofa noa a lautolu kua fakatokihala, kua hoko ai e fakaalofa noa ha ko e fakamafolaaga ti ko e fakamafolaaga ne fakahoko mai ai e liu tutu mai ha lautolu kua mamate; mo e liuaki mai ai e tau tagata ki mua he Atua; ti liuaki pihia a lautolu ki mua he Atua, ke fakafili ai ke lata mo e ha lautolu a tau gahua, ke tuga mo e fakatufono mo e fakafiliaga.",
                "24": "He kitia la, kua ha ha i ai e fakafiliaga ke he haana a tau mena oti, ti ha ha i ai e fakaalofa noa ke he tau mena oti, ti pihia ko lautolu ni kua fakatokihala fakamooli ka hao ai.",
                "25": "Ka e fefe, jua manatu kia a mutolu kua fofo ia he fakaalofa noa e fakafiliaga? Kua tala atu au, Nakai; kua nakai pihia. Ka pihia, kua fakaoti ai, nakai eke e Atua mo Atua.",
                "26": "Ti pihia e ta maiaga he Atua haana a tau fakatokatokaaga lalahi mo e tukulagi, ne tauteute mai tuai he kamataaga he lalolagi. Ti pihia e mouaaga he fakamouiaga mo e lukutotoaga he tau tagata, ti pihia foki e ha lautolu a fakaotiaga mo e matematekelea.",
                "27": "Ko e mena ia, ma haku tama na e, ti ko e ha tagata kua manako ke inu kua maeke ke inu ke he tau vai he moui; ti ko lautolu kua nakai manako ke o mai, kua nakai fakahala a lautolu ke o mai, ka ko e aho fakahiku to liuaki ki a ia, ke lata mo e haana a tau gahua.",
                "28": "Ti kaeke ni ne manako a ia ke taute e tau mena kelea, mo e nakai fakatokihala a ia he haana a vaha, kitia la, to tuku atu e kelea ki a ia, ke tuga mo e liuakimaiaga he Atua.",
                "29": "Ti ko e magaaho nai, ma haku tama, kua manako au ke ua liu a koe ke tupetupe foki ke he tau mena nai, ka ko e haau a tau hala ni kia tupetupe a koe ki ai, kia tupetupe ai a koe ke hoko ke fakatokihala.",
                "30": "Ma haku tama na e, kua manako au kia aua ia neke fakatikai e koe e fakafiliaga he Atua. Ua lali a koe ke fai talahauaga fakamolemole ke he ha mena tote he haau a tau holifono, mo e fakatikai ai e fakafiliaga ha Atua; ka kia tokaloto e koe e fakafiliaga he Atua, haana a fakaalofa noa, haana a fakauka, kia pule ai ke he haau a loto; kia ta hifo ai a koe ke he kelekele he loto holoilalo.",
                "31": "Ti ko e magaaho nai ma haku tama na e, kua kotofa a koe he Atua ke fakamatala e kupu ke he tau tagata nai. Ma haku tama na e, kia fano a koe ha haau a puhala, kia fakamatala e kupu mo e fakamooli mo e loto matala, kia ta mai ai e koe e tau agaaga ke he fakatokihalaaga, kia eke ai e fakatokaaga ma e fakaalofa noa ki a lautolu. Kia foaki atu he Atua ki a koe ke tuga mo e haaku a tau kupu. Amene."
            },
            "43": {},
            "44": {},
            "45": {},
            "46": {},
            "47": {},
            "48": {},
            "49": {},
            "50": {},
            "51": {},
            "52": {},
            "53": {},
            "54": {},
            "55": {},
            "56": {},
            "57": {},
            "58": {},
            "59": {},
            "60": {},
            "61": {},
            "62": {},
            "63": {}
        }
    },
    "hel": {
        "meta": {
            "slug": "hel",
            "name": "hel",
            "chapterWord": "Ko e Veveheaga"
        },
        "chapters": {
            "1": {},
            "2": {},
            "3": {},
            "4": {},
            "5": {},
            "6": {},
            "7": {},
            "8": {},
            "9": {},
            "10": {},
            "11": {},
            "12": {},
            "13": {
                "1": "Ti ko e magaaho nai kua hoko ai ke he tau ke vaelugofulu ma ono aki, kua tumau agaia e tau Nifai ke he tau mahani kelea, ko e mooli, ko e tau mahani kelea lahi, ka ko e tau Lamana kua malolo lahi he leveki e tau poakiaga he Atua, kua tohia ai he tau fakatufono a Mose.",
                "2": "Ti kua hoko ai ke he tau nai kua ha ha i ai taha ko Samuela, ko e Lamana, ne hoko mai ai ke he motu ko Sarahema, mo e kamata ai ke fakamatala atu ke he tau tagata. A ti hoko ai ne fakamatala ai a ia ke he loga he tau aho, ke fakatokihala e tau tagata, ti vega kehe e lautolu a ia, ti kua amanaki a ia ke liu atu ke he haana a motu.",
                "3": "Ka e kitia la, kua hoko mai e leo he Atua ki a ia, kua lata ia ia ke liu foki, mo e perofeta ke he tau tagata e tau mena oti kua fakakite ai ke he haana a loto.",
                "4": "A ti hoko ai kua nakai talia e lautolu ke liu atu a ia ke he maaga; ko e mena ia kua fina atu a ia ki luga he fuga pa, mo e fakaloa atu haana a lima mo e fakaleo lahi, mo e perofeta atu ke he tau tagata e tau mena oti kua fakakite he Iki ke he loto haana.",
                "5": "Mo e pehe atu a ia ki a lautolu kitia la, ko au ko Samuela, ko e Lamana, kua vagahau atu e tau kupu he Iki kua fakakite mai e ia ke he loto haaku; ti kitia la kua fakakite mai e ia ke he loto haaku ke vagahau atu ke he tau tagata, kua tautau ai e pelu he fakafiliaga i luga he tau tagata nai; to nakai mole atu e fa e teau he tau tau to to ai e pelu he fakafiliaga ki luga he tau tagata nai.",
                "6": "Hanai, ko e malaia kua lahi kua fakatalitali mai ke he tau tagata nai, to fakahoko fakamooli ke he tau tagata nai, to nakai fai mena ke laveaki e tau tagata nai ka ko e fakatokihala ni mo e tua ke he Iki ko Iesu Keriso, to mooli ni ke hoko mai ke he lalolagi, to matematekelea ai ke he loga e tau mena to mate foki a ia mo e haana a tau tagata.",
                "7": "Ti kitia la, ko e agelu he Atua ne kua fakakite mai ki a au, mo e ta mai ai e ia e tala fiafia ke he haaku a agaaga. Ti kitia la ne kua fakafano mai au ki a mutolu ke fakakite atu ai foki ki a mutolu, ke moua ai foki e mutolu e tala fiafia; ka e kitia la kua nakai talia e mutolu au.",
                "8": "Ko e mena ia, kua pehe mai e Iki: ha koe tau loto mao he tau tagata Nifai, kaeke ni ke nakai fakatokihala to uta kehe e au haaku a tau kupu mai ia lautolu, to uta kehe haaku a Agaaga mai ia lautolu, to nakai fakauka foki au ki a lautolu, to fakaohooho foki e au e tau loto he ha lautolu a tau matakainaga ki a lautolu.",
                "9": "To nakai mole atu e fa e teau he tau tau to fakahoko ai e au ke malaia a lautolu, hanai, to aahi atu au ki a lautolu ke he pelu, mo e hoge mo e tatalu.",
                "10": "Hanai, to aahi au ki a lautolu ke he haaku a ita lahi, mo e to ha ha i ai a lautolu he atu hau ke fa aki ka momoui ai, a lautolu ko e tau fi ha mutolu ke kitia e ha mutolu a mahaikava; to hoko mai mooli e tau mena nai ka nakai fakatokihala, kua pihia mai e Iki; ko lautolu mai he atu hau ke fa aki to aahi atu ke he ha mutolu a fakaotiotiaga.",
                "11": "Kaeke ke tokihala mo e liliu atu ke he ha mutolu a Iki ha mutolu a Atua to fuluhi kehe e au haaku a ita, kua pihia e Iki: hanai,kua pihia mai e Iki, uhoaki a lautolu ka fakatokihala mo e fuluhi mai ki a au, ka e oi te ki a ia kua nakai fakatokihala.",
                "12": "Hanai, oi te ke he maaga lahi ko Sarahema; kitia la ha ko lautolu kua tututonu a ti hao ai; hanai, oi te ke he maaga lahi nai, ha kua kitekite ki ai,kua pihia mai e Atua, kua tokologa, hanai, kua mua atu he tokologa ke he maaga lahi nai, kua fakamao ha lautolu a tau loto ki a au, kua pihia mai e Atua.",
                "13": "Ka e uhoaki a lautolu ka fakatokihala ha ko lautolu ia to fakahao ai e au. Ka e kitia la kaeke ne nakai ha ha i ai taha kua tututonu i loto he maaga lahi nai, kitia la to fakato hifo e au taha afi mai he lagi mo e moumou ai e maaga.",
                "14": "Ka e kitia la, ke lata ai mo lautolu kua tututonu kua fakahao ai. Ka e kitia la, to hoko mai e magaaho, kua pihia mai e Iki, ko e magaaho ke vega kehe ai e mutolu a lautolu ne tututonu mai ia mutolu, ko e magaaho ia to momoho ai ti fakaotioti ai; hanai, oi te ke he maaga lahi nai, ha ko e mahani kelea mo e fakalialia kua ha ha i ai.",
                "15": "Hanai, mo e oi te ke he maaga ko Kiteona ha ko e mahani kelea mo e fakalialia kua ha ha i ai.",
                "16": "Hanai, moe oi te ke he tau maaga oti kua ha ha i ai ke he motu, kua puke ki ai e tau Nifai, ha ko e mahani kelea mo e fakalialia kua ha ha i ai.",
                "17": "Mo e kitia la, to hoko ai e malaia ke he motu, kua pihia mai e Iki he tau Iki, ha ko e tau tagata kua ha ha i ai ke he motu, hanai, ha ko e ha lautolu a mahani kelea mo e fakalialia.",
                "18": "A to hoko ai, kua pihia mai e Iki he tau Iki, hanai, ko e ha lautolu a Atua ue atu mo e Atua mooli, ko e ha tagata kua fufu haana a tau koloa uho he kelekele to nakai liu ke moua ai, ha ko e malaia lahi kua ha ha i ai ke he motu, ka ko ia ni kua tututonu mo e fufu atu e ia ke he Atua.",
                "19": "Ha ko au, kua pihia mai e Atua, ke fufu mai ha lautolu a tau koloa uho ki a au, mo e to malaia a lautolu kua nakai fufu mai e tau koloa uho ki a au; to nakai fai koloa uho ke fufu mai ki a au ka ko lautolu kua tututonu; ti ko ia kua nakai fufu e tau koloa uho kia au, to malaia a ia, mo e haana a tau koloa uho, to nakai fai ke fakahao mai ai, ha ko e malaia kua ha ha i ai ke he motu.",
                "20": "To hoko ai e aho to fufu e ha lautolu a tau koloa uho, ha kua toka ha lautolu a tau loto ke he tau koloa; ha kua toka ha lautolu a tau loto ke he tau koloa, to fufu e au ha lautolu a tau koloa uho he magaaho ke fehola ai a lautolu mai he tau fi; ha kua nakai fufu mai ki a au, kia malaia a lautolu ti pihia foki mo e ha lautolu a tau koloa uho; ti ko e aho ia ke malaia ai a lautolu kua pihia mai e Iki.",
                "21": "Kitia la a mutolu, e tau tagata he maaga lahi nai, ti fanogonogo ke he haaku a tau kupu; hanai, kia fanogonogo ke he tau kupu he Iki; kitia la, kua pehe mai a ia kua malaia a mutolu ha ko e ha mutolu a tau koloa, ti kua malaia foki ha mutolu a tau koloa ha kua tokaloto ki ai a mutolu, mo e nakai fanogonogo ke he tau kupu haana ne foaki mai e tau mena ia ki a mutolu.",
                "22": "Kua nakai manatu e mutolu e Iki ko e ha mutolu a Atua ke he tau mena kua fakamonuina aki e ia a mutolu, ka kua manatu mau ni a mutolu ke he tau koloa ha mutolu, nakai fakaaue ke he Iki ha mutolu he tau mena ia; hanai, kua nakai tuku atu e tau loto ha mutolu ke he Iki, ka kua puke namo ke he fakatokoluga, mo e fakahekeheke, kua puke namo ke he tau mahekeheke, tau fetoko, tau loto kelea, tau ekefakakelea mo e tau kelipopo tagata, mo e tau mahani kelea oti kana.",
                "23": "Ha koe mena nai a ti fakalaga ai he Atua ke hoko mai ai e taha malaia ke he motu, pihia foki ke he tau koloa ha mutolu, ha ko e ha mutolu a tau mahani kelea.",
                "24": "Hanai, oi te ke he tau tagata nai, ha ko e magaaho nai kua hoko ki ai, kua vega kehe e mutolu e tau perofeta, mo e amuamu ki a lautolu, mo e tau liti maka a lautolu, mo e keli a lautolu, mo e taute e tau mena kelea loga ki a lautolu tuga he taute ai i tuai.",
                "25": "Ti ko e ai nai ka vagavagahau a mutolu, mo e pehe mai: Kaeke ne nonofo a tautolu he tau magahala he tau matua ha tautolu i tuai, a kua nakai keli e tautolu e tau perofeta; nakai tau liti maka e tautolu a lautolu mo e vega kehe ai.",
                "26": "Kitia la, kua mua atu ha mutolu a kelea ia lautolu ia, ha kua mouini e Iki, kaeke kua hau ai e taha perofeta ki a mutolu moe fakakite ai ki a mutolu e kupu he Iki, mo e fakamooli ai ke he tau agahala mo e tau mahani kelea ha mutolu, kua ita a mutolu ki a ia moe vega kehe a ia, mo e kumikumi ai e tau puhala loga ke mate ai a ia, hanai, to pehe ai a mutolu ko ia koe perofeta pikopiko, mo e tagata hala, mai he tiapolo, ha kua fakamooli a ia ke he tau gahua kelea ha mutolu.",
                "27": "Ka e kitia la, kaeke ke hau ha tagata ki a mutolu mo e pehe ai: Taute e mena nai, kua nakai fai kelea; taute e mena na mo e nakai matematekelea ai a mutolu; hanai, mo e to pehe a ia: Taute e tau mena kua manako ki ai e tau loto ha mutolu; hanai, taute e tau mena kua manako ki ai e tau mata ha mutolu, mo e taute ha mena he tau mena kua loto ki ai a mutolu — ti kaeke ke hau ha tagata mo e vagahau pihia ki a mutolu, to fiafia a mutolu ki a ia, mo e pehe ko ia ko e perofeta.",
                "28": "Hanai, to tuku e mutolu a ia ki luga, to foaki e mutolu maana ha mutolu a tau mena; to foaki e mutolu maana ha mutolu a tau auro, mo e ha mutolu a tau ario, to fakatapulu e mutolu a ia aki e tau tapulu tau uka; ha kua vagahau e ia e tau kupu fakahekeheke ki a mutolu, mo e pehe a ia kua mafola e tau mena oti, ti to nakai kumi kelea a mutolu ki a ia.",
                "29": "Oi koe atu hau kelea mo e uka a mutolu; ko e tau tagata kafilo moe fakatokoluga a mutolu, to loa fefe he manatu e mutolu ke fakauka ai e Iki ki a mutolu? Hanai, to loa fefe ke toka e mutolu a mutolu ke mumui atu ke he tau takitaki fakagoagoa moe matapouli? Hanai, to loa fefe ke fifili a mutolu ke he tau mena he pouli ka e nakai ko e maama?",
                "30": "Hanai, kitai la, ko e ita he Iki ki a mutolu kua kamata; kitia la kua kaiaalu e ia e motu ha ko e ha mutolu a tau hala.",
                "31": "Ti kitia la, kua hoko e magaaho kua kaiaalu e ia ha mutolu a tau koloa loga, mo e momole, mo e nakai maeke ia mutolu ke taofi ai; ko e tau aho matematekelea to nakai maeke ia mutolu ke taofi ai.",
                "32": "Ti ko e tau aho matematekelea ha mutolu to tagi atu a mutolu ke he Iki; to tagi mo e noa a mutolu, ha ko e ha mutolu a fakahala kua hoko mai ki a mutolu, mo e ha mutolu a mateaga kua fakamooli ni; ti koe aho ia ke tagi mo e tagi hake ai a mutolu kua pihia mai e Iki he tau Iki, ti ko e aho ia ke tagi aue ai a mutolu mo e pehe:",
                "33": "A ne mai ne fakatokihala au, mo e nakai keli mate e tau perofeta, mo e tau liti maka a lautolu, mo e vega kehe a lautolu. Hanai, ko e aho ia to pehe a mutolu: Oi a ne mai ne manatu e mautolu e Iki ha mautolu a Atua ke he tau aho ne tuku mai ai e ia ha talu tau koloa loga, a ko e nakai momole noa ai mo e galo kehe ai ia tautolu; kitia la, ko e ha talu tau koloa loga kua galo kehe ia mai ia tautolu.",
                "34": "Kitia la kua toka he mena nai taha koloa gahua ti ko e a pogipogi kua galo kehe; kitia la koe ha talu tau pelu kua uta kehe ia he aho kua manako a tautolu ke fakaoga ai ke tau.",
                "35": "Hanai, kua fufu e tautolu ha talu tau koloa uho ka kua mamulu kehe ia mai ia tautolu, ha ko e malaia ke he motu.",
                "36": "Oi, a ne mai ne fakatokihala a tautolu he aho ne hoko mai ai ki a tautolu e kupu he Iki; kitia la kua malaia e motu, kua momole e tau mena oti, kua nakai maeke ia tautolu ke taofi ai.",
                "37": "Kitia la kua takai ia tautolu e tau temoni, hanai, kua viko takai ia tautolu e tau agelu haana ne kumi ke moumou he tau agaaga ha tautolu. Kitia la, kua lahi ni ha talu a tau kelea. Ma Iki na e, nakai kia maeke ia koe ke fakahaga kehe haau a ita mai ia mautolu? To pihia ha mutolu a tau vagahau he tau aho ia.",
                "38": "Ka e kitia la, ko e ha mutolu a tau aho gahua ke tauteute kua mole ia; kua fakaholoholo ni e mutolu ha mutolu a aho he laveakiaga a ti kua to mui tukulagi ai ni, ti ko e ha mutolu a mateaga kua mooli ni; hanai ha kua kumi atu a mutolu he tau aho oti he ha mutolu a tau momoui, ke he tau mena kua nakai maeke ia mutolu ke moua; kua kumi a mutolu ke he fiafia he taute e tau mena kelea, ko e mena ia kua hepe ia mai he tututonu kua ha ha i ai he ha tautolu a Ulu Tukulagi Ue atu.",
                "39": "Oi ko mutolu e tau tagata he motu, ke logona e mutolu haaku a tau kupu. Mo e kua liogi au kia haga kehe ia e ita he Iki mai ia mutolu, mo e kia tokihala a mutolu ke momoui ai."
            },
            "14": {
                "1": "Ti ko e magaaho nai kua hoko ai, ko Samuela, ko e Lamana ne perofeta a ia ke he loga atu he tau mena kua nakai maeke ke fakamau ai.",
                "2": "Ti kitia la, ne pehe atu a ia ki a lautolu: Kitia la kua tuku atu e au ki a mutolu e taha fakamailoga, koe lima e tau tau ne toe, ti kitia la, to hau ai e Tama he Atua ke laveaki a lautolu oti kua tua ke he haana a higoa.",
                "3": "Ti kitia la to tuku atu e au e mena nai mo fakamailoga ke he magaaho he haana a haele mai; ti kitia la, to ha ha i ai e tau maama lahi ke he lagi, ko e po ia to haele mai a ia, to nakai ha ha i ai e pouli, to tuga ni e aho ke he kitiaaga he tau tagata.",
                "4": "Ko e mena ia, to taha ai e aho, mo e taha e po mo e taha e aho, to tuga ni ko e taha e aho mo e nakai fai po; ti koe mena ia mo fakamailoga ki a mutolu; ha ko e mena to iloa e mutolu ka hake mai e la mo e ka to ai foki; ko e mena ia ke iloa mooli ai to ha ha i ai ua e aho mo e taha e po; pete ia to nakai pouli ai e po; ti koe po ia to hoko ai e haana a fanau mai.",
                "5": "Ti kitia la, to ha ha i ai e taha fetu foou ke hake mai, ha fetu kua nakai la kitia a mutolu ha mena pihia; ko e mena ia foki mo fakamailoga ki a mutolu.",
                "6": "Ti kitia la nakai ko e ia ni, to ha ha i ai ke he lagi loga e fakamailoga mo e tau mena ke ofoofogia ai.",
                "7": "To hoko ai, to ofo lahi ai a mutolu mo e manamanatu, pihia ai, to fakaveveli hifo ke he kelekele.",
                "8": "To hoko ai, ko e ha taha kua tua ke he tama he Atua, to moua he tagata pihia e moui tukulagi.",
                "9": "Ti kitia la, kua pihia he poaki mai he Atua ki a au, mai he agelu haana, kua lata ke hau au mo e tala atu e mena nai ki a mutolu; hanai, kua poaki mai e ia ke perofeta e au e tau mena nai ki a mutolu, hanai, kua pehe mai a ia ki a au: Tagi atu ke he tau tagata nai, fakatokihala mo e tauteute e puhala he Iki.",
                "10": "Ti ko e magaaho nai, ha ko au ko e Lamana, mo e kua vagahau atu e au e tau kupu kua poaki mai he Iki ki a au, ti kua uka ia ki a mutolu, kua ita a mutolu ki a au mo e kumi a mutolu ke keli au, mo e vega kehe au mai ia mutolu.",
                "11": "Ti to logona e mutolu haaku a tau kupu, ha ko e mena nai kua hake mai ai au ki luga he tau pa he maaga nai, kia logona ai e mutolu mo e iloa ai e tau fakafiliaga he Atua kua fakatalitali mai ki a mutolu ha ko e ha mutolu a tau mahani kelea, mo e iloa ai foki e mutolu e tau fakatokatokaaga he tokihala.",
                "12": "Mo e iloa ai foki e mutolu e haele mai ha Iesu Keriso, ko e Tama he Atua, ko e Matua he lagi mo e lalolagi, ne eke e ia e tau mena oti mai he kamataaga; mo e iloa ai e mutolu e tau fakamailoga he haana a haele mai, ke mailoga ai mo e tua ai a mutolu ke he haana a higoa.",
                "13": "Ti kaeke ke tua a mutolu ke he haana a higoa to fakatokihala a mutolu mai he ha mutolu a tau hala oti, ke maeke ai ke moua e fakamagaloaga mai ai, he haana a totouaga mitaki.",
                "14": "Ti kitia la foki, taha fakamailoga ke tuku atu e au ki a mutolu, hanai, ko e fakamailoga ke he haana a mateaga.",
                "15": "Ti kitia la, to mate mooli a ia ke fakahoko ai e laveakiaga; hanai, kua tonu ni ki a ia moe lata ai ke mate a ia, ke fakahoko atu ai e liu tutu mai ha lautolu kua mamate, ke maeke ai ke ta mai e tau tagata ki mua he Iki.",
                "16": "Hanai, kitia la, ko e mate nai ke fakahoko mai ai e liu tu mai mo e fakamomoui e tau tagata oti mai he mateaga fakamua koe mateaga he agaaga; ha koe tau tagata oti, ha koe veliaga a Atamu, kua uta kehe a lautolu mai i mua he Iki, kua totou kua mamate, mai he na ua e tau mena koe tau mena he mouiaga nai mo e tau mena fakaagaaga.",
                "17": "Ka e kitia la, ko e liu tu mai ha keriso, kua moui ai e tagata, hanai, pihia e tau tagata oti kana, mo e liuaki mai a lautolu ki mua he Iki.",
                "18": "Hanai, mo e fakahoko mai ai e puhala he tokihala, ko ha i taha kua fakatokihala kua nakai uta kehe a ia mo e liti ke he afi; mo e hoko ai foki ki a lautolu e mate ke he agaaga, hanai, ko e mate ke lagaua aki, ha kua uta kehe foki a lautolu mai he tau mena he totouaga he tututonu.",
                "19": "Ko e mena ia, kia tokihala a, tokihala a, a mutolu, neke, ha kua iloa e mutolu e tau mena nai mo e nakai taute ai, kua fakahala e mutolu a mutolu ke he fakahalaaga mo e tuku hifo a mutolu ke he mateaga nai ke lagaua aki.",
                "20": "Ka e kitia la, tuga ia kua tala atu e au ki a mutolu, hagaao ia ke he taha fakamailoga, koe fakamailoga ia ke he haana a matulei, kitia la, ko e aho ia ka pehia ai a ia ke he mate, to fakapouli ai e la mo e nakai maeke ke tuku atu haana a maama ki a mutolu; ti pihia foki e mahina moe tau fetu; to nakai ha ha i ai ha maama ki luga he motu nai, pihia mai he magaaho ke matulei ai a ia, ke lata mo e tolu e aho, ke hoko ai ke he magaaho ke liu tu mai a ia mai he mate.",
                "21": "Hanai, ke he magaaho tonu ka fakaoti ai haana a fafagu, to ha ha i ai e paku lagi mo e kapa e uhila ke he loga he tau matahola, to lulululu mo e talulu ai e kelekele, koe tau maka kua ha ha i ai ki luga he fonua pihia mo lalofonua, kua iloa e mutolu ke he magaaho nai ko e tau maka tu mau, to lipilipi ai.",
                "22": "Hanai, to maihiihi ai, mo e to moua ke he tau ava maka mo e tau maihi mo e to gana fano ai ke he lalolagi oti, hanai, ki luga pihia mo lalo fonua.",
                "23": "Ti kitia la, to ha ha i ai e tau afā lalahi, to loga he tau mouga ka ulu ai ki lalo, tuga ko e vahaloto he tau mouga, to ha ha i ai loga e tau maaga motu ko e vahaloto he tau mouga to tutu ai e tau mouga, kua tokoluga lahi.",
                "24": "To loga e tau hala tu ka malona ai, mo e loga e tau maaga ka ulu moumou ai ki lalo.",
                "25": "Tologa he tau tuagamau ka hafagifagi ai, mo e fakatoka mai e tokologa ia lautolu kua mamate; to tokologa e tau tagata tapu ka fakakite e lautolu a lautolu ke he tau tagata.",
                "26": "Ti kitia la, kua vagahau mai pihia e agelu ki a au; ne pehe mai a ia ki a au kua lata ke ha ha i ai e paku lagi moe kapa ai e uhila ke he loga he tau matahola.",
                "27": "Ti pehe mai a ia ki a au koe tau magaaho ia he paku lagi mo e uhila, mo e tau afa, to pihia e tau mena ia, to pouligia e lalolagi katoa ke lata ai mo e tolu e aho.",
                "28": "Ti pehe mai e agelu ki a au to tokologa ka kitia ai e tau mena lalahi atu ke he tau mena nai, kua lahi ni, ke tua ai a lautolu koe tau fakamailoga mo e tau mena ke ofoofogia ai to hoko atu ai ke he fonua he motu nai, kua lahi ni, to nakai ha ha i ai taha mai he tau fanau he tau tagata ke nakai tua —",
                "29": "Ko e mena ia kua pihia ai, ko e ha tagata kua tua to fakamoui ai, ti ko e ha tagata kua nakai tua, to ha ha i ai ni e fakafiliaga tonu ke hoko ki a lautolu; ti kaeke foki ke fakahala ai, kua fakahala ni e lautolu a lautolu.",
                "30": "Ti koe magaaho nai kia manatu, kia manatu, ma haku tau matakainaga, ko e ha tagata kua mate, kua mate a ia, ia ia ni; ti ko ia kua taute mena kelea, kua taute e ia ki a ia ni; kitia la, kua toka noa a mutolu, kua ataina a mutolu ke gahua ma mutolu ni; kitia la kua foaki atu he Atua ma mutolu e iloilo ti kua fakatokanoa e ia a mutolu.",
                "31": "Kua foaki atu e ia kia mutolu kia iloa ai e mutolu e mitaki mai he kelea, mo e foaki atu e ia ki a mutolu kia fifili ai e mutolu e moui po ke mate; kia taute e mutolu e mitaki ti liliu atu ai ke he mitaki, po ke mitaki ke liuaki atu ki a mutolu; po ke taute e mutolu e kelea, ti ko e tau kelea ke liuaki atu ki a mutolu."
            },
            "15": {
                "1": "Ko e magaaho nai, ma haku tau matakainaga fakahelehele, kua tala atu au ki a mutolu kaeke ke nakai fakatokihala a mutolu to toka mo e gatigati ai ha mutolu a tau fale.",
                "2": "Hanai, ka nakai tokihala a mutolu, to fakatagi ai ha mutolu a tau fifine ke he aho ke fakahuhu tama ai; to lali a mutolu ke fehola ka to nakai ha ha i ai ha mena ke fakamalu ai; hanai, ti oi te ki a lautolu kua fatu, ha kua mamafa a lautolu mo e nakai fahia, ko e mena ia to taholi ai ki lalo mo e mamate ai.",
                "3": "Hanai, oi te ke he tau tagata nai kua fakahigoa ai ko e tau tagata Nifai ka nakai fakatokihala, he magaaho ka kitia ai e lautolu e tau fakamailoga mo e tau mena ofoofogia nai ka fakakite ki a lautolu; kitia la, ha ko lautolu koe tau tagata fifili he Atua; hanai,ko e tau tagta Nifai ne fakaalofa a ia ki a lautolu, mo e hataki foki a ia ki a lautolu; hanai, ko e tau aho ne mahani kelea ai a lautolu ne hataki e ia a lautolu ha ko e haana fakaalofa ki a lautolu.",
                "4": "Ka e kitia la ma haku tau matakinaga, ko e tau Lamana ne fakavihia e ia ha ko e ha lautolu a tau gahua kelea tumau, ha kua pihia e tau mahani kelea he tau matua ha lautolu mai i tuai. Ka e kitia la, ko e fakamouiaga kua hoko mai ki a lautolu ha ko e fakamatalaaga he tau Nifai; ti ko e mena nai a ti fakaloaloa ai he Atua ha lautolu a tau aho.",
                "5": "Ti manako au ke iloa e mutolu, kua tokologa a lautolu kua ha ha i ai ke he tau kotofaaga, ti kua o atu a lautolu fakahakohako ki mua he Atua, mo e omaoma a lautolu ke he haana a tau poaki mo e haana a tau fakatufono, mo e haana a tau fakafiliaga tuga kua toka ai ke he tau fakatufono a Mose.",
                "6": "Hanai, kua tala atu au ki a mutolu, kua tokologa a lautolu kua taute e mena nai kua lali a lautolu mo e nakai lolelole he fakamakamaka ke ta mai a lautolu ne toe agaia, ke lotomatala ai ke he mena mooli; ti ko e mena ia kua tokologa kua tutaki kia lautolu he tau aho oti.",
                "7": "Ti kitia la, kua iloa e mutolu a mutolu, kua kitia mata e mutolu, kua tokologa ne iloa e mena mooli, mo e iloa e tau aga kelea moe fakalialia he tau matua ha lautolu, mo e ne fakaako foki ke tua ke he tau kupu tohi tapu, hanai,ko e tau perofetaaga he tau perofeta tapu, kua tohia, ke takitaki aki a lautolu ke tua ke he Iki, ke fakatokihala ai, ha koe tua ia mo e fakatokihala ke moua e hikiaga ke he tau loto ha lautolu —",
                "8": "Ko e mena ia, ka tokologa ni kua hoko ke he mena nai, kua iloa e mutolu, kua malolo moe tumau ke he tua, ke he mena kua fakatokanoa ai a lautolu.",
                "9": "Ti iloa ai foki e mutolu ne kua tanu ai ha lautolu a tau kanavaaku tau, ti matakutaku a lautolu ke lagaaki foki neke agahala ai a lautolu; hanai, kua kitia e mutolu kua matakutaku a lautolu ke hala, kitia la to fakauka a lautolu ke taholi ai ki lalo moe kelipopo ai he tau fi, mo e nakai lagaaki ha lautolu a tau pelu ke tau atu, ha ko e ha lautolu a tua ki a Keriso.",
                "10": "Ti ko e magaaho nai, ha ko e ha lautolu a taofimau ke he tau mena ia kua tua a lautolu ki ai, ha koe ha lautolu a tua malolo ha kua fakamaama ki a lautolu, kitia la to fakamonuina he Iki a lautolu mo e fakaloaloa ha lautolu a tau aho, mo e nakai fakauka ai ke he ha lautolu a tau mahani kelea.",
                "11": "Hanai, pete ni he liu tua ha lautolu a tua, to fakaloaloa he Iki ha lautolu a tau aho, a to hoko mai ai ke he magaaho ne talahau ai he tau matua ha tautolu, mo e talahau ai foki he perofeta ko Seno, mo e loga foki he tau perofeta, hagaao ia ke he fakahaoaga he ha tautolu a tau matakainaga, ko e tau Lamana, ke liu lotomatala ai ke he mena mooli —",
                "12": "Hanai, kua tala atu e au ki a mutolu, ko e tau magaaho fakamui, ko e tau maveheaga he Iki kua fakahoko atu ke he ha tautolu a tau matakinaga, ko e tau Lamana, mo e nakai kelea ia, to tutuli fano ai a lautolu ke he lalolagi, to kumi ki ai ke kelipopo, to keli ai mo e fakamavehevehe fano, to nakai fai mena ke malu ai, ka to fakaalofa ni e Iki ki a lautolu.",
                "13": "Ti pihia he fakakite ai he perofetaaga, to ta mai a lautolu ke lotomatala ai ke he mena mooli, ko e loto matala ke he ha lautolu a Fakamoui, ko e ha lautolu a takitaki lahi mo e leveki mamoe mooli, mo e totou ai ke he haana a tau mamoe.",
                "14": "Ko e mena ia kua tala atu au kia mutolu, kua laukauka a lautolu ia mutolu ka nakai tokihala a mutolu.",
                "15": "Kitia la, ne fakakite e tau gahua lalahi ki a lautolu, ko e tau mena kua fakakite ki a mutolu, hanai, ko lautolu haia ne liutua ha lautolu a tua ha ko e tau aga he ha lautolu a tau matua, kua kitia foki e mutolu to nakai liu foki a lautolu ke liu tua ha lautolu a tua.",
                "16": "Ko e mena ia, kua pihia mai e Iki: to nakai kelipopo oti a lautolu, ka to taute e au ke he pulotu haaku, ko e taha aho to liliu mai a lautolu ki a au, kua pihia mai e Iki.",
                "17": "Ti kitia la, he magaaho nai, kua pihia mai e Iki, hagaao ia ke he tau tagata Nifai; ka nakai fakatokihala, mo e omaoma ke taute haaku a finagalo, to fakaotioti ai e au, kua pihia mai e Iki, ha ko e ha lautolu a nakai tua, nakai mailoga e tau gahua lalahi mo e loga ne taute e au ia lautolu; ti tuga ni he mooli kua moui e Iki, ti pihia e tau mena nai, kua pihia mai e Iki."
            },
            "16": {
                "1": "Ko e magaaho nai kua hoko atu ai ne tokologa ne logona e tau kupu a Samuela, ko e Lamana, ne fakamatala e ia mai i luga he fuga pa he maaga. Ti koe tokologa ne tua ke he haana a kupu ne o atu mo e kumi atu ki a Nifai; ti ko e magaaho ne o atu a lautolu mo e moua a ia, ne vetevete e lautolu ki a ia ha lautolu a tau hala mo e nakai fakatikai ai, mo e fakakite kua manako a lautolu ke papatiso ke he Iki.",
                "2": "Ka ko e tokologa ha lautolu ne nakai tua ke he tau kupu a Samuela ne ita a lautolu ki a ia; mo e tauliti maka a ia ki luga he fugapa, mo e tokologa ne fana aki e tau matafana fiti a ia he tu mai a ia he fugapa; ka kua ha ha ia ia e Agaaga he Iki, kua nakai maeke ke lauia a ia he tau maka mo e tau matafana ha lautolu.",
                "3": "Ko e magaaho ia, ha kua kitia e lautolu e mena nai, kua nakai maeke ia lautolu ke fakalauia a ia, kua tokologa atu kua tua ke he haana a tau kupu, kua o atu ai a lautolu ki a Nifai ke papatiso ai.",
                "4": "Kitia la, ha ne papatiso e Nifai, mo e perofeta a ia, mo e fakamatala,ke fakatokihala e tau tagata, mo e fakakite ai e tau fakamailoga moe tau mena ofoofogia, mo e taute ai e tau mana ke he tau tagata, ke iloa ai e lautolu kua tata ke liu mai a Keriso —",
                "5": "Tala age ai e tau mena kua tata ke fakahoko, ka kia iloa mo e manatu ke he tau magaaho ia ne kua fita he fakailoa tuai ki a lautolu, mo e amanaki kia tua a lautolu; ko e mena ia ko e tokologa ne tua ke he tau kupu ha Samuela ne o atu ki a ia mo e papatiso ai, ha kua o mai mo e fakatokihala mo e vetevete ai ha lautolu a tau hala.",
                "6": "Ka ko e tokologa a lautolu ne nakai tua ke he tau kupu a Samuela; ko e mena ia ko e magaaho ne kitia ai e lautolu kua nakai maeke ke lauia a ia he tau maka mo e tau matafana ha lautolu; ne ui atu a lautolu ke he ha lautolu a tau takitaki mo e pehe: Kia uta e tagata nai moe lili a ia, kitia la kua ha ha ia ia e tiapolo ti koe malolo he tiapolo kua ha ha ia ia kua nakai maeke ia mautolu ke fakapakia a ia aki e tau maka mo e tau matafana; ko e mena ia kia uta a ia, lili mo e uta kehe a ia.",
                "7": "Ti ko e magaaho ne o atu a lautolu ke taofi ia ia, kitia la, ne hopo hifo a ia mai he fuga pa mo e hola kehe a ia mai he motu ha lautolu, hanai, ke hoko atu ke he haana a motu, mo e kamata a ia ke fakamatala mo e perofeta ke he haana ni a tau tagata.",
                "8": "Ti kitia la, ne nakai liu logona foki a ia ke he tau Nifai ti pihia e tau mena ne hoko ke he tau tagata he magahala ia.",
                "9": "A ti fakaoti pihia e tau tau ke valugofulu ma ono aki tali mai he pule he tau iki fakafili ke he tau tagata Nifai.",
                "10": "Ti fakaoti pihia foki e tau ke valugofulu ma fitu aki he pule ai e tau iki fakafili, ko e tokologa he tau tagata kua tumau ni ke he ha lautolu a fakatokoluga mo e mahani kelea, mo e tokofiha ne o atu fakahakohako ki mua he Atua.",
                "11": "Ti pihia foki ke he magahala he tau ke valugofulu ma valu aki, he pule he tau iki fakafili.",
                "12": "Ti tote lahi e hikiaga he tau mena he tau tagata, ka kua maō fakahaga a lautolu kehe tau mahani kelea, mo e taute fakahaga atu e lautolu e tau mena kua kehe ia mai he tau poakiaga he Atua, he tau ke valugofulu ma hiva aki he pule he tau Iki fakafili.",
                "13": "Ka e hoko ai ke he tau ke hivagofulu aki he pule he tau Iki fakafili, kua fakakite ai e tau fakamailoga lalahi ke he tau tagata, mo e tau mena ofoofogia, mo e kamata ke fakahoko ai e tau kupu he tau perofeta.",
                "14": "Ne fakakite ai e tau agelu ke he tau tagata, ko e tau makoi, mo e fakakite ai ki a lautolu e tau tala fiafia ke olioli ai; ti ko e tau ia kua kamata ke fakahoko e tau mena ne talahau mai ai he tau tohi.",
                "15": "Pete ia, kua kamata e tau tagata ke fakamao ha lautolu a tau loto, a lautolu oti, ka ko e tokofiha ni ne malolo ha lautolu a tua, he tau Nifai mo e tau Tamana, mo e kamata a lautolu ke tua ke he ha lautolu a tau malolo mo e ha lautolu a tau iloilo mo e pehe:",
                "16": "Koe falu a mena liga kua talahau hako e lautolu, mai he tau mena loga; ka e kitia la, kua iloa e tautolu ko e tau mena lalahi mo e tau gahua mitaki nai to nakai fakahoko ai, he tau mena kua talahau mai.",
                "17": "Ti kamata a lautolu ke fakakakano mo e tau fetoko a lautolu ni mo e pehe:",
                "18": "Kua nakai fai mena kua pihia ke ha ha i ai taha tuga a Keriso ke hau ai; kaeke ke pihia, ti ko ia ko e tama he Atua, ko e Matua he lagi mo e lalolagi, tuga ne kua talahau ai, ti ko e ha kua nakai fakakite ai e ia a ia ki a tautolu tuga ki a lautolu kua haha i ai ki Ierusalema?",
                "19": "Hanai, ko e ha kua nakai fakakite ai e ia a ia ke he motu nai tuga ke he motu ko Ierusalema?",
                "20": "Kitia la, kua iloa e tautolu ko e taha talahauaga kelea, kua tala fakaholo ai ki a tautolu mai he tau matua ha tautolu, ke pehe ia ke tua a tautolu ke he falu a mena lalahi mo e tau gahua mitaki ka fakahoko ai, ka e nakai hoko kia tautolu, ka e hoko ke he taha motu mamao, ko e motu nakai iloa e tautolu; ko e mena ia ke toka e lautolu a tautolu ke goagoa, ha kua nakai maeke ke kitia mata e tautolu kua mooli e tau mena ia.",
                "21": "Ti pihia, ko e tau lagatau mo e tau gahua fakapouli haana e tiapolo, kua fakakite ai falu a lagatau kua nakai maeke ke maama ia tautolu, ka kia toka mau ki lalo a tautolu ke fekafekau ke he ha lautolu a tau kupu, mo e fekafekau foki ki a lautolu, ha kua tua a tautolu ki a lautolu ke fakaako a tautolu; mo e toka ai a tautolu ke goagoa ka fakatokolalo a tautolu ki a lautolu, ke he tau aho oti he ha tautolu a tau momoui.",
                "22": "Mo e loga atu foki e tau mena kua manatu he tau tagata ke he tau loto ha lautolu, ko e tau mena goagoa mo e nakai aoga; ka kua faguna ai a lautolu, ha kua fakalagalaga mau e Satani a lautolu ke taute e tau mena kelea tumau; hanai, ne fai fano ai a ia mo e uta fano ai e tau tala pikopiko mo e tau fetoko ke he motu katoa, kia fakamao e ia e tau loto he tau tagata ke he tau mena mitaki mo e tau mena ke hoko mai.",
                "23": "Mo e nakai mailoga e tau fakamailoga mo e tau mena ofoofogia kua fakakite ai ke he tau tagata he Iki, mo e tau mana loga kua taute ai, ne taofi ai e Satani e tau loto he tau tagata he motu katoa.",
                "24": "Ti fakaoti pihia e tau ke hivagofulu aki he pule he tau iki fakafili ke he tau tagata Nifai.",
                "25": "Ti fakaoti pihia e tohi a Hilamani, kua tohia he tau fakamauaga a Hilamani mo e haana a tau fanau."
            }
        }
    },
    "3-ne": {
        "meta": {
            "slug": "3-ne",
            "name": "Ko e Tohi ke Tolu",
            "chapterWord": "Ko e Veveheaga"
        },
        "chapters": {
            "1": {
                "intro": "Ko Hilamani ko ia ko e tama ha Hilamani, ko ia ko e tama ha Alama, ko ia ko e tama ha Alama, ti ko ia ko e hologa mai ia Nifai ko ia ko e tama ha Lihai; ko ia ne fano kehe mai i Ierusalema ke he tau fakamua ne pule ai a Setekaia, koe patuiki ha Iuta.",
                "1": "Kua hoko ai ke he magahala kua mole tuai e tau ke hivagofulu ma taha aki, ti kua ono teau foki e tau tau a ia tali mai he magahala ne toka ai e Lihai a Ierusalema, ti ko e tau foki a ia kua nofo a Lakonio ko e Iki Fakafili mo e kavana he motu katoa.",
                "2": "Kua fano kehe tuai a Nifai, ko e tama ha Hilamani, mai he fonua a Sarahema, mo e tuku atu ai e ia ke he tama taane fakamua haana ko Nifai, ke leveki e tau lapa maka veo moe tau fakamauaga oti ne kua tohi tuai ai, mo e tau mena tapu oti foki ne kua toka ai tali mai he o kehe a Lihai mai i Ierusalema.",
                "3": "Ne fano kehe ai a ia mai he motu na moe nakai iloa he taha e fanoaga haana po ke fano ki fe. Ka e hukui he haana a tama ko Nifai a ia ke he levekiaga mo e fakamauaga he tau lapa maka, ko e talahauaga he tau tagata nai.",
                "4": "Ti hoko ai ke he magahala, ko e kamataaga he tau ke hivagofulu ma ua aki, kitia la, kua kamata ke fakakatoatoa e tau perofetaaga he tau perofeta, kua kamata foki ke hohokomai ai e tau fakamailoga lalahi mo e tau mana ke he tau tagata.",
                "5": "Ka e ha ha i ai e falu a tagata ne kamata ke pehe, kua mole tuai e magaaho ke fakakatoa ai e tau kupu ne vagahau e Samuela ko e Lamana.",
                "6": "Kua kamata foki a lautolu ke fiafia mo e hula ke he ha lautolu a tau matakinaga ne tua agaia, kua pehe mai, kitia la, kua mole tuai e magaaho, ka e nakai la fakakatoatoa ia e tau kupu ha Samuela, kua teao noa e ha mutolu a fiafia moe tua ke he mena nai.",
                "7": "Ti hoko ai e magahala, kua fakatupu ai e lautolu e miha ke he motu katoa. Ti ko e tau tagata ne tua kua kamata agataha a lautolu ke maanu ai e tau loto neke ai fakahoko e tau mena na ne talahau mai.",
                "8": "Ka e kitia la, ne onoono fakamakutu a lautolu ke he aho, mo e po, mo e aho ia to tuga ko e aho taha nakai fai pouli, ke iloa ai e lautolu kua nakai tua teao noa a lautolu.",
                "9": "Kua hoko mai ke he magaaho ne kua fakatoka ai he tau tagata nakai tua e aho ke tamate ai a lautolu oti, ne tua ke he tau taofiaga ia, kaeke ke nakai hoko mai e fakamailoga ne fakailoa mai ai he perofeta ko Samuela.",
                "10": "Ne hoko ai ke he magaaho, ne kitia ai e Nifai, ko e tama ha Nifai, e tau mahani kelea nai he haana a tau tagata, ne momoko lahi haana a loto.",
                "11": "Ti hoko ai e magaaho; fano a ia mo e tukutuku hifo a ia ke he kelekele. Ne tagi fakamalolo a ia ke he haana a Atua ha ko e haana a tau tagata, hanai, ko lautolu kua teitei ke mahaikava ha ko e ha lautolu a tua ke he tala tu fakaholo he ha lautolu a tau mamatua.",
                "12": "Ne hoko ai ke he magaaho, ne tagi fakamalolo a ia ke he Iki ke he aho katoa, a ti, kitia la, ne hoko mai e leo he Iki ki a ia, kua pehe mai.",
                "13": "Ki a lagaaki hake haau a ulu mo e fiafia, kitia la, kua hoko mai tuai e magaaho; ko e po nai to fakakite mai e fakamailoga, mo e a pogipogi to hoko mai ai au ke he lalolagi, ke fakakite atu ke he lalolagi to fakahoko e au e tau mena oti ne vagahau e au he tau gutu he haaku a tau perofeta tapu.",
                "14": "Kitia la, kua hoko atu au ke he haaku ni a tau tagata, ke fakahoko e tau mena oti ne kua fakailoa atu e au ke he tau fanau he tau tagata tali mai he fakaveaga he lalolagi, to taute foki e au e finagalo he Matua mo e Tama — ko e Matua ha ko au; ko e Tama ha ko e haaku a tino. Kitia la, kua hoko mai tuai e magaaho, ti koe po nai to fakakite mai ai e fakamailoga.",
                "15": "Ne hoko ai e magaaho, kua fakakatoatoa e tau kupu ia ne hoko age ki a Nifai mo e hoko mai ai tuga ne talahau ai e tau kupu ia. Kitia la, ne hifo e la ke to ke nakai pouli ti kamata e tau tagata ke ofo ha kua nakai fai pouli ka kua hoko mai e po.",
                "16": "Na tokologa ne nakai tua fakamua ke he tau kupu he tau perofeta, ne veveli a lautolu ke he kelekele tuga kua mamate, ha kua iloa e lautolu kua kaumahala tuai e ha lautolu a amanakiaga ke fakamahaikava ai a lautolu ne tua ke he tau kupu he tau perofeta, ha kua hoko mai e fakamailoga ne kua talahau mai i tuai.",
                "17": "Ti kamata foki a lautolu keiloa kua ku lahi e tau magaaho ti fakakite mai e Tama he Atua, hanai, ko e tau tagata oti iluga he fuga kelekele, ko lautolu mai he faahi lalo ke he faahi uta, mai foki he motu he faahi tokelau ke he motu he faahi toga, kua ofo lahi a lautolu, a ti veveli oti ai ke he kelekele;",
                "18": "Ha kua iloa e lautolu kua leva tuai he fa e perofeta he tau perofeta e tau mena nai, ti kua hoko mai tuai e fakamailoga ne talahau mai; ti kamata agataha a lautolu ke matakutaku ha ko e ha lautolu a tau mahani kelea mo e nakai tua.",
                "19": "Ne hoko ai e magaaho, ne nakai ha ha i ai ha pouli ke he po katoa ia, ka e tuga kua tupou e la. Ne hoko ai e magaaho ne hake mai e la he mogo pogipogi, hake mai tuga ni ne fa mahani, ti iloa ai e lautolu koe aho ia ko e aho ke fanau mai ai e Iki ha koe fakamailoga na kua tuku mai.",
                "20": "Ti kua hoko mai e magaaho, hanai e tau mena oti, katoa foki moe tau mena ikiiki, tuga ni mo e tau kupu he tau perofeta.",
                "21": "Ti kua hoko mai e magaaho, kua fakakite mai foki e taha fetu foou tuga foki moe kupu kua talahau ai.",
                "22": "Ti hoko ai e magaaho, kua kamata ai nai, ke ha ha i ai e tau pikopiko ne fakafano atu e Satani ke he tau tagata ke fakamaō aki ha lautolu a tau loto, kia nakai tua a lautolu ke he tau fakamailoga mo e tau mena tutupu fakaofo ne kitia e lautolu. Ka e pete ni e tau pikopiko mo e tau fakavai pihia ne mua e tokologa ha lautolu ne tua mo e liliu mai ke he Iki.",
                "23": "Ti hoko ai e magaaho, kua fano a Nifai ke he tau tagata mo e falu kua tokologa foki, mo e papatiso ai a lautolu ke lata ma e fakatokihalaaga, ko e mena ia kua tokologa kua fakamagalo ai e tau hala. Ti ko e mena ia kua liu kamata foki e tau tagata ke moua ai e mafola ke he motu.",
                "24": "Ne nakai ha ha i ai e tau taufetoko ha koe tokofiha ni ne kamata ke fakamatala atu, mo e lali foki ke fakamooli ke he tau tohi, kua nakai tuai aoga ke omaoma ke he tau fakatufono a Mose, Ti ko e mena ia ne hepe ai a lautolu he nakai maama mitaki ai ke he tau tohi.",
                "25": "Ka e hoko ai e magaaho, kua nakai leva ti liliu mai ai a lautolu mo e iloa ai e ha lautolu a hehe, ha ko e mena ne fakailoa atu ki a lautolu kua nakai la fakakatoatoa e fakatufono ia, ti kua lata ke katoatoa e tau mena ha ai e magaaho, hanai, kua hoko mai e tau kupu ki a lautolu kua lata tonu ke fakakatoatoa, hanai, ko e taha ni e mena poke matapatu ke nakai mole ha mena tote maka haana a to fakamooli e tau mena oti. Ha ko e mena ia ko e tau ia ni ne iloa ai e lautolu e hepe ha lautolu, a ti talahau ai e lautolu e ha lautolu a tau mena kelea oti.",
                "26": "Ti mole atu pihia e tau ke hivagofulu ma ua aki, ne ta mai ai e tau tala fiafia ke he tau tagata ha ko e tau fakamailoga ne hohoko mai tuga ni mo e tau kupu kua perofeta ai he tau perofeta tapu oti.",
                "27": "Ne hoko ai e magaaho, kua mole foki e tau ke hivagofulu ma tolu aki moe mafola, kua ha i ai e matakau fofo mena ha Katianatoni, ko lautolu ne nonofo i luga he tau mouga, mo e fakakelea ai e lautolu e motu, ha ko e mena malolo e ha lautolu a tau nonofoaga mo e galo foki e tau fakamumuliaga ha lautolu, kua nakai maeke he tau tagata ke kau mahala ai a lautolu; ti ko e mena ia ne kelipopo tagata mo e fakamatematekelea e lautolu tokologa he tau tagata.",
                "28": "Ne hoko e magaaho, he tau ke hivagofulu ma fa aki ne kamata a lautolu ke tokologa ha kua tokologa e tau tagata Nifai ne mahani totoko ne fehola mo e kau atu ki a lautolu, kua momoko lahi e mena nai ke he tau tagata Nifai ne toe hifo ke he motu.",
                "29": "Ne momoko foki e tau taga ta Lamana; ha ko e mena nai, kitia la, kua tokologa e tau fanau ha lautolu kua tutupu hake mo e malolo a lautolu ha kua lalahi, mo e falanaki ni a lautolu ki a lautolu, ti fakahehe e falu ha lautolu he tau tagata Soloma hako e tau pikopiko mo e tau kupu fakavai a ti o kehe ai a lautolu mo e tutaki fakalataha mo e tau tagata kaiha a Katianatoni.",
                "30": "Kua pihia e matematekelea foki he tau tagata Lamana moe kamata foki a lautolu ke liu ki tua e tau mahani tututonu ha ko e tau mahani kelea he atu hau foou na."
            },
            "2": {},
            "3": {},
            "4": {},
            "5": {},
            "6": {},
            "7": {},
            "8": {
                "1": "Ne hoko ai, kua fakakite mai pehe he ha mautolu a fakamauaga mo e iloa ai e mautolu kua mooli e ha mautolu a fakamauaga, kitia la, ko e tagata tututonu ne leveki e tau tohi ia — ha kua taute mooli e ia e loga e tau mana ke he higoa a Iesu; ti nakai fai tagata ne maeke ke eke ha mana ke he higoa a Iesu ka ko ia ne kua mea e loto mai he haana ni a tau hala.",
                "2": "Ne hoko ai, kaeke kua nakai fai hepe ne taute he tagata nai ke he totouaga he tau magaaho, kua mole atu tuai e tau ke tolugofulu ma tolu aki.",
                "3": "Ti kamata e tau tagata ke onoono moe amaamanaki lahi ke he fakamailoga ne kua fakailoa mai he perofeta ko Samuela ko e tagata Lamana, hanai, ko e magaaho haia ke ha ha i ai e pouli ke he fuga kelekele ke he tolu ai e tau aho.",
                "4": "Ti kamata agataha e tau tagata ke fakauaua mo e taufetoko, pete ni he loga e tau fakamailoga kua tuku mai.",
                "5": "Ne hoko ai ke he tau ke tolugofulfu ma fa aki ke he mahina fakamua, ke he aho ke fa aki he mahina, ne to e taha afa lahi, nakai la kitia e ha mena pihia ke he motu tali mai he kamataaga.",
                "6": "Ne ha ha i ai e taha matagi malolo, mo e pakū lahi he lagi kua matakutakuina mo e lulululu ai e lalolagi katoa tuga ke vehevehe ai.",
                "7": "Ko e aho ia kua malolo atu e uhila ki luga he motu nakai la kitia e lautolu e ha uhila pihia tali mai he tau momoui ha lautolu.",
                "8": "Ti vela agataha e maaga ko Sarahema.",
                "9": "Ti tomo ai e maaga ko Moronai ke he tahi, ti tomo fakalataha foki moe tau tagata kua ha ha i ia.",
                "10": "Kua tanumia ai he tau kelekele e maaga ko Moronaiha ti eke ai agataha e tuaga he maaga ia mo taha mouga lahi.",
                "11": "Ti lahi foki e malona he motu kehe faahi toga.",
                "12": "Ka e kitia la, ne mua ue atu e kelea e moumouaga he motu kehe faahi tokelau, kitia la, kua liliu kehe etufuga he kelekele katoa ha koe matagi malolo moe tau tiotio, mo e tau pakū he lagi mo e tau kapa he uhila, mo e lulululuaga he kelekele katoa.",
                "13": "Ne malona ai e tau puhala tu, mo e kelea ai e tau hala tu molemole ti tule ai foki e tau mena ne molemole.",
                "14": "Ne loga e tau maaga talahaua ne kua tomo, mo e loga foki ne vela ai, loga foki ne lulululu ai mo e veveli ke he kelekele e tau fale mo e mamate ai oti e tau tagata ha ha i ai ti tokanoa ai e tau maaga fonua ia ne tutu ai e tau maaga na.",
                "15": "Ka e toe agaia ni e falu a maaga, ka kua lahi e malona, mo e tokologa foki a lautolu ne kua mamate ai.",
                "16": "Ti fai tagata foki ne uta he tau tiotio, nakai iloa foki he taha e utaaga ha lautolu, ka kua iloa ne kua uta kehe ai.",
                "17": "Ti kua malona e fuga kelekele katoa ha ko e tau matagi lalahi mo e tau kapa he uhila mo e lulululu he kelekele.",
                "18": "Kitia la, ne maihi ua e tau maka, ne malipilipi foki ki luga he fuga kelekele katoa, ti ko e tau valavala maka ni ne toe mo e tafola ai, ha ha i ai e tau maihi mo e tau avamaka i luga he motu katoa.",
                "19": "Hoko ai e magaaho, ne fakaoti ai e malolo he tau paku lagi mo e tau kapa mai he uhila mo e afa, mo e matagi lahi — kitia la, kua lata mo e tolu e mata hola ne tupu ai e tau mena ia, ka e pehe mai e falu kua molea e tolu e matahola, ka e pete ia ne tutupu e tau mena lalahi mo e matakutakuina na ke he tolu e tau matahola, kitia la, ne pouligia ai e motu.",
                "20": "Ne hoko ai, kua ha ha i ai e pouli kikio ki luga he motu, ti ko lautolu nakai haofia, kua logona e aafu he pouli.",
                "21": "Kua nakai fai maama ai, ha koe pouli, nakai fai lamepa po ke tau hulu; nakai fai afi foki ke tafu aki ha lautolu a tau gaafi momo ikiiki, ti ko e mena ia kua nakai fai maama ai;",
                "22": "Ti nakai fai maama ne kitia ai, po ke ha afi po ke ha kikila po ke la po ke mahina, po ke tau fetu kua pouli tatago e motu katoa.",
                "23": "Ne hoko ai pehe kua pouli tatago ai ke he tolu e tau aho mo e nakai fai maama ne kitia ai. Kua ha ha i ai e momoko lahi mo e tagi tautau mo e tagi aue he tau tagata, hanai kua lahi e tagi he tau tagata ha ko e pouli mo e matematekelea lahi kua hoko mai ki a lautolu.",
                "24": "Ke he taha mena, ne logona ai a lautolu ne tagi, mai pehe Oi fakaalofa te a ne mai ne tokihala tuai a tautolu fakamua to hoko mai e aho matakutakuina nai po kua hao mai e ha tautolu a tau matakainaga moe nakai vela a lautolu ke he maaga lahi ia ko Sarahema.",
                "25": "Ke he taha mena foki, ne logona ai a lautolu ne tagi mo e pehe mai. Oi te fakaalofa a ne mai ne tokihala tuai a tautolu fakamua to hoko mai e aho lahi mo e matakutakuina nai, mo e nakai kelipopo po ke tauliti maka e tau perofeta mo e vega kehe ai a lautolu, a kua hao mai e ha tautolu a tau matua fifine mo e tau tama fifine fulufuluola mo e tau fanau mo e nakai tanumia a lautolu ke he maaga lahi na ko Moronaiha. Ti pihia e tau tagi mo e matematekelea he tau tagata."
            },
            "9": {},
            "10": {},
            "11": {
                "intro": "Ne fakakite e Iesu Keriso a ia ke he tau tagata Nifai, he magaaho ne fakapotopoto fakalataha ai e lanu tagata ke he faahi motu ko Ponitifulu, mo e ne fekafekau ki a lautolu; ti ne fakakite pehē e ia a ia kia lautolu.",
                "1": "Ne hoko mai pehe ne fakapotopoto ai e lanu tagata tokologa mo e lahi, he tau tagata Nifai, ke he tau kalakala he faituga ha he fonua ko Ponitifulu. Ti kua fetutala aki a lautolu ko e taha ke he taha ke he tau mena fakaofo, mo e lahi ne kua tupu mo e liliuaga kua hoko.",
                "2": "Kua fetutalaaki foki a lautolu ke he tagata nai ko Iesu Keriso kua fakakite mai i tuai e fakamailoga ke he haana a matulei.",
                "3": "Ha ne fetutala ai a lautolu, taha ke he taha, ti logona ai e leo tuga ne mai ai he lagi; ti feono fano e ha lautolu a tau mata, ha kua nakai maama e lautolu e leo ne logona ai; nakai koe leo vale foki, po ke leo lahi, pete ni a ia, kua nakai tau maleku ai e leo tote na ne tuina a lautolu ne logona ai, ke he uho he tau loto ha lautolu, kia lahi ni mo e nakai toe ha faahi tino ha lautolu mo e vivivivi; hanai ne tuina e tau agaaga ha lautolu, ti kamata agataha e tau loto ha lautolu ke velagia ai.",
                "4": "Ne hoko ai pehe, ne liu logona foki e lautolu e leo, ka e nakai maama ia lautolu.",
                "5": "Ne liu logona e lautolu ke lagatolu aki e leo, a ti hafagi ai e tau teliga ha lautolu ke fanogonogo ki ai, ti kua haga atu e ha lautolu a tau mata ke he leo mo e haga ai ke he lagi ne hoko mai ai e leo.",
                "6": "Kitia la, ko e lagatolu ia a ti maama ai e lautolu e leo ne logona, kua pehe mai ki a lautolu.",
                "7": "Kitia la, haaku a Tama Fakahele haana kua fiafia na au ki a ia, ki a ia kua fakaheke ai e haaku a higoa — kia fanogonogo mai a ki a ia.",
                "8": "Ne hoko ai, ne kua maama ia lautolu ti liu haga hake foki e tau mata ha lautolu ke he lagi, ti kitia la, ne kitia e lautolu e Tagata ha ne haele hifo mai he lagi; ti tapulu a ia ke he tapulu tea. Ne haele hifo a ia mo e tu ke he vaha loto ha lautolu, ti haga atu e tau mata he lanu tagata katoa ki a ia, ne nakai maeke a lautolu ke fakamaga ha lautolu a tau gutu nakai ni ko e taha ke he taha, ti nakai iloa foki e lautolu e kakano he mena nai, ha kua manatu a lautolu, ko e agelu kua tu mai ki a lautolu.",
                "9": "Ne hoko ai ne fakaolo atu e ia haana lima mo e vagahau ke he tau tagata, kua pehe atu.",
                "10": "Kitia la, ko au ko Iesu Keriso ne talahau ai he tau perofeta to haele mai ke he lalolagi.",
                "11": "Kitia la, ko au ko e maama mo e moui he lalolagi. Kua inu tuai e au e kapiniu kona ia ne foaki mai he haaku a Matua ki a au mo e fakalilifu e au e haaku a Matua ha kua fua e au e tau hala he lalolagi, ti ko e mena ia ne fakamamahi ai au, ha ko e finagalo he haaku a Matua ke he tau mena oti mai he kamataaga.",
                "12": "Ne hoko ke he magaaho ne oti ai he vagahau e Iesu e tau kupu nai kua veveli e lanu tagata katoa ke he kelekele, ha kua manamanatu laia a lautolu ne kua perofeta mai tuai ki a lautolu to fakakite mai e Keriso a ia ni ki a lautolu ka mole e haana haele hake ke he lagi.",
                "13": "Ne hoko ai, ne vagahau e Iki ki a lautolu kua pehe mai: —",
                "14": "Mamatike a a mutolu mo e o mai ki a au, kia maeke ia mutolu ke tuku mai e ha mutolu a tau lima ke he haaku a kahokaho, mo e amoamo foki e mutolu e mena ne pao ai e tau fao ke he haaku a tau lima mo e haaku a tau hui, kia maeke ia mutolu ke iloa ko au ko e Atua a Isaraela, mo e Atua foki he lalolagi katoa, kua keli popo tuai ma e tau hala he lalolagi.",
                "15": "Ne hoko ai pehe ne o atu e lanu tagata mo e tuku atu ha lautolu a tau lima ke he haana a kahokaho mo e amoamo e tau mena ne pao aki ai e tau fao ke he haana a tau lima mo e haana a tau hui. Ne eke pihia e lautolu, mo e o atu takitokotaha a to oti a lautolu, ti kitekite atu a lautolu mo e ha lautolu a tau mata mo e aamo atu foki mo e ha lautolu a tau lima a ti iloa maaliali ai e lautolu, mo e talahau fakatonu ai, ko ia mooli haia ne kua tohia ai he tau perofeta to haele mai.",
                "16": "Magaaho, ne oti ai e o atu ha lautolu oti mo e kitia fakatonu ai e lautolu, ti tauui auloa ai a lautolu ke he taha ni e leo kua pehe mai.",
                "17": "Hosana! Fakaheke ke he higoa he Atua Tokoluga Mua Ue Atu! A ti veveli hifo ai a lautolu ke he tau hui ha Iesu mo e hufeilo atu ki a ia.",
                "18": "Ne hoko ai, ne vagahau a ia ki a Nifai (ha kua ha ha i ai a Nifa) mo e poaki ki a ia ke hau a ia ki mua.",
                "19": "Ne matike a Nifai mo e fina atu, mo e tukutuku hifo a ia ki mua he Iki mo e figita e ia haana a tau hui.",
                "20": "Ne poaki e Iki ki a ia ke matike, ti matike a ia mo e tu ki mua haana.",
                "21": "Ne pehe atu e Iki ki a ia, kua foaki atu e au ki a koe e malolo kia papatiso e koe e tau tagata nai ka liu haele atu foki au ke he lagi.",
                "22": "Ti liu foki e Iki mo e ui atu ke he falu foki mo e pihia atu foki a ia ki a lautolu he vagahau, mo e foaki atu e ia ki a lautolu e malolo ke taute aki e papatisoaga. Ti pehe atu a ia ki a lautolu: Ko e puhala nai ke papatiso ai e mutolu; kia aua neke fai taufetoko ai a mutolu.",
                "23": "Kua mooli kua tala atu e au ki a mutolu, ko ia kua tokihala mai he haana a tau hala ha ko e ha mutolu a tau kupu, mo e manako a ia ke papatiso ke he haaku a higoa, ko e puhala pehe nai to papatiso e mutolu a lautolu — Kitia la, to o hifo a mutolu mo e tutu ke he vai mo e ppatiso e mutolu a lautolu ke he haaku a higoa.",
                "24": "Kitia la, ko e tau kupu hanai ke vagahau e mutolu. To ui atu ki a lautolu ke he ha lautolu a tau higoa mo e pehe atu:",
                "25": "Nukua moua e au e pule nai mai ia Iesu Keriso, kua paptiso e au a koe ke he higoa he Matua, mo e Tama, mo e Agaaga Tapu. Amene.",
                "26": "Ti ko e magaaho ia to fakatanumia ai e mutolu a lautolu ke he vai mo e liu ta hake mai i loto he vai.",
                "27": "Kia mumui atu a mutolu ke he puhala nai ka paptiso e mutolu ke he haaku a higoa, kitia la kua mooli kua tala atu e au ki a mutolu kua taha ni e Matua, mo e Tama, mo e Agaaga Tapu, ti ko au ha i loto he Matua, mo e Matua foki ha i loto ia au, ti kua taha ni a maua mo e Matua.",
                "28": "Tuga mo e puhala nai ne poaki atu e au ki a mutolu ke papatiso ai. Kia aua neke fai taufetoko a mutolu, tuga fakamua nakai lata foki ke taufetoko a mutolu ke he tau mena he haaku a evagelia, tuga ne eke ai e mutolu i tuai.",
                "29": "Ko e mooli, ko e mooli, kua tala atu e au ki a mutolu, ko ia kua ha ha i ai e agaaga taufetoko, to nakai mai ia au e tagata ia, ka ko Satani ko e matua he mahani taufetoko ia, ti kua fakaohooho e ia e tau loto he tau tagata ke tau fetoko ai a lautolu mo e ita, ko e taha ke he taha.",
                "30": "Kitia la, nakai ko e fakaakoaga haaku a ia ke fakaohooho e tau loto he tau tagata ke he ita, ko e taha ke he taha, ka ko e haaku a fakaakoaga pehe kua lata e tau mena pihia ke fakaoti.",
                "31": "Kitia la, ko e mooli, ko e mooli kua tala atu e au ki a mutolu, to talahau e au haaku evagelia.",
                "32": "Ti ko e haaku a evagelia hanai, ko e evagelia foki kua foaki mai he Matua ki a au, ti kua fakamooli e au e Matua mo e fakamooli mai he Matua au, ti kua fakamooli he Agaaga Tapu a maua mo e Matua, kua poaki mai he Matua ke he tau tagata oti, ke he tau motu oti, kia tokihala mo e tua mai ki a au.",
                "33": "Ko ia ne tua ki a au mo e papatiso, to fakamoui a ia. Ko lautolu haia to eke ma lautolu e kautu he Atua.",
                "34": "Ka ko ia ne nakai tua ki a au mo e nakai papatiso, to malaia a ia.",
                "35": "Ko e mooli, ko e mooli, ke tala atu e au ki a mutolu, ko e haaku a evagelia haia, kua fakamooli atu e au a ia mai he Matua, ti ko ia kua tua ki a au, kua tua foki a ia ke he Matua. To fakamooli atu he Matua au ki a ia ha ko e mena to ahiahi atu a ia ki a ia mo e afi mo e Agaaga Tapu.",
                "36": "Ko e puhala pihia ka fakamooli aki he Matua au, ka to fakamooli he Agaaga Tapu ki a ia a maua mo e Matua, ha kua taha ni a mautolu mo e Matua mo e Agaaga Tapu.",
                "37": "Kua liu foki ke tala atu e au ki a mutolu, kia tokihala, mo e mahani po ke tama tote, mo e papatiso ke he haaku a higoa, neke nakai fakaai ia mutolu ke moua e tau mena nai.",
                "38": "Kua liu foki ke tala atu e au ki a mutolu kia tokihala, mo e papatiso ke he haaku a higoa, mo e mahani po ke tama tote po kua nakai fakaai ia mutolu ke moua e kautu he Atua.",
                "39": "Ko e mooli, ko e mooli ke tala atu e au ki a mutolu, ko e haaku a evagelia haia, ti ko lautolu kua fakave ki luga he mena nai, kua fakave ia ki luga he maka haaku, ti to nakai kautu ki a lautolu e tau gutuhala a teoli.",
                "40": "Ko ia ka uta kehe po ke lafi ki ai ha mena ka talahau ke he tau mena nai, kua hau a ia mai he kelea, mo e nakai fakave foki a ia i luga he haaku a maka, ka kua fakave a ia ki luga he fakaveaga he oneone, ti mahafagifagi e tau gutuhala e teoli ke talia mai a lautolu pihia ka tafe mai e tau vai lele mo e agi mai e tau matagi mo e tanumia ai a lautolu.",
                "41": "Ha ko e mena ia, kia o atu a ke he tau tagata nai, mo e talahau atu e tau kupu ne kua vagahau e au ke he tau matapoko oti he lalolagi."
            },
            "12": {
                "1": "Ne hoko ai, kua vagahau e Iesu e tau kupu pihia ki a Nifai mo lautolu ne kua kotofa ai foki. (na ko e tokologa a lautolu ne kua kotofa mo e moua ai e malolo mo e pule ke papatiso ko e toko hogofulu ma ua a ia); kitia la, ne fakaolo atu ai e ia haana a lima ke he lanu tagata mo e fakamatala atu ki a lautolu kua pehe; Uhoaki a mutolu kaeke ke talia, mo e omaoma, a mutolu ke he tau kupu he toko hogofulu ma ua nai kua fifili e au mai ia mutolu ke fekafekau atu ki a mutolu, ke eke mo e ha mutolu a tau fekafekau, ki a lautolu foki kua tuku atu e au e malolo ki ai, kia maeke ai ia lautolu ke papatiso e lautolu a mutolu ke he vai. Ti ka mole atu e papatiso ha mutolu ke he vai, kitia la, to papatiso e au a mutolu ke he afi mo e Agaaga Tapu. Ko e mena ia, kia uhoaki a mutolu kaeke kua tua a mutolu ki a au mo e papatiso ai, ka mole he kitia e mutolu au mo e iloa ai foki au.",
                "2": "Ti ko e mena ia, to monuina a lautolu kua tua ke he ha mutolu a tau kupu, ha kua fakamooli atu e mutolu kua kitia e mutolu au, mo e iloa foki au. Hanai, uhoaki a lautolu kua tua ke he ha mutolu a tau kupu, mo e hifo ai ke he mahani fakatokolalo ke papatiso ai, ha kua ahiahi atu a lautolu he afi mo e Agaaga Tapu, mo e moua ai e lautolu e fakamagaloaga ke he ha lautolu a tau hala.",
                "3": "Hanai, uhoaki a lautolu ne loto holoilalo kua o mai ki a au, ha ko e mena to eke ma lautolu e kautu he lagi.",
                "4": "Uhoaki a lautolu ne fakatutuku ha ko e mena ke fakamafanatia a lautolu.",
                "5": "Uhoaki a lautolu ne mahani molu, ha ko e mena to eke ma lautolu e motu.",
                "6": "Uhoaki a lautolu ne fia kai mo e fia inu ke he mahani tututonu, ha ko e mena to puke a lautolu ke he Agaaaga Tapu.",
                "7": "Uhoaki a lautolu ne fakaalofa atu, ha ko e mena ofania mai a lautolu.",
                "8": "Uhoaki a lautolu ne loto mea; ha ko e mena kitia atu e lautolu e Atua.",
                "9": "Uhoaki a lautolu ne fakatupu e fakafeilo, ha ko e mena talahaua a lautolu ko e fanau he Atua.",
                "10": "Uhoaki a lautolu oti ne eke fakakelea ha ko e haaku a higoa, ha ko e mena to eke ma lautolu e kautu he lagi.",
                "11": "Uhoaki a mutolu ka eke fakakelea atu e lautolu, mo e favale ki a mutolu, mo e tukumale pikopiko a lautolu ki a mutolu ke he tau mena kelea oti ha ko au.",
                "12": "Ha ko e mena to ha ha i ai ia mutolu e olioli mo e fiafia ni, ha ko e mena to lahi e ha mutolu a palepale ke he lagi, ha ko e mena favale pihia a lautolu ke he tau perofeta ne mumua ia mutolu.",
                "13": "Ko e mooli, ko e mooli ke tala atu e au ki a mutolu, kua tuku atu e au ki a mutolu ke eke a mutolu mo masima he lalolagi, kaeke ke magalo e masima po ke heigoa e taha mena ke fakakonakona aki e lalolagi? Nakai fai mena ke aoga e masima ia ki ai ka e tolo ni ki fafo, mo e taholi ai he tau tagata.",
                "14": "Ko e mooli, ko e mooli, ke tala atu e au ki a mutolu, kua tuku atu e au ki a mutolu ke eke mo maama he tau tagata nai. Nakai maeke ke galo e maaga kua fakatu i luga he mouga.",
                "15": "Kitia la, kua tugi kia e lautolu e lamepa ti toka ai i lalo he kumete? Nakai, ka e toka ki luga he tokaaga lamepa, ke kikila atu ai ki a lautolu oti ha ha he fale.",
                "16": "Ha ko e mena ia kia kikila atu pihia ha mutolu a maama ki mua he tau tagata nai, ke kitia ai e lautolu ha mutolu a mahani mitaki a ti fakaheke atu ai a lautolu ke he Matua ha mutolu ha ha he lagi.",
                "17": "Aua neke manatu a mutolu kua hau au ke fakahui e fakatufono po ke tau perofeta; nakai hau au ke fakahui, ka kia fakamooli ai.",
                "18": "Ha ko e mooli ke tala atu e au ki a mutolu, kua nakai tuai mole, taha iota po ke taha maaga matatohi mai he fakatufono, ka kua fakamooli oti ai ki a au.",
                "19": "Kitia la, kua foaki atu tuai e au ki a mutolu e fakatufono mo e tau poakiaga he haaku a Matua, kia tua a mutolu ki a au, mo e tokihala mai he ha mutolu a tau hala, mo e o mai ki a au mo e loto malipilipi mo e agaaga fakatokolalo. Kitia la, ha i mua ha mutolu e tau poakiaga, mo e fakamooli mai tuai e fakatufono.",
                "20": "Ha ko e mena ia, o mai ki a au mo e fakamomoui ai a mutolu, ha ko e mooli ke tala atu e au ki a mutolu ka nakai ni omaoma a mutolu ke he haaku a tau poakiaga, kua poaki atu e au ki a mutolu ke he magaaho nai, to nakai hao atu a mutolu ke he kautu he lagi.",
                "21": "Kua fanogonogo a mutolu ne tala mai e lautolu ke he vaha i tuai, ti kua tohia foki ki mua ha mutolu, aua neke kelipopo tagata a koe, ko e tagata ne kelipopo tagata, kua hagahaga kelea a ia ke he fakafiliaga he Atua.",
                "22": "Ka e tala atu e au ki a mutolu ko e tagata kua ita ke he haana a matakainaga, to hagahaga kelea a ia ke he haana fakafiliaga, ti ko ia foki kua pehe ke he haana a matakinaga, Raka, to hagahaga kelea a ia ha ko e fakatufono, ti ko ia ka pehe, ko e goagoa na e, to hagahaga kelea a ia ke he afi ko kehena:",
                "23": "Ko e mena ia, kaeke ke hau a koe ki a au po ke manako ke hau ki a au, to manatu ai e koe e haau a matakainaga ka ha i ai e taha mena kua mamahi ai a koe —",
                "24": "Kia fina atu a koe ke fakafeilo fakamua mo e haau a matakainaga, ti hau a koe ki a au mo e haau a loto katoa, to talia ai e au a koe.",
                "25": "Kia fakafeilo fakaave a mua mo e tagata ne tagi he haana a tau mena ha ha ia koe, he o agaia a mua he magahehala, neke hoko mai e magaaho ke moua ai e ia a koe mo e tuku atu ai a koe ke he fale puipui.",
                "26": "Ko e mooli, ko e mooli ke tala atu e au ki a koe to nakai fakaai ke hu atu ai a koe ki fafo a to oti pito e tau senine he age e koe, ka nofo a koe he fale puipui to maeke nakai ia koe ke totogi atu e senine taha ki a ia? Ko e mooli, ko e mooli, ke tala atu e au ki a koe, Nakai.",
                "27": "Kitia la, kua tohia e lautolu he vaha i tuai. Aua neke faivao a koe.",
                "28": "Ka e tala atu e au ki a mutolu, ka kikite atu taha ke he fifine mo e manako ki ai, kua faivao tuai a ia ke he haana loto.",
                "29": "Kitia la, kua tuku atu e au ki a mutolu e taha poaki, kia aua neke toka he tau loto ha mutolu ha mena taha he tau mena ia.",
                "30": "Ha kua mitaki ke fakatikai e mutolu e tau mena ia, ia mutolu, ka e nikiti ha mutolu a tau satauro, ka e ua tolo a mutolu ki kehena.",
                "31": "Ne tohia mai foki pehe kaeke ke tiaki he taha haana hoana, kia age e ia ki ai taha tohi kua tiaki ai.",
                "32": "Ko e mooli, ko e mooli ke tala atu e au ki a mutolu, kaeke ke tiaki he taha haana hoana ka e nakai faivao a ia, kua fakafaivao e ia a ia; ko e tagata foki kua hoana ki a ia ne tiaki, kua faivao tuai a ia.",
                "33": "Kua tohia foki pehe, Aua neke omonuo pikopiko a koe, ka kia ta atu e koe ke he Iki e tau mena ne omonuo ai e koe.",
                "34": "Ka ko e mooli, ko e mooli ke tala atu e au kia mutolu, aua neke omonuo ni, aua neke omonuo ke he lagi, ha ko e nofoaiki haia he Atua.",
                "35": "Po ke lalolagi, ha ko e haana tuagahui a ia.",
                "36": "Aua neke omonuo a koe ke he ulu haau, ha ko e mena nakai maeke ia koe ke fakahina po ke fakauli taha lauulu taha.",
                "37": "Ka kia pehe ha mutolu a kupu, Hanai, hanai, nakai, nakai, ha ko e ha kupu ke loga ke he tau kupu na, ko e kelea a ia.",
                "38": "Kitia la, kua tohia pehe, ke totogi e mata ke he mata, ka e totogi e nifo ke he nifo.",
                "39": "Ka e tala atu e au ki a mutolu, aua neke taui atu e mutolu e kelea, ko e tagata ne poki mai haau a pakamata matau, kia haga atu e taha ki a ia.",
                "40": "Ko e tagata foki ne fia fakafili a koe ke uta haau a peleue, kia tuku atu ki ai e koe mo e haau a pulupulu foki.",
                "41": "Ka fakamakamaka taha ke o a mua ke he maila taha, a ti o a mua mo ia ke he na maila ua.",
                "42": "Kia age e koe ki a ia ne ole tupe mai ki a koe, aua neke haga kehe a koe ia ia kua ogo mena mai ki a koe.",
                "43": "Kitia la, kua tohia mai foki pehe, kia fakaalofa atu a koe ke he tagata ne katofia mo koe, ka kia fakavihia e tagata kua fai fi ki a koe.",
                "44": "Ka e kitia la kua tala atu e au ki a mutolu, kia fakaalofa atu a mutolu ki a lautolu kua fai fi ki a mutolu, kia fakamonuina atu e mutolu ki a lautolu ne kaiaalu mai ki a mutolu, kia totonu atu a mutolu ki a lautolu kua fakavihia a mutolu, kia liogi foki a mutolu ma lautolu ne tukumale mai mo e favale mai ki a mutolu.",
                "45": "Kia eke ai a mutolu mo fanau he matua ha mutolu ha he lagi, ha kua fakakikila mai e haana la ki a lautolu kua mahani kelea katoa mo lautolu kua mahani mitaki.",
                "46": "Ha ko e mena ia, ko e tau mena na, mai he vaha i tuai ne ha i lalo he fakatufono, kua hohoko mai tuai e tau mena oti ia ki a au.",
                "47": "Kua mole tuai e tau mena tuai kua foou e tau mena oti.",
                "48": "Ha ko e mena ia kua finagalo ai au ke katoatoa ha mutolu a mahani mitaki, ke tuga au po ke ha mutolu a Matua ha ha he lagi kua katoatoa haana a mahani mitaki."
            },
            "13": {
                "1": "Ko e mooli, ko e mooli, ke tala atu e au kua finagalo au ke age e mutolu e tau mena fakaalofa ke he tau tagata nonofogati, ka ko mutolu, neke age ha mutolu a tau mena fakaalofa ki mua he tau tagata kia kitia ai e lautolu, ka pihia ti nakai fai taui a mutolu ke he Matua ha mutolu ha ha he lagi.",
                "2": "Hanai, ka age e koe e tau mena fakaalofa, aua neke uulo e ko e e pu i mua haau, tuga ne eke he tau tagata fakavai ke he tau sunako moe tau puhala tu, kia nava ai e tau tagata ki a lautolu, ko e mooli, ke tala atu e au ki a mutolu, kua moua tuai e lautolu ha lautolu a taui.",
                "3": "Ka age e koe e tau mena fakaalofa, aua neke kitia he haau a lima hema e mena kua eke he haau a lima matau.",
                "4": "Kia fufu haau a tau mena fakaalofa, aua neke uulo e koe e pu i mua haau, tuga ne eke he tau tagata fakavai ke he tau sunako mo e tau puhala tu, kia nava ai e tau tagata ki a lautolu, ko e mooli, ke tala atu e au ki a mutolu, kua moua tuai e lautolu ha lautolu a taui.",
                "5": "Ka age e koe e tau mena fakaalofa, aua neke kitia he haau a lima hema e mena kua eke he haau a lima matau.",
                "6": "Kia fufu haau a tau mena fakaalofa, ko e haau a Matua, foki ko ia kua fioia e tau mena galo, to ta mai fakakite e ia e taui ki a koe.",
                "7": "Ka liogi a mutolu, aua neke pola mau ha mutolu a tau kupu, tuga e tau motu kehe; ha ko e mena piko na lautolu, ko e tau kupu loga ha lautolu ke talia mai ai a lautolu.",
                "8": "Hanai, aua neke tuga a lautolu a mutolu, ha ko e mena kua fioia he ha mutolu a Matua e tau mena kua nonofogati ai a mutolu, ka e nakai la ole atu a mutolu ki ai.",
                "9": "Hanai, kia liogi pehe a mutolu, Ha mautolu a Matua na e, ha ha he lagi, kia tapu haau a higoa.",
                "10": "Kia eke haau a finagalo ke he lalolagi, tuga ne eke ke he lagi.",
                "11": "Kia fakamagalo e koe ki a mautolu ha mautolu a tau hala, tuga a mautolu ne fakamagalo atu ki a lautolu ne eke fakakelea mai ki a mautolu.",
                "12": "Aua neke uta e koe a mautolu ke he kamatamata, ka e laveaki mai a e koe a mautolu he tau mena kelea.",
                "13": "Ha ko e mena ha ha ia koe e kautu, mo e malolo, katoa mo e fakahekeaga tukulagi, Amene.",
                "14": "Kaeke ke fakamagalo atu e mutolu ke he tau tagata e tau hala ha lautolu, ti fakamagalo mai foki a mutolu he Matua ha mutolu ha ha he lagi.",
                "15": "Kaeke foki kua nakai fakamagalo atu e mutolu ke he tau tagata e tau hala ha lautolu, ti nakai fakamagalo foki ha mutolu a Matua ha mutolu a tau hala.",
                "16": "Ka fakakanopogi a mutolu aua neke fakamatakelea a mutolu, tuga e tau tagata fakavai, ha kua fakakehe e lautolu ha lautolu a tau mata, kia kitia ai he tau tagata kua fakakanopogi a lautolu. Ko e mooli ke tala atu e au ki a mutolu, kua moua tuai e lautolu ha lautolu a taui.",
                "17": "Ka ko koe, ka fakanopogi a koe, kia uku haau a ulu, mo e holoholo haau a mata;",
                "18": "Kia nakai kitia he tau tagata kua fakakanopogi a koe, ka ko e haau a Matua ha ha he mena galo, to ta mai fakakite e ia e taui ki a koe.",
                "19": "Aua neke tanaki e mutolu e tau koloa ma mutolu ke he lalolagi, kua ha ha i ai e moko mo e pala ke fakaoti ai, ha ha i ai foki e tau tagata kaiha ke keli atu mo e kaiha ai.",
                "20": "Ka kia tanaki e mutolu e tau koloa ma mutolu ke he lagi, nakai ha ha i ai e moko mo e pala ke fakaoti ai, ha ha i ai foki e tau tagata kaiha ke keli atu mo e kaiha ai.",
                "21": "Ha ko e mena ne ha i ai ha mutolu a tau koloa, ha ha i ai foki mo e tau loto ha mutolu.",
                "22": "Ko e hulu he tino ko e tau mata haia, kaeke foki ke mitaki haau a tau mata, ti maama ai haau a tino oti.",
                "23": "Kaeke kua kelea haau a tau mata, ti pouli, ai haau a tino oti. Hanai, kaeke ke pouli e maama ha ha ia koe, a ti lahi ue atu ai e pouli ia.",
                "24": "Nakai maeke ia taha ke fekafekau ke he na iki ne tokoua, ha ko e mena to fakavihia e ia taha, ka e fakaalofa ke he taha, ka nakai pihia, ti pipiki atu a ia ke he taha, ka e fakateaga ke he taha. Nakai maeke ia mutolu ke fekafekau ke he Atua mo Mamone.",
                "25": "Kua vagahau e Iesu e tau kupu nai ti kikite atu ai ke he toko hogofulu maua ne fifili e ia mo e pehe atu ki a lautolu. Kia tokaloto a e mutolu e tau kupu nai ne fakamatala atu e au. Ha ko e mena kitia la, ko mutolu, ko lautolu haia ne fifili e au ke fekafekau atu ke he tau tagata nai. Ko e mena haia ne tala atu ai au ki a mutolu, aua neke fakaatukehe a mutolu ke he tau momoui ha mutolu, ke he tau mena ke kai ai a mutolu, mo e tau mena ke inu ai a mutolu, po ke tau tino ha mutolu ke he tau mena ke tapulu ai a mutolu. Ka e nakai kia ko e mena mua e moui ke he mena kai, ti kua mua e tino ke he tapulu?",
                "26": "Kia kitekite a mutolu ke he tau manu lele, nakai gana saito a lautolu po ke helehele saito, po ke tanaki ke he tau fale saito, ka e fagai ni a lautolu he Matua ha mutolu ha ha he lagi. Ka e nakai kia ko e mena mua ha mutolu a mitaki ki a lautolu.",
                "27": "Ko hai kia taha ia mutolu ke maeke ia ia he haana a manamanatuaga ke fakaloa haana tuaga ke he kupita taha.",
                "28": "Ti kua fakaatukehe he ha a mutolu ke he tau tapulu? Kua manamanatu a mutolu ke he tau talotalo he fonua, po ke tupu fefe, nakai gahua a lautolu, ti nakai iko filo a lautolu.",
                "29": "Ka e tala atu e au ki a mutolu, ko Solomona mo e haana lilifu lahi nakai tapulu a ia poke taha he tau mena na.",
                "30": "Kaeke kua fakatapulu pihia he Atua e motie he fonua kua moui mai he aho nai, ka e tolo a pogipogi ke he umu, to pihia foki a ia he fakatapulu a mutolu, kaeke ke nakai tote e tua ha mutolu.",
                "31": "Hanai, aua neke fakaatukehe a mutolu, mo e pehe age, To kai a tautolu ha ha, po ke inu a tautolu ha ha, po ke tapulu a tautolu ha ha?",
                "32": "Ha ko e mena fioia he matua ha mutolu ha ha he lagi kua aoga e tau mena oti ia ki a mutolu.",
                "33": "Ka kia kumikumi fakamua a mutolu ke he kautu he Atua mo e haana a tututonu, a ti lafi atu ai e tau mena oti ia ki a mutolu.",
                "34": "Hanai, aua neke manamanatu a mutolu ke he aho a pogipogi, ha ko e mena to manatu ni a pogipogi e tau mena ma e aho. Kua lata ni e aho taha mo e tau mena kelea kua ha ha i ai."
            },
            "14": {
                "1": "Ne hoko ai, ne vagahau e Iesu e tau kupu ia, ne liu haga atu ai a ia ke he lanu tagata, mo e liu vagahau age foki a ia ki a lautolu kua pehe age, ko e mooli, ko e mooli, ke tala atu e au ki a mutolu, aua neke fakafili atu e mutolu, neke fakafili mai a mutolu.",
                "2": "Ha ko e fakafili ke fakafili atu ai e mutolu, to fakafili mai ai ki a mutolu, ko e fafati foki ka fafati atu e mutolu, to fafati mai ai ki a mutolu.",
                "3": "Ko e heigoa e mena kua kitekite ai a koe ke he mala akau ke he mata he haau a matakainaga, ka e nakai kitia e koe e akau fakalava ke he mata haau.",
                "4": "Ke tala age foki fefe e koe ke he haau a matakainaga, Tuku mai a, ke kape kehe e au e mala akau he mata haau; kitia la, ha ha he mata haau foki e akau fakalava.",
                "5": "Ko koe na ko e fakavai, a ti tiaki a fakamua e koe e akau fakalava he mata haau, a ti kitia mitaki ai e koe ke kape kehe e mala akau he mata he haau a matakainaga.",
                "6": "Aua neke age e mutolu e mena tapu ke he tau kuli, aua foki ke liti ha mutolu a tau penina ki mua he tau puaka, neke taholi ai he tau hui ha lautolu, ti tafilu mai, mo e hehē ai a mutolu.",
                "7": "Kia ole atu a mutolu, ti foaki mai ai ki a mutolu, kia kumikumi atu a mutolu, ti moua ai e mutolu, kia tukituki atu a mutolu, ti vevete mai ai ki a mutolu.",
                "8": "Ha ko ia ka ole to moua e ia, ko e tagata foki ka kumikumi to iloa e ia, to vevete mai foki ki a ia kua tukituki atu.",
                "9": "Ko hai kia e tagata ia mutolu ka ole mai haana a tama e areto, to age kia e ia e maka ki a ia?",
                "10": "Ka ole mai foki e ika, ke age kia e ia e gata?",
                "11": "Kaeke, ko mutolu kua mahani kelea, kaeke kua iloa e mutolu ke age e tau mena mitaki mo e tau fanau ha mutolu, ka e nakai kia au atu he foaki mai he Matua ha mutolu ha ha he lagi e tau mena mitaki ki a lautolu kua ole atu ki a ia?",
                "12": "Ko e tau mena oti kua loto a mutolu ki ai, ke eke he tau tagata ki a mutolu, a ti eke a e mutolu e tau mena ia ki a lautolu, ha ko e fakatufono haia, mo e tau perofeta.",
                "13": "Kia huhu atu a mutolu ke ne gutuhala pukilu, ha ko e mena pulahi e gutuhala, ti laulahi foki e hala ke pu atu ke he malaia, kua tokologa foki a lautolu kua huhu atu ki ai.",
                "14": "Ko e mena pukilu e gutuhala, ti lautote foki e hala ke pu atu ke he moui, kua tokogaogao foki a lautolu ke moua.",
                "15": "Kia fakamamao a mutolu mo e tau perofeta pikopiko, to o mai a lautolu ki a mutolu mo e tau tapulu mamoe, ka ko loto ko e tau luko kakati haia.",
                "16": "To iloa maali e mutolu a lautolu ke he tau fua ha lautolu. Ke tau mai kia he tau tagata e fuhi vine mai he akau talatala po ke mati mai he akau mahukihuki?",
                "17": "Pihia foki e tau akau mitaki oti kua takitaha mo e fua mai e tau fua mitaki, ka ko e tau akau kelea kua fua mai e tau fua kelea.",
                "18": "Nakai maeke ke fua mai he akau mitaki e tau fua kelea, nakai maeke foki e akau kelea ke fua mai e tau fua mitaki.",
                "19": "Ko e tau akau oti kua nakai fua mai e tau fua mitaki, to hahala ni mo e tolo ke he afi.",
                "20": "Ko e mena foki haia ke iloa ai e mutolu a lautolu ke he tau fua ha lautolu.",
                "21": "Nakai hohoko ke he kautu he lagi a lautolu oti kua pehe mai ki a au, ko e Iki na e, ko e Iki na e, ka ko ia ni kua eke e finagalo he haaku a Matua ha ha he lagi.",
                "22": "Tokologa ke pehe mai ki a au ke he aho ia, Ko e Iki na e, ko e Iki na e, nakai kia ko e mena perofeta age a mautolu ke he haau a higoa, ko e haau a higoa foki he vega ai e mautolu ki fafo e tau temoni, ko e haau a higoa foki ne eke ai e mautolu e tau mana loga.",
                "23": "A ti tala age ai e au ki a lautolu, nakai iloa ni e au a mutolu kia o kehe a, a mutolu ia au, ko mutolu ne eke e tau mahani kelea.",
                "24": "Hanai, ka fanogonogo taha ke he haaku a tau kupu nai, mo e eke ai e ia, to fakatai e au a ia ke he tagata loto matala ne fakatu e ia haana fale i luga he mena patu.",
                "25": "Kua to mai e uha, kua lele mai foki e tau vai, kua agi mai foki e matagi, kua peehi mai ke he fale ia, ka e nakai ni veli a ia, ha ko e mena kua fakave i luga he mena patu.",
                "26": "Ka fanogonogo foki taha ke he haaku a tau kupu nai, ka e nakai eke ai, to fakatai a ia ke he tagata goagoa, ne fakatu haana a fale i luga he oneone;",
                "27": "Kua to mai e uha, kua lele mai foki e tau vai, kua agi mai foki e matagi, kua peehi mai ke he fale ia, a ti veli ai, kua malipilipi ai a ia."
            },
            "15": {
                "1": "Ne hoko ai, he magaaho ne oti ai e tau fakamatalaaga a Iesu ke he tau mena pihia, ne ono fano a ia ke he lanu tagata, mo e pehe atu ki a lautolu; Kitia la, kua fanogonogo mai tuai a mutolu ke he tau mena ne fakaako atu e au fakamua, to haele hake au ke he haaku a Matua. Ko e mena ia, ko ia ke tokaloto ai haaku a tau kupu nai mo e taute ai foki, ko ia haia ka lagaaki hake e au ke he aho fakahiku.",
                "2": "Ne hoko ai, he oti e vagahau e Iesu e tau kupu ia, ne fioia e ia ne ha ha i ai e falu ia lautolu ne ofo lahi mo e manamanatu ke he haana finagalo ke he fakatufono a Mose, ha ko e mena nakai maama ia lautolu e tau kupu, kua mole tuai e tau mena tuai, ti kua fakafoou e tau mena oti.",
                "3": "ti pehe atu a ia ki a lautolu, aua neke ofo a mutolu he pehe atu au kua mole e tau mena tuai, kua fakafoou e tau mena oti.",
                "4": "Kitia la, ke tala atu e au ki a mutolu kua katoatoa tuai e fakatufono ne foaki age kia Mose.",
                "5": "Kitia la, ko au haia ne foaki mai e fakatufono, ti ko au foki haia ne mavehe mo e haaku a tau tagata ko Isaraela, ha ko e mena ia, kua katoatoa ai e fakatufono ia au, ha ko e mena hoko mai tuai au ke fakakatoatoa e fakatufono, hanai, kua oti tuai a ia.",
                "6": "Kitia la, nakai moumou e au e tau perofeta, ha ko e tau perofetaaga kua nakai la fakakatoa ia au, ko e mooli, ke tala atu e au ki a mutolu, to fakakatoatoa e tau mena oti na.",
                "7": "Ha kua pehe atu au ki a mutolu kua mole tuai e tau mena tuai, nakai ko e mena ia ke fakaoti ai e au e tau mena ia hagaao ke he tau mena ne tatali.",
                "8": "Ha ko e mena kitia la, nakai la katoatoa mai tuai e maveheaga ia ne mavehe e au mo e haaku a tau tagata, ka ko e fakatufono ne age ki a Mose ko e fakaotiaga a ia, ia au.",
                "9": "Kitia la, ko au ko e fakatufono mo e maama. Kia onoono mai ki a au mo e fakatumau a to hoko ke he fakahikuaga, to momoui a mutolu, ha ko e mena ko ia ke fakatumau a ti hoko ke he fakahikuaga to foaki atu e au ki a ia e moui tukulagi.",
                "10": "Kitia la, kua foaki atu e au ki a mutolu e tau poakiaga, hanai, kia omaoma e haaku a tau poakiaga. Ti ko e mena nai ko e fakatufono mo e tau perofeta, ha ko e mena talahau fakamooli a lautolu ki a au.",
                "11": "Ne hoko ai, ne vagahau e Iesu e tau kupu ia, ne pehe age a ia ki a lautolu e tokohogofulu ma ua ia ne fifili e ia.",
                "12": "Ko mutolu ko e haaku a tau tutaki, kua eke a mutolu mo maama ke he tau tagata nai ko e taha magafaoa ne toe mai he magafaoa a Iosefa.",
                "13": "Kitia la, kua eke e motu nai ma mutolu, kua foaki mai ai he matua ki a mutolu.",
                "14": "Nakai la fai poaki au mai he Matua ke fakailoa pihia atu au ke he ha mutolu a tau matakainaga i lerusalema.",
                "15": "Nakai la fai poaki mai foki ki a au mai he Matua ke fakailoa age ki a lautolu hagaao ai ke he tau magafaoa foki he fale a Isaraela ne uta kehe ai he Matua mai he motu ia.",
                "16": "Ka ko e mena nai ni ne kua poaki mai ai he Matua ki a au ke fakailoa age ki a lautolu.",
                "17": "Kua fai mamoe kehe au, nakai ha ha he lotopa nai, ko lautolu foki kua lata ke takitaki mai e au, to fanogonogo foki a lautolu ke he leo haaku a ti taha ai e fuifui mamoe, mo e leveki mamoe ne tokotaha.",
                "18": "Hanai, ha ko e mao he tau ua mo e tau loto nakai tua, ne nakai maama e lautolu haaku a tau kupu, ko e mena ia ne poaki mai ai ki a au ke aua neke fakailoa atu foki ki a lautolu ha mena foki ke he mena nai.",
                "19": "Ka ko e mooli, ke tala atu e au ki a mutolu, kua poaki mai he Matua ki a au, a ti fakailoa atu ai e au ki a mutolu, ne vevehe kehe a mutolu mai ia lautolu ha ko e ha lautolu a mahani kelea; ko e mena ia, ne nakai iloa e lautolu a mutolu ha ko e ha lautolu a tau mahani kelea.",
                "20": "Ko e mooli, ke liu tala atu e au ki a mutolu, ko e falu foki a magafaoa kua vevehe kehe tuai he Matua ia lautolu, ha ko e ha lautolu a mahani kelea ni kua nakai iloa ai e lautolu a lautolu.",
                "21": "Ko e mooli, ke tala atu e au ki a mutolu, ko mutolu haia ne pehe ai au, kua fai mamoe kehe au, nakai ha ha he lotopa nai ko lautolu foki kua lata ke takitaki mai e au, to fanogonogo foki a lautolu ke he leo haaku; a ti taha ai e fuifui mamoe, mo e leveki mamoe ne tokotaha.",
                "22": "Ti nakai maama e lautolu au; piko ni a lautolu ko e tau Tagata Kehe ne tala age e au ki a lautolu ha ko e mena nakai maama e lautolu, to liliu e tau Tagata Kehe ha ko e ha lautolu a tau fakamatalaaga.",
                "23": "Ti nakai maama foki e lautolu au ne pehe atu au, ki a lautolu, to fanogonogo foki a lautolu ke he leo haaku; ne nakai maama e lautolu au to nakai fai magaaho ke fanogonogo mai e tau tagata kehe ke he leo haaku — ti nakai fakakite foki e au, au ki a lautolu ka ko e fakakite ni he Agaaga Tapu ki a lautolu.",
                "24": "Ka e kitia la, kua logona fakalataha e mutolu haaku a leo, mo e kitia au, ti ko mutolu ko e tau mamoe haaku, ti kua totou auloa a mutolu mo e veveheaga ne kua tuku mai he Matua ki a au."
            },
            "16": {
                "1": "Ko e mooli, ko e mooli ke tala atu e au ki a mutolu kua fai mamoe kehe au nakai ha he motu nai, nakai foki ha he motu ko Ierusalema, nakai ha i ai foki ke he tau hala he motu ia ne fano au ke fekafekau atu ki ai.",
                "2": "Ha ko lautolu kua tala atu e au ki a mutolu, ko lautolu haia kua nakai la logona e lautolu e haaku a leo; nakai la fai magaaho foki ne fakakite ai au ki a lautolu.",
                "3": "Ka kua moua e au e poaki mai he Matua kia fano au ki a lautolu, to fanogonogo a lautolu ke he haaku a leo, mo e totou fakalataha ai foki a lautolu mo e haaku a tau mamoe, kia taha ai e fuifui mamoe mo e leveki mamoe ne tokotaha, ko e mena ia kua fano au ke fakakite e au, au ki a lautolu.",
                "4": "Kua poaki atu au ki a mutolu ki a tohi e mutolu e tau kupu nai ka mole atu au, ti kaeke kua nakai ole atu ke he Matua ke he haaku a higoa e tau tagata haaku i Ierusalema, ko lautolu haia ne kitia au mo e fakalataha mo au ke he haaku a fekafekauaga ke moua e lautolu e iloaaga ki a mutolu mai he Agaaga Tapu, mo e iloilo foki ke he tau magafaoa foki kua nakai iloa e lautolu, ti to fakamau e tau kupu nai ke tohi e mutolu, to fakakite atu foki ke he Tau tagata Kehe, ha ko e fakakatoatoaaga foki he Tau tagata Kehe, ke maeke e tau tagata ha lautolu i Ierusalema, ko lautolu ne fakamavehevehe atu ai ki luga he fuga kelekele ke he lalolagi ha ko e ha lautolu a nakai tua, ke ta mai a lautolu ki loto he lotopa, po ke maeke ai ia lautolu ke hohoko atu ai ke he maamaaga ki a au, ko e ha lautolu a Fakamoui.",
                "5": "Ti ko e magaaho ia to fakamaopoopo ai e au a lautolu mai he tau faahi ne fa he lalolagi; koe magaaho ia foki ke fakamooli ai e au e maveheaga ne eke he Matua mo e tau tagata oti he magafaoa a Isaraela.",
                "6": "Uhoaki e Tau Tagata Kehe ha ko e ha lautolu a tua ki a au mo e Agaaga Tapu, ko e Agaaga Tapu ke fakamooli ai ki a lautolu au pihia mo e Matua.",
                "7": "Kitia la, ha ko e ha lautolu a tua ki a au, kua pihia mai e Matua, ha ko e ha mutolu a nakai tua, ma magafaoa a Isaraela na e, ke he tau aho fakamui to hoko atu e mena mooli ke he Tau Tagata Kehe, kia iloa ai e lautolu e katoatoaaga he tau mena nai.",
                "8": "Ka e oi te, kua pihia mai e Matua, ke he Tau Tagata Kehe kua nakai ha i ai e tua — ha ko e mena pete ni he o mai a lautolu ki luga he motu nai mo e fakamavehevehe ai haaku a tau tagata ha ha i ai ke he magafaoa a Isaraela; mo e vega ai foki ki fafo haaku a tau tagata ha ha i ai ke he magafaoa a Isaraela, mo e taholi ai foki e lautolu a lautolu ki lalo.",
                "9": "Ha ko e fakaalofa noa he Matua ke he Tau Tagata Kehe, mo e tau fakafiliaga foki he Matua ki luga he haaku a tau tagata ha ha i ai ke he magafaoa a Isaraela, ko e mooli, ko e mooli, ke tala atu e au ki a mutolu, ka mole atu e tau mena oti nai, to eke foki e au ke he haaku a tau tagata ha ha i ai ke he magafaoa a Isaraela mo e fakamatematekelea ai mo e mamate ai, mo e vega ai ki fafo mai ia lautolu, kua fakavihia e lautolu a lautolu, mo e eke a lautolu mo fakalialia, mo e amuamu atu ki a lautolu.",
                "10": "Kua pihia, he poaki mai he Matua, ke tala atu e au ki a mutolu: Ko e aho ia ka agahala ai e Tau Tagata Kehe ke he haaku a evagelia mo e fakatokoluga ai ha lautolu a tau loto ki luga he tau kautu oti kana mo e tau tagata oti he lalolagi katoa, mo e pehe ai a lautolu ke he tau puhala pikopiko oti, mo e tau puhala oti foki he mahani lagatau kelea, moe mahani matahavala mo e tau mahani fakavai kua puke foki ke he mahani kelipopo tagata moe mahani feuaki, mo e tau gahua galo kua fakavihia he Atua; kaeke kua taute e lautolu e tau mena oti ia, mo e nakai talia e fakakatoatoaaga he haaku a evagelia, Kitia la, kua pehe mai e Matua, to uta kehe e au e fakakatoatoaaga he haaku a evagelia, mai ia lautolu.",
                "11": "Ka ko e magaaho ia ke manatu ai e au haaku a maveheaga ne mavehe e au mo e haaku a tau tagata, mo e magafaoa a Isaraela na e, to ta mai ai e haaku a evagelia ki a lautolu.",
                "12": "To fakakite e au ki a koe, e magafaoa a Isaraela na e, to nakai fai pule e tau Tagata Kehe ki luga ia mutolu, ka to manatu e au haaku a maveheaga ki a koe, ma magafaoa a Isaraela na e, a ti hoko atu a koe ke he maama he fakakatoatoaaga he haaku a evagelia.",
                "13": "Ka ko e Tau Tagata Kehe, kaeke ke tokihala a lautolu, mo e liliu mai ki a au, kua pihia mai e Matua, kitia la to totou fakalataha a lautolu mo e haaku a tau tagata, ma magafaoa a Isaraela na e.",
                "14": "To nakai toka foki e au haaku a tau tagata ha ha i ai ke he magafaoa a Isaraela ke o atu ki a lautolu mo e taholi hifo ai a lautolu ki lalo, kua pihia mai e Matua.",
                "15": "Ka nakai haga mai a lautolu ki a au, mo e fanogonogo ke he haaku a leo to toka e au a lautolu, ke taholi ai, ko e mooli, to toka e au haaku a tau tagata, ma magafaoa, a Isaraela na e, ke o atu ki a lautolu, mo e taholi ai a lautolu ki lalo ti eke a lautolu mo masima kua galo haana kona, kua nakai fai mena kua aoga e masima ia ki ai, ka e tolo ni ki fafo, mo e taholi ai he haaku a tau tagata, ma magafaoa a Isaraela na e.",
                "16": "Ko e mooli, ko e mooli, ke tala atu e au ki a mutolu, ne pihia he poaki mai he Matua ki a au, ke age e au e motu nai ke he tau tagata nai ke eke ai ma lautolu.",
                "17": "Ti fakamooli ai e tau kupu he perofeta ko Isaia, kua pehe mai;",
                "18": "Ko e tau leo he haau a tau tagata foki, kua leo lalahi a lautolu, kua kalaga fakalataha a lautolu, ha ko e mena to kitia mata e lautolu ka liuaki mai e Iehova a Siona.",
                "19": "Kia kalaga fiafia fakalataha a mutolu ko e tau mena malolo i lerusalema, ha kua fakamafana e Iehova haana motu, kua laveaki e ia a Ierusalema.",
                "20": "Kua fakaolo mai e Iehova e haana lima tapu ki mua he tau motu oti, ti kitia he tau kalakala oti he lalolagi e fakamouiaga he Atua."
            },
            "17": {
                "1": "Kitia la, kua hoko ai e magaaho he mole atu e vagahau e Iesu e tau kupu ia ne liu ono atu a ia ke he lanu tagata, ti pehe a ia ki a lautolu, kitia la, kua hoko mai tuai haaku a magaaho.",
                "2": "Kua fioia e au a mutolu kua lolelole ti nakai maeke ia mutolu ke maama oti e haaku a tau kupu kua poaki mai he Matua ki a au ke tala atu ki a mutolu ke he magaaho nai.",
                "3": "Ko e mena ia kia o atu a a mutolu ke he ha mutolu a tau kaina, mo e manamanatu ke he tau mena ia ne tala atu e au, mo e ole atu ke he Matua ke he haaku a higoa kia maama ai a mutolu, mo e tauteute ai foki e mutolu ha mutolu a tau loto manamanatu ke lata mo e a pogipogi ka liu mai ai au ki a mutolu.",
                "4": "Ka ko e magaaho nai, kua haele atu au ke he Matua, kua haele atu foki au ke fakakite age au ke he tau magafaoa ne galo ha Isaraela, ha ko e mena nakai galo a lautolua ke he Matua, ha kua fioia ni e ia po ke mena fe ne uta e ia a lautolu ki ai.",
                "5": "Ne hoko mai, mole he vagahau pihia a Iesu ne ono fano foki a ia ke he lanu tagata, a ti kitia ai e ia kua hihina tuai ha lautolu a tau mata kua onoono fakamakamaka atu ai a lautolu ki a ia, kua loto a lautolu ke ua fano kehe tuai a ia.",
                "6": "Ti tala age a ia ki a lautolu, kitia la, kua hofihofi e fakaalofa haaku ki a mutolu.",
                "7": "Kua fai tagata gagao nakai ia mutolu? Ta mai a lautolu ki hinai. Kua fai tagata nakai ia mutolu kua kulikuli, po ke matapouli, po ke kunekune, po ke nakai katoatoa, po ke lepela, kua momoho, po ke teliga tuli, po ke ha gagao? Ta mai a lautolu ki hinai, ke fakamalolo e au a lautolu, ko e mena kua fakaalofa lahi au ki a mutolu, mo e puke namo ni e haaku a loto ke he fakaalofa noa.",
                "8": "Ha ko e mena fioia e au a mutolu kua fia manako a mutolu ki a au ke fakakite atu ki a mutolu e tau mena ia ne taute e au ke he ha mutolu a tau matakainaga ha ha i Ierusalema, ha kua kitia atu e au ha mutolu a tua kua lata ai ke fakamalolo e au a mutolu.",
                "9": "Ne hoko ai, he oti e vagahau pihia haana ne fakatau o atu ai e lanu tagata katoa mo e ha lautolu a tau tagata gagao, mo lautolu ne matematekelea mo e ha lautolu a tau kulikuli, mo e tau matapouli, mo e tau kuhukuhu, mo lautolu oti kua kafokia ha ko e tau gagao, a ti fakamalolo e ia a lautolu taki tokotaha.",
                "10": "Ti tukutuku hifo a lautolu oti kana ko lautolu ne fakamalolo katoa mo lautolu ne malolo tuai, ke he haana a tau hui mo e hufeilo atu ki a ia, ko lautolu oti ne maeke, ha ko e tokologa he lanu tagata, ne figita haana a tau hui, kua holoholo ai foki haana a tau hui ke he ha lautolu a tau hihina mata.",
                "11": "Ne hoko ai, ne poaki e ia, ke ta mai e lautolu ha lautolu a tau fanau ikiiki.",
                "12": "A ti ta mai e lautolu ha lautolu a tau fanau ikiiki mo e fakanonofo takai ia ia, kua tu a Iesu ke he lotouho ti fakaata he lanu tagata a to maeke oti ia lautolu ke ta mai ki a ia.",
                "13": "Ne hoko ai, kua ta mai a lautolu oti, ne tu a Iesu ke he vaha loto ne poaki a ia ke he lanu tagata kia fakatokotui hifo a lautolu ke he kelekele.",
                "14": "Ne hoko ai, ne fakatokotui a lautolu ke he kelekele, ti oi agataha a Iesu ke he loto, ti pehe a ia: Ma Matua na e, kua fakaatukehe e loto haaku ha ko e mahani kelea he tau tagata he magafaoa a Isaraela.",
                "15": "Ko e magaaho ne vagahau e ia e tau kupu ia ti fakatokotui foki a ia ke he kelekele, kitia la, ne liogi a ia ke he Matua, ka e nakai maeke e tau kupu haana ne liogi ke tohi ai, ne logona he lanu tagata mo e fakamooli ki ai.",
                "16": "Ti kua fakamooli mai pehe e lautolu, Nakai la kitia ia po ke logona ai foki ha teliga he tali mai, e falu a mena lalahi mo e fakaofoofogia tuga mo e tau mena ne kitia mo e logona atu ai e mautolu a Iesu ne vagahau age ke he Matua;",
                "17": "Ti nakai fakaai ha alelo ke vagahau, po ke ha tagata ke tohi hifo, nakai fakaai foki ha loto he tau tagata ke maama e tau mena lalahi mo e ofoofogia tuga mo e tau mena ne kitia mo e logona ai e mautolu a Iesu he vagahau, ke he haana a Matua, nakai fakaai taha ke fioia e olioli he tau loto ha mautolu ke he magaaho ia ne logona ai e mautolu a ia he liogi ke he Matua ma mautolu.",
                "18": "Ne hoko ai, he oti tuai e liogi Iesu ke he Matua, ti matike ai a ia, ka e kua lahi e olioli he tau loto he lanu tagata mo e ofo lahi a lautolu.",
                "19": "Ne hoko ai, ne vagahau age a Iesu ki a lautolu, mo e poaki atu a ia ki a lautolu ke mamatike.",
                "20": "Ti mamatike a lautolu mai he kelekele kua pehe age a ia ki a lautolu: Uhoaki a mutolu ha ko e ha mutolu a tua, Hanai kitia la, kua katoatoa haaku a fiafia.",
                "21": "Kua vagahau e ia e tau kupu nai, ti tagi a ia, kua fakamooli ki ai foki e lanu tagata, ne uta e ia ha lautolu a tau fanau ikiiki takitokotaha mo e fakamonuina a lautolu, mo e liogi a ia ke he Matua ma lautolu.",
                "22": "Ka mole he taute pihia ai e ia, a ti liu foki tagi a ia.",
                "23": "Ne vagahau atu a ia ke he lanu tagata, kua pehe age ki a lautolu, Kitia la ko e ha mutolu a tau fanau ikiiki.",
                "24": "Ha ne kikite atu a lautolu ti hahaga hake ai ha lautolu a tau mata ke he lagi, kua kitia e lautolu e lagi kua maihi ai, mo e tau agelu ha ne o hifo mai ai he lagi kua tuga ne tutu a lautolu he afi, ti o hifo mai ai a lautolu mo e tatakai ai a lautolu he tau fanau ikiiki, kua takai ai a lautolu ke he afi, kua fakaako e tau agelu ki a lautolu.",
                "25": "Ne kitia mo e logona he lanu tagata, kua fakamooli foki a lautolu ki ai ti kua iloa e lautolu kua mooli e ha lautolu a fakamooliaga, ha ko e mena takitokotaha a lautolu oti mo e kitia mo e logona foki ni he tagata ki a ia ni. Ti ko e katoatoa ia lautolu ne kitia mo e logona ai ko e toko ua e afe mo e lima e teau e tau tagata, ko e tau taane, katoa mo e tau fifine mo e tau fanau."
            },
            "18": {
                "1": "Ne hoko ai, ne poaki e Iesu ke he haana a tau tutaki ke ta mai a aleto mo e uaina ki a ia.",
                "2": "Ha ne o atu agaia a lautolu ke moua mai he aleto mo e uaina, a ti poaki a ia ke he lanu tagata ke nonofo hifo a lautolu ke he kelekele.",
                "3": "Kua liliu mai tuai e tau tutaki mo e aleto mo e uaina, ti toto e ia e aleto mo e tofitofi mo e fakamonuina ai; mo e age ai ke he haana a tau tutaki mo e poaki ai ki a lautolu ke kai ai.",
                "4": "Kua kai e lautolu, kua makona, ti poaki a ia ke tufatufa ai e lautolu ke he lanu tagata.",
                "5": "Kua kai e lautolu, kua makona, ti pehe age a ia ke he haana a tau tutaki. Kitia la to taha ia mutolu ka fakauku, ko ia foki ke foaki e au ki ai e malolo kia tofitofi e ia e aleto, mo e fakamonuina ai, to age foki e ia ke he tau tagata he haaku a lotu, ki a lautolu oti kua tua mo e papatiso ai ke he haaku a higoa.",
                "6": "Kua lata a mutolu ke taute tumau e mena nai, ke tuga ni ne taute e au, ke tuga ni ne tofitofi e au e aleto mo e fakamonuina ai, mo e foaki atu ai ki a mutolu.",
                "7": "Ti kia eke e mutolu e mena nai ke fakamanatu aki e haaku a tino, kua fakakite atu e au ki a mutolu. To eke e mena nai mo fakamooliaga ke he Matua kua manatu tumau e mutolu au. Kaeke foki ke manatu tumau e mutolu au to fakalataha e Agaaga haaku mo mutolu.",
                "8": "Ne hoko ai, mole atu he vagahau e ia e tau kupu ia, ne poaki e ia ke he haana a tau tutaki ke inu e lautolu e uaina he kapiniu, mo e age foki e lautolu ke he lanu tagata ke inu foki e lautolu.",
                "9": "Ne hoko ai ne taute pihia ai e lautolu, ne inu a lautolu, ti makona ai. Ne age foki e lautolu ke he lanu tagata, ne inu a lautolu ti makona ai foki a lautolu.",
                "10": "Kua taute pihia he tau tutaki, kua pehe age a Iesu ki a lautolu: Uhoaki a mutolu ha ko e mena nai ne taute ai e mutolu, ha kua eke e mena nai mo fakakatoatoaaga he haaku a tau poakiaga, kua eke foki e mena nai mo fakamooliaga ke he Matua kua loto a mutolu ke taute e tau mena ia ne kua poaki atu ai e au ki a mutolu.",
                "11": "Kia taute pihia tumau e mutolu ki a lautolu kua tokihala mo e papatiso ai ke he haaku a higoa, kia taute foki e mutolu e mena nai ke manatu ke he haaku a toto, ne fakamaligi e au ma mutolu, kia maeke ai ia mutolu ke fakamooli ke he Matua kua manatu tumau e mutolu au. Kaeke foki ke manatu tumau e mutolu au, to fakalataha e Agaaga haaku mo mutolu.",
                "12": "Kua foaki atu foki e au ki a mutolu e poakiaga kia taute tumau e mutolu e tau mena nai. Kaeke foki ke fakatumau a mutolu kehe tau mena nai, uhoaki a mutolu, ha ko e mena kua fakave a mutolu i luga he haaku a maka.",
                "13": "Ka ko lautolu mai ia mutolu kua lafi atu po ke uta kehe ha mena ka taute e lautolu mai he tau mena nai kua fakatu ha lautolu a fakaveaga he oneone, ti to mai e uha, mo e tafe mai e tau vai mo e agi mai e tau matagi to veveli ai a lautolu, kua mahafagi mai foki e tau gutuhala a teoli ke tali ai a lautolu.",
                "14": "Ha ko e mena ia, uhoaki a mutolu kaeke ke omaoma a mutolu ke he haaku a tau poakiaga, ne poaki mai he Matua ki a au ke foaki atu e au ki a mutolu.",
                "15": "Ko e mooli, ko e mooli ke tala atu e au ki a mutolu, kua lata ke mataala mo e liogi tumau a mutolu neke kamatamata a mutolu he tiapolo, ti moua e ia a mutolu.",
                "16": "Tuga foki ne liogi au ma mutolou kia pihia foki a mutolu mo e liogi he haaku a lotu, mo e haaku a tau tagata kua tokihala mo e papatiso ke he haaku a higoa. Kitia la, ko au ko e maama mo e fakafifitakiaga ma mutolu.",
                "17": "Ne mole atu he vagahau e Iesu e tau kupu ia ke he haana a tau tutaki, ne haga atu foki a ia ke he lanu tagata, kua pehe age ki a lautolu;",
                "18": "Kitia la, ko e mooli, ko e mooli, ke tala atu e au ki a mutolu, kua lata ia mutolu ke mataala mo e liogi tumau, neke kamatamata a mutolu, ha ko e mena manako a Satani ki a mutolu, ke lūlū a mutolu tuga ne saito.",
                "19": "Ko e mena ia kia liogi tumau a mutolu ke he Matua ke he haaku a higoa.",
                "20": "Ko e tau mena oti foki kua ole atu e mutolu ke he Matua ke he haaku a higoa, kua tonu, mo e tua to moua ai, kitia la, to foaki atu ia ki a mutolu.",
                "21": "Kia liogi a mutolu mo e ha mutolu a tau magafaoa ke he Matua, ke he haaku a higoa hokoia, kia monuina ai ha mutolu a tau hoana mo e tau fanau.",
                "22": "Hanai foki, kitia la, kia fakapotopoto fakalataha tumau a mutolu. Hanai, aua neke taofi ha tagata ka hu atu ki a mutolu ke he ha mutolu a fakapotopotoaga kia toka a lautolu ke o atu ki a mutolu, mo e ua hataki a lautolu.",
                "23": "Ka kia liogi a mutolu ma lautolu mo e ua vega a lautolu ki fafo, kaeke foki ke o mai a lautolu ki a mutolu, kia liogi a mutolu ma lautolu ke he Matua ke he haaku a higoa.",
                "24": "Ko e mena ia, kia toto hake a e mutolu ha mutolu a maama kia kikila atu ai ke he lalolagi, Kitia la, ko e maama ka toto hake ai e mutolu, ko au haia ko e tau mena haia ne kitia mai e mutolu au ne taute. Kitia la ne kitia e mutolu au ne liogi ke he Matua, kua fakamooli oti a mutolu ki ai.",
                "25": "Kua kitia foki e mutolu kua poaki atu e au ke ua o kehe taha ia mutolu ka e o mai ki a au, kia maeke ai ia mutolu ke omaoma mai mo e kitia, kia eke pihia foki e mutolu ke he lalolagi. Ko ia ka holifono e poakiaga nai to matematekelea ai a ia mo e uta ai foki ke he kamatamata.",
                "26": "Ne hoko ai, mole atu he vagahau e Iesu e tau kupu ia, ne liu onoono foki ke he haana a tau tutaki ne fifili e ia, kua pehe age ki a lautolu:",
                "27": "Kitia la, ko e mooli, ko e mooli, ke tala atu e au ki a mutolu, kua tuku atu e au taha foki e poakiaga ki a mutolu ti fano au ke he haaku a Matua, ke fakakatoatoa foki e falu foki a poakiaga ne foaki mai e ia ki a au.",
                "28": "Ke aua neke toka ai e mutolu taha ke kai fakahanoa ai e aleto mo e inu ai ke he toto ka tauteute ai e mutolu;",
                "29": "Ha ko e mena ko ia ke kai mo e inu haaku a kakano mo e toto, kae nakai lata haana a tau mahani kua kai mo e inu ai a ia he malaia ke he haana agaaga, ha ko e mena ia ke iloa e mutolu e tagata he haana a tau mahani nakai aoga ke kai mo e inu haaku a tino mo e toto, kia taofi e mutolu a ia.",
                "30": "Ka e pete ia aua neke vega e mutolu a ia ki fafo, ka e fekafekau atu ki a ia mo e liogi maana ke he Matua ke he haaku a higoa. Kaeke ke tokihala a ia mo e papatiso ke he haaku a higoa, ti talia agataha e mutolu a ia mo e age ki a ia haaku a tino mo e toto.",
                "31": "Kaeke ke nakai tokihala a ia to nakai totou fakatalaha ai a ia mo e haaku a tau tagata, aua neke moumou e ia haaku a tau tagata, ha ko e mena, kitia la, kua iloa e au haaku a tau mamoe kua tokogaogao a lautolu.",
                "32": "Ka e pete ia, aua neke vega e mutolu a ia ki fafo he ha mutolu a tau sunako, po ke tau mena kua hufeilo ai a mutolu ka ko e tau tagata ka pihia kia tumau ni mo e fekafekau atu ki ai, ha ko e mena, nakai fioia e mutolu a lautolu po ke liliu mai nakai a lautolu mo e tokihala mo e o mai ki a au mo e tau loto katoa, moe fakamalolo e au a lautolu, ti eke a mutolu mo puhala ke ta mai ki a lautolu e fakamouiaga.",
                "33": "Ko e mena ia kia leveki e mutolu e tau kupu ia ne poaki atu e au ki a mutolu, kia aua neke malaia ai a mutolu, Oi te ki a ia ka fakamalaia he matua.",
                "34": "Ko e mena ia kua tuku atu e au e tau poakiaga nai ki a mutolu ha ko e tau taufetoko ne ha ha ia mutolu. Uhoaki a mutolu ka nakai ha ia mutolu e taufetoko.",
                "35": "Ko e magaaho nai ko e haele atu fai au ke he Matua, ha ko e mena aoga ki a mutolu ke fano au ke he Matua.",
                "36": "Ne hoko ai, mole atu he vagahau e Iesu e tau kupu ia, ti aamo a ia ke he tau tutaki ne fifili e ia takitokotaha; kua aamo atu a ia ki a lautolu oti mo e vagahau age foki ki a lautolu.",
                "37": "Ka e nakai logona he lanu tagata haana a tau kupu ne vagahau ai e ia, a ti nakai fakamooli ai e lautolu, ka e fakamooli mai he tau tutaki ne age e ia ki a lautolu e pule ke foaki atu e Agaaga Tapu, to fakakite atu foki e au ki a mutolu ke he tau magaaho ne toe kua mooli e talahauaga ia.",
                "38": "Ne hoko ai ne aamo atu a Iesu ki a lautolu oti, ne hoko mai e aolu mo e maluia ai e lanu tagata. Kua nakai maeke ia lautolu ke kitia a Iesu.",
                "39": "Kua maluia pihia a lautolu he aolu, ti haele kehe ai a Iesu mai ia lautolu. Ne haele hake a ia ke he lagi. Ne kitia he tau tutaki a ia ne liu haele hake ai ke he lagi mo e fakamooli ki ai."
            },
            "19": {
                "1": "Ne hoko ai e magaaho, kua haele hake tuai a Iesu ke he lagi, kua mavehevehe fano ai e lanu tagata, kua taki taha e tagata mo e uta e ia haana a hoana mo e tau fanau mo e liliu atu ai ke he haana ni a kaina.",
                "2": "Kua fakapuloa fakaave ke he tau tagata ka e nakai la pouli ia pehe ne kitia he lanu tagata a Iesu, mo e fekafekau a ia ki a lautolu. To fakakite foki a ia a pogipogi ke he lanu tagata.",
                "3": "Hanai, ne tukuogo ni ke he po katoa e tala ki a Iesu, kua malolo a lautolu ke fakahoko atu ke he tau tagata e tala ia, ne ha ha i ai e tokologa kua gahua fakamalolo a lautolu he po katoa ia ke maeke ke hohoko atu ai ke he pogipogi hake ke he mena ke fakakite ai e Iesu a ia ke he lanu tagata.",
                "4": "Ne hoko ai, ko e pogipogi hake kua maopoopo e lanu tagata, kitia la ko Nifai mo e haana a matakainaga, ko Matonaiha, mo Kumeni, mo Kumenonohi, mo Ieremia, mo Semonono, mo Iona, mo Setekaia, mo Isaia — ko e tau higoa hana he tau tutaki ne fifili e Iesu — Ne hoko ai ne o atu a lautolu mo e tutu ke he uho tonu he lanu tagata.",
                "5": "Ti kitia la, kua to lahi e tokologa he lanu tagata, ti vevehe e lautolu a lautolu ke he hogofuluma ua e matakau.",
                "6": "Ne fakaako he tokohogofulu ma ua e lanu tagata, kitia la, ne fakatokotui foki a lautolu e lanu tagata ke he fuga kelekele, mo e liogi ke he Matua ke he higoa a Iesu.",
                "7": "Ne liogi foki e tau tutaki ke he Matua ke he higoa a Iesu. Ne hoko ai, ne mamatike a lautolu mo e fekafekau atu ke he tau tagata.",
                "8": "Kua oti tuai he fekafekau atu a lautolu mo e tau kupu ia ni ne talahau e Iesu — nakai fai mena ne kehe mai he tau kupu ne talahau e lesu — kitia la, ne liu a lautolu mo e fakatokotui foki mo e liogi ke he Matua ke he higoa a Iesu.",
                "9": "Ne liogi a lautolu ke he mena kua manako mooli a lautolu ki ai; kua manako a lautolu ke moua ai e Agaaga Tapu.",
                "10": "Kua mole atu he liogi pihia a lautolu, ti o hifo a lautolu ke he kau vai, kua mumui atu e lanu tagata ki a lautolu.",
                "11": "Ne hoko ai, ne hifo a Nifai ke he vai mo e papatiso ai.",
                "12": "Ne hake mai a ia i loto he vai mo e kamata ke papatiso, ne papatiso e ia a lautolu oti ne fifili e Iesu.",
                "13": "Ne hoko ai, kua oti a lautolu he papatiso ai, kua ohake mai oti i loto he vai, ti ha ha i ai e Agaaga Tapu ki luga ia lautolu, kua puke a lautolu ke he Agaaga Tapu mo e afi.",
                "14": "Ti kitia la, ne takai ai ia lautolu tuga ni ke he afi, ne hifo mai ai he lagi, ne kitia ai he lanu tagata mo e fakamooli foki a lautolu ki ai, kua haele mai foki e tau agelu he lagi mo e fekafekau ki a lautolu.",
                "15": "Ne hoko ai, ha ne fa e fekafekau e tau agelu ke he tau tutaki, kitia la ne haele mai a Iesu mo e tu ai ke he vaha loto mo e fekafekau atu ki a lautolu.",
                "16": "Ne hoko ai, ne vagahau atu a ia ke he lanu tagata mo e poaki ki a lautolu ke liu foki fakatokotui a lautolu ke he kelekele, ne poaki foki e ia haana a tau tutaki ke fakatokotui foki a lautolu ke he kelekele.",
                "17": "Ne hoko ai, kua fakatokotui oti a lautolu ke he kelekele, ne poaki e ia haana a tau tutaki ke liogi a lautolu.",
                "18": "Ti kitia la, ne kamata a lautolu ke liogi, kua liogi a lautolu ki a Iesu mo e ui a ia ko e ha lautolu a Iki mo e ha lautolu a Atua.",
                "19": "Ne hoko ai, ne toka e Iesu a lautolu mo e fano kehe fakatote ki tua mai ia lautolu mo e tukutuku hifo a ia ke he kelekele mo e pehe a ia he vagahau;",
                "20": "Ma Matua na e, kua fakaaue atu au ki a koe ha kua foaki e koe e Agaaga Tapu ki a lautolu nai ne fifili e au. Ti ha ko e ha lautolu a tua ki a au ne fifili ai e au a lautolu mai he lalolagi.",
                "21": "Ma Matua na e, kua liogi atu au ki a koe ke foaki foki pihia e koe e Agaaga Tapu ke he tau tagata oti kua tua ke he ha lautolu a tau kupu.",
                "22": "Ma Matua na e, ne tuku age e koe ki a lautolu e Agaaga Tapu ha kua tua a lautolu ki a au; kua kitia e koe ha ha i a lautolu e tua ki a au ha kua logona e koe a lautolu, ti kua liogi a lautolu ki a au, kua taute pihia e lautolu ha kua ha ha i ai au mo lautolu.",
                "23": "Koe magaaho nai, ma Matua na e, kua liogi au ki a koe ma lautolu, kua liogi foki au ma lautolu oti kua tua ke he ha lautolu a tau kupu, kia maeke ia lautolu ke tua ki a au, kia maeke ai ia au, ke ha ha i ai ia lautolu ke tuga a koe, ma Matua na e, kua ha ia au, kia maeke ke taha ni a lautolu.",
                "24": "Kua liogi pihia a Iesu ke he Matua, ti hoko atu a ia ke he haana a tau tutaki. Kitia la, ne liogi fakamakamaka agaia a lautolu ki a aia, nakai fakaloga foki e ha lautolu e tau kupu ha ko e mena ne kua tuku age ki a lautolu e tau kupu kua lata ke liogi atu ai ti kua puke ni ha lautolu a tau loto.",
                "25": "Ne hoko ai, ha ne liogi a lautolu ki a ia ti fakamonuina e Iesu a lautolu, kua mamali atu haana fofoga ki a lautolu, kua kikila atu foki e maama he haana fofoga ki a lautolu, kitia la kua hina a lautolu tuga mo e haana fofoga mo e haana a tau tapulu. Kitia la, ko e hina ne kua hina mai ai a lautolu, kua mua atu ke he tau hina oti, hanai nakai fakaai foki ke fai mena he lalolagi kua hinavake tuga e hina ia.",
                "26": "Ne pehe age a Iesu ki a lautolu, kia liogi pihia, ka e pete ia ne nakai oti ha lautolu a liogi.",
                "27": "Ne haga kehe a ia mai ia lautolu, mo e fano fakatote ai ke he taha mena mo e tukutuku hifo ai ke he kelekele. Ne liu foki liogi a ia ke he Matua, kua pehe mai:",
                "28": "Ma Matua na e, kua fakaaue atu au ki a koe ha kua fakamea e koe a lautolu ne fifili e au ha ko e ha lautolu a tua, kua liogi au ma lautolu mo lautolu foki ka tua ke he ha lautolu a tau kupu, kia mea ai foki a lautolu ha ko au, moe tua ke he ha lautolu a tau kupu tuga ni a lautolu kua fakamea ai ha ko au.",
                "29": "Ma Matua na e, nakai liogi au ma e lalolagi ka ko lautolu kua foaki mai e koe ki a au mai he lalolagi ha ko e ha lautolu a tua, kia maeke ai ia lautolu ke fakamea ai ha ko au, kia maeke ai foki ia au ke ha ai ia lautolu tuga a koe, ma Matua na e, kua ha i ai ia au, kia taha a tautolu, kia lilifu ai au ha ko lautolu.",
                "30": "Ko e magaaho ne vagahau ai e Iesu e tau kupu ia, ti liu atu foki a ia ke he haana a tau tutaki, kitia la, kua liogi fakamakamaka mo e nakai fakaoti ai ha ko ia. Ne mamali foki a ia ki a lautolu, kitia la, kua hina a lautolu ke tuga a Iesu.",
                "31": "Ne hoko ai, ne fano kehe fakatote foki a ia ki tua mo e liogi ke he Matua;",
                "32": "Ti nakai maeke he alelo ke talahau ai e tau kupu ne liogi ai e ia, nakai maeke foki ke tohi he tagata e tau kupu ne liogi e ia.",
                "33": "Ka e logona he lanu tagata mo e fakamooli ki ai ti hafagi ha lautolu a tau loto mo e maama ai a lautolu ke he ha lautolu a tau loto e tau kupu ne liogi e ia.",
                "34": "Ka e pete ia, kua to lahi e hokulo mo e ofo e tau kupu ne liogi e ia, ko e mena ia kua nakai maeke e tau kupu ia ke tohi ai, nakai maeke foki a lautolu ke talahau ai ke he ha tagata.",
                "35": "Ne hoko ai, kua oti tuai ha Iesu a liogi, kua hoko atu foki a ia ke he haana a tau tutaki, kua pehe age ki a lautolu: Nakai kitia e au e ha tua kua pehe nai ke he tau tagata luta oti, ko e mena ia ne nakai maeke ia au ke fakakite ki a lautolu e tau mana mua ue atu ha ko e ha lautolu a nakai tua.",
                "36": "Ko e mooli, ke tala atu e au ki a mutolu, nakai fai taha ia lautolu ne kitia e tau mena mua ue atu tuga kua kitia e mutolu, nakai fai foki ia lautolu ne logona e tau mena kua mua ue atu tuga kua logona e mutolu."
            },
            "20": {
                "1": "Ne hoko ai, ne poaki a ia ke he lanu tagata ke fakaoti e liogi, kua pihia foki ke he haana a tau tutaki. Ka e poaki a ia ki a lautolu ke aua neke fakaoti e liogi ke he ha lautolu a tau loto:",
                "2": "Ne poaki a ia ki a lautolu ke mamatike mo e tutu ki luga he ha lautolu a tau hui. Ne mamatike a lautolu mo e tutu ki luga, he ha lautolu a tau hui.",
                "3": "Ne hoko ai, ne liu tofitofi foki e ia e aleto mo e fakamonuina ai mo e age ke he tau tutaki ke kai ai.",
                "4": "Kua oti tuai a lautolu he kai. Ne poaki e ia ki a lautolu kua tofitofi e lautolu e aleto mo e age ke he lanu tagata ke kai ai.",
                "5": "Ka mole ia he tuku age e lautolu ke he lanu tagata, ne age foki e ia ki a lautolu e uaina ke inu, mo e poaki ki a lautolu ke tuku age ke he lanu tagata.",
                "6": "Ne nakai fai aleto po ke ha uaina ne ta mai he tau tutaki po ke ta mai ai foki he lanu tagata;",
                "7": "Ka e foaki mooli e ia ki a lautolu e aleto ke kai ai mo e uaina ke inu ai.",
                "8": "Ti pehe atu a ia ki a lautolu; ko ia ke kai e aleto nai, kua kai e ia haaku a tino ke he haana a agaaga; ti ko ia ke inu e uaina nai kua inu e ia haaku a toto ke he haana a agaaga; to nakai fia kai po ke fia inu e haana a Agaaga, to makona tumau ni.",
                "9": "Ko e magaaho ne oti e lanu tagata he kai mo e inu ai, kitia la, ne puke a lautolu ke he Agaaga, ne tauui auloa a lautolu ke he taha ni e leo, mo e fakaheke atu ki a Iesu, ko ia ne kitia mo e logona e lautolu.",
                "10": "Ne hoko ai ne oti e fakaheke ha lautolu ki a Iesu, ti pehe age a ia ki a lautolu , kitia la, kua fakaoti ha ne fai e au e poaki ne poaki he Matua ki a au hagaao ke he tau tagata nai, ko e magafaoa ne toe mai he magafaoa a Isaraela.",
                "11": "Kua manatu e mutolu ne vagahau e au ki a mutolu mo e tala atu ki a mutolu ka katoatoa e tau kupu a Isaia — kitia la kua tohia ai kua ha ha i mua foki ha mutolu, ko e mena ia kia kumikumi a ki ai —",
                "12": "Ko e mooli, ko e mooli ke tala atu e au ki a mutolu, ka katoatoa e tau kupu ia, ko e magaaho ia ke katoatoa ai e maveheaga ne taute he Matua mo e haana a tau tagata ko e magafaoa a Isaraela na e.",
                "13": "Ti ko e magaaho ia, to fakamaopoopo ai e toe tagata, ne fakamavehevehe fano ai he lalolagi mai he faahi uta, mo e faahi lalo, mo e faahi toga, mo e faahi tokelau, to hohoko atu a lautolu ke he maama ke he Iki ko e ha lautolu a Atua ko ia ne fakamoui a lautolu.",
                "14": "Hanai, ne poaki mai he Matua ki a au ke tuku atu e au e motu nai ma mutolu, ke eke ai mo tufaaga ha mutolu.",
                "15": "Ti kua tala atu au ki a mutolu a ne mai ke nakai tokihala e tau Tagata Kehe ke mole atu e tau monuina kua lata ke moua ai, e lautolu, ka mole atu foki e fakamavehevehe e lautolu e haaku a tau tagata.",
                "16": "ti o atu a mutolu, ko mutolu haia ne toe mai he magafaoa a Iakopo, mo e ha ha i ai a mutolu ke he vaha loto ha lautolu kua tokologa ia, mo e eke ai e mutolu tuga e leona ke he vahaloto he tau manu he vao, ti tuga ne punua leona ke he tau fuifui mamoe, ka fina atu a ia mo e taholi ai mo e hēhē ai to nakai ha i ai foki taha ke laveaki ia.",
                "17": "To lagaaki hake e ha mutolu a tau lima ki luga ha lautolu kua totoko ki a mutolu ko e ha mutolu a tau fi foki, to vevehe kehe a lautolu.",
                "18": "Ti fakapotopoto fakalataha e au haaku a tau tagata ke tuga ne tagata kua tatanaki haana a tau fuhi saito ke he mena ne toka ai.",
                "19": "Ha ko e mena to taute e au e haaku a tau tagata ne mavehe ki ai e Atua, hanai to taute e au haau a hoe mo lapatoa. Ti taute foki e au maau a tau aloalohui veo. To tuki malipilipi foki e tau motu loga, to tuku atu foki ke he Iki e tau mena ha lautolu ne moua he tau katoa mo e tau koloa ha lautolu ma e Iki, kitia la, ko au haia ke eke ai.",
                "20": "To hoko ai, kua pehe mai e Matua, to tautau e pelu he fakafiliaga ki luga ia lautolu he aho katoa. Ti kaeke ke nakai tokihala a lautolu ti to hifo ai ki a lautolu kua pihia mai e Matua, hanai, ki luga he tau motu oti he tau Tagata Kehe.",
                "21": "Ti hoko ai, to fakatu e au e haaku a tau tagata, ma magafaoa a Isaraela na e.",
                "22": "Kitia la, ko e tau tagata nai, to fakatu e au ke he motu nai ke lata ai mo e fakakatoatoaaga he maveheaga ne mavehe e au mo e ha mutolu a tupuna ko Iakopo, ti eke ai e motu nai mo Ierusalema Foou. To ha ha i ai ke he vaha loto he tau tagata nai e tau pule mai he lagi. Ko au ke ha ha i ai he vaha loto ha mutolu.",
                "23": "Kitia la, ko au haia ne talahau e Mose, ne pehe mai to fakatu he Iki ha mutolu a tupuna ko Iakopo, ti eke ai e motu nai mo Ierusalema Foou. To ha ha i ai ke he vaha loto he tau tagata nai e tau pule mai he lagi. Ko au ke ha ha i ai he vaha loto ha mutolu.",
                "24": "Ko e mooli ke tala atu e au ki a mutolu, hanai ko e tau perofeta oti kamata mai ia Samuela mo lautolu oti ia foki ne mumui mai ia ia, ko lautolu oti ne vagahau, ne fakamooli ai ki a au.",
                "25": "Hanai, kitia la, ko mutolu ko e tau fanau he tau perofeta, ha he magafaoa a Isaraela foki a mutolu, ko mutolu foki ha he maveheaga he Matua mo e ha mutolu a tau tupuna, ne pihia mai ki a Aperahamo: ko e haau a fanau ke monuina ai e tau magafaoa oti he lalolagi.",
                "26": "Ha ko e Matua ne fakatu au fakamua ki a mutolu mo e fakafano mai au ke fakamonuina a mutolu ke he ha mutolu a tau liliu-keheaga takitokotaha mai he tau mahani kelea, ti ko e mena ia ko mutolu ko e tau fanau he maveheaga.",
                "27": "Ti mole atu ia, ne monuina ai a mutolu ne fakahoko agataha he Matua e maveheaga ne taute e ia mo Aperahamo, ne pehe mai: Ko e haau a fanau ke monuina ai e tau magafaoa oti he lalolagi — ke he liligiaga he Agaaga Tapu mai ia au, ke he tau Tagata Kehe ke eke ai a lautolu mo motu mua atu e malolo ke he tau motu oti, ke lata foki mo e fakamaveheveheaga he haaku a tau tagata, he magafaoa Isaraela na e.",
                "28": "To fakamatematekelea foki e lautolu e tau tagata he motu nai. Ka e pete ia, ka moua e lautolu e katoatoaaga he haaku a evagelia, ti kaeke ke fakamao e tau loto ha lautolu ki a au, ti liuaki atu e au e ha lautolu a tau mahani kelea ki luga he ha lautolu a tau ulu ni, kua pihia mai e Matua.",
                "29": "Ti manatu e au e maveheaga ne taute e au mo e haaku a tau tagata, kitia la ne mavehe au mo lautolu ke fakapotopoto fakalataha e au a lautolu ke he magaaho kua lata ni mo au mo e liu tuku age foki ki a lautolu e motu he ha lautolu a tau tupuna ke eke mo tufaaga ma lautolu, ti ko e motu ia ka age ko e motu haia a Ierusalema, ti ko e motu ia foki ko e motu he maveheaga ma lautolu tukulagi, kua pihia mai e Matua.",
                "30": "Ti hoko ai, kua hoko mai e magaaho ke fakamatala atu ai ki a lautolu e katoatoaaga he haaku a evagelia.",
                "31": "Ti tua a lautolu ki a au pehe ko au ko Iesu Keriso, ko e Tama he Atua. To liogi a lautolu ke he Matua ke he haaku a higoa.",
                "32": "Ko e magaaho ia ko e leo he ha lautolu a tau tagata toko, to leo lalahi a lautolu, to kalaga fakalataha a lautolu, ha ko e mena to kitia mata ni e lautolu.",
                "33": "Ko e magaaho ia to liu fakapotopoto fakalataha a lautolu he Matua mo e tuku age e ia ki a lautolu a Ierusalema ke eke mo motu ha lautolu.",
                "34": "Ko e magaaho ia to kalaga fiafia ai a lautolu — lologo fakalataha a mutolu, ko e tau mena malolo i Ierusalema, ha kua fakamafana he Matua haana motu, ha kua laveaki e ia a Ierusalema.",
                "35": "Kua fakakite e Iehova e haana a lima tapu ki mua he tau motu oti, ti kitia he tau kalakala oti he lalolagi e fakamouiaga he Matua, ti kua taha ni a maua mo e Matua.",
                "36": "Ko e magaaho ia to fakahoko ai e mena ne kua tohia, kua pehe mai, Ala a, ki a liu ala a; kia tapulu ai a koe ke he haau a malolo, Siona na e, Ierusalema na e, kia tapulu ai a koe ke he haau a tau tapulu fulufuluola, ko e maaga kua fakatapu, ha ko e mena nakai tuai hu atu ki a koe a ia kua nakai peritome, mo ia kua kelea.",
                "37": "Kia lulululu e koe a koe mai he efuefu; ma Ierusalema na e, kia matike a koe, ti nofo a koe, kia vevete e koe e tau lili mai he ua haau, ko koe ne fofo he tau, ko e tama fifine a Siona na e.",
                "38": "Ha kua vagahau mai pehe e Matua, ne fakafua atu noa a mutolu, mo e to laveaki ai mo e nakai fai tupe ke mole ai.",
                "39": "Ko e mooli, ko e mooli ke tala atu e au ki a mutolu to iloa ai he motu haaku a higoa, hanai, ko e aho ia to iloa ai e lautolu ko au ni kua vagahau atu.",
                "40": "Ko e magaaho ia to pehe atu ai a lautolu, kua fulufuluola lahi ni ki luga he tau mouga e tau hui haana kua talahau mai e tala mitaki ki a lautolu ko ia kua tokamau e mafola, kua talahau mai e tala mitaki ki a lautolu ke he tau mena mitaki, kua fakailoa mai e fakamouiaga, kua pehe mai ki a Siona: Kua pule haau a Atua!",
                "41": "Ko e magaaho ia ke tuogo ai e tomatomaaga pehe; O kehe a, ki a o kehe a a mutolu, kia o atu a mutolu ke he mena na, aua neke pipiki atu a mutolu ke he mena kelea, kia o atu a mutolu mai i loto ia ia, ki a mea a mutolu kua totō e tau kapiniu he Iki.",
                "42": "Ha ko e mena to nakai o atu fakatepetepe a mutolu, ti nakai o atu a mutolu mo e fehola, ha ko e mena to haele atu ai e Iki ki mua ha mutolu, to eke foki e Atua a Isaraela mo takitaki kau ha mutolu.",
                "43": "Kitia la, to mahani iloiio haaku a fekafekau, to homo atu ni a ia, mo e fakaheke ki ai, mo e to fakatokoluga ai a ia.",
                "44": "Tuga ne ofo ai e tau tagata tokologa ki a koe, kua maama pihia haana fofoga ki mua ke he tau mata he tau tagata, mo e haana tino foki kua mua ke he tau tino he tau fanau taane he tau tagata.",
                "45": "To pipi ni pihia e ia e tau motu loga; kua taofi he tau patuiki ha lautolu a tau gutu ha ko ia, ha kua kitia e lautolu e tau mena nakai talahau atu ki a lautolu, kua iloa foki e lautolu e tau mena nakai logona mo e manamanatu ki ai a lautolu.",
                "46": "Ko e mooli, ko e mooli ke tala atu e au ki a mutolu, to hohoko mooli mai e tau mena oti ia, tuga ni he poaki mai he Matua ki a au. Ko e magaaho ia ke hoko mai ai e maveheaga ia ne mavehe he Matua mo e haana a tau tagata ke fakamooli ai, ko e magaaho ia foki ke liu foki ha ha i ai i Ierusalema e haaku a tau tagata, ti eke foki a ia mo Motu mo lautolu."
            },
            "21": {
                "1": "Ko e mooli ke tala atu e au ki a mutolu, kua tuku atu e au e fakamailoga, kia iloa e mutolu e magaaho ka amaamanaki e tau mena nai ke tutupu mai — ke fakapotopoto mai e au haaku a tau tagata mai he ha lautolu a nonofoaga mavehevehe ha kua leva ma magafaoa a Isaraela na e, ti liu fakatu foki a Siona haaku ia lautolu.",
                "2": "Ti kitia la, ko e mena ia hanai kua tuku atu ai e au ke eke mo fakamailoga ki a mutolu — ha ko e mooli ke tala atu e au ki a mutolu ka tuogo ai e tau mena nai kua fakamatala atu e au ki a mutolu, katoa foki mo e falu a mena ka fakamatala atu hagaao ki a au, ki a mutolu, ke he magaaho nai ki a au, mo e malolo he Agaaga Tapu ka foaki ki a mutolu hagaao ke he Matua, to fakailoa atu ai ke he tau Tagata Kehe ki a maeke ai ia lautolu ke iloa ai ke he tau tagata nai, ko lautolu ne toe mai he magafaoa a Iakopo, mo e iloa foki ke he tau tagata nai ka fakamavehevehe ai e lautolu.",
                "3": "Ko e mooli, ko e mooli, ke tala atu e au ki a mutolu, to fakailoa atu e tau mena ia ki a lautolu hagaao ke he Matua, to moua mai foki he Matua, mai ia lautolu ki a mutolu.",
                "4": "Ha kua pulotu ni ke he Matua ke fakatu ai a lautolu ke he motu nai, to fakatu foki a lautolu ko e motu tokanoa ha ko e malolo he matua, ki a maeke ai he tau mena nai ke hohoko mai ia lautolu ke he tau tau ne toe he ha mautolu a tau fanau, ke fakamooli aki e maveheaga he Matua ne mavehe e ia mo e haana a tau tagata, ma magafaoa a Isaraela na e;",
                "5": "Ko e mena ia ka hohoko mai e tau gahua nai katoa mo e tau gahua foki ka eke ai e mautolu a mui he tau aho ka ta mai ai he tau Tagata Kehe ke he ha mutolu a tau fanau, ka nonofo ai ke he pouli ha ko e tau mahani kelea.",
                "6": "Ha kua pihia e finagalo he Matua ke hohoko mai ai e tau mena ia he tau Tagata Kehe, ke maeke ai ia ia ke fakakite atu ai e ia haana a malolo ke he tau Tagata Kehe, ha ko e kakano nai, kaeke ke nakai fakamaō e tau loto ha lautolu, ke maeke ai ia lautolu ke tokihala mo e o mai ki a au mo e papatiso ke he haaku a higoa mo e iloa mo e maama ai foki e alito he haaku a evagelia ke maeke ai ia lautolu ke totou fakalataha ni mo e haaku a Evagalia ke maeke ai ia lautolu ke totou fakalataha ni mo e haaku a tau tagata, ma fale a Isaraela na e;",
                "7": "Hanai, ka hoko mai e magaaho, to iloa ai he tau fanau ha mutolu e tau mena ia — to eke e mena ia mo fakamailoga ki a lautolu, kia maeke ai ia lautolu ke iloa kua kamata tuai e gahua he Matua ke fakakatoatoa ai ke he maveheaga ne taute e ia ke he tau tagata ha ha i ai ke he magafaoa a Isaraela.",
                "8": "Ka hoko mai foki e aho ia, to hoko ai, to pa he tau patuiki ha lautolu a tau gutu; ha kua kitia e lautolu e tau mena ne nakai talahau atu ki a lautolu; to manamanatu foki a lautolu ke he tau mena ne nakai logona ai e lautolu.",
                "9": "Ha ko e aho ia, to taute he Matua e taha gahua ha ko au, ko e gahua ia foki ke ofo lahi ai a lautolu: Ka e ha ha i ai e falu ia lautolu to nakai tua ki ai, pete ni he fakamatala atu he taha tagata e mena ia ki a lautolu.",
                "10": "Ka e kitia la, to ha i ai he lima haaku e moui he haaku a fekafekau a ti nakai fakamamahi e lautolu a ia ne fakamaama atu ki a lautolu ka to matematekelea a ia ha ko lautolu. Ka e pete ia to fakamalolo e au a ia, ha ko e mena to fakakite atu e au ki a lautolu, kua mua atu e haaku a pulotu ke he lagatau he tiapolo.",
                "11": "Koe mena ia, to hoko ai e magaaho, ko lautolu kua nakai tua ke he haaku a tau kupu, ko au ko Iesu Keriso, ka fakatu mai he Atua a ia ke he tau Tagata Kehe, mo e age foki ki a ia e malolo ke takitaki mai a lautolu ke he tau Tagata Kehe. (To taute pihia tuga ni ne talahau e Mose), to uta kehe mai a lautolu he haaku a tau tagata he maveheaga.",
                "12": "Ko e haaku a tau tagata foki kua toe mai he magafaoa a Iakopo, to ha i ai a lautolu ke he tau Tagata Kehe, hanai to fakalataha mo lautolu ke tuga e leona mo e tau manu he vao, tuga ne punua leona ke he tau fuifui mamoe, ka eke ke fina atu ai a ia mo e taholi ai e ia mo e hehe ai, to nakai ha i ai foki taha ke laveaki mai a lautolu.",
                "13": "To lagaaki hake e ha lautolu a tau lima ki luga ia lautolu kua totoko ki a lautolu, ko e ha lautolu a tau fi foki, to vevehe kehe mai ia lautolu.",
                "14": "Hanai, Oi te ke he tau Tagata Kehe kaeke ke nakai tokihala a lautolu, ha ko e mena, to hoko mai e aho ia, kua pihia mai e Matua, ke uta kehe e au ha mutolu a tau tolofonua ia mutolu, to fakaoti foki e au ha mutolu a tau kariota;",
                "15": "To uta kehe foki e au e tau maaga ke he ha mutolu a motu, mo e moumou oti ai e ha mutolu a tau taue.",
                "16": "To fakaoti foki e au e tau lagatau fakataulaatua ke he ha mutolu a motu, to nakai tuai ha ha foki i ai ia mutolu e tau tagata ke talahau e tau mena ka tutupu ka e nakai la hohoko mai.",
                "17": "To fakaoti foki e au e ha mutolu a tau tupua kua ta katoa mo e ha mutolu a tau tupua kua tutu hake ki luga, kia nakai tuai hufeilo a mutolu ke he tau mena kua tufuga ai he ha mutolu a tau lima;",
                "18": "To uta kehe foki e au e ha mutolu a tau ulu akau mai ia mutolu, ti moumou ai foki e ha mutolu a tau maaga.",
                "19": "To hoko ai to fakaoti ai e tau pikopiko mo e tau fakavai, mo e tau mahekeheke, mo e taufetoko, mo e tau lagatau kelea he tau ekepoa, mo e tau mahani feuaki oti.",
                "20": "Ti to hoko ai e magaaho kua pihia mai e Matua, ko lautolu ka nakai tokihala ke he aho ia, mo e o mai ke he haaku a Tama Fakahele, ko lautolu, haia ka vevehe kehe e au mai he haaku a tau tagata, ma Isaraela na e;",
                "21": "To fakahoko atu e au ki luga ha lautolu e malaia mo e ita lahi, ke tuga ni ke hoko atu ai ki luga ia lautolu ne pouli agaia e tau mena nai kua nakai logona a lautolu ha mena pihia ke he fakamua.",
                "22": "Kaeke ke tokihala a lautolu mo e fanogonogo ke he haaku a tau kupu, mo e nakai fakamao e tau loto ha lautolu to fakatu e au haaku a lotu ki a lautolu to o mai foki a lautolu ki loto he maveheaga mo e totou fakalataha ai a lautolu mo e tau tagata kua toe mai ia Iakopo, kua age e au ki ai e motu nai ke eke ma lautolu.",
                "23": "To lagomatai e lautolu haaku a tau tagata, ne toe mai ia Iakopo, to pihia atu foki a lautolu ki a lautolu oti mai he magafaoa a Isaraela ka o mai ai, kia maeke ai ia lautolu ke ta e maaga, ko e maaga ia foki to ui ai ko Ierusalema Foou.",
                "24": "Ti ko e magaaho ia foki to lagomatai e lautolu haaku a tau tagata kia fakamaopoopo mai ai e Ierusalema foou a lautolu ia kua nonofo mavehevehe ai ki luga he fuga kelekele he tau motu kehe.",
                "25": "Ko e magaaho ia to hifo mai ai e pule mai he lagi ki a lautolu, to ha ha i ai foki au he vaha loto ha lautolu.",
                "26": "To kamata ai e gahua he Matua ke he aho ia, ko e magaaho haia ka fakamatala atu ai e evagelia nai ke he faoa ne toe he tau tagata nai. Ko e mooli, ke tala atu e au ki a mutolu, ke he aho ia to kamata ni e gahua he Matua ki a lautolu ne fakamavehevehe kehe ai he haaku a tau tagata, hanai, to kamata, foki e gahua he Matua ke he tau magafaoa ne galo, ne uta kehe ai he Matua i Ierusalema.",
                "27": "Hanai, to kamata he Matua e gahua ki a lautolu oti ko e haaku a tau tagata ne fakamavehevehe kehe ai, ka foa ai e puhala ke o mai aki a lautolu ki a au, kia maeke ai ia lautolu ke ui atu ke he Matua ke he haaku a higoa.",
                "28": "Hanai, ko e magaaho ia to kamata ai he Matua e haana a gahua ke he tau motu oti ke foa ai e puhala ke fakamaopoopo mai aki e haana a tau tagata ke he motu kua foaki atu ma lautolu.",
                "29": "To o atu ai a lautolu mai he tau motu oti, ka e nakai o atu fakatepetepe a lautolu, ti nakai o atu a lautolu mo e fehola, ha ko e mena to haele atu ai au ke takitaki a lautolu kua pihia mai e Matua, to eke foki au mo muiaki kau ha lautolu."
            },
            "22": {
                "1": "Ko e magaaho ia ke hoko ai e tau mena kua tohia: kua pehe mai, kia lologo a koe, ko e fifine tufua kua nakai fanau; kia leo lahi a, mo e kalaga fiafia a koe kua nakai mamahi he fanau — ha kua pehe mai e Iki kua mua he tokologa e tau fanau he fifine nofo noa, ke he tau fanau he fifine ne fai taane.",
                "2": "Kia fakalaulahi a e mena kua tu ai haau a fale ie, kia toho e mutolu e tau ie puiupui he tau mena kua nonofo ai a mutolu, aua neke fakatoe ha mena, kia fakaloloa e koe haau a tau toua, mo e fakamau e koe haau a tau fao.",
                "3": "Ha ko e mena to tolomaki a koe ke he faahi matau mo e faahi hema, ko e fanau haau foki to eke e lautolu e tau Tagata Kehe ma lautolu ti nonofo ai a lautolu ke he tau maaga toka noa.",
                "4": "Aua neke matakutaku a koe, ha ko e mena nakai ma a koe, aua foki neke fakahahaku a koe, ha ko e mena nakai fakama a koe; ha ko e mena to nimo ia koe e ma he haau a vaha fuata, to nakai manatu foki e koe ke he ma he haau a vaha fuata, to nakai liu manatu foki e koe ke he ma he haau a nofo takape.",
                "5": "Ha ko ia ne eke a koe, ko e taane haau haia, ko e Iki he tau Iki, ko e haana higoa haia, ko e haau a Fakamoui foki, ko e Tama Tapu a Isaraela — ko e Atua he lalolagi katoa ko e haana a higoa haia.",
                "6": "Ha kua ui he Iki a koe, tuga ne fifine kua tiaki, kua loto mamahi, ko e hoana kua fuata agaia, ka kua tiaki a ia, kua pihia mai e haau a Atua.",
                "7": "Ko e magaaho kiliiku ne tiaki ai e au a koe, ka ko e fakaalofa lahi ni to fakapotopoto mai ai e au a koe.",
                "8": "Kua pehe mai haau a fakamoui ko e Iki, kua fufu fakaku haaku a mata ha ko e haaku a ita ki a koe, ha ko e fakaalofa tukulagi to fakaalofa atu ai au ki a koe.",
                "9": "Ha kua tuga ne fakapuke ke he vaha ia Noa e tau mena nai ki a au, ne omonuo ai e au ke nakai liu ia lofia foki e lalolagi ke he fakapuke tuga he vaha ia Noa, kua omonuo pihia a au ke nakai ita au ki a koe.",
                "10": "Ha ko e mena to mole atu e tau mouga, to uta kehe ai foki e tau matiketike, ka ko e haaku a totonu to nakai mole atu ia ia koe, mo e maveheaga ke he haaku a tau tagata to nakai uta kehe ia, kua talahau mai he Iki ko ia kua fakaalofa atu ki a koe.",
                "11": "Ko koe na, kua matematekelea, kua tokia he afa, kua nakai mafanatia! Kitia la, to ati hake ai e au haau a tau maka ke he tau vali kua mitaki, mo e fakave ai e au a koe aki e tau maka safaira.",
                "12": "To eke ai e au haau a tau fakamaama ke he tau maka pihi, mo e haau a tau gutupa ke he tau maka uho kula, mo e haau a tau katofia oti ke he tau maka fulufuluola.",
                "13": "To fakaako ke he Iki haau a tau fanau oti, to lahi e mafola he tau fanau haau.",
                "14": "To fakamau ai a koe ke he mahani tututonu, to mamao mo koe e favale, ha ko e mena to nakai matakutaku a koe; to mamao foki ia koe e matakutaku ke he mate ha ko e mena to nakai fakatata mai ia ki a koe.",
                "15": "Kitia la, to fakapotopoto atu a lautolu ke tau ki a koe ka e nakai fakapotopoto ai a lautolu ha ko au, ko lautolu oti ke fakapotopoto atu ke tau ki a koe, to kaumahala a lautolu ha ko koe ni.",
                "16": "Kitia la, ko au ne eke e tagata eke lapatoa, kua uloulo e ia ke he tau maka kaka ke he afi, mo e taute ai e kanavaakau ma e haana a gahua, ko au foki ne eke a ia ne moumou ki a fakaoti ai.",
                "17": "Ko e tau kanavaakau oti kua taute ke tau ki a koe, nakai kautu ia, ko e tau alelo oti ke taufetoko mo koe ke he fakafiliaga to fakahala ai e koe; ko e tufaaga hana he tau fekafekau he Iki, ko e ha lautolu a tututonu foki mai ia au ia, kua talahau mai ai he Iki."
            },
            "23": {
                "1": "Hanai, kitia la, ke tala atu e au ki a mutolu, kua lata ki a mutolu ke kumikumi ke he tau mena nai, hanai, ko e poaki hanai kua tuku atu e au ki a mutolu, kia kumikumi fakamakutu a mutolu ke he ta mena nai, ha ko e mena talahaua e tau kupu a Isaia.",
                "2": "Ha ko e mena kua mooli, ne pipiki atu ai e talahau haana ke he tau mena oti hagaao ke he haaku a tau tagata ha ha ke he magafaoa a Isaraela; ko e mena ia kua lata tonu ki a ia ke vagahau foki ke he tau Tagata Kehe.",
                "3": "Ko e tau mena oti foki ne talahau e ia, ne tutupu po ke nakai la hoko ia, to pihia ni tuga ni he vagahau ai e ia.",
                "4": "Ko e mena ia kia fanogonogo a mutolu ke he haaku a tau kupu, kia tohi foki e mutolu e tau mena ne tala atu e au ki a mutolu, ke lata ai mo e magaaho mo e finagalo he Matua, to hoko atu ai e tau mena ia ke he tau Tagata Kehe.",
                "5": "Ti ko lautolu ka fanogonogo ke he haaku a tau kupu mo e tokihala, mo e papatiso, ko lautolu ia ka fakamoui. Kia kumikumi a mutolu ke he tau perofeta ha kua tokologa a lautolu ne talahau e tau mena nai.",
                "6": "Ne hoko ai, mole atu he vagahau e Iesu e tau kupu nai kua liu vagahau foki ki a lautolu pehe, ka oti he fakamatafeiga atu e ia ki a lautolu e tau tohi oti ne kua moua ai e lautolu, ne pehe a ia ki a lautolu; Kitia la, ko e falu a tohi foki kua loto au ke tohi e mutolu kua nakai la ha ha ia mutolu.",
                "7": "Ne hoko ai, ne tala age e ia ki a Nifai, pehe; Ta mai la e tohi na kua fakamau e mutolu.",
                "8": "Kua ta mai e Nifai e tau tohi mo e tuku ai ki mua haana. Ne onoono a ia ki a lautolu ti pehe mai:",
                "9": "Ko e mooli, ke tala atu e au ki a mutolu, ne poaki au, ke he haaku a fekafekau ko Samuela ko e tagata Lamana, ke fakamooli e ia ke he tau tagata nai pehe, ke he aho ia ke fakalilifu ai he Matua haana a higoa ki a au, ha ha i ai e tokologa e tau tagata tapu ke mamatike mai ia lautolu kua mamate, mo e fakakite e au a lautolu ke he tokologa mo e fekafekau a lautolu ki a lautolu. Ti tala age e ia ki a lautolu, ne pihia nakai?",
                "10": "Kua tala age haana a tau tutaki, kua pehe age ki a ia, hanai ma Iki na e, ne perofeta mooli e Samuela ke tuga e tau kupu haau, ti ko e hanai kua fakamooli tuai.",
                "11": "Ti pehe age a Iesu ki a lautolu, ko e heigoa kia e mena ne kua nakai la tohi ai e mutolu e mena nai, ne mamatike e tokologa he tau tagata tapu mo e fakakite a lautolu ke he tokologa mo e fekafekau a lautolu ki a lautolu.",
                "12": "Ne hoko ai, ne manatu e Nifai ne nakai la tohia ia e tau mena nai.",
                "13": "Ne hoko ai, ne poaki e Iesu ke tohi e tau mena ia, a ti tohi ai ia ke tuga ne poaki e ia.",
                "14": "Ne hoko ai, kua fakamatafeiga fakalataha e Iesu e tau tohi oti ne kua tohi e lautolu, ne poaki e ia ki a lautolu kia fakaako atu e lautolu e tau mena ne fakamatala atu e ia ki a lautolu."
            },
            "24": {
                "1": "Ne hoko ai, ne poaki e ia ki a lautolu ke tohi e lautolu e tau kupu ne tuku age he Matua ki a Malaki ka tala age e ia ki a lautolu. Ne hoko ia, kua tohia e tau kupu ia, ti fakamatafeiga e ia ki a lautolu. Hanai e tau kupu ia ne tala age e ia ki a lautolu, kua pehe mai: Ne pehe mai e Matua ki a Malaki — Kitia la, kua fakafano atu e au haaku a uta-fekau, ke tauteute e ia e puhala ki mua haaku, to hoko fakalutukia mai foki e Iki ke he haana faituga ko ia ne kumi ai e mutolu, ko e agelu he maveheaga haia, ko ia kua fiafia a mutolu ki ai, kitia la, to haele mai ni a ia, kua pihia mai e Iki he tau Iki.",
                "2": "Ka ko hai ke fakauka ai ke he aho ka haele mai ai a ia? Ko hai foki ke tu atu ka fakakite mai a ia? Ha ko ia kua tuga e afi he tagata hakahaka lapatoa, kua tuga foki e moli he tagata unu.",
                "3": "Kua nofo a ia po ke tagata kua tunu mo e fakamea e ario, to fakamea ai e ia e fanau a Levi, to uta kehe foki e ia e kelekele ia lautolu tuga he eke ke he auro mo e ario, to ta atu ai e lautolu e tau poa ke he Iki kua eke mo e mahani tututonu.",
                "4": "To mitaki ai ke he Iki e poa a Iuta mo Ierusalema, tuga ne tau aho i tuai, tuga ne tau tau fakamua.",
                "5": "To fakatata ai au ki a mutolu ke he fakafiliaga, to mafiti foki au ke eke mo fakamooli ki a lautolu kua eke e tau lagatau he tau taulaatua, mo lautolu kua faivao, mo lautolu kua omonuo pikopiko, mo lautolu kua fofo e palepale he tagata gahua tupe, kua fakakavega atu foki ke he fifine takape, mo e tau fanau tokaveli, katoa mo lautolu kua vega e tau tagata kehe, mo lautolu kua nakai matakutaku ki a au, kua pihia mai e Iki he tau Iki.",
                "6": "Ha ko au ko e Iki, nakai ni hiki haaku a mahani, ko e mena ia kua nakai fakaoti ai a mutolu ko e fanau a Iakopo.",
                "7": "Kua o kehe a mutolu mo e tau fakatufono haaku, mo e nakai omaoma a mutolu ki ai, tali mai he tau aho he tau matua ha mutolu. Kia liliu mai a mutolu ki a au, ti liu atu au ki a mutolu, kua pihia mai e Iki he tau Iki. Ka kua pehe mai a mutolu, ko e heigoa e mena ke liliu atu ai a mautolu?",
                "8": "Ko e mena fofo kia he tagata e tau mena he Atua? Ka ko mutolu, kua fofo e mutolu haaku a tau mena. Ka ku a pehe mai a mutolu, ko e heigoa kia e tau mena haau kua fofo e mautolu? Kua fofo e mutolu e tau mena ne hogofulu aki he ha mutolu a tau mena katoa mo e tau poa.",
                "9": "Kua malaia lahi ni a mutolu, ko e motu oti ni, ha kua fofo e mutolu haaku a tau mena.",
                "10": "Kia ta mai e mutolu e tau mena ke hogofulu aki ha mutolu a tau mena oti kana ke he fale kua tatanaki ai e tau mena, kia ha i ai e tau mena kai ke he haaku a fale, mo e kamatamata mai ai e mutolu au ke he tau mena na, kua pihia mai e Iki he tau Iki, po ke hafagi nakai e au e tau pa he lagi ma mutolu, mo e liligi atu e au e monuina ma mutolu, a to lahi ue atu ni to nakai fahia a mutolu ke fakaaoga.",
                "11": "To akonaki atu e au a ia ne kai e tau mena, ha ko mutolu, ti nakai moumou ai e ia e tau fua he fonua ha mutolu, ti nakai mokulu mataali e tau fua he tau vine ke he ha mutolu a tau fonua, kua pihia mai e Iki he tau Iki.",
                "12": "to fakamonuina atu e tau motu oti ki a mutolu, ha ko e mena to eke a mutolu mo motu mitaki, kua pihia mai e Iki he tau Iki.",
                "13": "Kua mamafa ha mutolu a tau kupu ki a au, kua pihia mai e Iki ka kua pehe mai a mutolu, ko e heigoa kia ha mautolu a tau kupu ne vagahau atu ai ki a koe?",
                "14": "Kua pehe age a mutolu, nakai aoga ke fekafekau ke he Atua, ko e heigoa foki e mena kua moua e tautolu he omaoma ke he haana a maveheaga mo e o fano a tautolu mo e fakaatukehe ki mua he Iki he tau Iki.",
                "15": "Ti ko e magaaho nai, kua talahau ai e tautolu kua fiafia a lautolu kua fakatokoluga; hanai kua ati hake ai foki a lautolu kua mahani kelea, kua kamatamata a lautolu ke he Atua, ka e hao ni a lautolu.",
                "16": "Ti fevagavagahau aki a lautolu ne matakutaku ke he Iki, kua hagaao mai foki e Iki mo e fanogonogo mai, ti tohi ai e tohi ke fakamanatu ai, ki mua haana, ma lautolu ne matakutaku ke he Iki, mo e manamanatu ai ke he haana higoa.",
                "17": "To eke foki a lautolu maaku, kua pihia mai e Iki he tau Iki ke he aho ia ka fakamaopoopo ai e au haaku a tau koloa uho, to fakaalofa foki au ki a lautolu tuga he fakaalofa e tagata ke he haana tama taane kua fekafekau ki a ia.",
                "18": "Ti liliu atu ai a mutolu mo e kitia kua kehe e tagata mahani tututonu, kehe e tagata mahani kelea, kua kehe a ia kua fekafekau ke he Atua, mo ia kua nakai fekafekau ki a ia."
            },
            "25": {
                "1": "Ha ko e mena, kitia la, ko e hoko mai ne fai e aho ke huhunu ai tuga ne gutuumu, ti eke ai mo gutugutu saito a lautolu oti kua fakatokoluga, katoa mo lautolu oti kua mahani kelea, to huhunu ai foki a lautolu ke he aho ko e hoko mai ne fai, kua pihia mai e Iki he tau Iki, ti nakai toe ai ma lautolu taha vaka akau po ke taha la akau.",
                "2": "Ka ko mutolu kua matakautaku ke he haaku a higoa, to tu hake ki a mutolu e Tama he Tututonu, ha ha i ai foki ke he haana a tau tapakau e fakamaloloaga, to o atu foki a mutolu mo e tutupu hake tuga ne tau punua povi ke he fale povi.",
                "3": "Ti taholi ai e mutolu a lautolu ne mahani kelea, ha ko e mena to eke a lautolu mo efuefu i lalo he tau aloalohui ha mutolu ke he aho kua kotofa ai e au, kua pihia e Iki he tau Iki.",
                "4": "Kia manatu a mutolu ke he fakatufono he haaku a fekafekau ko Mose, ne poaki atu au ki a ia i Horepa, ki a Isaraela oti, ko e tau fakatufono mo e tau fakafiliaga.",
                "5": "Kitia la, to fakafano atu e au ki a mutolu e perofeta ko Elia, ka e nakai la hoko mai e aho he Iki, ne mua ue atu mo e matakutakuina.",
                "6": "To fakamafoki ai e ia e tau loto he tau matua ke he fanau, mo e tau loto he fanau ke he ha lautolu a tau matua, neke fina atu au, mo e ta ai e au e motu ke he malaia."
            },
            "26": {
                "1": "Ne hoko ai, mole he vagahau e Iesu e tau mena nai ti fakamatala ai e ia ki a lautolu e lanu tagata, ne fakamatala e ia e tau mena oti ki a lautolu, ko e tau mena lalahi katoa mo e tau mena ikiiki.",
                "2": "Kua pehe age a ia, ko e tau tohi nai, ne nakai ha i ai ia mutolu, ne poaki mai e Matua ki a au ke tuku atu e au ki a mutolu, ha ko e mena ko e pulotu ia ki a ia ke tuku age foki e lautolu ke he tau atuhau a noiha.",
                "3": "Ne fakamatala e ia e tau mena oti, tali mai he kamataaga a to hoko ke he magaaho ke haele mai ai a ia ke he haana a fofoga lilifu, hanai, pihia e tau mena oti ka hohoko mai ki luga he fuga kelekele pihia foki mo e tau mena kua tataka ha kua velagia ai ti viko ai e lalolagi tuga e tohi vakai ti mole agataha ai e lagi mo e lalolagi.",
                "4": "Ato pihia atu foki ke he aho fakamui ne mua ue atu ka tutu ai e tau tagata oti, mo e tau magafaoa oti, mo e tau motu oti, mo e tau vagahau oti ki mua he Atua, ke fakafili a lautolu ke lata mo e ha lautolu a tau gahua, ke iloa ai ko e mitaki a lautolu po ke kelea.",
                "5": "Kaeke ke mitaki a lautolu, to liu tutu mai a lautolu ke he moui tukulagi, ti kaeke ke kelea, to liu tutu mai he malaia, ha ko e mena o fakafehagaaki a laua nai ko e taha ke he taha lima ka ko e taha ke he taha lima foki ke lata ai moe fakaalofa noa, mo e fakafiliaga, mo e tapu ha ia Keriso ko ia ne ha ha i ai ke he kamataaga he lalolagi.",
                "6": "Ko e magaaho nai, nakai ni maeke ke tohia ai ke he tohi nai e mena ke taha e mena ke teau aki he tau mena ne fakaako mooli atu ai e Iesu ke he tau tagata.",
                "7": "Ka e kitia la, ha ha i ai ke he tau lapa maka a Nifai e loga he tau mena ne fakako atu e ia ke he tau tagata.",
                "8": "Ti ko e tau mena nai kua tohi e au ko e mena tote mai he tau mena ne fakaako e ia ke he tau tagata; ti tohi e au e tau mena ia ko e kakano ke maeke ai ia lautolu ke ta mai foki ai ke he tau tagata nai, mai he tau Tagata Kehe ke lata ai mo e tau kupu ne vagahau ai e Iesu.",
                "9": "Ti ka moua e lautolu e tau mena nai, kua aoga, ke moua fakamua ai e lautolu ke eke mo kamatamataaga ke he ha lautolu a tua, ti kaeke ke tua a lautolu ke he tau mena nai, to fakakite atu ki a lautolu e tau mena lalahi.",
                "10": "Ti ka nakai tua a lautolu ke he tau mena nai, to pa e tau mena lalahi mai ia lautolu, kua eke e mena ia mo fakahalaaga ma lautolu.",
                "11": "Kitia la, ne eke au ke tohi e tau mena ia, ko e tau mena oti ne kua fakamau ai ke he tau lapa maka a Nifai, ka e taofi ni he Iki, kua pehe mai: To kamatamata e au e tua he haaku a tau tagata.",
                "12": "Ko e mena ia, kua tohi e au ko Moromona e tau mena ia ne poaki mai he Iki ki a au ke tohi. Ti kua fakaoti e au, ko Moromona e tau kupu haaku mo e liu ke tohi e tau mena ne poaki mai ki a au ke tohi.",
                "13": "Ko e mena ia, kua loto au ke maama ia mutolu ne fakaako atu mooli he Iki e tau tagata, ke he magaaho kua lata mo e tolu e aho, ti mole atu e mena ia, ne fakakite atu ai e ia a ia ki a lautolu, ti laga loga e tofitofi e aleto mo e fakamonuina ai, mo e age ki a lautolu.",
                "14": "Ne hoko ai ne fakaako mo e fekafekau atu a ia ke he tau fanau he lanu tagata ne kua ha ha i ai, ti vevete e ia e tau alelo ha lautolu a ti vagavagahau a lautolu ke he ha lautolu a tau mamatua taane e tau mena kua mua ue atu mo e ofoofogia, kua mua atu ni ke he tau mena ne fakakite atu e ia ke he tau tagata; ti vevete ai e ia e tau alelo ha lautolu ke maeke ai ia lautolu ke vagahau.",
                "15": "Ne hoko ai, kua haele hake a ia ke he lagi — ko e laga ua haia ne fakakite au e ia a ia ki a lautolu, ti liu haele atu ke he Matua, he mole e fakamalolo e ia ha lautolu a tau tagta gagao mo e ha lautolu a tau tagata kulikuli, mo e fakamaama e tau mata he ha lautolu a tau tagata mata pouli, mo e fakamalolo e tau tagata teliga tuli, mo e taute atu loga foki e tau mena kehekehe kia malolo ai a lautolu, mo e fakamatike e taha tagata mai he mate, mo e fakakite atu ai haana a mana ki a lautolu ti haele hake ai ke he Matua —",
                "16": "Kitia la, ne hoko ai, ko e pogipogi he aho hake ne fakamaopoopo fakalataha e lanu tagata ti kitia mo e logona ai e lautolu e tau fanau ia; hanai, ko e tau tama mukemuke haia ne vagahau e tau gutu ha lautolu e tau mena ke ofo ai ka e kua tapu e ha lautolu a tau mena ne vagahau nakai tohi he ha tagata e ha mena.",
                "17": "Ne hoko ai, kua kamata he tau tutaki ne fifili e Iesu, mai he magaaho ia ke papatiso mo e fakaako atu ke he tau tagata oti ne o mai ki a lautolu, ti ko e tau tagata oti foki ka papatiso ke he higoa a Iesu kua puke a lautolu ke he Agaaga Tapu.",
                "18": "Ne tokologa ia lautolu ne kitia tonu mo e logona ai e tau mena kua nakai lata ke talahau, mo e tau mena kua nakai tonu ke tohia ai.",
                "19": "Ti fefakaakoaki a lautolu, mo e fetomatomaaki a lautolu, ko e taha kia taha, kua maama ki a lautolu e tau mena oti, kua tonu e fehagaiaga ha lautolu e tau tagata, ko e taha ke he taha.",
                "20": "Ne hoko ai, ne eke ai e lautolu e tau mena oti nai tuga ni ne poaki mai e Iesu ki a lautolu.",
                "21": "Ko lautolu ne papatiso ke he higoa a Iesu ne ui ai ko e Lotu a Keriso."
            },
            "27": {
                "1": "Kua fenoga e tau tutaki a Iesu mo e fakamatala ai e tau mena ne logona mo e kitia e lautolu, kua papatiso foki e lautolu ke he higoa a Iesu, kua maopoopo fakalataha ai e tau tutaki, kua kau fakalataha a lautolu ke he liogi mo e fakakanopogi.",
                "2": "Kua liu foki fakakite atu ai e Iesu a ia ki a lautolu, ha koe mena ne liogi a lautolu ke he Matua ke he haana a higoa, ti haele mai ai a Iesu mo e tu ke he vaha loto ha lautolu, kua pehe mai a ia ki a lautolu, ko e heigoa ha mutolu kua loto ke tuku atu e au ma mutolu?",
                "3": "Ti pehe age a lautolu ki a ia: Ma Iki na e, kua loto a mautolu ke tala mai e koe ki a mautolu e higoa ke fakahigoa aki e mautolu e lotu nai, ha ko e mena ha ha i ai e tau taufetoko ke he tau tagata hagaao ke he mena nai.",
                "4": "Ti tala age e Iki ki a lautolu: Ko e mooli, ko e mooli, ke tala atu e au ki a mutolu, ko e heigoa e mena kua loma mo e taufetoko ai e tau tagata ha ko e mena nai?",
                "5": "Nakai kia totou e lautolu e tau tohi kua pehe mai, kua lata ia mutolu ke tuku ki luga e mutolu e higoa ha Keriso, ko e haaku a higoa haia? Ha ko e mena ko e higoa ia ka fakahigoa aki a mutolu ke he aho fakamui;",
                "6": "Ti ko ia kua tuku ki luga e ia e higoa haaku mo e tumau a to hoko ke he fakahikuaga ko ia haia ke fakamoui ke he aho fakahiku.",
                "7": "Ko e mena ia, ko e tau mena oti ka taute e mutolu, kia taute e mutolu ke he haaku a higoa; ko e mena ia, kia fakahigoa e mutolu e lotu ke he haaku a higoa; kia ui atu foki a mutolu ke he Matua ke he higoa haaku ke fakamonuina e ia e lotu ha ko au.",
                "8": "Ti maeke fefe ke eke mo lotu haaku, kaeke ke nakai ui aki e haaku a higoa? Ha ko e mena kaeke ke ui aki e higoa a Mose, ti ko e lotu ni a Mose, kaeke ke ui aki foki e higoa he taha tagata ti ko e lotu ni he tagata, kaeke ke ui aki e higoa haaku, ti ko e haaku a lotu haia kaeke ke fakave e lautolu ki luga he haaku a evagelia.",
                "9": "Ko e mooli ke tala atu e au ki a mutolu, kua fakave ai a mutolu ki luga he haaku a evagelia; ko e mena ia kia fakahigoa e mutolu e tau mena oti kua fakahigoa e mutolu ke he haaku a higoa; ko e mena ia, ke ui atu a mutolu ke he Matua ha ko e lotu, kaeke ko e higoa haaku kua ui atu ai e mutolu, to logona he Matua a mutolu.",
                "10": "Kaeke foki kua fakave e lotu ke he haaku a evagelia to fakakite mai he Matua haana ni a tau gahua ki ai.",
                "11": "Kaeke kua nakai fakave ai ke he haaku a evagelia, ka e fakave ai ke he tau gahua he tau tagata, po ke tau gahua he tiapolo, ko e mooli ke tala atu e au ki a mutolu ha i ai ia lautolu e fiafia ha ko e ha lautolu a tau gahua ke he vaha, ka e ha ha i ai e magaaho ke hoko mai ai e fakahikuaga to hahala a lautolu mo e tolo ke he afi, ko e mena ia kua nakai fakaai taha ke liu mai ai.",
                "12": "Ha kua muitua atu ha lautolu a tau gahua ki a lautolu, ha ko e ha lautolu a tau gahua kua hahala ai a lautolu; ko e mena ia kia manatu e tau mena kua tala atu e au ki a mutolu.",
                "13": "Kitia la, kua foaki atu tuai e au ki a mutolu haaku a evagelia, ko e evagelia hanai ne foaki e au ki a mutolu — ne haele mai au ke he lalolagi ke taute e finagalo he haaku a Matua, ha kua fakafano mai au he haaku a Matua.",
                "14": "Ti ne fakafano mai he haaku a Matua au kia tuku ai au ki luga he satauro, ti mole he tuku hake au ki luga he satauro, kua maeke ai ia au ke ta mai e tau tagata oti ki a au, ki a tuga ne tuku hake au he tau tagata, kua pihia foki ka tuku hake he Matua e tau tagata, ke tutu ai ki mua ia au ke fakafili ai a lautolu ke lata mo e ha lautolu a tau gahua ko e mitaki po ke kelea.",
                "15": "To e kakano ia ne kua tuku hake ai au; ha ko e mena ia, ke lata ai mo e malolo he Matua, to ta mai e au e tau tagata oti ki a au, ki a fakafili a lautolu ke lata mo e ha lautolu a tau gahua.",
                "16": "To hoko ai, ko ia kua tokihala mo e papatiso ke he haaku a higoa to fakakatoatoa ai, kaeke foki ke tumau a ia a to hoko ke he fakahikuaga, kitia la, ko ia ha ia ka totoku e au ki mua he haaku a Matua ke he aho ia ka tu au ke fakafili e lalolagi.",
                "17": "Ka ko ia kua nakai tumau a to hoko ke he fakahikuaga, ko ia ha na ka hio mo e liti ke he afi, ko e mena ia kua nakai fakaai ke liliu mai ai a lautolu ha ko e fakafiliaga he Matua.",
                "18": "Koe kupu hanai ne foaki mai e ia ke he tau fanau he tau tagata. Ko e kakano haia kua fakamooli e ia e tau kupu kua foaki mai tuai e ia, ti nakai pikopiko foki a ia, ka e fakamooli ni ke he haana a tau kupu oti.",
                "19": "Nakai maeke ke he ha mena nakai mea ke hoko atu ai ke he haana a kautu, ko e mena ia to nakai hao atu ha mena ke he haana a okiokiaga ka ko lautolu ni kua fakamea ai ha lautolu a tau tapulu ke he haaku a toto, ha ko e ha lautolu a tua mo e fakatokihalaaga mai he ha lautolu a tau hala oti, mo e ha lautolu a fakatumau ke he fakahikuaga.",
                "20": "Hanai, e poakiaga kia tokihala a mutolu ko e tau tagata oti he lalolagi, mo e o mai ki a au ke papatiso ai, ke he haaku a higoa, kia maeke ai ia mutolu ke fakatapu ai ke moua e Agaaga Tapu kia maeke ia mutolu ke tutu mo e nakai fai ila ki mua haaku ke he aho fakamui.",
                "21": "Ko e mooli, koe mooli ke tala atu e au ki a mutolu, ko e haaku a evagelia hana; kua iloa e mutolu e tau mena kua lata ke taute ke he haaku a lotu; ha ko e tau gahua ne kitia e mutolu au ne taute, ki a ataute pihia e mutolu, ha ko e tau mena ia ne kitia e mutolu au ne taute, kia taute pihia foki e mutolu.",
                "22": "Ko e mena ia, kaeke ke taute e mutolu e tau mena ia, uhoaki a mutolu, ha ko e mena to tuku hake ai a mutolu ke he aho fakamui.",
                "23": "Ki a tohi e tau mena ne kua mamata a mutolu ki ai mo e logona fola, kae nakai ko e tau mena kua fakataputapuina ai.",
                "24": "Ki a tohi e tau gahua he tau tagata nai, ko e tau mena ia, kua tohi i tuai mo e fakamau ai ko e tau mena ne nakai la tohi ia.",
                "25": "Kitia la, mai he tau tohi kua tohi tuai, moe tau tohi ne nakai la tohi ia ka fakafili ai e tau tagata nai, ha ko e mena ko e tau tohi ia ke iloa ai ha lautolu a tau gahua ke he tau tagata.",
                "26": "Kitia la, kua tohi he Matua e tau mena oti; ko e mena ia, mai he tau tohi ka tohi ai to fakafili ai e lalolagi.",
                "27": "Kia iloa foki e mutolu, to eke a mutolu mo tau iki fakafili he tau tagata nai, ke lata ai mo e fakafiliaga ka foaki atu e au ki a mutolu ko e fakafiliaga ia he tututonu. Ko e mena ia, ko e fefe e tau mahani kua lata ia mutolu ke taute? Ko e mooli ke tala atu e au ki a mutolu, kia tuga au a mutolu.",
                "28": "Ko e magaaho nai, kua haele atu ne fai au ke he Matua. Ko e mooli ke tala atu e au ki a mutolu, ko e tau mena oti ka ole atu e mutolu ke he Matua ke he haaku a higoa to foaki mai ai ki a mutolu.",
                "29": "Ko e mena ia, ki a ole atu a mutolu, ti moua mai ai e mutolu; kia tukituki atu a mutolu, ti vevete mai ai ki a mutolu, ha ko ia ka ole to moua e ia, to vevete mai foki ki a ia kua tukituki atu.",
                "30": "Kitia la he magaaho nai, kua to lahi e fiafia haaku, kua katoatoa ni, ha ko mutolu mo e atu hau nai, hanai, kua fiafia foki e Matua, pihia foki mo e tau agelu tapu oti, ha ko mutolu mo e atu hau nai, ha ko e mena nakai galo taha ia lautolu.",
                "31": "Kitia la, kua loto au ke maama e mutolu, ha ko e mena hagaao au ki a lautolu he atu hau nai kua momoui ke he magaaho nai, ti nakai galo taha ia lautolu, ti katoatoa ni e haaku a fiaifa ha ko lautolu.",
                "32": "Ka e kitia la, kua momoko ai au ha ko e atu hau ke fa aki mai he atu hau nai, ha kua takitaki fakahehe fano a lautolu mo e fakapaea ai he tama he malaia, ha ko e mena to fakafua atu e lautolu au ke he ario mo e auro, ti ko e mena ia to fakaotioti he tau moko, mo e maeke ai foki he tau tagata kaiha ke fofo ai. Ti ke he aho na, to aahi atu au ki a lautolu, mo e liu tuku atu ai ha lautolu a tau gahua ki luga he ha lautolu a tau ulu.",
                "33": "Ne hoko ai, ne fakaoti e Iesu e tau kupu nai haana, ti pehe age a ia ke he haana a tau tutaki, kia huhu atu a mutolu ke he gutuhala pukilu, ha ko e mena pukilu e gutuhala, ti lautote foki e hala ke pu atu ke he moui, kua tokogaogao foki a lautolu ke moua ai; ka e pulahi e gutuhala, ti laulahi foki e hala ke pu atu ke he mate, kua tokologa foki a lautolu kua fenoga atu ai, a to hoko mai e po, ti nakai maeke ha tagata ke gahua."
            },
            "28": {
                "1": "Mole atu he vagahau e Iesu e tau kupu nai, ti vagahau atu a ia ke he haana a tau tutaki takitokotaha mo e pehe atu ki a lautolu, ko e heigoa kia e tau mena kua manako mai a mutolu ki a au, ka fano au ke he Matua?",
                "2": "Ti vagahau atu a lautolu oti pehe, kae nakai vagahau ai e toko tolu: Manako a mautolu, kaeke ke mole atu e tau tau he moui fakatagata, mo e fakaoti ai foki e ha mautolu a gahua fekafekauaga, tuga ne ui mai ai e koe a mautolu, kua lata nai ke mafiti e ha mautolu a haele atu ki a koe ke he haau a kautu.",
                "3": "Ti vagahau atu ai a ia ki a lautolu: Uhoaki a mutolu ha kua manako mai a mutolu ke he mena nai mai ia au; ko e mena ia, ka mole atu e fitu hogofulu ma ua e tau tau ha mutolu, to o mai a mutolu ke he haaku a kautu; ti ko au foki ke okioki ai a mutolu.",
                "4": "Ti mole atu ai e vagahau haana ki a lautolu na, ti haga atu a ia ki a lautolu toko tolu, mo e vagahau atu ai ki a lautolu: ko e heigoa kia e mena ka eke e au ma mutolu ka liu atu au ke he haaku a Matua?",
                "5": "Ti momoko ai e ha lautolu a tau loto, ha kua nakai maeke ia lautolu ke vagahau atu ki a ia e mena ne manako a lautolu ki ai.",
                "6": "Ti pehe atu a ia ki a lautolu kitia la, kua iloa e au e tau manamanatuaga ha mutolu, ti kua manako mai a mutolu ke he mena ne manako ki ai foki a Ioane ne Ofania e au, ne gahua a ia fakalataha mo au ke he haaku a lotu fakamua, ne manako a ia pehe na, fakamua a ia to lagaaki hake ai he tau Iutaia a au ki luga.",
                "7": "Ko e mena ia, to lahi e monuina ha mutolu, ha ko e mena to nakai logona ai e mutolu e mate; ka e to monuina a mutolu ke kitia e tau gahua loga he Matua ke he tau fanau he tau tagata, pihia ni ke he katoatoaaga he tau mena oti, tuga kua fioia ki ai e Matua, ka haele mai au mo e haaku a lilifu mo e tau malolo oti he lagi.",
                "8": "To nakai fakauka ai a mutolu ke he tau mamahi he mate; kaeke ke liu haele mai au he haaku a lilifu, to liliu ai a mutolu tuga e kemo he mata mai he tino fakatagata ke he tino nakai mate; ti to fakamonuina ai a mutolu ke he kautu he haaku a Matua.",
                "9": "Ti pehe foki, to nakai moua ai a mutolu ha mamahi, ke he magaaho ka momoui ai a mutolu ke he tino, po ke momoko foki ka e ko e momoko ni ha ko e tau hala he lalolagi; ti ko e tau mena oti nai, ka eke ai e au ha ko e tau mena kua manako mai ki ai a mutolu ia au; ha kua manako a mutolu ke ta mai ai e mutolu e tau monuina he tau tagata ki a au, he magaaho ne tu agaia ai e lalolagi.",
                "10": "Ti ko e mena nai ke puke namo ai e ha mutolu a fiafia; mo e nonofo ai a mutolu ke he kautu he haaku a Matua; hanai, to puke namo ai ha mutolu a fiafia tuga e katoatoaaga he fiafia ne tuku mai he Matua ki a au; ti eke ai a mutolu tuga a au, ti eke ai foki au ke tuga e Matua; ti ko e Matua mo au kua taha ni;",
                "11": "Ti fakamooli ai he Agaaga Tapu e Matua mo au; ti foaki mai ai he Atua e Agaaga Tapu ke he tau fanau he tau tagata, ha ko au.",
                "12": "Ti hoko ai, kua mole atu he vagahau e Iesu e tau kupu nai, ti aamo atu e matalima haana ki a lautolu taki toko taha, ka e tokanoa ai e toko tolu ne manako ke nonofo leva ai, ti fano kehe ai a ia.",
                "13": "Kitia la, kua mahafagi ai e lagi mo e ta hake atu ai a lautolu ke he lagi, ti kitia mo e logona ai e tau mena kua nakai maeke ke talahau.",
                "14": "Ti kua fakatapu ai mo e nakai maeke ai a lautolu ke talahau; po ke age foki ki a lautolu e malolo, ke maeke ai a lautolu ke talahau e tau mena ne kitia mo e logona ai e lautolu;",
                "15": "Ti pete ni kua ha ha ke he tino po ke nakai ke he tino a lautolu, kua nakai maeke ke talahau ai ha kua tuga ke he kitiaaga ha lautolu, kua fai liliuaga a lautolu, kua liliu kehe a lautolu mai he tino mo e kakano nai ke he tino nakai mate, ke maeke ai ia lautolu ke kitia ai e tau mena he Atua.",
                "16": "Ka ne hoko ai, ne liu foki a lautolu gahua fakamatala ke he lalolagi; pete ia ne nakai maeke a lautolu ke fakamatala ai e tau mena kua logona mo e kitia ai e lautolu, ha ko e poakiaga nai ne foaki atu ki a lautolu ke he lagi.",
                "17": "Ti ko e ai nai, nakai iloa ko e tau tagata momoui a lautolu po ke tau tagata kua moua e lautolu e tau tino nakai mate, tali mai he aho ne fakaliliu ai, kua nakai maama ki a au;",
                "18": "Ka e pihia e lahi he mena ne iloa e au, tuga foki mo e fakamauaga ne kua foaki mai — ne o atu ai a lautolu ke he motu katoa, mo e fakamatala ai ke he tau tagata oti, mo e fakapotopoto mai e tokologa ke he lotu ne kua tua ke he tau fakamatalaaga ha lautolu; kua papatiso foki e lautolu ti tokologa ai a lautolu kua papatiso ne moua ai e Agaaga Tapu.",
                "19": "Ti ne tuku ai a lautolu ke he fale puipui, e lautolu ne nakai tutaki ke he Lotu. Ti nakai maeke ai foki he tau fale puipui ke taofi a lautolu na, ha kua maihi ua ai e fale puipui.",
                "20": "Ti tolo hifo a lautolu ke he kelekele; kua ta ai e lautolu e kelekele aki e kupu he Atua, kua pihia ai ti ko e haana a malolo ne laveaki ai a lautolu mai he tau pahua he kelekele; ti ko e mena ia kua nakai maeke ia lautolu ke keli e tau luo ke maeke ke taofi ai a lautolu.",
                "21": "Ti laga tolu foki ne tolo atu ai a lautolu ke he afi puhopuho mo e nakai haofia ai a lautolu.",
                "22": "Ti laga ua foki ne tolo atu ai a lautolu ke he ana he tau manu favale; kitia la ne fefeua a lautolu mo e tau manu tuga ni e mukemuke mo e punua mamoe, ti nakai ni haofia ai foki.",
                "23": "Ti hoko ai, ne o atu ai a lautolu ke he tau tagata Nifai, mo e fakamatala atu e evagelia a Keriso ke he tau tagata oti he motu; ti liliu ai a lautolu ke he Iki, mo e tutaki fakalataha ai ke he Lotu a Keriso, ti pihia e fakamonuinaaga he tagata he atu hau na ke tuga mo e tau kupu a Iesu.",
                "24": "Ti ko au ko Moromona, kua fakaoti ai e tau fakamatalaaga ke he tau mena nai, he magaaho nai.",
                "25": "Kitia la, ne amanaki au ke tohi ai e tau higoa ha lautolu kua nakai hoko atu ki ai e mate ka kua taofi mai he Iki; ti ko e mena ia kua nakai tohi ai e au, ha kua fufu ia mai he lalolagi.",
                "26": "Ka e kitia la, ne kua kitia e au a lautolu ti fakamatala mai a lautolu ki a au.",
                "27": "Ti kitia la, to ha ha i ai a lautolu ke he tau Tagata Kehe, to nakai iloa ai he tau Tagata Kehe a lautolu.",
                "28": "To ha ha i ai foki a lautolu ke he tau tagata Iutaia to nakai iloa foki he tau tagata Iutaia a lautolu.",
                "29": "Ti ka hoko ai e magaaho kua kitia ai he Iki kua lata ke he haana a loto matala, to fakamatala atu a lautolu ke he tau fanau oti a Isaraela, kua mavehevehe fano ai ke he lalolagi katoa, ko e tau kautu oti, tau vagahau mo e tau leo kehekehe mo e tau tagata foki, to ta mai ai, mai ia lautolu ki a Iesu e tokologa he tau agaaga, mo e fakakatoatoa ai e tau manako ha lautolu ti pihia foki ha ko e malolo he agaaga he Atua kua ha ha i ai ia lautolu.",
                "30": "Ti eke ai a lautolu ke tuga e tau agelu he Atua, ti kaeke ke liogi atu a lautolu ke he Matua ke he higoa a Iesu, to maeke ia lautolu ke fakakite atu ai a lautolu ke he ha tagata kua kitia ai e lautolu kua mitaki.",
                "31": "Ko e mena ia, to eke ai e lautolu e tau mena lalahi mo e tau gahua ke ofo ai, fakamua to hoko mai ai e aho lahi ke tutu oti ai e tau tagata ki mua he nofoa fakafili ha Keriso.",
                "32": "Hanai, pihia foki ni ke he tau Tagata Kehe, to ha ha i ai foki e taha mena lahi mo e gahua ke ofo ai, ka eke ai e lautolu, fakamua to hoko mai ai e aho he fakafiliaga.",
                "33": "Ti kaeke kua ha ha ia mutolu e tau tohi oti, kua talahau mai ai e tau gahua mitaki a Keriso kua pehe ai e tau kupu a Keriso, to iloa ai e mutolu to hohoko mai ai e tau mena oti nai.",
                "34": "Ti Oi te ki a ia kua nakai fanogonogo ke he tau kupu a Keriso, mo lautolu foki ne kotofa e ia mo e fakafano atu ki a lautolu, ko lautolu kua nakai tohia e tau kupu a lesu mo e tau kupu ha lautolu ne fakafano atu e ia, ti to nakai talia foki e ia a lautolu ke he aho fakahiku;",
                "35": "Ti ne lauka ni ia lautolu na ke ua fanau mai ai. Ha kua manatu kia e mutolu kua maeke ke uta kehe ai e fakafiliaga he Atua kua hukia a ia, ne kua taholi hifo ai he tau hui he tau tagata, ke fakahoko ai e fakamouiaga?",
                "36": "Ti ko e magaaho nai kitia la, ha kua vagahau atu au, hagaao ia ki a lautolu ne fifili he Iki, Hanai, pihia ni mo lautolu toko tolu ne kua hamutia ai ke he lagi, ne nakai iloa ai e au, kua fakamea kia a lautolu mai he tau tino fakalalolagi ke he tau tino nakai mate —",
                "37": "Ka e kitia la, tali mai he tohitohi ai au, ne ole atu au ke he Iki ti ne fakakite mai ai ki a au kua lata ke fai liliuaga ke he tau tino ha lautolu, kaeke ke nakai pihia kua pauaki ke logona ai e lautolu e mate.",
                "38": "Ko e mena ia, ke nakai lauia ai a lautolu ke he mate, ne ha ha i ai e taha liliuaga ke he tau tino ha lautolu, ke aua ia neke matematekelea ai a lautolu ke he mamahi po ke momoko, ka e ko e momoko ni ha ko e tau hala he lalolagi.",
                "39": "Ko e liliuaga nai to nakai tatai ai mo e mena ka hoko ai ke he tau aho fakamui; ka e ne ha ha i ai e liliuaga ne hoko ki a lautolu, kia nakai maeke foki ia Satanai ke pule atu ki a lautolu, mo e nakai maeke foki ke kamatamata e ia a lautolu; ti ne faka tapu ai a lautolu ke he tino, kua tapu ai a lautolu mo e to nakai maeke foki he tau malolo he lalolagi ke taofi ai a lautolu.",
                "40": "Ti to nonofo pehe nai a lautolu a to hoko mai ai e aho he fakafiliaga a Keriso; ti ka hoko atu ke he aho na, to kehe lahi foki e liliuaga ke he tau tino ha lautolu, ti huhu atu ai a lautolu ke he kautu he Matua mo e nakai liliu mai ai ki fafo, ka to nonofo fakalataha ai mo e Atua tukulagi ke he lagi."
            },
            "29": {
                "1": "Ti kitia la, kua tala atu e au ki a mutolu, kaeke kua kitia he Iki ke he haana a lotomatala, ko e tau talahauaga nai, to hoko atu ai foki ke he tau Tagata Kehe tuga mo e haana a tau kupu, ti iloa ai e mutolu, ko e maveheaga ne eke ai he Matua mo e tau fanau Isaraela, hagaao ia ke he liuakimaiaga ha lautolu ke he motu mooli ha lautolu kua kamata tuai ke fakamooli ai.",
                "2": "Ti iloa agataha e mutolu ko e tau kupu he Iki, ne vagahau mai ai he tau perofeta tapu to fakamooli oti ai; ti nakai lata ke pehe mai a mutolu kua fakatuai e liu haele mai haana ke he tau fanau Isaraela.",
                "3": "Ti aua neke manatu hifo a mutolu ke he tau loto ha mutolu kua kelea e tau kupu nai, kua vagahau mai, ha ko e mena kitia la, to manatu he Iki e maveheaga haana, ne kua eke ai mo e haana a tau tagata mai he magafaoa a Isaraela.",
                "4": "Ti ka kitia e mutolu e tau talahauaga nai kua fakamooli atu ki a mutolu, kua nakai lata ia mutolu ke fakavihia atu ke he tau gahua he Iki, ha ko e pelu he haana a fakafiliaga kua toka ke he haana a lima matau; kitia la, ko e aho na, kaeke ke fakavihia ai e mutolu e haana a tau gahua, to eke ai e ia e taha mena ke uta kehe ai a mutolu.",
                "5": "Oi te ki a ia kua fakavihia atu ke he tau gahua he Iki; hanai Oi te ki a ia ka fakatikai a Keriso mo e haana a tau gahua!",
                "6": "Hanai, Oi te ki a ia ka fakatikai e tau fakakiteaga he Iki, mo e pehe ai kua nakai gahua e Iki ke he fakakiteaga po ke ke he perofeta, po ke ke he tau mena fakaalofa, po ke ke he tau vagahau kehekehe, po ke fakamalolo ai po ke ke he malolo he Agaaga Tapu!",
                "7": "Hanai, Oi te foki ki a ia ka pehe mai he aho na, ke moua taha palepale, kua nakai fai mena ne taute e Iesu Keriso; ha ko ia ka eke e tau mena nai, kua tatai ni a ia mo e tama he tiapolo, ha kua nakai ha ha ia ia e fakaalofa noa ke tuga mo e tau kupu ha Keriso.",
                "8": "Hanai, kua nakai lata ke miha, po ke fakavihia, po ke fefeua atu ke he tau tagata Iutaia, po ke falu foki ne toe mai he fale a Isaraela; ha ko e mena kitia la, kua manatu he Iki e haana a maveheaga ki a lautolu, ti to eke ai pihia e ia ki a lautolu tuga he mavehe atu ai e ia.",
                "9": "Ko e mena ia, kua nakai lata ke liliu ai e mutolu e lima matau he Iki ke he faahi hema, mo e nakai maeke ai ia ia ke fakagahua e fifiliaga haana ke he fakakatoatoaaga he maveheaga ne eke ai e ia ke he magafaoa a Isaraela."
            },
            "30": {
                "1": "Fanogonogo mai a mutolu e tau Tagata Kehe, ti logona e tau kupu ha Iesu Keriso, ko e tama he Atua moui, ne kua poaki mai ki a au ke vagahau atu e au e tau mena nai kua lata ia mo mutolu, ha ko e mena kitia la, kua poaki mai a ia ke tohi ai e au pehe:",
                "2": "Kia liliu kehe mai a mutolu ma tau Tagata Kehe mai he tau puhala hepehepe ha mutolu; ti fakatokihala foki mai he tau mena kelea kua eke ai e mutolu, ko e tau pikopiko, mo e tau mahani fakahehe mo e tau mahani feuaki, mo e tau mahani kelea fakagalogalo ha mutolu, mo e tau mahani faivao, kelipopo tagata, mo e tau mahani fakataulatua, ko e tau mahani mahekeheke, mo e tau latau, mo e tau mahani kelea oti kana mo e fakalialia, ti o mai ai ki a au, mo e papatiso ai ke he haaku a higoa, ke moua ai e fakamagaloaga ke he tau hala, mo e fakapuke ai ke he Agaaga Tapu, mo e totou ai a mutolu fakalataha moe haaku a tau tagata kua eke ai ko e magafaoa a Isaraela."
            }
        }
    },
    "4-ne": {
        "meta": {
            "slug": "4-ne",
            "name": "Ko e Tohi ke Fa",
            "chapterWord": "Ko e Veveheaga"
        },
        "chapters": {
            "1": {
                "intro": "Ko e tala ke he tau tagata Nifai, tuga kua fakamau ai e ia.",
                "1": "Ti hoko ai, ne mole atu e tau ke tolugofulu ma fa aki, ti pihia mo e tau ke tolugofulu ma lima aki, ti kitia la ko e tau tutaki a Iesu ne fakatu e lautolu taha lotu a Keriso ke he motu ia. Ti ko e tokologa ne o atu ki a lautolu, mo e fakatokihala mooli mai he ha lautolu a tau hala, ne papatiso ai ke he higoa a Iesu; ti moua foki e lautolu e Agaaga Tapu.",
                "2": "Ti hoko ai ke he tau ke tolugofulu ma ono aki, ko e tau tagata oti kua liliu oti a lautolu ke he Iki, ke he motu katoa, ko e tau Nifai mo e tau Lamana, ti nakai ha ha i ai ha taufetoko mo e tau vagahau ia lautolu ti ko e tau tagata oti kua mahani hakohako e taha ke he taha.",
                "3": "Ti kua tatai e tau mena oti ha lautolu; ko e mena ia, kua nakai ha ha i ai ha muhu mena po ke ha nonofogati, ha fakatupa mo e tokanoaaga mo e moua e lautolu e fakaalofa ia mai he lagi.",
                "4": "A ti hoko ai ke he tau ke tolugofulu ma fitu aki ti mole atu ia foki, ne tumau ni e mafola ke he motu.",
                "5": "Ne ha ha i ai e tau gahua lalahi moe mitaki, ne taute ai he tau tutaki a Iesu, ti hoko ai ne fakamalolo e lautolu e tau gagao, mo e fakamomoui a lautolu ne kua mamate, mo e fakafano a lautolu ne kulikuli, mo e tau matapouli kua fakamaama ha lautolu a tau mata, ko e tau teliga tuli kua maeke ke logona, ko e tau mana loga kua taute e lautolu ke he tau fanau he tau tagata; ti nakai noa ka e taute ni e lautolu ke he higoa a Iesu.",
                "6": "Ti fakaoti pihia e tau ke tolugofulu ma valu aki, ti pihia foki e tau ke tolugofulu ma hiva aki, mo e fagofulu, mo e taha, mo e tau ke fagofulu ma ua aki, hanai, ti pihia ke hoko ke he tau ke fagofulu ma hiva aki, he mole, ti pihia ke he limagofulu, mo e taha, mo e limagofulu ma ua aki; hanai, ti pihia ke hoko ke limagofulu ma hiva aki e tau tau he mole.",
                "7": "Ti fakamonuina lahi he Iki a lautolu ke he motu; hanai, ati liu talaga foki e lautolu e tau maaga ke he tau maaga ne vela ai.",
                "8": "Hanai, pihia ke he maaga lahi ko Sarahema, ne liu talaga foki e lautolu.",
                "9": "Ka ne loga e tau maaga ne tomo ai, ti kua ha ha i ai e vai ke he tau mena ia; ko e mena ia kua nakai maeke ai he tau maaga nai ke fakafoou ai.",
                "10": "Ti ko e magaaho nai, kitia la, kua hoko ai ko e tau tagata Nifai kua malolo moe tupu tokologa he magaaho ku, ti ne eke a lautolu mo tau tagata meā mo e mitaki.",
                "11": "Ti fai hoana mo e fai taane a lautolu, mo e fakamonuina ai ke he tau monuina loga ne mavehe he Iki ki a lautolu.",
                "12": "Ti ne nakai liliu atu a lautolu ke he tau tauteaga mo e tau gahua he tau fakatufono a Mose; ka kua mumui atu a lautolu ke he tau poakiaga ne moua e lautolu mai he ha lautolu a Iki ko e ha lautolu a atua, ne tutaki atu ke he fakanopogi mo e liogi, mo e fakalataha auloa ai ke liogi moe fanogonogo ke he tau kupu he Iki.",
                "13": "Ti hoko ai, ne nakai ha ha i ai ha taufetoko ke he tau tagata oti kana, he motu katoa; ka ne ha ha i ai e tau mana lalahi ne taute ai he tau tutaki a Iesu.",
                "14": "Ti hoko ai, ne mole atu e tau ke fitugofulu ma taha aki, ti pihia mo e tau fitugofulu ma ua aki, hanai, mo e mafola, a to hoko ke mole atu e tau fitugofulu ma hiva aki; hanai, mole atu mo e tau ke taha e teau aki, ti ko e tau tutaki a Iesu, ne fifili e ia kua o atu oti ke he parataiso he Atua, ka ko e tokotolu ne lata ke nonofo ai; ti ne ha ha i ai falu a tutaki ne fakauku ke hukui a lautolu; ti kua tokologa he atu hau ia kua mole atu.",
                "15": "Ti hoko ai, ne nakai ha ha i ai ha tau fetoko ke he motu, ha ko e fakaalofa he Atua kua nofo ke he tau loto he tau tagata.",
                "16": "Ne nakai ha ha i ai ha mahekeheke, po ke tau latau, po ke miha, po ke feuaki, po ke fati piko, po ke ha kelipopo tagata, po ke ha eke fakakelea; ti ko e mooli kua nakai ha ha i ai foki ha tagata kua mua atu e fiafia he tau tagata oti ne tufugatia he lima he Atua.",
                "17": "Ne nakai ha ha i ai ha fofō mena, po ke ha tagata kelipopo tagata, ne nakai ha ha i ai ha Lamana po ke ha veheveheaga tagata, ka kua taha ni a lautolu, ko e tau fanau a Keriso ko lautolu ke moua e kautu he Atua.",
                "18": "Ti ko e monuina ha a ia ha lautolu? Ha kua fakamonuina he Iki a lautolu ke he tau mena oti; hanai, ti fakamonuina pihia mo e muhu mena ai ke hoko ke taha e teau mo e hogofulu aki e tau tau he mole, mo e mole atu e atuhau fakamua ia mai ia Keriso, mo e nakai ha ha i ai ha tau fetoko ke he motu katoa.",
                "19": "Ti hoko ai, ko Nifai ko ia ne leveki ai e tau fakamauaga fakahiku nai, (ne tohia e ia ke he tau lapa maka a Nifai) ne mate a ia, ti leveki ai he haana a tama ko Amosa; mo e tohia ai foki e ia he tau lapa maka a Nifai.",
                "20": "ti leveki ai e ia ke he valugofulu ma fa e tau tau, mo e tumau agaia e mafola ke he motu, ka ko e tokogaogao ne fehola mai he lotu mo e fakahigoa e lautolu a lautolu ko e tau Lamana ti ko e mena ia kua kamata ai foki ke ha ha i ai e veveheaga ko e tau Lamana ke he motu.",
                "21": "Ti hoko ai, ne mate foki a Amosa, (ti ko e taha e teau mo e hivagofulu ma fa aki e tau tau tali he haele mai a Keriso) ko e tau fakamauaga ne leveki ai ha haana a tama ko Amosa; ne tohia ai foki e ia ke he tau lapa maka a Nifai; ne tohia ai foki i loto he tohi a Nifai, ko e tohi nai a ia.",
                "22": "Ti hoko ai, ne mole atu e ua e teau he tau tau; ti ne mole atu ai foki e atu hau ke ua aki, ko e toko fiha maka ne toe agaia.",
                "23": "Ti ko e magaaho nai ko au, ko Moromona kua fakakite ke iloa e mutolu ko e tau tagata kua tokologa lahi, kua nonofo ai ke he motu katoa, ti kua muhu koloa lahi a lautolu, ha ko e ha lautolu a muhu mena ia Keriso.",
                "24": "Ti ko e magaaho nai he tau ke ua e teau mo e fakamua aki, ne kamata ai ke ha ha i ai falu kua tokoluga e tau manamanatuaga, tuga kua tapulu ai a lautolu ke he tau tapulu tau uka, mo e tau ai e tau penina kehekehe, mo e tau koloa fulufuluola kehekehe he lalolagi.",
                "25": "Ti kamata mai he magahala ia kua nakai tatai e ha lautolu a tau koloa mo e ha lautolu a tau mena moua.",
                "26": "Mo e kamata agataha ke ha ha i ai e tau vahega tagata kehekehe; mo e kamata a lautolu ke fakatu hake e tau lotu ia lautolu ni, ke moua mena ai, mo e kamata ke fakatikai ai e lotu a Keriso.",
                "27": "Ti hoko ai, ko e magaaho ne mole atu ai e ua e teau mo e hogofulu e tau tau kua loga ai e lotu ke he motu; hanai, ne loga e lotu ne talahau kua iloa e Keriso, ka e fakatikai ai e loga he tau fakaakoaga he haana a evagelia, lahi ke pihia a ti moua ai e lautolu loga e tau mahani kelea, mo e taute ai e tau mena tapu ki a lautolu ne nakai kua lata ki ai ha ko e ha lautolu a tau mahani.",
                "28": "Ti ko e lotu nai kua tupu lahi ha ko e tau mena kelea, ha ko e malolo a Satani foki kua hufia ke he tau loto ha lautolu.",
                "29": "Ti ha ha i ai foki taha lotu ne fakatikai e Keriso; mo e eke fakakelea e lotu mooli a Keriso, ha ko e ha lautolu a tau loto holoilalo mo e tua ki a Keriso, mo e eke fakakelea atu foki ki a lautolu ha ko e tau mana loga ne taute e lautolu.",
                "30": "Ko e mena ia ne hokotia e pule ha lautolu ke he tau tutaki a Iesu ne nonofo agaia mo lautolu, mo e tuku a lautolu ke he fale puipui; ka ko e mana he kupu he Atua, ne ha ha ia lautolu, kau iihi ua ai e fale puipui, mo e o atu a lautolu moe taute ai e tau mana loga ki a lautolu.",
                "31": "Pete ia he loga he tau mana ne taute ai, ne loto maō ni e tau tagata, mo e tatao ia lautolu ke keli, tuga ni e tau Iutaia i Ierusalema ne tatao e lautolu a Iesu ke keli, ha ko e haana a tau kupu.",
                "32": "Ti tolo e lautotu a lautolu ke he tau afi kakā ka kua o mai a lautolu mo e nakai haofia.",
                "33": "Ti tolo foki e lautolu a lautolu ke he tau ana he tau manau favale, ka ne fefeua a lautolu mo e tau manu favale tuga e tama tote mo e punua mamoe; mo e o mai ai a lautolu he tau mena ia mo e nakai haofia ai.",
                "34": "Pete ia, ka e ne loto mao ni e tau tagata, ha kua takitaki a lautolu he tokologa e tau ekepoa mo e tau perofeta pikopiko, ke ati hake ai loga e lotu, mo e taute ai e tau mena kelea loga. Ne fakakelea atu a lautolua ke he tau tagata a Iesu; ka e nakai taui atu he tau tagata a Iesu. Ti pihia, ne liu tua a lautolu mo e nakai tua, mo e tau mahani kelea, he taha tau ke he taha tau a to mole atu e ua e teau mo e tolugofulu e tau tau.",
                "35": "Ti ko e magaaho nai ne hoko ai, ko e tau nai, hanai, ko e tau ke ua e teau mo e tolugofulu ma taha aki, ne kua mavehevehe lahi e tau tagata.",
                "36": "Ti hoko ai ko e tau nai ne tutu mai e tau tagata ne higoa ai ko e tau Nifai ti ko lautolu ne tua mooli a lautolu ki a Keriso; ne ha ha i ai falu ne higoa ai ko e tau Lamana — tau Iakopo, tau Iosefa mo e tau Sorama.",
                "37": "Ko e mena ia ko lautolu ne tua mooli ki a Keriso; mo lautolu ne tapuaki fakamooli ki a Keriso (ne ha ha i ai e toko tolu e tau tutaki a Iesu ne momoui agaia) ne ha ha i ai e tau Nifai, ko e tau Iakopo mo e tau Iosefa mo e tau Sorama.",
                "38": "Ti hoko ai, ko lautolu ne tiaki e evagelia ne fakahigoa ko e tau Lamana, ko e tau Lemuela, ko e tau Isamaeli, ne nakai liu tua ha lautolu a tua, ka ne fakafetoko pauaki a lautolu ke he evagelia a Keriso; ti ne fakaako e lautolu ha lautolu a tau fanau ke aua neke tua, ke tuga ni e tau matua ha lautolu he kamataaga ne liliu tua ai.",
                "39": "Ti pihia ha ko e tau mahani kelea mo e fakalialia he tau matua ha lautolu tali mai he kamataaga. Ti ne fakaako a lautolu ke vihiatia atu ke he tau fanau he Atua, tuga ni ne fakaako mai he kamataaga, he tau Lamana ke vihiatia e tau fanau a Nifai.",
                "40": "Ti hoko ai, ne mole atu e ua e teau mo e fagofulu ma fa aki e tau tau ti pihiia e tau mena ne hoko ai ke he tau tagata. Ti ko lautolu ne mahani kelea kua malolo lahi a lautolu mo e mua a lautolu he tokologa ki a lautolu e tau tagata he Atua.",
                "41": "Ti ne tumau ni e ati hake e lautolu e tau lotu ke lata mo lautolu ni mo e fakafulufuluola aki e lautolu e tau mena uho kehekehe. Ti mole ai e ua e teau mo e limagofulu aki e tau tau, ti pihia e tau ne ua e teau mo e onogofulu aki he mole atu.",
                "42": "Ti hoko ai, ko lautolu e tau tagata ne mahani kelea ne kamata a lautolu ke ati hake e tau omonuo fufu mo e tau kau a Katianatoni.",
                "43": "Ti pihia e tau tagata ne higoa ai ko e tau tagata a Nifai ne kamata a lautolu ke loto fakatokoluga, ha ko e ha lautolu a tau koloa kua mua atu he loga, ne hakehake ai a lautolu ke tuga mo e ha lautolu a tau matakainaga ko e tau Lamana.",
                "44": "Ti ko e magaaho nai ne kamata ai ke momoko e tau tutaki ha ko e tau agahala he lalolagi.",
                "45": "Ti hoko ai ke he magaaho ne mole atu e tolu e teau tau, ne tatai ni e tau mahani kelea he tau Nifai mo e tau Lamana kua tatai e taha ke he taha.",
                "46": "Ti hoko ai, ko e tau fofo mena a Katianatoni ne laputia ai ke he motu katoa; ti ne nakai ha ha i ai taha ne tututonu ka ko e tau tutaki ni a Iesu. Ti ne fakaputu fakaloga ai e lautolu e tau auro mo e tau ario, mo e o fano ai a lautolu he tau puhala o fano kehekehe.",
                "47": "Ti hoko ai ne mole atu ai e tolu e teau mo e lima aki he tau tau, (ne tumau agaia e tau tagata ke he tau mahani kelea) ne mate ai a Amosa; ti ko e haana a matakainaga ko Amarona ko ia ne leveki e tau fakamauaga ke he magaaho ia.",
                "48": "Ti hoko ai, ko e magaaho ne tolu e teau mo e uafulu e tau tau he mole atu, ko Amarona ne lagomatai he Agaaga Tapu, ne fufu e ia e tau lapa maka tapu — hanai, pihia mo e tau lapa maka tapu oti ne fakaholo mai fakahaga he taha atu hau ke he taha atu hau, kua tapu ia, pihia a to hoko mai ai ke tolu e teau mo e uafulu e tau tau he mole atu e haele mai a Keriso.",
                "49": "Ti ne fufu atu e ia ke he Iki ke maeke ke liu ta mai ai ke he toe tagata he magafaoa a Iakopo ke lata ai mo e tau perofetaaga mo e tau maveheaga he Iki. Ti pihia e fakaotiaga he fakamauaga a Amarona."
            }
        }
    },
    "morm": {
        "meta": {
            "slug": "morm",
            "name": "Ko e Tohi a Moromona",
            "chapterWord": "Ko e Veveheaga"
        },
        "chapters": {
            "1": {
                "1": "Ti ko au ko Moromona, kua fakamau e au e tau mena ne kitia mo e logona e au mo e fakahigoa ai ko e Tohi a Moromona.",
                "2": "Ti kua lata ai mo e magaaho ne fufu ai e Amarona ke he Iki e tau fakamauaga, ne hau a ia ki a au, (liga ko e hogofulu ia e haaku a tau tau ti kamata agataha au ke fakaako ai ke he tau fakaakoaga he haaku a tau tagata) ti pehe mai a Amarona ki a au: Kua kitia e au ko koe ko e tama loto matala, mo e mafiti ke mailoga;",
                "3": "Ko e mena ia kaeke ke hoko atu a koe ke ua hogofulu ma fa haau a tau tau, kua manako au ke manatu e koe e tau mena ne kitia e koe ke he tau tagata nai; ti ka hoko atu a koe ke he tau ia, kia fina atu a koe ke he fonua ko Anatumu, ke he matiketike ko Sima; ti ko e mena ia ne toka ai e au ke he Iki e tau fakamauaga tapu oti hagaao ia ke he tau tagata nai.",
                "4": "Ti, kitia la, kia uta e koe e tau lapa maka a Nifai; ka e toka hifo e maaga ne toe ke he mena ia ne toka ai; ti tohi ai e koe ke he tau lapa maka ia a Nifai e tau mena ne kua kitia ai e koe hagaao ia ke he tau tagata nai.",
                "5": "Ti ko au nai, ko Moromona, ne tupu mai au ia Nifai, (ti ko Moromona e higoa he matua taane haaku) ne manatu e au e tau mena ne poaki mai e Amarona ki a au.",
                "6": "Ti hoko ai, ko au ko Nifai ne hogofulu ma taha e haaku a tau tau, ne uta ai he haaku a matua taane ke he faahi toga he motu, ke he fonua ko Sarahema.",
                "7": "Ko e fonua katoa ia kua puke ai ke he tau fale, ti tokologa ai foki mo e tau tagata kua tata ni ke hoko ke he oneone he tahi.",
                "8": "Ti hoko ai, ke he tau ia ne kamata agataha ke hoko ai e taha felakutaki he tau tagata Nifai, ko lautolu ia ko e tau Nifai, ko e tau Iakopo mo e tau Iosefa mo e tau Sorama; ko e felakutaki nai, ko e felakutaki he vahaloto he tau Nifai mo e tau Lamana, tau Lemuela mo e tau Isamaeli.",
                "9": "Ko e tau Lamana, tau Lemuela mo e tau Isamaeli ne fakahigoa a lautolu ko e tau tagata Lamana ti ko e na kau ne ua ne iloa lahi ai ko e tau Nifai mo e tau Lamana.",
                "10": "Ne hoko ai, ne tau a lautolu he tau katofia a Sarahema tata ke he tau vai i Sitoni.",
                "11": "Ti hoko ai, ne fakapotopoto ai he tau Nifai tokologa e tau tagata kua mole e tolu e afe tagata. Ti hoko ai, ko e tau ia ne loga ai e tau tau ne kaumahala moe mamate ai e tokologa he tau Lamana ne keli he tau Nifai.",
                "12": "Ti hoko ai, ne liliu tua ai e tau tagata Lamana, ti kamata agataha ke mafola e motu; ke he liga fa e tau tau he nonofo mafola ai mo e nakai ha ha i ai ha fakamaligi toto.",
                "13": "Ka e ne tumau ni e tau mahani kelea ke he motu katoa, kua lahi ni, a ti uta kehe ai he Iki e haana a tau tutaki fakahelehele, mo e tau mana, mo e tau fakamalolo gagao kua fakaoti ai ha ko e tau mahani kelea he tau tagata.",
                "14": "Ti ne nakai ha ha i ai ha mena fakaalofa mai he Iki, mo e nakai ha ha i ai e Agaaga Tapu ke he ha taha, ha ko e tau mahani kelea he tau tagata mo e nakai tua.",
                "15": "Ti ko au, he magaaho ia ne kua hogofulu ma lima e haaku a tau tau mo e loto matala, ko e mena ia ne fai fakakiteaga e iki ki a au ti iloa mo e logona ai e au e mitaki ha Iesu.",
                "16": "Ti ne lali agataha au ke fakamatala atu ke he tau tagata nai, ka kua pa haaku a gutu, moe fakatapu au aua neke fakamatala atu ki a lautolu; he kitia la, ne fakafetoko pauaki a lautolu ke he ha lautolu a Atua; ti kua uta kehe ai e tau tutaki fakahelehele mai he motu, ha ko e ha lautolu a tau mahani kelea.",
                "17": "Ka ne tumau ni ne nofo au mo lautolu ka kua fakatapu au nakai maeke ke fakamatala ki a lautolu, ha ko e tau loto uka ha lautolu; ti ko e tau loto uka ia ha lautolu a ti malaia ai e motu.",
                "18": "Ti ko e tau kau fofo mena a Katianatoni ne ha ha i ai ke he tau Lamana, ne tolotologa ai ke he motu, kua pihia ai, a ti kamata ai e tau tagata ke fufu ai e ha lautolu a tau koloa uho ke he kelekele; moe momole noa ai, ha kua kaiaalu he Atua e motu, kua nakai maeke ke mau ai po ke liu foki ke moua ai.",
                "19": "Ti hoko ai, ne ha ha i ai e tau taulatua, mo e tau mena fakataulatua moe tau mana; mo e malolo he tiapolo kua puke namo ke he motu katoa, ke hoko ke fakakatoatoa e tau kupu oti ne vagahau ai e Apinatai pihia foki mo Samuela ko e Lamana."
            },
            "2": {},
            "3": {},
            "4": {
                "1": "Ti ne hoko ai, ke he tau tau ko e tolu e teau mo e ono hogofulu ma tolu aki ne o hake ai e tau kautau Nifai ke tau atu ke he tau Lamana mai he motu ko Tesolatonu.",
                "2": "Ne hoko ai, ne o atu a lautolu mo e liu halatua ai ke he motu ko Tesolatonu. Ti ne mategugu a lautolu, ko e magaaho ia ne hohoko atu foki ki a lautolu e falu a kautau foou foki he tau Lamana; ti ne tau lahi mo e mamahi lahi ai a lautolu, kua lahi ni a ti uta ai he tau Lamana e maaga ko Tesolatonu, mo e kelipopo e tokologa he tau Nifai, mo e uta fakapagota ai e tokologa.",
                "3": "Ko lautolu ne toe ai ne fehola a lautolu mo e nonofo ai mo lautolu i Tenikamu. Ko e maaga ko Tenikamu ha ha he katofia tata atu ke he tapa tahi; ti tata atu foki ke he maaga ko Tesolatonu.",
                "4": "Ne pihia ha ko e tau kautau Nifai ne o atu ai ke he tau Lamana a ti mamahi ai a lautolu; a ne mai ai taute pihia a kua nakai fai malolo e tau Lamana ki a lautolu.",
                "5": "Ka e, kitia la, to moua he fakafiliaga he Atua a lautolu ne mahani kelea; ti ko e tau tagata mahani kelea to fakahala ni he tau tagata mahani kelea; ha ko e tau tagata mahani kelea ne fakaohooho e tau loto he tau fanau he tau tagata ke fakamaligi toto.",
                "6": "Ti hoko ai, ne tauteute ai e tau Lamana ke tau atu ke he maaga ko Tenikamu.",
                "7": "Ti hoko ai, he tau tolu e teau mo e ono hoguflu ma fa aki ne o atu ai e tau Lamana ke he maaga ko Tenikamu mo e lali a lautolu ke moua foki e lautolu e maaga.",
                "8": "Ne hoko ai, ne vihiatia lahi a lautolu mo e tutuli ai he tau Nifai a lautolu. Koe magaaho ia ne kitia ai he tau Nifai kua fehola ai e tau Lamana, ne liu fakatokoluga ai a lautolu ha kua malolo lahi a lautolu; ti ne o fano ai a lautolu mo e tua ai ke he ha lautolu a malolo, mo e liu a lautolu moua ai e maaga ko Tesolatonu.",
                "9": "Ti ko e magaaho nai he mole atu e tau mena na, ne mamate ai e afe tagata he na faahi ne ua, he tau Nifai mo e tau Lamana.",
                "10": "Ne hoko ai, he mole atu e tau tolu e teau mo e ono hogfulu ma ono aki, ne liliu mai foki e tau Lamana mo e tau atu ke he tau Nifai, ka kua nakai ni fakatokihala ai e tau tagata Nifai ha ko e ha lautolu a tau mahani kelea, ka e tumau ni ke he ha lautolu a tau mahani kelea na.",
                "11": "Ne uka lahi ke talahau ai, po ke tohi ai he ha tagata e talahauaga kua tonu mooli ke he fakatino kelea na ke he toto mo e keli tagata ne hoko ai ke he tau tagata, ke he tau Nlfai moe tau Lamana; ti ne mao ai e tau loto he tau tagata oti, mo e fiafia tumau ni a lautolu ke fakamaligi toto.",
                "12": "Ne nakai ha ha i ai ha mena kua mua ia he kelea mai he tau fanau oti a Lihai, po ke magafaoa katoa a Isaraela, ke tuga mo e tau kupu he Iki, ne talahau ai, ke he kelea ne toka ai he tau tagata he magahala ia.",
                "13": "Ne hoko ai, ne liu moua ai he tau Lamana e maaga ko Tesolatonu, pihia ha kua mua atu ha lautolu a tokologa ke he tau Nifai.",
                "14": "Ne liu foleni atu foki a lautolu ke he maaga ko Tenikamu, mo e vega kehe a lautolu ne nonofo ai, mo e uta ai tokologa ke fakapagota, ko e tau fifine mo e tau fanau, mo e eke ai a lautolu mo poa ke he ha lautolu a tau tupua ta.",
                "15": "Ne hoko ai, ke he tau tolu e teau ono hogofulu ma fitu aki, ne ita lahi ai e tau Nifai ha kua poa he tau Lamana e tau fifine mo e tau fanau ha lautolu, ne o atu a lautolu mo e ita lahi mo e tau atu ke he tau Lamana, ne pihia a ti mahala ai e tau Lamana mo e tutuli kehe a lautolu mai he ha lautolu a tau fonua.",
                "16": "Ti ne nakai liliu mai e tau Lamana ke tau ke he tau Nifai a to hoko ke he tau tolu e teau mo e fitu hogofulu ma lima aki.",
                "17": "Ti ko e tau ia ne liliu o hifo mai a lautolu mo e malolo katoa mo e tau ke he tau Nifai; ti ne nakai maeke ai ke totou e numela ha kua tokologa lahi a lautolu.",
                "18": "Mai he magaaho ia ne nakai liu e tau Nifai ke kautu ai ke he tau Lamana, ka kua tafi kehe a lautolu ke tuga e hahau ka hake mai e la.",
                "19": "Ne hoko ai, ne liliu o hifo mai foki e tau Lamana ke he maaga ko Tesolatonu; ne hoko ai e tauaga lahi ki Tesolatonu ti mahala ai e tau Nifai.",
                "20": "Ne liu fehola ai a lautolu mai ia lautolu; mo e hohoko atu ke he maaga ko Poasa; mai he mena ia ne tutu fakamalolo ai a lautolu ke he tau Lamana, ne pihia, ti ne nakai mahala a lautolu ne tau Lamana a to liliu mai e tau Lamana ke laga ua aki.",
                "21": "Ti ko e magaaho ne liliu mai a lautolu ke laga ua aki, ne mahaikava kua lahi mahaki; kua liu ai e ha lautolu a tau fifine mo e tau fanau eke ai mo poa ke he tau tupua ta he tau Lamana.",
                "22": "Ne hoko ai, ne liu fehola ai foki e tau Nifai mai he tau Lamana, mo e uta ai e lautolu e tau tagata oti mai he tau maaga lalahi mo e ikiiki.",
                "23": "Ko e magaaho nai ne kitia ai e au ko Moromona kua tote e magaaho ti kautu ai e tau Lamana mo e pule katoatoa ai ke he motu, ko e mena ia, ne fina atu ai au ke he matiketike ko Sima mo e uta kehe ai e tau fakamauaga oti ne fufu ai e Amarona ke he Iki."
            },
            "5": {},
            "6": {
                "1": "Ti ko e magaaho nai kua fakaoti ai e haaku a talahauaga hagaao ia ke he fakaotiotiaga he haku motu ko e tau Nifai. Ne hoko ai ne foleni atu a mautolu i mua he tau Lamana.",
                "2": "Ti ko au ko Moromona ne tohi e au e taha tohi ke he patuiki he tau tagata Lamana, mo e tuku atu ki a ia ke fakaata mai a mautolu ke fakapotopoto fakalataha ha mautolu a tau tagata ke he fonua ko Komora, tata ke he matiketike ne fakahigoa ai ko Komora, to fakahoko ai e tau ke he matakavi na.",
                "3": "Ne hoko ai, ne talia ai he patuiki he tau Lamana e mena ia ne manako au ki ai.",
                "4": "Ne hoko ai, ne foleni atu a mautolu ke he fonua ko Komora, mo e fakatutu ai ha mautolu a tau fale ie ke he matatepu na he matiketike ko Komora; ti ne ha ha i ai ke he fonua he tau vai loga, tau vai tafe, mo e tau vai puna; ti ne amaamanaki a mautolu ke kautu a mautolu ke he tau Lamana.",
                "5": "Ti ko e magaaho ne mole atu ai e tolu e teau mo e valu hogofulu ma fa aki he tau tau, ne kua maopoopo oti ai a lautolu ne toe he ha mautolu a tau tagata ke he fonua ko Komora.",
                "6": "Ne hoko ai, ko e magaaho ne maopoopo oti ai e ha mautolu a tau tagata ke he taha ni e mena, ke he fonua ko Komora, kitia la ko au ko Moromona kua motua; mo e iloa ai ko e tauaga fakahiku a nai he haaku a tau tagata, ti ha kua poaki mai he Iki ki a au ke ua toka e tau fakamauaga ne tokiofa mai he tau matua, ko e tau mena kua tapu, ke moua ai ke he lima he tau tagata Lamana, (ha ko e mena to moumou ni he tau Lamana) ko e mena ia, ne taute e au e fakamauaga nai mai he tau lapa maka a Nifai, mo e fufu ai he matiketike ko Komora e tau fakamauaga oti ne tuku mai ai he lima he Iki ke he levekiaga haaku, ka ko e tau lapa maka fiha nai ni ne foaki atu e au ke he haaku tama ko Moronai.",
                "7": "Ne hoko ai, ko e haaku a tau tagata fakalataha mo e ha lautolu a tau hoana mo e ha lautolu a tau fanau, ne kitia atu e lautolu he magaaho nai e tau kautau he tau Lamana he ne foleni mai ai ki a lautolu; ti ko e matakutaku kelea lahi ia ke he mate ne puke ai ke he tau loto he tau tagata mahani kelea oti, ne leo atu a lautolu ki ai.",
                "8": "Ne hoko ai, ne o mai a lautolu ke tau mai ki a mautolu, kua puke namo ke he hopo ate e tau agaaga oti ha kua tokologa lahi e tau kau he tau Lamana.",
                "9": "Ne hoko ai, ne moua ai e lautolu e haaku a tau tagata ke he pelu, moe fana fiti, mo e toki, mo e falu a kanavaakau tau kehekehe.",
                "10": "Ne hoko ai, ne hahala hifo e lautolu e haaku a tau tagata, hanai, pihia ke hoko foki ke he hogofulu afe ne fakalataha ai mo au, ti ne veli ai foki au kua kafokia, ke he vahaloto ha lautolu; ti ne o loa ai a lautolu mo e nakai fakaoti e lautolu haaku a moui.",
                "11": "Ko e magaaho ne mole ai e hahala hifo e lautolu haaku a tau tagata oti kana ka e toe ni e ua hogofulu ma fa ha mautolu, (ko e haaku tama taane ko Moronai taha) mo e kautu ai a mautolu ke he mate ke ha mautolu a tau tagata, ne kitia ai he aho hake, kua liliu atu e tau Lamana ke he ha lautolu a tau apiaga, mai i luga he matiketike ko Komora, ko e hogofulu e afe he haaku a tau tagata ne lauia ai, ko lautolu ia ne takitaki mo e matamua e au.",
                "12": "Ti ne kitia ai foki e mautolu e taha toko hogofulu afe ha mautolu ne takitaki ai he haaku a tama taane ko Moronai.",
                "13": "Ti kitia la, ko e hogofulu afe a Kitikitona ne veveli foki fakalataha ai mo ia.",
                "14": "Ti ne veli foki a Lamana fakalataha mo e haana a hogofulu afe; ti veli ai foki a Kilikala mo e haana a hogofulu afe; mo Limiha foki kua veli a ia mo e haana a hogofulu afe; mo Sionima mo e haana a hogofulu afe; pihia mo Kameniha, mo Moronaiha, Anationuma, mo Sipoloma, mo Semu, mo Ioata, ne veveli ai mo e ha lautolu a taki hogofulu afe.",
                "15": "Ne hoko ai ne ha ha i ai toko hogofulu foki ne veveli ai ke he pelu, mo e ha lautolu a taki hogofulu afe; hanai, pihia ke he tau tagata oti kana haaku ka ko e toko ua hogofulu ma fa ne fakalataha mo au mo lautolu tokogaogao ne fehola atu ke he faahi toga he motu, mo e falu ne fehola mo e huhu ai ke he kau ke tau Lamana, ko e tau kau oti ne toe ne veveli oti a lautolu; ti ko e ha lautolu a tau kakano, tau hui atua, mo e toto ne tafola aki ke he kelekele. Ne tokahifo ai he tau lima ha lautolu ne kelipopo a lautolu ke polokau ai ke he kelekele mo e mavalavala ai mo e liliu atu ai ke he kelekele ko e matua fifine.",
                "16": "Ko e haaku a agaaga kua taufetului ai ke he tupetupe, ha ko e mahaikava he haaku a tau tagata, ti tagi ai au;",
                "17": "Oi ma haku tau tagata tino mea, o kehe fefe a mutolu mai he tau puhala he Iki? Oi ma haku tau tagata tino mea, tiaki fefe e mutolu a Iesu ia ne tu mai mo e haana a lima kua hafagi mai ke moua a mutolu!",
                "18": "Kitia la, a ne mai ne nakai taute e mutolu e mena nai, a kua nakai veveli ai a mutolu. Ka e kitia la, kua veveli a mutolu, ti momoko atu au ha kua galo a mutolu.",
                "19": "Oi a mutolu ko e tau fanau taane mo e tau fanau fifine tino mitaki, ko mutolu e tau matua taane mo e tau matua fifine, ko mutolu e tau taane mo e tau hoana, ko mutolu ne tino mea, kua veveli fefe a mutolu?",
                "20": "Ka e kitia la, kua mole tuai a mutolu, ti koe haaku a tau momoko to nakai maeke ke ta mai aki e liliu mai ha mutolu.",
                "21": "Ti kua tata mai foki e aho ko e ha mutolu a tau tino popo kia liliu ai ke he tau tino nakai popo, ti ko e tau tino nai kua polokau ai ke he popo to faliu ke eke ai mo tau tino nakai popo ti to tu ai ki mua he nofoa he fakafiliaga a Keriso ke fakafili ai ke lata ai mo e ha mutolu a tau gahua; ti kaeke ni kua tututonu a mutolu, ti kua monuina a mutolu fakalataha mo e ha mutolu a tau matua kua mole atu fakamua ia mutolu.",
                "22": "Oi, ka ne ha he fakatokihala a mutolu a to hoko ai e fakaotiaga nai ki a mutolu. Ka e kitia la, kua mole tuai a mutolu, ti ko e matua, hanai, ko e matua tukulagi ha he lagi, kua iloa e ia ha mutolu a tau tutuaga; to taute e ia mo mutolu ke tuga ni mo e haana a fakafiliaga mo e fakaalofa noa."
            },
            "7": {
                "1": "Ti kitia la, he magaaho nai, to vagahau atu au falu a mena ke he toe tagata he motu nai ne momoui agaia, kaeke ni ke foaki atu he Atua ki a lautolu e haaku a tau kupu, kia iloa ai e lautolu e tau mena he tau matua ha lautolu; hanai, kua vagahau atu au ki a mutolu, ko mutolu ne toe he magafaoa a Isaraela; ti hanai e tau kupu ka tala atu e au:",
                "2": "Kia iloa e mutolu, ko mutolu mai he magafaoa a Isaraela a mutolu.",
                "3": "Kia iloa e mutolu kua lata ke o mai a mutolu ke he fakatokihalaaga, kaeke ke nakai pihia to nakai maeke a mutolu ke fakahao ai.",
                "4": "Kia iloa e mutolu kua lata ke tuku ki lalo e mutolu ha mutolu a tau kanavaakau tau, aua foki neke liu ke fiafia ke he fakamaligi toto mo e aua neke liu lagaaki foki a to poaki atu ai he Atua ki a mutolu.",
                "5": "Kia iloa e mutolu kua lata ke iloa e mutolu ha mutolu a tau matua, mo e fakatokihala mai he ha mutolu a tau hala mo e tau mahani kelea oti, moe tua ki a Iesu Keriso, ko ia ko e Tama he Atua, ne kelipopo a ia he tau tagata Iutaia, ti ko e malolo he Matua kua liu tu mai ai a ia, ko e mena ia ne kua kautu a ia ke he tukuaga; ti ko ia foki kua folofua ai e mamahi he mate.",
                "6": "Ti ne fakakatoatoa ai foki e liu tutu mai he tau tagata mamate, ko e mena ia ke liu lagaaki ai e tagata ke tu ai ki mua he nofoa he fakafiliaga.",
                "7": "Ti kua fakakatoatoa ai e ia e fakamouiaga he lalolagi,ko ia he aho he fakafiliaga ka nakai agahala a ia to foaki ki a ia ke nofo ai mo e Atua ke he haana a kautu, mo e lologo hololoa mo e fakaheke ai mo e tau kau lologo i luga, ke he Matua, mo e Tama mo e Agaaga Tapu. Ko e Atua taha, kua nofo ai ke he fiafiaaga kua nakai fai fakaotiaga.",
                "8": "Ko e mena ia kia tokihala mo e papatiso ke he higoa a Iesu, mo e taofi mau ke he evagelia a Keriso, ka tuku atu ia ki mua ha mutolu, nakai ni ke he tau fakamauaga nai ka e pihia foki ke he tau fakamauaga ka moua ai he tau Tagata Kehe mai he tau Iutaia, ko e tau fakamauaga ia to ta mai ai he tau Tagata Kehe ki a mutolu.",
                "9": "He kitia la, kua tohi e tau mena nai mo e amaamanaki kia tua a mutolu ki ai; ti kaeke ke tua a mutolu ke he tau mena na to tau foki a mutolu ke he tau mena nai; ti kaeke ke tua a mutolu ke he tau mena nai to iloa ai e mutolu e tau mena hagaao ia ke he tau matua ha mutolu, mo e tau gahua ofoofogia ne fakahoko ai he malolo he Atua.",
                "10": "To iloa ai foki e mutolu, ko mutolu ko e toe tagata he tau fanau ne tupu mai ia Iakopo; ko e mena ia, kua totou a mutolu mo e tau tagata he maveheaga fakamua; ti kaeke ni ke tua a mutolu ki a Keriso, mo e papatiso fakamua ai ke he vai, ka mole ia ti pihia foki ke he afi mo e Agaaga Tapu, mo e muitua atu ke he fakafifitakiaga he ha talu a Fakamoui, ke tuga ne poaki mai e ia ki a tautolu to mafola ni a mutolu ke he aho he fakafiliaga. Amene."
            },
            "8": {
                "1": "Kitia la, ko au ko Moronai kua fakaoti e au e fakamauaga he haaku a matua ko Moromona. Kitia la kua gahoa ni haaku a tau mena ke tohi ai, ko e tau mena ni ne poaki mai he haaku a matua.",
                "2": "Ne hoko ai, he magaaho kua mole atu e tauaga lahi i Komora, kitia la, ko e tau Nifai ne fehola atu ai ke he faahi toga he motu, ne tatao ai he tau Lamana a lautolu a to fakaotioti ai a lautolu oti kana.",
                "3": "Ne kelipopo ai foki e lautolu mo e haaku a matua, ti ko au ni tokotaha maka ne toe ai ke tohi ai e tala momoko nai ke he fakaotiaga he haaku a tau tagata. Ka e kitia la kua mole atu a lautolu, ti fakakatoatoa e au e poakiaga he haaku a matua. Ka to kelipopo e lautolu au, kua nakai iloa e au.",
                "4": "Ko e mena ia to tohi e au ti fufu ai e tau fakamauaga ke he kelekele; ti ko fe e mena ka fano au ki ai, nakai lekua ia.",
                "5": "Kitia la, ne taute ai he matua haaku e fakamauaga nai mo e tohia ai e ia e tau mena ne manatu a ia ki ai. Ti kitia la, to tohi ai foki e au kaeke ke ata e tau lapa maka, ka kua nakai ata; ti nakai ha ha i ai foki ha lapamaka veo ha ko au ni tokotaha; Kua mate haaku a matua he tau, mo e haaku a tau magafaoa oti, ti nakai ha ha i ai foki haaku a tau kapitiga po ke ha mena ke fano au ki ai; ti ko e leva fefe he toka ai he Iki au ke moui kua nakai iloa e au.",
                "6": "Kitia la, ne kua fa e teau he tau tau he mole tali mai he hauaga he ha tautolu a Iki mo e Fakamoui.",
                "7": "Ti kitia la, ne tatao ai he tau Lamana e haaku a tau tagata, ko e tau Nifai, mai he taha maaga ke he taha maaga, mai he taha mena ke he taha mena, a to nakai toe ai ha taha; ti kua lahi ni e ha lautolu a veliaga; hanai, kua lahi mo e mena ke ofo ai e fakaotiotiaga he haaku a tau tagata ko e tau Nifai.",
                "8": "Ti kitia la, ko e lima he Iki ne taute ai pihia. Ti kitia la foki, kua felatauaki e tau Lamana a lautolu ni ko e taha ke he taha; ti ko e motu katoa nai kua viko tumau ai e kelipopo tagata mo e fakamaligi toto; ti nakai iloa he taha e fakaotiaga he tau.",
                "9": "Ti kitia la he magaaho nai, kua nakai fai mena foki au ke tala atu hagaao ia ki a lautolu, ha kua nakai toe ai ha taha, ka ko e tau Lamana ni mo e tau fofo mena ne toe agaia ke he motu.",
                "10": "Ti ne nakai ha ha i ai taha ne iloa e Atua mooli ka ko e tau tutaki ni a Iesu ne toe hifo he motu a to mahani kelea lahi ai e tau tagata ti nakai toka ai he Iki a lautolu ke nonofo loa ai mo e tau tagata; ke pehe ko lautolu agaia ke he motu kua nakai iloa ai he ha tagata.",
                "11": "Ka e kitia la, ne kitia ai e maua mo e haaku a matua a lautolu, ti ne fakako mai foki e lautolu a maua.",
                "12": "Ti ko hai ni ke moua ai e tau fakamauaga nai, mo e nakai fakakelea ki ai ha ko e tau mena kua nakai hakohako mitaki, to iloa e lautolu ia e tau mena lalahi atu he tau mena nai. Kitia la, ko au ko Moronai, ti a ne mai ke maeke ia au, a kua fakakite atu e au e tau mena oti ki a mutolu.",
                "13": "Kitia la, kua fakaoti tuai haaku a tau mena kua vagahau atu ai hagaao ke he tau tagata nai. Ko au ko e tama a Moromona, ti ne tupu mai e haaku a matua mai ia Nifai.",
                "14": "Ti ko au ia ni ne fufu hake e tau fakamauaga nai ke he Iki; ko e tau lapa maka kua nakai aoga ha mena, ha ko e poakiaga he Iki. Ha ko e mena ne pehe mai a ia to nakai uta ai he taha ke moua mena ai; ka ko e tau fakamauaga ha ha i ai; ti ko hai ni ke ta mai ai ke he maama, to fakamonuina he Iki a ia.",
                "15": "To nakai ha ha i ai ha taha kua moua ai e malolo ke ta mai ai ke he maama a to foaki atu ai he Atua ki a ia; ha ko e finagalo he Atua to taute ai mo e mata kua hagaao atu hokoia ni ke he haana a lilifu, po ke mafola he tau tagata tuai he Iki he maveheaga, ne kua leva e mavehevehe fano a lautolu.",
                "16": "Ti uhoaki a ia ka ta mai ai e mena nai ke he maama; ha ko e mena to ta mai ai mai he pouli ke he maama, ke tuga mo e kupu he Atua; hanai, to ta mai ai ke kelekele, to maama atu ai mai he pouli, mo e to ta mai ai ke iloa he tau tagata; mo e to taute ai ke he malolo he Atua.",
                "17": "Ti kaeke ke ha ha i ai ha mena kua hepehepe ai, ko e hepehepe he tagata a ia. Ka e kitia la, kua nakai fai mena ne hepe ai he iloa e maua; pete ia, kua iloa he Atua e tau mena oti kana; ko e mena ia, ko ia ke eke fakakelea, kia mailoga mitaki e ia neke to a ia ke he afi a teoli.",
                "18": "Ti ko ia ke pehe mai: Kia fakakite mai ki a au neke lauia a koe he fahi — kia mailoga e ia neke kua pule noa aia ke he mena kua fakatapu ai he Iki,",
                "19": "He kitia la, ko ia ke fakafili vale atu to fakafili vale foki ki a ia; ha ko e mena nai to moua ai e ia e palepale ke lata mo e haana a tau gahua; ko e mena ia ko ia ke fahi, to fahi foki a ia he Iki.",
                "20": "Kitia la, kua pehe mai he tohi — to nakai fahi ha tagata po ke fakafili atu; ha ko e haaku ia ke fakafili, kua pihia mai e Iki, ko e taui atu ke he kelea ko e haaku foki a ia, ko au foki ke taui atu.",
                "21": "Ti ko ia ke fafagu atu e ita lahi mo e tau mena ke mamahi ai ke he gahua he Iki, mo e tau tagata he maveheaga he Iki ko lautolu ia he magafaoa a Isaraela, mo e pehe a lautolu: To moumou e mautolu e tau gahua he Iki, mo e to nakai manatu ai he Iki e haana a maveheaga ne taute e ia ke he magafaoa a Isaraela — to nonofo hagahaga kelea foki a lautolu ke hahala hifo ai mo e tolo ai ke he afi;",
                "22": "Ha ko e tau fakatokaaga tukulagi he Iki to holo ai ni, a to fakakatoatoa oti ai e haana a tau maveheaga.",
                "23": "Kia kumikumi ke he tau perofetaaga a Isaia. Kitia la, kua nakai maeke ia au ke tohi ai. Hanai, kitia la, kua tala atu au, ko e tau tagata tapu ne kua mole atu ia au nai, ko lautolu ne moua e lautolu e motu nai, to tagi a lautolu, hanai, to tagi mai he efuefu a lautolu ke he Iki.; ti tuga ni kua moui e Iki to manatu e ia e haana a maveheaga ne taute e ia mo lautolu.",
                "24": "Ti ne iloa ai e ia ha lautolu a tau liogi, ne taute ai ma e ha lautolu a tau matakainaga. Ti ne iloa foki e ia ha lautolu a tua, ha ko e haana a higoa ne uta kehe ai e lautolu e tau mouga; ko e haana a higoa foki ne faka-talulu aki e lautolu e kelekele, ti ko e malolo he haana a kupu ne fakamalolo aki e lautolu e tau fale puipui ke he kelekele; hanai, ne nakai maeke foki he afi puhopuho ke fakapakia a lautolu, nakai maeke ai foki he tau manu favale po ke tau gata kona ke fakapakia a lautolu, ha ko e malolo he haana a tau kupu.",
                "25": "Ti kitia la, ko e ha lautolu a tau liogi foki kua taute ai maana ka fifili he Iki ke ta mai ai e tau mena nai.",
                "26": "Ti aua ia neke pehe mai taha to nakai hoko ha mena pihia, ha ko e mena to hoko mai, ha kua vagahau mai pihia he Iki; to ta mai ai he kelekele, he lima he Iki, mo e nakai fai taha ke taofi ai; to hoko ai foki he aho kua talahau ai kua fakaoti e tau mana; to hoko ai tuga mo e taha kua vagahau mai he mate.",
                "27": "To hoko mai ai he aho ka tagi atu ai ke he Iki e toto he tau tagat tapu, ha ko e tau matakau fufu mo e tau gahua pouliuli.",
                "28": "Hanai, to hoko mai he aho ka fakatikai ai e malolo he Atua, mo e kua hoko ai foki e kelea ke he tau lotu, moe nikiti hake ai e tau loto fakatokoluga ha lautolu; hanai, pihia ke he aho kua tokoluga ai foki e tau loto ha lautolu e tau takitaki mo e tau faiaoga he tau lotu, ke hoko atu foki ke he mahekeheke ki a lautolu kua ha ha i ai he tau lotu ha lautolu.",
                "29": "Hanai, to hoko mai ai he aho ke logona ai e tau afi, tau afa, mo e aafu he tau ahua he tau motu kehe;",
                "30": "Mo e logona ai foki e tau felakutaki, tau ogo tau, mo e tau mafuike ke he tau mena kehekehe.",
                "31": "Hanai, to hoko mai ai he aho kua ha ha i ai e tau mena fakakelea lahi ke he lalolagi; to ha ha i ai e tau kelipopo tagata, tau fofo mena, mo e pikopiko, mo e tau fakavai, mo e tau mahani feuaki, mo e tau mena fakalialia oti kana, to tokologa ka pehe ai, Taute pehe po ke taute pehe na, mo e nakai fai mena ke lekua ai, to leveki mai ni Iki ke he aho fakahiku. Ka e oi te ki a lautolu ia ha ko e mena to kona ai mo e lili ai a lautolu ke he tau mena kelea.",
                "32": "Hanai, to hoko mai ai e aho ka ha ha i ai e tau lotu ka fakatutu ai mo e pehe atu: Kia o mai ki a au ko e ha mutolu a tau tupe to magalo ai ha mutolu a tau hala.",
                "33": "Oi ki a mutolu ko e tau tagata kelea, mahani keukeu mo e mao ha mutolu a tau ua, ko e ha kua fakatu ai e mutolu e tau lotu ma mutolu ke moua mena ai? Ko e ha kua fakaliliu kehe ai e mutolu e kupu fakatapuina he Atua, kia ta mai ai e mate tukulagi ke he ha mutolu a tau agaaga. Kitia la, kikite atu la a mutolu ke he tau fakakiteaga he Atua; he kitia la, to hoko mai e magaaho he aho ia ka fakakatoatoa ai e tau mena nai.",
                "34": "Kitia la, ha kua fakakite mai he Iki ki a au e tau mena lalahi mo e ofoofogia hagaao ia ke he tau mena kua tata mai, ke he aho ia ka hoko mai ai e tau mena nai ki a mutolu.",
                "35": "Kitia la, kua vagahau atu au ki a mutolu tuga ni kua ha ha hinai a mutolu, ka kua nakai pihia. Ka e kitia la ne fakakite mai e Iesu Keriso a mutolu ki a au, ti iloa ai e au e tau mena ne taute e mutolu.",
                "36": "Ti iloa ai e au ne o mo e fakatokoluga ha mutolu a tau loto; ti ko e tokogaogao ni ne nakai fakatokoluga e lautolu a lautolu ke he tau loto ha lautolu, mo e tui ai ke he tau tauteute fulufuluola, ti mahekeheke ai, mo e mamahi, mo e loto kelea, mo e tukumale, mo e tau agahala kelea oti kana; ko e ha mutolu a tau lotu, hanai, kua hufia pihia oti kana ke he kelea, ha ko e tau loto fakatokoluga ha mutolu.",
                "37": "He kitia la, kua fakaalofa lahi ke he tupe a mutolu, mo e ha mutolu a tau koloa, ko e ha mutolu a tau tauteute fulufuluola mo e tau fakafulufuluola he ha mutolu a tau fale tapu, kua mua ha mutolu a fakaalofa ki ai, ke he ha mutolu a fakaalofa ke he tau matua mo e tau nonofogati ke he tau gagao mo e kafokia.",
                "38": "Oi ko mutolu e tau mena fakakelea, ko e tau tagata fakatupua, tau faiaoga, kua fakafua e mutolu a mutolu ke he tau mena ke fakakelea ai a mutolu, ko e ha kia kua takiva ai e mutolu e lotu fakatapu he Atua? Ko e ha kia kua ma ai a mutolu ke tuku ki luga e mutolu e higoa a Keriso? Ko e ha ne kua nakai manatu ai e mutolu kua mua atu e mahuiga he fiafia ne nakai fai fakaotiaga ke he matematekelea ia ne nakai mate ha ko e fakahekeaga he lalolagi?",
                "39": "Ko e ha kua tapulu ai a mutolu ke he tau mena ia kua nakai ha ha i ai ha moui, ka e tiaki noa e tau matehoge, tau nonofogati, nakai fai tapulu, mo e tau gagao mo e tau kafokia ke mole ai ia mutolu mo e nakai mailoga ai e mutolu a lautolu?",
                "40": "Hanai, ko e ha kua ati hake ai e mutolu e tau mena fufu fakalialia ha mutolu, ke moua mena ai a mutolu, mo e fakatupu ai e momoko atu ki mua he Iki he tau takape, ti pihia foki mo e tau fanau tokaveli, ke momoko atu ke he Iki, mo e tau toto he ha lautolu a tau matua taane mo e ha lautolu a tau taane ke tagi atu ke he Iki mai he kelekele, ke taui atu e kelea ke he tau ulu ha mutolu?",
                "41": "Kitia la, ko e pelu he taui atu kua tautau ki luga ia mutolu; ti kua tata mai e magaaho ke taui ai e ia ki a mutolu e toto he tau tagata tapu, kua nakai toka loa e ia ha lautolu a tau tagi atu ki a ia."
            },
            "9": {
                "1": "Ti ko e magaaho nai, kua vagahau atu foki au hagaao iakia lautolu kua nakai tua ki a Keriso.",
                "2": "Kitia la, to tua nakai a mutolu ke he aho he ha mutolu a aahiaga — kitia la, ka haele mai e Iki, hanai, ko e aho lahi ia ke viko fakalataha ai e lalolagi ke tuga e tohi viko, to tataka ai he velagia, hanai, ko e aho ia ka ta mai ai a mutolu ke tutu ai ki mua he Punua Mamoe he Atua to pehe mai kia a mutolu kua nakai fai Atua?",
                "3": "To tumau ni kia a mutolu ke fakatikai e Keriso? Po ke kitia nakai e mutolu e Punua Mamoe he Atua? Liga manatu kia a mutolu to nonofo a mutolu mo ia ka e iloa e mutolu ha mutolu a tau hala? Liga manatu kia a mutolu to fiafia ke nonofo fakalataha a mutolu mo e Tagata fakatapuina ia, ka kua tupetupe ha mutolu a tau agaaga he iloa e mutolu ha mutolu a tau hala ha kua fakahanoa a mutolu ke he haana a tau fakatufono?",
                "4": "Kitia la, kua tala atu au to mua atu ha mutolu a fakaatukehe kaeke ke nonofo a mutolu mo e Atua fakafili tonu mo e tapu, ka e iloa e mutolu ha mutolu a tau kelea ki mua haana; ke he ha mutolu a nonofo mo e tau agaaga ne kua fakahala tukulagi i teoli.",
                "5": "He kitia la, ko e magaaho ka fakakite ai ki a mutolu ha mutolu a nakai fai tapulu ki mua he Atua, mo e lilifu foki he Atua, mo e fakatapuina ha Iesu Keriso, to kamata ke lupa ai e taha afi kua nakai mate he tamate ia mutolu.",
                "6": "Oi, kia mutolu kua nakai tua, kia fuluhi atu a ke he Iki; kia tagi eke taha atu ke he Matua ke he higoa a Iesu, ke liga maeke nakai ke nakai fai ila a mutolu, mea, hina, mo e tea, ha kua fakamea ai he toto he Punua Mamoe, ke he aho lahi fakahiku na.",
                "7": "Ti liu au ke vagahau atu foki ki a mutolu kua fakatikai e mutolu e tau fakakiteaga he Atua, mo e pehe ai kua mole tuai e tau mena ia, kua naaki ha ha i ai ha fakakiteaga, po ke ha perofetaaga, po ke ha mena fakaalofa, po ke ha fakamalolo e tau kafokia, po ke iloilo he tau vagahau kehekehe, po ke fakaliliuaga he tau vagahau kehekehe;",
                "8": "Kitia la, kua tala atu e au ki a mutolu, ko ia ke fakatikai e tau mena nai, kua nakai iloa e ia e evagelia a Keriso; hanai, kua nakai totou e ia e tau tohi; kaeke ke totou ai, kua nakai maama e ia.",
                "9": "He mena nai, nakai kia totou e tautolu ko e tatai nei e Atua i ne afi, aho nai, mo e tukulagi kua nakai fai mena ke kehe ai po ke ha manatu ke hiki ai?",
                "10": "ti kaeke kua ha ha ke he tau loto ha mutolu e taha atua ne kehe mo e hikihiki fano, ti kua manatu a mutolu ke he taha atua kehe nakai ko e Atua he tau mana.",
                "11": "Ka e kitia la, to fakakite atu e au ki a mutolu e Atua he tau mana, ko e Atua ia a Aperahamo, mo e Atua a Isaako, mo e Atua a Iakopo; ti ko e Atua taha ia ne tufugatia e lagi mo e lalolagi, moe tau mena oti kua ha ha i ai.",
                "12": "Kitia la, ne tufugatia e ia a Atamu, ti ko Atamu ia ne veli ai e tagata. Ha ko e veliaga ia he tagata a ti hau ai a Iesu Keriso, pihia mo e matua mo e Tama; ti ha ko Iesu Keriso kua maeke ke moua ai e fakamouiaga he tagata.",
                "13": "Ti ko e fakamouiaga he tagata, ne moua mai ia Iesu Keriso, kua liuaki mai a lautolu ki mua he Iki; hanai, ko e mena nai kua fakamomoui e tau tagata oti kana, ha ko e matulei a Keriso kua fakahoko mai ai e liu tu mai, ne ta mai ai e fakamouiaga mai he mohe nakai fai fakaotiaga, to fafagu mai he mohe ia e tau tagata oti kana ha ko e malolo he Atua ka fakatagi ai e pu; to o mai ai a lautolu, ko lautolu ne ikiiki mo e lalahi, to tutu a lautolu oti ki mua he laulau, kua fakamoui mo e vevete ai mai he liliaga tukulagi he mate, ko e mate ia ko e mate ke he tino fakalalolagi.",
                "14": "Ti hoko mai ai e fakafiliaga he Tama Tapu ki a lautolu; ti hoko mai ai e magaaho, ko ia ne kiva to tumau agaia ke he kiva; ti ko ia ne tututonu to tumau agaia ke he tututonu; ko ia ne fiafia to tumau agaia ke he fiafia; ti ko ia ne nakai fiafia to tumau agaia ke he nakai fiafia.",
                "15": "Ti ko e magaaho nai, ki a mutolu oti kua manatu ke he taha atua ne nakai maeke ke eke ai ha mana, kua huhu atu au, kua hoko nakai ha mena he tau mena nai ne kua vagahau atu e au? Kua hoko mai nakai e fakaotiaga? Kitia la kua tala atu au, Nakai; ti ko e Atua kua nakai oti e haana a gahua ko e Atua he tau mana.",
                "16": "Kitia la, nakai kia ofo ai ha tautolu a tau mata ke he tau mena ne kua taute ai he Atua? Hanai, ko hai kia ke fakamaama e tau gahua mitaki he Atua?",
                "17": "Ko hai ke pehe nakai ko e mana e mena nai, ha ko e haana a kupu kua pihia ai e lagi mo e lalolagi; ti ko e malolo he haana a kupu ne tufugatia ai e tagata mai he efuefu he kelekele; ti ko e malolo he haana a kupu a ti taute ai e tau mana ia?",
                "18": "Ti ko hai ke pehe mai ne nakai eke e Iesu Keriso e tau mana lalahi mo e loga? Ti ne taute ai foki loga e tau mana lalahi he tau lima he tau aposetolo.",
                "19": "Ti kaeke ne eke ai e tau mana he magaaho ia ti ko e ha kia kua fakaoti ai kua nakai eke e Atua mo Atua he tau mana kaeke ko ia kua nakai kehe ai? Kitia la, kua tala atu e au ki a mutolu kua nakai fai kehe a ia; kaeke ke pihia, kua fakaoti kua nakai eke a ia mo Atua; ti nakai kua fakaoti a ia ko e Atua, ko e Atua a ia he tau mana.",
                "20": "Ti ko e kakano kua fakaoti ai e tau mana ke he tau fanau he tau tagata ha kua liu tua a lautolu ke he nakai tua, mo e o kehe mai he puhala hako, mo e nakai iloa ai e Atua kua lata ke taofi a lautolu ki ai.",
                "21": "Kitia la, kua tala atu au ki a mutolu ko hai ni kua tua ki a Keriso, mo e nakai fakauaua ai, ko e ha mena kua ole e ia ke he Matua ke he higoa a Keriso to foaki atu ai ki a ia; ti ko e maveheaga nai ke he tau tagata oti, ke hoko atu ke he lalolagi oti.",
                "22": "He kitia la, kua pihia he tala mai e Iesu Keriso, ko e Tama he Atua ke he haana a tau tutaki kua nonofo loa ai, hanai, ti pihia foki ke he tau tutaki oti haana, mo e logona ai he moto tagata: Kia o atu a mutolu ke he lalolagi oti, mo e fakamatala e evagelia ke he tau tagata oti kana;",
                "23": "Ti ko ia kua tua mo e papatiso ai kua fakahao a ia, ka ko ia kua nakai tua to mate a ia.",
                "24": "Ko e tau fakamailoga nai ka mumui ai ki a lautolu kua tua — ko e haaku a higoa ke vega kehe ai e lautolu e tau temoni; to vagahau e lautolu e tau vagahau foou; to toto ai e lautolu e tau gata; ti kaeke ke inu ai e lautolu ha mena kona ke mate ai to nakai haofia a lautolu; to fakalago ha lautolu a tau lima ki a lautolu kua gagao, ti malolo ai a lautolu;",
                "25": "Ti ko e ha tagata kua tua ai ke he haaku a higoa, mo e nakai fakauaua ke he ha mena taha, to fakamooli e au haaku a tau kupu ki a ia, pihia ke hoko atu ke he lalolagi oti.",
                "26": "Ti kitia la, he magaaho nai, ko hai kia ke totoko atu ke he tau gahua he Iki? Ko hai ke fakatikai haana a tau talahauaga? Ko hai kia ke totoko atu ke he malolo mua ue atu he Iki? Ko hai kia ke vihiatia ke he tau gahua he Iki? Ko hai kia ke vihiatia e tau fanau a Keriso? Kitia la, ko mutolu oti kua vihiatia ke he tau gahua he Iki, to manamanatu ai a mutolu mo e mamate ai.",
                "27": "Oi, aua ia neke fakavihia, mo e aua ia neke manamanatu teao, ka kia fanogonogo ke he tau kupu he Iki, mo e ole atu ke he Matua ke he higoa a Iesu ke he ha mena kua lata mo mutolu. Aua ia neke fakauaua ka kia tua, mo e kamata ke tuga he tau vaha i tuai, mo e o mai ai ke he Iki mo e loto katoa, mo e tauteute ha mutolu a fakamouiaga mo e matakutaku mo e vivivivi ki mua haana.",
                "28": "Kia lotomatala he tau aho he ha mutolu a magaaho gahua; kia fakamea a mutolu mai he tau mena kua nakai mea oti kana; aua ia neke ole ai ke he tau mena kua manako noa a mutolu ki ai, ka kia ole mo e tua kua tumau nakai lutu ai, kia nakai mahala ai ke he ha kamatamata, ka kia fekafekau a mutolu ke he Atua mooli kua moui.",
                "29": "Kia aua neke papatiso ai a mutolu ka kua nakai lata; aua neke kai ai a mutolu ke he fakamanatuaga a Keriso ka kua nakai lata; ka kia taute e tau mena oti mo e tututonu, mo e taute ai ke he higoa a Iesu Keriso, ko e tama he Atua moui; ti kaeke ke taute e mutolu e tau mena nai, mo e fakauka ai ke he fakahikuaga to nakai vega kehe a mutolu.",
                "30": "Kitia la, kua vagahau atu au ki a mutolu tuga kua vagahau au nai he mate; he iloa e au to logona e mutolu e haaku a tau kupu.",
                "31": "Aua neke ekefakakelea e mutolu au ha ko e tau mena kua hepehepe ai au, pihia foki ke he haaku a matua ha ko e haana a tau mahani hepehepe pihia ki a lautolu ne tohia ai fakamua ia ia; ka kia fakaaue atu ke he Atua ha kua fakakite atu e ia ki a mutolu e tau mena ne hepehepe ai a mautolu, kia fakaako aki a mutolu ke lotomatala ai ia mautolu ia.",
                "32": "Ti kitia la, he magaaho nai, kua tohia e mautolu e tau fakamauaga nai tuga ni mo e ha mautolu a iloilo, ke he vagahau ne fakahigoa ai e mautolu ko e vagahau liliu mai he vagahau Aikupito, ne fakaholo fakahaga mo e hiki ai e mautolu, ke he puhala vagahau ha mautolu.",
                "33": "Ti a ne mai kua lalahi e tau lapa maka nai a ko e tohi ni ke he vagahau Heperu; ka kua hiki foki e mautolu e vagahau Heperu, ti a ne mai ne maeke he tohi ai ke he vagahau Heperu, kitia la, kua nakai moua e mutolu ha mena hepehepe he fakamauaga nai.",
                "34": "Ka kua iloa he Iki e tau mena ne tohia ai e mautolu, ti nakai fai tagata foki ne iloa e vagahau ha mautolu; ti ko e mena ia kua tauteute ai e ia e puhala ke fakaliliu ai.",
                "35": "Ti ne tohia ai e tau mena nai ke mea ai ha mautolu a tau tapulu he toto he ha mautolu a tau matakainaga, ne kua tolomuli lahi ha ko e nakai tua.",
                "36": "Ti kitia la, ko e tau mena nai hagaao ke he ha mautolu a tau matakainaga ne manako a mautolu ki ai, hanai, pihia ke he liuakiaga ha lautolu ke iloa a Keriso, ke tuga mo e tau liogi he tau tagata tapu oti ne kua nonofo ai ke he motu.",
                "37": "Kia talia he Iki ko Iesu Keriso ha lautolu a tau liogi mo e taui ai fakalata ke ha lautolu a tua; kia manatu ai he Atua ko e Matua e maveheaga ne taute e ia mo e magafaoa a Isaraela; kia fakamonuina e ia a lautolu tukulagi, ke he tua ke he higoa a Iesu Keriso. Amene."
            }
        }
    },
    "ether": {
        "meta": {
            "slug": "ether",
            "name": "ether",
            "chapterWord": "Ko e Veveheaga"
        },
        "chapters": {
            "1": {},
            "2": {},
            "3": {},
            "4": {},
            "5": {},
            "6": {},
            "7": {},
            "8": {},
            "9": {},
            "10": {},
            "11": {},
            "12": {},
            "13": {},
            "14": {},
            "15": {}
        }
    },
    "moro": {
        "meta": {
            "slug": "moro",
            "name": "Ko e Tohi a Moronai",
            "chapterWord": "Ko e Veveheaga"
        },
        "chapters": {
            "1": {
                "1": "Ko au nai ko Moronai kua hoko tuai ke he fakaotiaga he tauteuteaga he tau tohi fakamau he tau tagata a Iareto, ko e mena ia kua nakai lata ia au ke tohia ha mena loga i ai ka ko e mena nakai la mate ia au; ne nakai fakakite atu au ke he tau Lamana ha ko e haaku a matakutaku neke kelipopo e lautolu au.",
                "2": "Kitia la, ko e tau felakutaki ha lautolu kua to lahi ni. Ti ko e ha lautolu a vihiatia, ne kelipopo ai e tau Nifai oti kua nakai fakatikai e Keriso.",
                "3": "Ti ko au nai ko Moronai, to nakai fakatikai e au e Keriso, ko e mena ia, ne fai fano ai au ke moua ai e au e haoaga mitaki.",
                "4": "Ko e mena ia foki to tohia ai e au falu a kupu kehe mai he manatu fakamua haaku; ha ko e manatu haaku to nakai tohia e au ha mena loga; ka kua tohia e au falu kupu ne liga to fai lagomataiaga ma e haaku a tau matakinaga, ko e tau Lamana ke he falu aho i mua, ke lata foki mo e finagalo he Iki."
            },
            "2": {
                "1": "Ko e tau kupu a Keriso ne vagahau e ia ke he haana tau tutaki toko hogofulu ma ua, ne fifili e ia, he fakalago e ia haana tau lima ki luga ia lautolu —",
                "2": "Ti ui e ia a lautolu he tau higoa mo e pehe age; Kia ui atu a mutolu ke he Matua ha ko e haaku a higoa, ke he tau liogi ha mutolu, ka oti e taute e mena nai to foaki atu ai ki a mutolu e malolo ke foaki e Agaaga Tapu; To foaki atu ai e mutolou ha ko e haaku a higoa. Kua taute ai pihia he haaku a tau Aposetolo.",
                "3": "Ne vagahau e Keriso e tau kupu nai ki a lautolu he haana hoko atu fakamua; ti nakai logona ai he moto tagata ka ko lautolu ni e tau tutaki ne logona ai; Kua foaki atu ai e Agaaga Tapu ki a lautolu ne fakalago ki ai e tau lima he tau tutaki."
            },
            "3": {
                "1": "Ko e puhala he tau tutaki kua fakahigoa ai ko e tau patu he lotu, ne fakauku aki ai e tau ekepoa mo e tau faiaoga —",
                "2": "Ka mole atu ai he liogi a lautolu ke he Matua ke he higoa a Keriso, ne fakalago ai e tau lima ha lautolu ki luga ia lautolu moe pehe age:",
                "3": "Ke he higoa a Iesu Keriso, kua fakauku ai e au a koe, ko e ekepoa, (kaeke ko ia ko e faiaoga) kua fakauku e au a koe, ko e faiaoga, ke fakamatala e tokihala mo e fakamagaloaaga he tau hala ha ko Iesu Keriso, mo e fakauka ke tua ke he haana a higoa ke hoko ke he fakahikuaga. Amene.",
                "4": "Ne taute pihia e fakaukuaga e lautolu e tau ekepoa mo e tau faiaoga, ke tuga ia mo e tau fakaalofa mo e finagalo he Atua ke he tau tagata; kua fakauku ai e lautolu ha ko e malolo he Agaaga Tapu kua ha ha ia lautolu."
            },
            "4": {
                "1": "Ko e puhala he ha lautolu a tau ekepoa mo e tau patu he fakamonuinaaga he tino mo e toto a Keriso ke he lotu; kua fakamonuina ai e lautolu tuga mo e tau poaki a Keriso, ko e mena ia ke iloa ai e tautolu kua tonu e puhala ia; ti taute pihia he patu po ke ekepoa.",
                "2": "Ne fakatokotui ai a lautolu mo e lotu mo e liogi ai ke he Matua ha ko e higoa a Keriso mo e pehe age:",
                "3": "Ko e Atua na e ko e Matua Tukulagi, kua ole atu a mautolu ki a koe, ke he higoa he tama haau ko Iesu Keriso, ke fakamonuina mo e fakatapu e aleto nai ke he tau agaaga ha lautolu auloa ka kai ai. Kua maeke ia lautolu ke kai ai ke manatu ke he tino he Tama haau, mo e fakamooli ki a koe ko e Atua na e koe Matua Tukulagi. Kua loto a lautolu ke tuku ki luga e lautolu e higoa he Tama haau moe manatu tumau a ia, mo e omaoma e tau fakatufono ne tuku mai e ia ki a lautolu, to fakalataha tumau e Agaaga haana mo lautolu. Amene."
            },
            "5": {
                "1": "Ko e puhala he fakamonuinaaga he uaina — Kitia la, ne totō ai e lautolu e kapiniu mo e pehe ai:",
                "2": "Ko e Atua na e ko e Matua Tukulagi, kua ole atu a mautolu ki a koe ke he higoa he Tama haau ko Iesu Keriso, ke fakamonuina mo e fakatapu e uaina nai ke he tau agaaga ha lautolu auloa ka inu ai. Kua maeke ia lautolu ke inu ai ke manatu ke he toto he Tama haau ne fakamaligi mai ma lautolu. Kua manako a lautolu ke fakamooli ki a koe ko e Atua na e ko e Matua Tukulagi, to manatu tumau e lautolu a ia, to fakalataha tumau e Agaaga haana mo lautolu. Amene."
            },
            "6": {
                "1": "Ko e magaaho nai kua tala atu au ki a mutolu hagaao ke he papatisoaga. Kitia la kua papatiso e tau patu, tau ekepoa, mo e tau faiaoga; ka ne nakai papatiso ai a to ta mai ai e lautolu e tau fua ke kitia ai kua lata ke taute ai pihia.",
                "2": "Ne nakai talia falu ia lautolu ke he papatisoaga, a to fakatokihala e tau loto, mo e tau agaaga fakatokolalo mo e fakamooli ke he lotu kua tokihala mooli a lautolu mai he ha lautolu a tau hala.",
                "3": "Ne nakai fai ia lautolu kua talia ke he papatisoaga, a to uta ai e lautolu e higoa a Keriso mo e amanakiaga malolo ke fekafekau ki a ia a to hoko ke he fakaotiaga.",
                "4": "Ka mole atu ai ha lautolu a talia ke he papatisoaga, kua moua e fakameaaga ha ko e malolo he Agaaga Tapu, kua totou ai a lautolu ko e tau tagata he lotu a Keriso; kua uta foki ha lautolu a tau higoa ke manatu mo e fagai ai ke he kupu he Atua, ke leveki a lautolu he puhala tonu, ke fakatumau e mahani liogi, mo e falanaki atu ke he tau monuina a Keriso ko ia ne tohia mo e fakaotiaga he ha lautolu a tua.",
                "5": "Ti ne fakapotopoto fakalataha, tumau e lotu ke fakakanopogi mo e liogi mo e fetutalaaki taha ke he taha ma e mafola he tau momoui he tau agaaga ha lautolu.",
                "6": "Ne fakapotopoto fakalataha tumau foki a lautolu ke kai ai e aleto mo e uaina ke he fakamanatuaga he Iki ko Iesu.",
                "7": "Ne kitekite fakalahi atu a lautolu, kua nakai lata ke ha ha ia lautolu ha mena kelea, ko lautolu kua moua kua taute e tau mena kelea mo e fakamooli ai he toko-tolu e tutaki he lotu ki mua he tau patu, kaeke ke nakai tokihala po ke talahau ai, ko e ha lautolu a tau higoa kua uta kehe ai, mo e nakai totou ai a lautolu fakalataha mo e tau tagata a Keriso.",
                "8": "Kaeke ke tokihala a lautolu mo e ole ke he fakamagaloaga mo e fakamakamaka to fakamagalo atu ai ki a lautolu.",
                "0": ""
            },
            "7": {
                "1": "Ko au nai ko Moronai kua tohia ai e au falu a kupu he haaku a matua taane ko Moromona, ne vagahau ai e ia ke he tau tagata he haana tau fakaakoaga ki a lautolu ke he tau sunako ne talaga e lautolu ke lata mo e tau tapuakiaga.",
                "2": "Ko e magaaho nai, ko au ko Moromona, kua vagahau au ki a mutolu ma haaku tau matakinaga fakahelehele; ko e fakaalofa he Atua ko e Matua, mo e ha tautolu a Iki ko Iesu Keriso, mo e haana a finagalo tapu, ha ko e haana fakaalofa kua kotofa e ia au, kua ataina ai au ke vagahau atu ki a mutolu he magaaho nai.",
                "3": "Ko e mena ia, to vagahau atu au ki a mutolu ha ha he lotu, ko e tau tutaki totonu a Keriso, mo e kua ha ha i ai e amaamanakiaga kua lahi ke maeke ai ke fakalataha atu ke okioki ai ke he Iki, ke he magaaho nai, a to okioki fakalataha ai mo ia ke he lagi.",
                "4": "Ko e magaaho nai ma haaku tau matakinaga, kua fakafili ai e au e tau mena nai ha mutolu, ha ko e ha mutolu a mahani totonu ke he tau fanau he tau tagata.",
                "5": "Ha kua manatu e au e kupu he Atua ne pehe mai, ha ko e ha lautolu a tau gahua to iloa ai e mutolu a lautolu; ha ko e mena kaeke ke mitaki e tau gahua ha lautolu kua mitaki foki a lautolu.",
                "6": "Kitia la ne pehe mai e Atua ko e tagata kelea nakai maeke ia ia ke taute e mena kua mitaki; kaeke ke foaki e ia e taha mena fakaalofa, po ke liogi ke he Aua, to nakai taute e ia mo e loto fakamooli to nakai moua ai e ia ha taui.",
                "7": "Kitia la kua nakai totou ia ki a ia ko e tututonu.",
                "8": "Kitia la kaeke ko e tagata kelea ne foaki e mena fakaalofa kua taute e ia mo e lamakai ke he loto. Ko e mena ia kua totou ai ki a ia ke tuga ni kua toka ni ia ia haana a fakalofa. Ko e mena ia kua totou kelea a ia ki mua he Atua.",
                "9": "Ti pihia foki ia kua totou kelea ai ke he tagata, kaeke ke liogi a ia mo e nakai fakamakamaka ke he loto; hanai to nakai fai taui ki a ia ha kua nakai talia he Atua e tau mena pihia.",
                "10": "Ko e mena ia ko e tagata kelea nakai maeke ia ia ke taute e mena kua mitaki; po ke maeke ia ia ke foaki e mena fakaalofa kua mitaki.",
                "11": "Kitia la ko e vaipuna kona kua nakai maeke ke moua mai ai e vai magalo, pihia foki mo e vaipuna magalo kua nakai maeke ke moua mai ai e vai kona; ko e mena ia, ko e tagata ne fekafekau ke he tiapolo nakai maeke ke muitua ki a Keriso; ti kaeke ke muitua a ia ki a Keriso kua nakai maeke a ia ke eke mo fekafekau he tiapolo.",
                "12": "Ko e mena ia, ko e tau mena oti kua mitaki mai he Atua ia; ko e tau mena kua kelea mai ia he tiapolo ia; ha ko e tiapolo ko e fi a ia ke he Atua, kua tau atu a ia ki a ia ke he tau magaaho oti, mo e uiina mo e fakaohooho a ia ke he hala, mo e fakatumau ai ke taute e tau mena kua kelea.",
                "13": "Ka e kitia la, ko e tau mena mai he Atua kua uiina mo e fakaohooho ai ke fakatumau ke he tau mena mitaki, ko e mena ia, ko e tau mena oti kua uiina mo e fakaohooho ai ke taute e mitaki, mo e fakaalofa ke he Atua mo e fekafekau ki a ia, kua mai he Atua a ia.",
                "14": "Ko e mena ia, ki a mataala ma haaku tau matakainaga fakahelehele, ki a aua neke fakafili e mutolu e tau mena kua kelea ko e tau mena mai he Atua ia, po ke tau mena kua mitaki mai he Atua ko e tau mena mai he tiapolo ia.",
                "15": "He kitia la ma haaku tau matakainaga, kua foaki atu ai ki a mutolu ke fifili ki ai, ki a iloa ai e mutolu e mitaki mai he kelea; ti ko e puhala ke fakafili ai, kua maama mitaki, kia iloa maaliali mitaki e mutolu ke tuga e maama he aho mai he pouli he po.",
                "16": "He kitia la ko e Agaaga ha Keriso, kua foaki ai ke he tau tagata oti ke maeke ai ia ia ke iloa e mitaki mai he kelea, ko e mena ia kua fakakite atu ai e au e puhala ke fifili ai; ha ko e tau mena oti kua uiina ai ke taute e mitaki mo e fakaohooho ai ke tua ki a Keriso, ne kua fakafano mai ai he malolo mo e fakaalofa a Keriso; ko e mena ia, kia iloa ai e mutolu mo e katoatoa ai e lotomatala ko e mai ia he Atua.",
                "17": "Ka ko e ha mena ne kua fakaohooho ai e tau tagata ke taute e tau mena kelea, mo e nakai tua ki a Keriso mo e fakatikai a ia, mo e nakai fekafekau ke he Atua, ti iloa ai e mutolu mo e lotomatala katoatoa, ko e mai ia he tiapolo; kua pihia e puhala he tiapolo, ha ko e mena nakai fakaohooho e ia ha tagata taha ke taute e tau gahua mitaki, nakai fai taha; po ke haana a tau agelu foki; po ke lautolu foki kua eke mo haana tau tagata.",
                "18": "Ti ko e magaaho nai ma haaku tau matakainaga, kua kitia ai kua iloa e mutolu e maama ke maeke ai ia mutolu ke fakafili, ko e ha e fe e maama ko e maama a Keriso, kia kitia kua nakai fakafili hepe a mutolu; ha ko e fakafiliaga ia ne fakafili ai e mutolu to fakafili ai a mutolu.",
                "19": "Ko e mena ia, kua ole fakamakamaka atu au ki a mutolu ma tau matakainaga, kua lata ia mutolu ke kumikumi fakamakutu ke he maama a Keriso ke maeke ai ia mutolu ke iloa e mitaki mai he kelea; kaeke ke tapiki mau a mutolu ke he tau mena mitaki oti mo e nakai tiaki to eke a koe mo tama ha Keriso.",
                "20": "Ti ko e magaaho nai ma haaku tau matakainaga, kua maeke fefe ke tapiki mau a mutolu ke he tau mena mitaki oti?",
                "21": "Ko e magaaho nai ke he tua, tuga ia ne pehe au to vagahau au hagaao ke he tua, mo e to tala atu e au e puhala ke maeke ai ia mutolu ke taofi mau ke he tau mena mitaki oti.",
                "22": "Ite kitia la, kua iloa he Atua e tau mena oti kana, mai he taha fakaotiaga ke hoko atu ke he taha fakaotiaga, kitia la ne fakafano mai e ia e tau agelu ke gahua ai ke he au fanau he tau tagata, ke fakakite ai e talahauaga hagaao ke he haele mai a Keriso; mai ia Keriso foki to ha ha i ai e tau mena mitaki oti.",
                "23": "Ne talahau ai foki he Atua ke he tau perofeta, mai he haana a gutu, to haele mai a Keriso.",
                "24": "Kitia la ne ha ha i ai loga e tau puhala ne fakamaama e ia ke he fanau he tau tagata, kua mitaki; ti ko e tau mena oti kua mitaki mai ia ia Keriso; ka nakai pihia kua kau mahala e tau tagata, to nakai fai mena mitaki ka moua ai e lautolu.",
                "25": "Ko e mena ia, ha ko e tau gahua he tau agelu mo e tau kupu oti kua vagahau mai he gutu he Atua, kua kamata ai e tau tagata ke fakagahuahua e tua ha ia Keriso; ti ha ko e tua, ne taofi mau ai a lautolu ke he tau mena mitaki oti, ti pihia a to haele mai a Keriso.",
                "26": "Ka mole e haele mai haana ko e tau tagata foki kua fakahao ha ko e tua ke he haana a higoa. Ko e tua foki kua eke ai a lautolu mo fanau he Atua. Ti tuga ni kua moui a Keriso, ne vagahau e ia e tau kupu nai ke he ha lautolu a tau matua, kua pehe age: Ko e tau mena oti ka ole e mutolu ke he Matua ha ko e haaku a higoa, ko e mena mitaki, mo e tua to moua ai e mutolu, kitia la to taute ai ki a mutolu.",
                "27": "Ko e mena ia ma haaku tau matakinaga fakahelehele, kua fakaoti kia e tau mana ha kua haele atu a Keriso ke he lagi, mo e nofo ai ke he faahi matau he Atua, ke moua ai haana tonuhia ha ko e haana fakaalofa noa ke he fanau he tau tagata?",
                "28": "Ha kua tali e ia e tau fakaotiaga he fakatufono, mo e kua moua e ia a lautolu ne tua ki a ia; ti ko lautolu ne tua ki a ia to tapiki mau a lautolu ke he tau mena mitaki oti; ko e mena ia ne lagomatai a ia ke he puhala he fanau he tau tagata; ti nofo tukulagi ai ni a ia ke he lagi.",
                "29": "Ha kua eke e ia e mena nai, ma haaku tau matakinaga fakahelehele, kua fakaoti kia e tau mana? Kitia la kua tala atu nai au ki a mutolu, nakai; nakai la fakaoti foki e tau gahua he tau agelu ke he tau tagata.",
                "30": "He kitia la kua eke a lautolu maana, ke gahua ai ke lata mo e haana poakiaga, mo e fakakite atu a lautolu ki a lautolu, kua malolo e tua mo e malolo e tau manamanatuaga ke he tau vahega mena oti faka-atua.",
                "31": "Ko e faahi gahua ne gahua ki ai a lautolu ke ui atu ke he tau tagata ke tokihala mo e fakakatoatoa ai mo e taute e tau gahua he maveheaga he Matua, ne taute e ia ke he tau fanau he tau tagata, ke tauteute e puhala ha ha he tau tagata, ke fakakite e kupu a Keriso ke he tau tagata fifili he Iki ke maeke ia lautolu ke talahau atu e tau fakamooliaga ki a ia.",
                "32": "Kua taute ai pihia, ko e Iki ko e Atua kua tauteute e puhala ke maeke he tau toe tagata ke ha ha i ai e tua ki a Keriso, ke maeke ai he Agaaga Tapu ke ha ha i ai ke he tau loto ha lautolu, ke lata foki mo e malolo ha ha i ai; ti taute pihia ke hoko ai e maveheaga ne taute he Matua ke he tau fanau he tau tagata.",
                "33": "Ne pehe mai a Keriso: Kaeke ke tua mai a mutolu ki a au, to ha ha ki a mutolu e malolo ke taute ha mena kua lata, ha ko au.",
                "34": "Ti ne pehe foki a ia: Kia tokihala a mutolu oti ha ha he lalolagi mo e o mai ki a au, mo e papatiso ke he haaku a higoa, mo e tua mai ki a au, ke maeke ai ia mutolu ke hao ai.",
                "35": "Ti ko e magaaho nai ma haaku tau matakainaga fakahelehele, kaeke ko e tau mena ne tala atu e au ki a mutolu kua mooli to fakakite atu foki he Atua, fakalataha mo e malolo mo e lilifu kua mua ue atu he aho fakahiku, kua mooli, ti, kaeke kua mooli, kua fakaoti kia e aho he tau mana?",
                "36": "Po, kua fakaoti kia e ahiahi mai he tau agelu ke he fanau he tau tagata? Po kua taofi kia e ia e malolo he Agaaga Tapu mai ia lautolu? Po ke uta ni ke he magaaho, po ke tuaga he lalolagi? Po ke to ha ha i ai tokotaha ni e tagata ki luga he kelekele ke moui ai?",
                "37": "Kitia la, kua tala atu au ki a mutolu nakai; ha ko e mai he tua ne kua maeke ai e tau mana; ti ko e tua foki ne maeke ai e agelu ke gahua ai ke he fanau he tau tagata; ko e mena ia kaeke kua fakaoti e tau mena nai, oi te ke he tau fanau he tau tagata, ha ko e ha lautolu a nakai tua fakamooli kua eke mo mena noa ai e tau mena oti.",
                "38": "Ha ko e mena to nakai maeke ke fakamoui ha tagata, ke tuga e tau kupu a Keriso, ka ko lautolu kua tua ke he haana higoa; ko e mena ia, kaeke kua fakaoti e tau mena nai, ti kua fakaoti foki kia e tua; ti hagahagakelea ai e tuaga he tagata ke tuga mo e mena kua nakai fai fakamouiaga ne taute ai.",
                "39": "Ka e kitia la ma haaku tau matakainaga fakahelehele, kua fakafili e au e tau mena kua mitaki ha mutolu, kua fakafili e au kua ha ha i ai e tua ha mutolu ki a Keriso, ha ko e ha mutolu a fakatokolalo; he kaeke kua nakai tua a mutolu ki a ia, kua nakai lata a mutolu ke totou fakalataha mo e tau tagata he haana a lotu.",
                "40": "Ti pehe foki ma haaku tau fakahelehele, to vagahau atu au ki a mutolu hagaao ia ke he amaamanakiaga.",
                "41": "Ko e heigoa kia ke amaamanaki a mutolu ki ai? Kitia la kua tala atu nai au ki a mutolu: To moua e mutolu e amaamanakiaga ha ko e fakamafolaaga a Keriso mo e malolo he liu tu mai, ke moua e moui tukulagi, ti pihia ha ko e ha mutolu a tua ki a ia ke tuga mo e maveheaga.",
                "42": "Ko e mena ia, kaeke ke ha ha he tagata e tua, kua lata he ha ha ia ia e amaamanakiaga; ha ko e mena ka nakai fai tua; kua nakai fai amaamanakiaga foki.",
                "43": "Ti pehe, kitia la, kua tala atu au nakai maeke ha tagata ke ha ha ia ia e tua mo e amaamanakiaga, a to mahani molū mo e fakatokolalo haana loto.",
                "44": "Kaeke ke pihia ko e haana a tua mo e amaamanakiaga kua nakai aoga, to nakai talia ki mua he Atua kaeke ke nakai mahani molū mo e fakatokolalo e loto; kaeke ke mahani molū mo e fakatokolalo e loto he tagata, mo e talahau haana a tau hala, ha ko e malolo he Agaaga Tapu, ko Iesu ko e Keriso, kua lata ia ia ke ha ha i ai e fakaalofa, kaeke ke nakai ha ha i ai e fakaalofa, kua nakai aoga e tagata ia, ko e mena ia kua lata ke ha ha ia ia e fakaalofa.",
                "45": "Kua fakauka e fakaalofa, to totonu, nakai mahekeheke e fakaalofa, nakai hula e fakaalofa, ti nakai fakatokoluga, nakai manatu ki a ia ni, nakai mukamuka ke hogohogomanava, nakai manatu kelea, nakai fiafia ke he tau mena kua kelea, ka e fiafia ke he mena mooli, talia e tau mena oti, tua ke he tau mena oti, amaamanaki ke he tau mena oti, mo e fakatumau ke he tau mena oti.",
                "46": "Ko e mena ia ma haaku tau matakainaga fakahelehele, kaeke ke nakai ha ha i ai e fakaalofa ia mutolu kua teao a mutolu, ha ko e mena nakai kaumahala e fakaalofa. Ko e mena ia, kia tapiki mau ke he fakaalofa; ko e mena kua mua ue atu ha ko e mena mahala e tau mena oti —",
                "47": "Ka ko e fakaalofa, ko e fakaalofa mooli a Keriso, mo e tumau ai tukulagi ti kaeke kua ha ha i ai a ia kua moua e fakalofa he aho fakamuiaki to mafola a ia.",
                "48": "Ko e mena ia ma haaku tau fakahelehele, liogi ke he Matua mo e malolo katoa he tau loto, ke maeke ia mutolu ke puke ke he fakaalofa, ne foaki age e ia ki a lautolu koe tau tutaki mooli he haana Tama, ko Iesu Keriso; ke maeke ia mutolu ke eke mo fanau he Atua; Kaeke ke tu mai a ia to tuga a ia a tautolu, ha ko e mena to kitia e tautolu a ia kua tumau ni, kia maeke ia tautolu ke moua e amaamanakiaga nai; Ke maeke ia tautolu ke mea ke tuga a ia ne mea. Amene."
            },
            "8": {
                "1": "Ko e tohi he haaku a matua taane ko Moromona, ne tohi mai ki a au, ko Moronai, ne tohia mai ai ki a au he mole fakatote e haaku a ui ke he gahua. Ti ko e pehe nai e tau mena ne tohi mai e ia ki a au:",
                "2": "Ma haaku tama fakahelehele na e ko Moronai, kua mua ue atu haaku a fiafia, ko e haau a Iki ko Keriso, kua leveki e ia a koe, mo e kua ui e ia a koe ke he haana a gahua mo e haana a gahua tapu.",
                "3": "Kua manatu tumau e au a koe he haaku a tau liogi, kua fakatumau ai haaku a tau liogi ke he Atua ko e Matua, ke he higoa he haana a Tama Tapu ko Iesu, ke maeke ai ia ia ha ko e haana mafola mo e fakaalofa tukulagi, kua nakai fai fakaotiaga, ke leveki e ia a koe ke fakatumau ke he tua ke he haana higoa ke he fakaotiaga.",
                "4": "Ko e magaaho nai ma haaku tama, kua tala atu nai e au ki a koe e mena kua mua ue atu haaku a momoko ki ai; kua momoko au kua ha ha i ai e taufetoko ia mutolu.",
                "5": "Ha kua iloa e au kua ha ha ki a mutolu e taufetoko hagaao ke he papatisoaga he tau fanau ikiiki ha mutolu.",
                "6": "Ko e magaaho nai ma haaku tama, kua manako au ke gahua fakamalolo a mutolu, ke maeke ai e hepe lahi nai ke uta kehe mai ia mutolu; ko e mena ia ne tohi ai e au e tohi nai.",
                "7": "Ko e magaaho ne iloa ai e au e tau mena nai ki a mutolu, ne ole au ke he Iki hagaao ke he mena ia. Ti ko e kupu he Iki ne hoko mai ki a au ke he malolo he Agaaga Tapu, ne pehe mai:",
                "8": "Fanogonogo mai ke he tau kupu a Keriso, ko e ha mutolu a Lukutoto, ko e ha mutolu a Iki mo e ha mutolu a Atua. Kitia la ne hau au ke he lalolagi nakai ke ui ke he tututonu, ka e ki a lautolu ne agahala ke tokihala; ko lautolu ne katoatoa nakai lata ke fai ekekafo, ka ko lautolu ni kua gagao; ko e mena ia, kua katoatoa e tau fanau ikiiki, ha kua nakai maeke ia lautolu ke hala; ko e mena ia ko e holifono a Atamu kua uta kehe mai ia lautolu ha ko au, mo e nakai fai malolo ia ki a lautolu; mo e fakatufono foki he peritome kua uta kehe ai ha ko au.",
                "9": "Kua pihia e puhala ne fakailoa mai ai he Agaaga Tapu e kupu he Atua ki a au; ko e mena ia ma haaku tama fakahele, kua iloa e au ko e mena kua kelea lahi ki mua he Atua ke papatiso e mutolu e tau fanau ikiiki.",
                "10": "Kitia la kua tala atu nai au ki a mutolu, to fakaako e mutolu e mena nai ko e tokihala mo e papatisoaga ki a lautolu kua lauia mo e maeke ke hala; hanai, kia fakaako e tau mamatua, kua lata ia lautolu ke tokihala mo e papatiso, mo e fakatokolalo a lautolu ke tuga e tau fanau ha lautolu, to hao foki a lautolu fakalataha mo e tau fanau ha lautolu.",
                "11": "Ko e tau fanau ikiiki ha lautolu kua nakai lata ke tokihala, po ke papatiso. Kitia la ko e papatisoaga, kua mai ia he fakatokihalaaga ke fakamooli e fakatufono ke lata mo e fakamagaloaga he tau hala.",
                "12": "Kua momoui e tau fanau ikiiki ki a Keriso, pihia tali mai he fakaveaga he lalolagi; kaeke ke nakai pihia, ko e Atua nakai katoatoa a ia, ti ko e Atua mahani fiofio, mo e fakalilifu ke he tau tagata, ha ko e mena nai, kua tokofiha e tau tama ikiiki kua mamate ka e nakai papatiso!",
                "13": "Ko e mena ia kaeke ke nakai hao e tau fanau ikiiki ha kua nakai papatiso, liga kua hoko tuai a lautolu ke he mate nakai fai fakaotiaga.",
                "14": "Kitia la kua tala atu nai au ki a mutolu, ko lautolu ne manatu kua lata e tau fanau ikiiki ke papatiso ko lautolu ia ha ha he matematekelea mo e lilī ai ke he kelea, ha kua nakai ha ha ia ia e tua po ke amaamanaki po ke fakaalofa; ko e mena ia, kua lata kia ke uta ke he mai a ia, mo e hifo a ia ki teoli.",
                "15": "Kua mua ue atu e kelea, ke manatu kua fakahao he Atua taha e tama tote ha ko e papatisoaga ka e mate e taha ha kua nakai papatiso.",
                "16": "Oi te ki a lautolu kua fakahehē pehe nai e tau puhala he Iki, ha ko e mena to fakaotioti ai a lautolu, a to tokihala. Kitia la kua vagahau atu au ki a mutolu mo e loto malolo ha ko e pule mai he Atua; kua nakai matakutaku au ke he ha mena ka taute he taha tagata; ha ko e fakaalofa kua katoatoa kua uta kehe ai e matakutaku.",
                "17": "Kua puke foki au ke he fakaalofa, ko e fakaalofa tukulagi; ko e mena ia, kua tatai oti e tau fanau ikiiki ki a au, ko e mena ia kua fakaalofa au ke he tau fanau ikiiki mo e fakaalofa katoatoa; ti kua tatai oti a lautolu, ti kua moua e lautolu e fakamouiaga.",
                "18": "Ha kua iloa e au ko e Atua, ko e Atua nakai fakafili kau, ke hikihiki, ka ko ia to nakai kehe a to hoko ke he tukulagi mo e tukulagi.",
                "19": "Nakai maeke he tau fanau ikiiki ke fakatokihala, ko e mena ia kua mua ue atu e kelea ke fakatikai e fakaalofa noa he Atua ki a lautolu, ha ko e mena kua momoui oti a lautolu ki a ia ha ko e haana fakaalofa noa.",
                "20": "Ti ko ia ke pehe kua lata e tau fanau ikiiki ke papatiso, kua fakatikai e ia e fakaalofa a Keriso mo e kua eke mo mena noa e fakamafolaaga haana mo e malolo foki he haana lukutotoaga.",
                "21": "Oi te ki a lautolu kua matematekelea a lautolu ke he mate, teoli, mo e mamahi nakai fai fakaotiaga. Kua vagahau au mo e loto malolo; kua poaki mai he Atua ki a au. Fakanogonogo ki a lautolu mo e omaoma, neke tutu atu a lautolu ki a mutolu ke he nofoa he fakafiliaga a Keriso.",
                "22": "He kitia la, ko e tau fanau ikiiki oti kua momoui ki a Keriso, pihia mo lautolu oti kua nakai lauia he fakatufono. Ha ko e malolo he lukutotoaga kua hoko mai ki a lautolu oti kua nakai lauia ke he fakatufono; ko e mena ia, ko ia kua nakai fakahala po ke nakai lago ai e fakahalaaga, kua nakai maeke ke tokihala ti nakai aoga foki e papatisoaga ki a lautolu.",
                "23": "Ko e mena kelea ki mua he Atua ke fakatikai e fakaalofa noa a Keriso, mo e malolo he haana a Agaaga Tapu, mo e tuku e tau falanakiaga ke he tau gahua popo.",
                "24": "Kitia la ma haaku tama na e, kua nakai lata ke pihia e mena ia; ha ko e tokihala kua lata mo lautolu kua ha ha i ai e fakahalaaga mo e malaia he holifono e fakatufono.",
                "25": "Ko e tau fua uluaki he tokihala ko e papatisoaga; ko e papatisoaga kua moua ai e fakamagaloaga he tau hala.",
                "26": "Ko e fakamagaloaga he tau hala ke moua ai e totonu mo e loto fakatokolalo; ha ko e totonu mo e loto fakatokolalo ke moua ai e Agaaga Tapu, ko e lagomatai kua puke ke he amaamanaki, mo e fakaalofa katoatoa, ko e fakaalofa ke tumau ka fakamakamaka ke liogi, a to hoko mai e fakaotiaga, ko e magaaho ia to nonofo oti ai e tau tagata tapu mo e Atua.",
                "27": "Kitia la ma haaku tama na e, to tohi atu foki au ki a koe kaeke ke nakai la hoko atu au ke felakutaki mo e tau Lamana. Kitia la ko e loto fakatokoluga he kautu nai, po ke tau tagata Nifai, kua fakamooli ai ha lautolu a fakaotiaga, a to fakatokihala a lautolu.",
                "28": "Kia liogi ma lautolu ma haaku tama, ke maeke ke moua e lautolu e tokihala. Ka e kitia la kua matakutaku au he neke hola kehe e gahuahuaaga he Agaaga Tapu mo lautolu; ti ko e faahi nai foki he motu, kua kumikumi ai a lautolu ke tuku hifo e malolo mo e pule mai he Atua; ti kua fakatikai foki e lautolu e Agaaga Tapu.",
                "29": "Ka mole atu ai e tiaki he lotomatala nai ma haaku tama na e, kua tata mai e fakaotiaga ki a lautolu, ke fakamooli e tau perofetaaga ne talahau ai he tau perofeta fakalataha mo e tau kupu he ha tautolu a Fakamoui.",
                "30": "Kia mavehe a ma haaku tama na e, a to liu au ke tohi atu, po ke liu ke feleveia ai mo koe. Amene."
            },
            "9": {
                "intro": "Ko e Tohi ke Ua Aki a Moromona ke he haana a tama ko Moronai",
                "1": "Ma haaku tama fakahele na e, kua liu au tohi atu ki a koe ke iloa e mutolu, kua moui agaia au; kua tohi atu au falu a mena fakamomoko.",
                "2": "Kitia la ne felatauaki au mo e mamahi mo e tau Lamana mo e nakai kautu a mautolu. Ne veli ai a Akenitasi pihia foki mo Lulama, mo Emelona ha ko e pelu, hanai ti kua mamate ai e tokologa he ha mautolu a tau uho tagata.",
                "3": "Ti ko e magaaho nai, kitia la ma haaku tama, kua matakutaku au neke fakaotioti he tau Lamana e tau tagata nai; ha ko e ha lautolu a nakai fakatokihala, ti kua fakatumau e mahani fakaohooho a Satani ke feitaaki ai a lautolu e taha ke he taha.",
                "4": "Kitia la kua fakatumau ai haaku a gahua mo lautolu; ko e magaaho ka vagahau fakalahi atu e au e tau kupu he Atua ki a lautolu, kua vivivivi mo e ita mai a lautolu ki a au; ka nakai fakamakamaka atu au kua fakamaō ha lautolu a tau loto; ko e mena ia kua matakutaku au kua fakaoti e gahuahuaaga he Agaaga Tapu mo lautolu.",
                "5": "Ha kua mua ue atu e ita ha lautolu, mo e kitia ai e au kua nakai matakutaku a lautolu ke he mate; ti kua galo foki ha lautolu a fakaalofa taha ke he taha; kua fia inu a lautolu ke he toto mo e taui atu ke he kelea ke he tau magaaho oti.",
                "6": "Ko e magaaho nai ma haaku tama fakahele na e, kia toka ai ha lautolu a tau mahani uka, kia gahua ni a taua fakamalolo, ha ko e mena ka fakaoti e gahua ha taua, to hohoko ai a taua ke he fakahalaaga; ha kua ha ha ia taua e gahua ke taute he mouiaga nai, kia mahala ai e fi he tau mena tututonu oti kana, mo e fakaokioki ai ha taua a tau agaaga ke he kautu he Atua.",
                "7": "Ko e magaaho nai to tohi e au falu a mena ke he tau matematekelea he tau tagata nai. Kua lata ia mo e tau mena ne iloa e au mai ia Amoroni, kitia la, kua tokologa lahi e tau pagota he tau Lamana ne moua mai e lautolu he kolo i Selisa; ti ha ha i ai e tau taane, tau fifine mo e tau fanau.",
                "8": "Ti ko e tau taane, mo e tau mamatua taane he tau fifine ia, mo e tau fanau ia, kua kelipopo e lautolu; ti ne fagai e lautolu e tau fifine aki e tau kakano he tau taane ha lautolu, mo e tau fanau aki e tau kakano he tau mamatua taane ha lautolu, mo e tote lahi foki e vai inu ne foaki ki a lautolu.",
                "9": "Ti nakai toka ia he mena kelea lahi nai ne eke ai he tau Lamana, kua mai nai ia he tau mena kelea he tau tagata ha tautolu i Molianatumu. Kitia la ko e tokologa he tau fanau fifine he tau Lamana kua uta fakapagota ai e lautolu; mo e uta kehe e lautolu e mena mahuiga mo e uho he tau mena oti, ko e mahani mea mo e mahani mitaki mai he tau tamaafine ia.",
                "10": "Ka mole atu he taute e lautolu e mena nai, ne kelipopo ai e lautolu a lautolu ke he puhala kua mua ue atu he kelea, kua fakakikiveka ai e tau tino ha lautolu a to hoko ke he mate; ka mole ia, ti gau hē ai e tau kakano ha lautolu, tuga ne tau manu favale, ha ko e mao he tau loto ha lautolu, kua taute ai e lautolu ko e fakamailoga ia he toa.",
                "11": "Oi ma haaku tama fakahele na e, maeke fefē e tau tagata pehe nai, kua nakai ha ha i ai ha maama —",
                "12": "(Ti ko e gahoa ni e tau tau kua mole atu, ko lautolu he magaaho ia, ko e tau tagata maama mo e mitaki).",
                "13": "Oi ma haaku tama na e, maeke fefē he tau tagata pehe nai, kua fiafia lahi ke he tau mena kua mua he kelea —",
                "14": "Maeke fefē ia tautolu ke manatu, to fakauka he Atua haana a lima he fakafiliaga ki a tautolu?",
                "15": "Kitia la kua tagi haaku loto: Oi te! ke he tau tagata nai. Kia hoko mai haau a fakafiliaga ma Atua n,a e, kia fufū ha lalu a tau hala, mo e tau mahani kelea mai i mua he haau a fofoga!",
                "16": "Ti pehe foki ma haaku tama na e, kua tokologa ai e tau takape mo e tau fanau fifine ha lautolu ne ha ha i ai agaia i Selisa; ti ko e falu a koloa ne nakai uta he tau Lamana ne uta ai he kautau a Senifi, mo e toka ai a lautolu i ai ke o fano ai mo e kumi e lautolu ha lalu tau mena ke kai; ti tokologa he tau fuakau fifine ne mamatefua he hala mo e mamate ai.",
                "17": "Ko e kautau foki ne fakalataha mo au kua lolelole; ti ko e tau kautau he tau Lamana ha ha he vahaloto a Selisa mo au; mo e tokologa kua fehola ai ke he kautau a Arona — Kua mahala mo e veveli ai ke he tau aga vale kua mua he kelea ha lautolu.",
                "18": "Oi ko e tau matematekelea he haaku a tau tagata! Kua nakai fai takitakiaga mo e nakai fai fakaalofa. Kitia la, ko au ni ko e tagata, ha ha foki ia au e malolo he tagata, ti kua nakai tuai maeke ia au ke fai peehiaga ke he haaku a tau poakiaga.",
                "19": "Kua malolo lahi ha lautolu a tau manatu hepehepe; kua lahi ha lautolu a tau aga vale, nakai fakahao taha, e fuakau po ke fuata; kua fiafia ke he tau mena oti, kua nakai mitaki; ko e matematekelea foki he tau fifine mo e tau fanau oti kua ha ha he motu nai, kua mua atu e kelea ke he tau mena kelea oti; hanai nakai maeke he alelo ke talahau, nakai maeke foki ke tohia ai.",
                "20": "Ko e magaaho nai ma haaku tama na e, nakai fakaloaloa atu au ke he mena matakutakuina nai, kitia la kua iloa e koe e tau mahani kelea he tau tagata nai; iloa foki e koe, nakai fai fakaakoaga po ke ha manatu atu ki tua ia lautolu; kua mua atu ni e mahani kelea ha lautolu ke he tau Lamana.",
                "21": "Kitia la ma haaku tama na e, nakai maeke ia au ke ole ke he Atua ma lautolu he matakutaku neke kelipopo e ia au.",
                "22": "Ka e kitia la ma haaku tama kua ole atu au ke he Atua maau, ti kua tua au ki a Keriso kia moui ai a koe; kua liogi au ke he Atua ke fakahao ai haau a moui, ke fakamooli e liliumaiaga he haana tau tagata ki a ia, po ke ha lautolu a kelipopoaga ha kua iloa e au kua lata ke fakaotioti a lautolu kaeke ke nakai tokihala mo e liliu atu ki a ia.",
                "23": "Ti kaeke ke mamate a lautolu to tuga e tau Iareto ha ko e uka he tau loto ha lautolu, kua kumi au ke he toto mo e tauiaga ke he kelea.",
                "24": "Ti kaeke ni ke mamate ai a lautolu, kua iloa e taua ko e tokologa he tau matakainaga ha taua kua kau fakalataha mo e tau Lamana, mo e to tokologa foki, ka fehola ki ai; ko e mena ia kua tohia falu a mena kaeke ke moui a koe mo e mate au ka e nakai kitia e au a koe; ka e kua tua au to kitia e au a koe he tau magaaho ku i mua ha kua ha ha ki a au e tau fakamauaga tapu ke foaki atu ki a koe.",
                "25": "Ma haaku tama, kia fakamooli ki a Keriso; ti aua ia neke momoko ha koe tau mena ne tohi ai e au, ke toho hifo ai a koe ke he mate, ka e kia maeke ia Keriso ke lagaaki hake a koe ki luga, mo e ha ko e haana matematekelea, mo e mate, mo e ha ko e fakakiteaga he haana a tino ke he ha tautolu a tau matua mo e haana fakaalofa mo e fakauka, mo e haana a amaamanakiaga lilifu mo e moui tukulagi kia manatu tukulagi e koe.",
                "26": "Ti kia ha ha he fakaalofa noa he Atua ko e Matua, ko e haana a nofoaiki kua tokoluga ke he lagi, mo e ha tautolu a Iki ko Iesu Keriso, kua nofo ai ke he faahi matau he haana a malolo a to hoko ke liu fakalataha ki a ia e tau mena oti, kia fakalataha ai mo koe tukulagi. Amene."
            },
            "10": {
                "1": "Ko au nai, ko Moronai, kua tohi falu a mena ne manatu au kua mitaki; ti kua tohia e au ke he haaku a tau matakainaga, ko e tau Lamana; kua manako au ke iloa e lautolu kua molea e fa e teau mo e uafulu e tau tau tali mai he fakakite mai e fakamailoga ke he haele mai a Keriso.",
                "2": "Ti kua fakamau e au e tau tohi nai, he mole atu he vagahau e au falu a kupu fakamafana ki a mutolu.",
                "3": "Kitia la kua fakamafana atu au kaeke ke totou e mutolu e tau mena nai, kaeke ko e iloilo mai he Atua kua lata ke totou e mutolu, kia maantu e mutolu e fakaalofa noa he Iki ke he tau tagata kamata mai he tufugatiaaga a Atamu ke hoko ke he magaaho ke moua ai e mutolu e tau mena nai, mo e kia manamanatu ha mutolu a tau loto ki ai.",
                "4": "Ti ko e magaaho ka moua ai e mutolu e tau mena nai, kua fakamafana atu au ki a mutolu kia ole atu ke he Atua, ko e Matua Tukulagi, ke he higoa a Keriso ko e mooli nakai e tau mena nai; ti kaeke ke ole mo e loto fakamooli mo e manatu katoa, mo e tua ki a Keriso to fakakite atu e ia e mena mooli ki a koe ke he malolo he Agaaga Tapu.",
                "5": "Ti ko e malolo he Agaaga Tapu ke iloa ai e mutolu e mooli he tau mena oti kana.",
                "6": "Ko e ha mena kua mitaki, kua tonu mo e mooli: Ko e mena ia, kua nakai fai mena mitaki kua fakatikai e Keriso, ka kua fakakite kua ha ha i ai a Keriso.",
                "7": "Ti maeke ke iloa e mutolu kua ha ha i ai a ia ke he malolo he Agaaga Tapu; ko e mena ia, kua fakamafana atu au kia aua neke fakatikai e mutolu e malolo he Atua; ha ko e gahua a ia ke he malolo ke tuga mo e tua he tau fanau he tau tagata, kua tatai he aho nai, a pogipogi, mo e tukulagi.",
                "8": "Kua liu foki fakamafana atu au ma haaku tau matakainaga, kia aua neke fakatikai e mutolu e tau fakaalofa he Atua ha kua loga lahi; ti mai he Atua taha ni. Ti kua loga lahi e tau puhala kua moua ai e tau fakaalofa nai; ka ko e Atua taha ni ne gahua ke he tau mena oti ia, ti kua foaki mai ai ke he tau fakakiteaga he Agaaga he Atua ke he tau tagata, ke monuina ai a lautolu.",
                "9": "Kitia la, ke he taha, kua foaki he Agaaga he Atua ke maeke ai ia ia ke fakaako e kupu he pulotu;",
                "10": "Ke he taha foki ke maeke ia ia ke fakaako e lotomatala ha ko e Agaaga ia foki;",
                "11": "Ke he taha foki, ko e tua kua mua ue atu; ke he taha ko e fakaalofa ke fakamlolo e tau gagao mai he Agaaga taha ia;",
                "12": "Ti foaki foki ke he taha, ke maeke ai ke taute e tau mana lalahi;",
                "13": "Ti foaki foki ke he taha, ke maeke ke taute e tau perofetaaga ke he tau mena oti;",
                "14": "ti foaki foki ke he taha, ke kitia e tau agelu mo e falu a Agaaga kua gahua ai;",
                "15": "Ti foaki foki ke he taha, ke maeke ke iloa e tau vagahau kehekehe;",
                "16": "Ti foaki foki ke he taha, ke maeke ke fakaliliu e tau vagahau kehekehe mo e tau leo kehekehe;",
                "17": "Ti ko e tau fakaalofa oti nai, kua mai ia he Agaaga a Keriso; kua hoko mai ai ke he tau tagata taki-taha ke tuga kua finagalo a ia ki ai.",
                "18": "Kua fakamafana atu au ki a mutolu, ma haaku tau matakainaga fakahelehele na e, kia manatu e mutolu ko e tau fakaalofa oti kua mitaki kua mai ia, ia Keriso.",
                "19": "Ti kua fakamafana atu foki au ma haaku tau matakainaga fakahelehele na e, ko e mena tatai ni a ia i ne afi, aho nai, mo e tukulagi, ti ko e tau fakaalofa oti nai ne vagahau atu e au, ko e tau mena fakaagaaga, to nakai uta kehe ai, to ha ha i ai ke he lalolagi, to fakalata foki ke he nakai tua he tau fanau he tau tagata.",
                "20": "Ko e mena ia, kua lata ke ha ha i ai e tua; kaeke ke ha ha i ai e tua, kua ha ha i ai foki e amaamanaki; kaeke foki ke ha ha i ai e amaamanaki kua lata ke ha ha i ai foki e fakaalofa.",
                "21": "Ka nakai ha ha i ai e fakaalofa ia mutolu, to nakai fakahao ai a mutolu ke he kautu he Atua; ti nakai fakahao foki a mutolu ke he kautu he Atua ka nakai ha ha ia mutolu e tua, ti nakai fakahao foki kaeke ke nakai ha ha i ai e amaamanaki.",
                "22": "Ti kaeke ke nakai ha ha i ai e amaamanaki ia mutolu to fakaatukehe ai; ko e fakaatukehe nai mai he ha mutolu a tau mahani kelea.",
                "23": "Ti ne talahau fakamooli mai a Keriso ke he ha tautolu a tau mamatua: Kaeke ke tua a mutolu to maeke ia mutolu ke taute e tau mena oti kua tonu ia ki a au.",
                "24": "Ti ko e magaaho nai kua vagahau atu au ke he tau matapotu oti he lalolagi — kaeke ke hoko mai e aho, ke uta kehe e malolo mo e tau fakaalofa he Atua mai ia mutolu, kua eke ai pihia ha ko e nakai tua.",
                "25": "Kaeke ke pihia e mena ia, oi fakaalofa te ke he tau fanau he tau tagata; to nakai ha ha i ai taha ke taute ha mena mitaki ia mutolu; nakai, ai taha. Ti kaeke ke ha ha i ai taha ke taute e mena kua mitaki to gahua a ia ha ko e malolo mo e tau fakaalofa he Atua.",
                "26": "Ti oi te ki a lautolu ka uta ke he ai e tau mena nai ti mamate, ha kua mamate a lautolu mo e tau hala, nakai maeke ke fakahao a lautolu ke he kautu he Atua; kua vagahau atu nai e au ke tuga mo e tau kupu a Keriso; ti nakai fakavai foki au.",
                "27": "Kua fakamafana atu au ki a mutolu ke manatu e tau mena nai; kua hoko mai tuai e magaaho ke iloa e mutolu kua nakai fakavai au, ha ko e mena to kitia e mutolu au he laulau he Atua; mo e to pehe atu e Iki ko e Atua ki a mutolu: Nakai kia fakakite atu e au e haaku a tau kupu ki a mutolu ne tohia ai he tagata nai, tuga e taha tagata ne tagi mai he mate, hanai, ke tuga foki taha kua vagahau mai he efuefu?",
                "28": "Kua fakailoa e au e tau kupu nai ke fakamooli aki e tau perofetaaga. Ti kitia la to vagahau mai he gutu he Atua tukulagi, ti ko e haana tau kupu to logona ki ai mai he taha atuhau ke he taha atuhau.",
                "29": "To fakakite atu he Atua ki a mutolu ko e tau mena ne tohia atu e au ki a mutolu ko e tau mena mooli.",
                "30": "Kua liu fakamafana atu au ki a mutolu ke o mai ki a Keriso, mo e taofi mau ke he tau fakaalofa mitaki, mo e aua neke aamo atu ke he fakaalofa kelea po ke tau mena kua nakai mēa.",
                "31": "Ti aala mai mo e mamatike mai he efuefu, ma Ierusalema na e; hanai ti tui haau a tau tapulu fulufuluola, ma tamaafine a Siona; ti fakamalolo haau a tau pou mo e fakalaulahi atu e tau tuuta tukulagi, ke aua neke fakagogoa a mutolu, ko e tau maveheaga he Matua Tukulagi ne taute e ia ki a mutolu, ma Isaraela na e, to maeke ke fakamooli ai.",
                "32": "Hanai, o mai ki a Keriso mo e tututonu ai ki a ia, mo e fakatikai a tautolu ke he tau mena oti kua nakai faka-atua ia; ti kaeke ke fakatikai a tautolu ke he tau mena ia, ka e fakaalofa ke he Atua mo e malolo katoa mo e manatu katoa, to lahi haana fakaalofa ke maeke ai ia mutolu ke katoatoa ai ki a Keriso; ti kaeke foki ke he fakaalofa noa he Atua kua tututonu a mutolu ki a Keriso, ti nakai maeke ai ia mutolu ke fakatikai e malolo he Atua.",
                "33": "Ti kaeke foki ke katoatoa a mutolu ki a Keriso ha koe fakaalofa he Atua mo e nakai fakatikai haana a malolo, kua tapu ai a mutolu ia Keriso ha ko e fakaalofa he Atua, ha ko e maligiaga he toto a Keriso, ko e maveheaga ia he Atua ke fakamagalo aki ha mutolu a tau hala, ke maeke ai ia mutolu ke tapu ai mo e nakai fai mena ke ila ai.",
                "34": "Ti ko e magaaho nai, kua mavehe atu a ki a mutolu oti. To fano vave au, ke okioki ai he parataiso he Atua, a to hoko ke liu fakalataha ai haaku a tino mo e agaaga, a to ta mai au mo e kautu ai ki luga he pulagi, ke feleveia mo mutolu ki mua he laulau fulufuluola a Iehova mua ue atu. Ko e Iki Fakafili Tukulagi he moui mo e mate. Amene."
            }
        }
    }
}