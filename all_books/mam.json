{
    "1-ne": {
        "meta": {
            "slug": "1-ne",
            "name": "Aj Tnejil Uʼj Te Nefi",
            "chapterWord": "Capítulo"
        },
        "chapters": {
            "1": {
                "intro": "Aj t-xilen Lehi tucʼ t-xuʼjal Saríah ix cyucʼke cyaja tcʼwal atzan cybi, (ckebil tiʼj tnejal cʼwal) Lamán, Lemuel, Sam ix Nefi. Xiʼ tmaʼn Kajaw te Lehi tuʼn tetz tuj tnam te Jerusalén, porque atzanju npacban tkanil tiʼj cynachal tnam ix cyajbʼil tuʼn tel twiʼ. Nbet ox kʼij tuj desyert cyucʼx tfamilya. Meʼltzaj Nefi cyucʼxke termana tuʼn cypon tuj tnam Jerusalén cyiʼjke storya cyeke xjal Judiy. Aj yolbil te tiʼj cycyimlen. O chi najan cyucʼke tmeʼjal Ismael. Ijeʼx tuʼn cypon tuj desyert cyucʼxke familye cʼixbʼil, ke cybis tuj desyert aj tuj cybe.",
                "1.": "Akina, Nefi, in itzʼje cyiʼj tbanl mambaj bix o ncʼame, cyjaʼtzan jluʼ, at jun cawbil tuj cyakil baʼn tuʼn nmana bix banwtla maʼ wila taʼw tuj cyakil wankʼbila, milay baj ncʼuʼja que oʼ chin tzaj xtaʼlina tuʼn Kajaw cyuj cyakil nkʼija, icytzanju, oʼ chin nebena tiʼj jun matij tchi-al bix takʼan Dios, bix cyjaʼtzan cbel ntzʼibana aj storya ma baj tuj wankʼbila.",
                "2.": "Ictzan, cbantel jun t-xilen wuʼna, tuj tyol nmana, ix atzan jun t-xilen aj cyximbatz xjal Judiy ix cyyolke xjal Ejipcio.",
                "3.": "Ix baʼn wuʼne que aj storya cbel ntzʼibana ax toc; ix cyuʼn nkʼaba cbel ntzʼibana, cyuʼnke nximbatza.",
                "4.": "Banttzan jluʼ taj tkeʼ tnejal abkʼi twiʼxanil Sedecías aj rey te Judá, (otok ankʼin nmane Lehi cyakil tankʼibil tuj Jerusalén) ictzan, ipon nimke profetas te Dios tuj ax abʼkʼi aju, nchi kʼamantak cye tnam tuʼn tajtz tiʼj cyanma, bixmo cbel tilpaj cyakil tnam te Jerusalén.",
                "5.": "Bajtzan jluʼ, cyjatzan, etz nmane Lehi ix octen nal Dios twitz Kman, ictzan, tuʼn cyakil tanmi, te jun baʼn te ttanma.",
                "6.": "Ix bajtzan jluʼ, matok nnan Dios twitz Kman, ul let twitz tibaj jun xak jun tkan kʼaʼkʼ, ix nimca til ix tbʼi ix tzaj tchi ix luʼlinxix wena tuʼnju otok til ix otok tbʼi.",
                "7.": "Ix bajtzan jluʼ, taj tmeltzʼaj tja tuj Jerusalén, cuʼ tzʼak twiʼ twatbil, najsaʼn tuʼn tchi Xewbaj ix cyuʼnke cosas aj otok chitil.",
                "8.": "Ix najsaʼntzan tuʼn tchi Xewbaj, oc yecʼan jun tilbilal tuj twitz, jatuma til tjaket tzi cyaʼj, ix xiʼ tocslaʼn, que tilonte tutzʼl Dios tuj tcubil, camoʼntok tiʼj cyuʼn txkan angel nchi bitzan ix nchi nan cyDios.",
                "9.": "Ix til cyjaʼ tcuʼtz jun tuj cyaʼj ix icy tkan ncʼant más te tkan kʼij chilcajkʼij.",
                "10.": "Ax icx til lepchix cablajke, icy cykan ncʼant más te tkan cheʼw te twitz cyaʼj.",
                "11.": "Ix cycuʼtzlentzan, ijeʼx bet twitz txʼotxʼ ix atzanj tnejal pon jatuma taʼ nmane ix xiʼ tkʼoʼn jun uʼj te, tuʼn tjaw tschʼiʼn.",
                "12.": "Ix bajtzan jluʼ, matok nschʼin tiʼj, biʼx noj tucʼ nim Xewbaj te Kajaw.",
                "13.": "Ix jaw tschʼiʼn, cyjaʼw: ¡Becyʼbila becyʼbila Jerusalén, porque owila ttzʼila! Ictzan, jaw tschʼiʼn nmane aj t-xilen tiʼj Jerusalén: Que cbajal kʼuchat cyucʼaxkej najl twitz; nimcake chi cymel tuʼn spada bix nimke chi xel kʼiʼn pres tuʼn cypon max tuj tnam Babilonia.",
                "14.": "Ix bajtzan jluʼ, taj tjaw tschʼiʼn nmane ix taj tilonte nimcake cosas maʼxixke ix luʼxixke, xiʼ tmaʼn nimca te Kajaw, cyjaʼw: ¡Maʼxix bix luʼxix ke tbinchbena, aya Kajaw Kdios Cyakil Tipamala! Cyakil aj tcubila lekʼchxix njaw tuj cyaʼj, ix tipumala, aj baʼnxix t-xilena ix tpasensa nxiʼ tsipana cyxol cyakilke xjal twitz txʼotxʼ; ix porque pur baʼna, miʼn cucx txi chi cyimkej chul tiʼja!",
                "15.": "Jeʼtzan tten xiʼ tmaʼn nmane tuj bʼitzbʼil te Dios; porque nkeʼ tcʼuʼj ix bix nnoj cyakil tanma cyuʼn cylajke cosas otok chitil, ictzan, ajke cosas otok tzaj yecʼan te tuʼn Kajaw.",
                "16.": "Atzan wecyʼ kina, Nefi, nlay txiʼ nkʼoʼna cyakil tajlal aj cub t-tzʼibʼan nmane, porque ocuʼ t-tzʼiban nimca cosas tiʼj twitzicʼ ix aj otil tuj twitz; ax icx ocuʼ t-tzʼiban nimca cosas tiʼj otxiʼ tmaʼn ix otxiʼ tyoʼlan cyeke tcʼwaʼl, ajoʼ ntiʼx ncub ntzʼibana tzalu.",
                "17.": "Sino que cbel ntzʼibana aj bʼant wuʼne ntyempa. Lutzn luʼ, cbantel jun storya junx chmoʼn tiʼj nmana cywitzke sleʼw cʼuxbil aj ma chi bʼant cyuʼnke nkʼaba; ix octzan cybaj nchmoʼna cbel ntzʼibana storya tiʼj wecyʼ wankʼbʼila.",
                "18.": "Cyjuʼtzan, waja tuʼn cybinteye que despwes que tilonte nmane Lehi cyakilke ix maʼxix ixke luʼxix cosas que tzaj tyecʼan Kajaw te, tiʼj aj tuʼn tcuʼ kʼuchan cyakil tnam Jerusalén, lutzn luʼ etz bet cyxolke tnam ix oc ten pacbal ix kʼamal tkanil tiʼj aj otok til ix aj otok tbʼi.",
                "19.": "Ix bajtzan jluʼ, ijoʼc ten Judiy xmoʼcchal tiʼj tuʼn cylajke cosas ax toc xiʼ tkʼamaʼn, porque axix toclen xiʼ tmaʼn tiʼj cyplojal bix cytzʼilil tnam, ix xiʼ tmaʼn axix toclen que ajke cosas otok chi til ix otok tbi, icx tiʼj aj otok jaw tschʼiʼn tuj uʼj, ncymaʼntok tiʼj tulel Mesías bix Clol te twitz txʼotxʼ.",
                "20.": "Ix tajtzan cybinte Judiy jluʼ, ijaw kʼojl tucʼl; icx tzaʼn otok baj cyuʼn cyucʼke profetas te ojtxa, ajke el cyicʼan oc cyxoʼn tuʼn xak ix ajke otok chi baj biyoʼn; ix cyajbetzn tuʼn tel twiʼ. Atzanwe kin Nefi, cxel nyecʼana aj aʼlaj t-xtalbil Kajaw ncwentan cyiʼj cyakilke aj tuʼn tlaj cyocslabʼl ojaw tjyoʼn, ix cxeʼl tkʼoʼn cyipumal tuʼntzan cycolpaj."
            },
            "2": {
                "1.": "Tuʼnj lutzn luʼ aj Kajaw xiʼ yolan tucʼ nmane, ictzan, tuj jun witzicʼ cyjaʼw: Cyeʼyaxa Lehi, tuʼnju maʼ bant tuʼna; ix tuʼnju baʼnxix xjala, ix oʼ txiʼ tkʼamaʼna cye tnam aj oʼ txiʼ nsamaʼne tiʼj, lutzan luʼ, cyajbil tuʼn tel twiʼya.",
                "2.": "Ix banttzan que xiʼ samaʼn nmane tuʼn Kajaw tuj jun twitzicʼ tuʼn tex ix tuʼn t-xiʼ tuj desyert cyucʼaxke tfamilye.",
                "3.": "Ix bajtzan que ocx tniʼman tyol Kajaw, cyjaʼtzan bʼant tuʼn aj otok tzaj kʼamaʼn te tuʼn Kajaw.",
                "4.": "Ix bajtzan que ex tuj desyert; ix cyaj tcoʼlan tja, aj ttxʼ otxʼ cyaj kʼon tuʼn tman, aj t-oro, tplata ixke cosas tkʼinamabil, ix ntiʼx xiʼ tiʼn tucʼal mas que oʼcxke tfamilye, ke tcosas ixke tja xbalan ix xiʼ tuj desyert.",
                "5.": "Taj cypon twitz tmojón nikayan tziʼ play te Mar Rojo, xiʼ tuj desyert nikaʼyan tziʼ mar aju; ix xiʼ tzn tuj desyert cyucʼaxke tfamilya, que akaj Saríah, aj ntxuʼya, ixke wermaniya nimak, Lamán, Lemuel, ix Sam.",
                "6.": "Ix bajtzan, taj cybet oxa kʼij tuj desyert, baj tbinchan tja tuj jun chkʼajlaj nikaʼyan ttziʼ jun niʼman.",
                "7.": "Ix bajtzan que, baʼnt jun altar pur xak ix xiʼ tkʼoʼn jun oyaj te Kajaw jatuma xiʼ tkʼoʼn chjonta te Kajaw Dios.",
                "8.": "Ix aj niʼman npon tuj Mar Rojo oc tkʼon tbʼi te Lamán; ix aj chkʼajlaj xiʼyna tziʼ aʼ niʼman max ponn nikaʼyan jatum npon baj tuj Mar Rojo.",
                "9.": "Ix taj til nmane que aj niʼman npon tuj Mar Rojo, xiʼ yolan te Lamán cyjaʼw: ¡Oh nokat icya ictzaʼnj niʼman nbet luʼ ntiʼx tuʼn tweʼ tuʼn tpon tuj jun jikan xtis!",
                "10.": "Ix ax tmaʼ te Lemuel: ¡Oh nokt icya ictzaʼnj chkʼajlaj luʼ, ntiʼ nyucẍ, tuʼn cycʼutke tmandamyent Kajaw!",
                "11.": "Yolan icju tuʼn tlaj aj cyiw tanma Lamán ix Lemuel; ix lutzan luʼ, nimca i yolan tiʼj cyman: que baʼn tilke tilbilal, ixque otok chetz kʼiʼn cye tuʼn cyman, at oro, ix plata ix nimca cosas te kʼinamabil, tuʼntzan cycub cyim tuj desyert. Ix chichitzan que bant aju tuʼn tuʼnju loc t-ximbatz tanma.",
                "12.": "Ix ictzan Lamán ix Lemuel, atzanke nimak cʼwal, nchiyolan ploj tiʼj cyman porque mi cytzkiʼn aj takʼin Dios aj tzaj kʼoʼn cyankʼbil tuʼn.",
                "13.": "Ix ntix ocx cyocslaʼn que jaca cub tilpaj tnam te Jerusalén ictzan otok cyma profetas; ix icke ictzan ke Judiy te Jerusalén aj cyajbe tuʼn tcuʼ cybiyoʼn nmane.",
                "14.": "Ix bajtzan que, nmane noj tanma tuʼn Xewbaj, xiʼ yolan cye jatuma iteʼ chkʼajlaj Lemuel tbi tuʼntzanju iluʼlan twitz, ix biʼxtzan icu tzacsan ntiʼx tuʼn tbant cyyolan tiʼj; ix cyjaʼtzan xiʼ cytziʼyan aj tzaj tkʼamaʼn cye.",
                "15.": "Najltak nmane tuj jun ja baʼn tilj nokx xbalan tibaj.",
                "16.": "Ix wekin, Nefi, cuʼxantak kine, ix banwtla maʼtok nweʼye, ix attak wajbile tuʼn tel nnicyʼa cyiʼj misterios te Dios, xiʼ nkanne te Kajaw; ix lutzan luʼ ul aj bitzal weya ix chiʼ oc wanmiya tuʼn, ix oc wocslaʼne cyakil ke tyol nmane tzaj tman; cyjaʼtzan ntiʼ in oc lipana tiʼj octzaʼn otok baj cye ke wermaniya.",
                "17.": "Ix nchinx yolane te Sam, tiʼj aj otok tzaj tmaʼn Kajaw weya tuʼn tipumal Xeʼwbaj Xjan. Ix bajtzan que xiʼ tocslaʼn ke nyola.",
                "18.": "Atzan te Lamán tucʼx Lemuel ntiʼ tuʼn t-xiʼ cybiʼn nyola; tuʼntzanj cyiw cyanma ix nkanne te Kajaw cyiʼj.",
                "19.": "Ix banttzan que ntzaj tkʼamaʼn Kajaw wecyʼa cyjaʼw; cyeʼyaxa, Nefi, tuʼn tlaj tocslable, porque nim njyona wi ja tuʼnj ncub tbecyʼbiliʼn twitz tanmiya.",
                "20.": "Ix ka ma cheʼx cycʼuʼnake nmandamyenta chʼiyalxix cyankʼibla i chaxela tuj jun txʼotxʼ tziʼyanmaj; ictzan, max tuj jun txʼotxʼ obant tten wuʼne te cyeya, jun txʼotxʼ jyoʼnmaj cyxol cyakil.",
                "21.": "Ix ka ma chi jaw lipanke termaniya tiʼja chelal lajon ke Kajaw.",
                "22.": "Ix ka ma cheʼx tcʼuʼnkeya nmandamyenta, atzana cocla te wiʼxan bix kʼil twitz cyiʼj termaniya.",
                "23.": "Porque lutzan luʼ, alcyej kʼij oc cyjaw lipan wiʼja, chi xel ncyiʼiwlaʼna tuj jun ploj cyʼiwil, ix mintiʼ cyipamal cyiʼj tcʼwala oʼcxtzala ka icx cye ma chi jaw lipan tcʼwala wiʼja.",
                "24.": "Ix katzan icx cye tcʼwaʼla ma chi jaw lipan wiʼja, cha bel tuj castiwa cyuʼn termaniya, tuʼntzan woque tiʼj cycʼuʼj."
            },
            "3": {
                "1.": "Nbajlentzan yolana tucʼ Kajaw, bajtzan que akine Nefi inaʼjala tja nmane.",
                "2.": "Ix bajtzan que ntzaj yolan wucʼala, cyjaʼw: lutzan luʼ, otzʼoc jun nwitzicʼe, que tzaj tkʼamaʼn Kajaw wecyʼ que aya bixke termaniya tuʼn cyaja tuj tnam Jerusalén.",
                "3.": "Tuʼnj ate Labán kʼilteke storya cye Judiy, icxtzanke storya cyeka ojtxa xjal; ix cycubke cywitz sleʼw cʼuxl te bronce.",
                "4.": "Tuʼntzunju otzaj tmaʼn Kajaw que cyucʼ ke termaniya tuʼn cyxiʼya tja Labán tuʼn cycanetke storya tuʼn ttzaj cyiʼna tzaluʼ tuj desyert.",
                "5.": "Ix lutzan luʼ, ke termaniya nchi yolan wiʼja que aj nxiʼ nkanna cyeya cyiw taʼ tiʼjjo, per nya kine nchin kanne tiʼj, sino que tmandar Dios.",
                "6.": "Cyjaʼtzan jluʼ txiya ncʼwaʼl, oc c-onal Kman tiʼja porque ntiʼ teya nyolan.",
                "7.": "Ix kine, Nefi, xiʼ ntzakʼweʼn nmane: Chinxela ix cbantel aj otzaj tmaʼn Kajaw Dios wey, porque baʼn wuʼne que ntiʼ tuʼn t-xiʼ tkʼoʼn mijun mandamyent cyeke cycʼwaʼl xjal ka miyaʼ bann jun cybe tuʼn cyel twitz aj otok txiʼ kʼamaʼn cye tuʼn tbant cyuʼn.",
                "8.": "Ix bajtzan que cyaj ten nmane tuj txubtxaj taj tbintakej yol ajo, porque el tnicyʼ tiʼj que otak chin baj cyʼiwlaʼn tuʼn Kajaw.",
                "9.": "Cyjaʼtzan ten, ajke wermaniya ix kine, tucʼ kjaya, ojoʼx beta tuj desyert tuʼn kxiʼya tuj tnam Jerusalén.",
                "10.": "Ix bajtzan que, taj kpona tuj Jerusalén, ojoʼc tena kanal te jun tucʼ juntl.",
                "11.": "Ix oc tuj swert kuʼna alcye tuʼn t-xiʼ tja Labán. Ix bajtzan, a Lamán camban, ix xiʼ tja Labán ix yolan tucʼal tutzʼke twitz tja.",
                "12.": "Ix xi tkaʼnan te Labán ajke storya aj cycubke cywitz sleʼw cʼuxl te bronce aj at atorya tiʼj tankʼibil nmane cyuj.",
                "13.": "Ix lutzan luʼ, baj que nimx jaw kʼojl Labán, ix etz tlajoʼn Lamán; ix ntiʼ i jeʼx tkʼoʼnke storya. Entons xi tmaʼn: Lutzan luʼ, elekʼa ix cbel nbiyoʼna.",
                "14.": "Per el ok Lamán, ix tzaj tmaʼn keya aj otok baj te Labán. Entons ojoʼc tena bisal, ix chʼixtok cyajke wermaniya tucʼ nmane max tuj desyert.",
                "15.": "Per lutzan luʼ, xiʼ nmaʼne cye: Itzʼ Kajaw, ictzaʼnke itzʼkoʼ, miʼn kaʼjal tucʼkman ka naʼntok kel twitz aj okotzaj samaʼn tiʼj.",
                "16.": "Cyjuʼtzanjluʼ, baʼnxix koc tuʼn cyxi kcʼuʼn tmandamyent Kajaw. Koʼ tuj ttxʼotxʼ kman, lutzan luʼ cyaj tkʼoʼn oro, plata ix cyakil cosas tkʼinamabil; ix obant cyakil jluʼ tuʼn, tuʼn cyocx t-xoʼnke tmandar Kajaw.",
                "17.": "Porque biʼn tuʼn que cbel kʼuchan Jerusalén tuʼn tlaj ploj nbʼant cyuʼn tnam.",
                "18.": "Lutzan luʼ, o tzʼel cyicʼan cyyol profeta. Cyjaʼtzan, nokat ax cyaj ten nmana tuj tnam taj t-xi kʼamaʼn te tuʼn tetz tuj, ax oʼwtla cyim. Que cyjaʼtzan ilx tiʼj tuʼn tetz tuj tnam.",
                "19.": "Ix lutzan luʼ tajbil Dios tuj tnabil tuʼn kcyikʼke storya tuʼntzan cyxiʼ kcʼuʼn te cye kcʼwaʼl aj cyyol kman.",
                "20.": "Ictzaʼnke yol ochetz tuj cytziʼ cyakilke profetas sakxix tiʼj cyanma, que ajo oʼ tzaj kʼiʼn cye tuʼn Xewbaj ix tuʼn tipumal Dios, atxax tzajke twitz txʼotxʼ, hasta tuj k-kʼijlal jaʼlo.",
                "21.": "Ix bajtzan que cyjatzn taj cyocxix nkʼakʼan wermaniya tuʼn cyoc te baʼn xjal tuʼn t-xi cycʼuʼn tmandamyent Dios.",
                "22.": "Ix bajtzan que ojoʼxa tuj ktxʼotxʼaya tzaj tkʼoʼn kmane ix jaw ksicʼoʼna k-oriya, plata ix cyakil cosas te kkʼinmabila.",
                "23.": "Tbajlentzan kchmoʼna ajke cosas ajo, o aʼjala juntl maj tja Labán.",
                "24.": "Kocxlena jatuma taʼ Labán, bajtzan que xiʼ kkaʼnna tuʼn ttzaj tkʼoʼnke storya cycuʼb cywitzke sleʼw cʼuxl te bronce, tuʼntzan tlaj ajo xiʼ koʼyana k-oriya, plata ix cyakil cosas kkʼinamabʼila.",
                "25.": "Ix bajtzan que, taj tilonte que nimca keya kcosas kʼiʼn, oc tlabʼin Labán; tuʼntzn tlajjo ojeʼtz lajoʼna tuʼn ix xiʼ tsamaʼn tmajan tuʼn kcʼub biyoʼna, tuʼntzan tcamban cyiʼj kkʼinmabʼla.",
                "26.": "Bajtzanque, ojeʼl oka cywitzke tmajan ix cyajx kcoʼlan kcosiya, aj icyaj tuj tkʼab Labán.",
                "27.": "Ix ojoʼx oka tuj desyert mix tiʼ cub kiʼja cyuʼn tmajan Labán, ix xiʼ kewan kiba tuj tpaxl jun picy.",
                "28.": "Ix bajtzan que jaw kʼojl Lamán wucʼale ax icx tucʼl nmane, icx baj tuʼn Lemuel, porque xiʼ tbiʼn tyol Lamán. Cyjaʼtzanjluʼ, nimxix ploj yol tzaj cymaʼn Lamán tucʼix Lemuel keya, aj koʼya itzʼinbaj cyuʼn, ix ojoʼc biyoʼna tuʼnju tka tzeʼ.",
                "29.": "Matok nko biyonjtza tuʼn tkʼab tzeʼ, lutzan luʼ, ncub let jun ángel te Kajaw cywitz, ix xi tmaʼn cye cyjaʼw: ¿Titzn kuʼn noc cybiyoʼna cyitzʼina tuʼn tkʼab tzeʼ? ¿Ntiʼ patzan bʼiʼn cyuʼna que tuʼn Kajaw o jaw tsicʼoʼn te jun wiʼxlal cyeya tlaj ploj xjal keʼya? Lutzan luʼ, chajalel juntl majtla tuj Jerusalén ix cxel kʼoʼn Labán tuj cykʼaba tuʼn Kajaw.",
                "30.": "Ix tbajlentzan tmaʼn ángel ajo kucʼala nnicyʼ.",
                "31.": "Tcuʼlentzan naj ángel, ijoʼc ten Lamán tucʼx Lemuel yolil juntl maj tiʼj, cyjaʼw: ¿Ti tten tuʼn ttzaj tkʼoʼn Kajaw Labán tuj kkʼaʼb? Lutzan luʼ, jun xinak nim tipumal, ix jaca tzʼoc ten samal cye cincuent, ictzanju, ix jacpa cuʼ cincuent tuʼn. ¿Tikuʼn nyaʼ awt koʼ tuʼn?"
            },
            "4": {
                "1.": "Ix bajtzan que inyolane cye wermaniya cyjaluʼ: Kaʼjal meltzʼaj tuj Jerusalén ix baʼnxix tuʼn t-xi kcʼuʼnke tmandamyent Kajaw, porque oʼcx akʼa más ponan twitz txʼotxʼ. ¿Titzan kuʼn nyaʼ más ponan twitz Labán tucʼke tcincuent, bixmo cyucʼke tlajle tmillares?",
                "2.": "Koʼke, ix kocxix cyiw ictzan te Moisés; porque axtoc xi yolan te Mar Rojo, ix el tpan tib asta tcyaj tzkij tuj tmij ix icyʼxtzanke ojtxa kxjalil mintiʼ acʼ cykan, taj cyetz colpaj tuj tnachil; ix atzanke tsoldad Faraón lepchix ke cyiʼj biʼx icyim tjakʼ Mar Rojo.",
                "3.": "Cyjaʼtzan tten, baʼn cyuʼna que ax toc jluʼ, ax icx baʼn cyuʼna que jun ángel o tzaj yolan cyucʼale; ¿tzaʼn ten tuʼn ttzaj baj cycʼuʼja? Koʼ chixo, oʼcxla Kajaw jaʼc colpin te ke ictzan cyiʼj kman, ix tuʼn tcub Labán ictzanke Ejipcios.",
                "4.": "Ix cucx cykʼojlke, aj t-xilen nmaʼne kej yol luʼ, ix cucx cyyolan tok; simbargo, cucx lepchixke wiʼje tajxa npona tuj Jerusalén.",
                "5.": "Ix konicʼantl, ix xiʼ nmaʼne tuʼn txi cyewan cyib tiʼjxa pared. Ix tajtzan txi cyewan cyib, akine Nefi, inoʼcxa tuj tnam ix cyjuʼ inxa tja Labán.",
                "6.": "Ix kʼiʼn kina tuʼn Xewbaj, tuʼnju ntiʼx baʼn wuʼne tijil tuʼn tbant wuʼna.",
                "7.": "Cucxtzan, inxa, ix tajtzan npona tja Labán wiʼla jun xinak otok cuʼ tzʼak twitz txʼotxʼ nwitza, tuʼnj otok choʼn twiʼ tuʼn bin.",
                "8.": "Tajtzan npon lakʼeʼya wila que a Labán.",
                "9.": "Ix twilontatzane tspad, jatz wiʼna tuj tjayal. Ix wiʼla que aj tkan pur tbanal oro, juʼnxal jun binchabante, ix atzan spad jun acero tbanal.",
                "10.": "Entons tzaj tmaʼn Xewbaj tuʼn tcuʼ nbiyoʼna Labán; per tzaj tuj wanmiya: Naʼnx tel tchicʼel jun xjal wuʼne. Ix ineʼl lakʼeʼya ix ntiʼ wajbila tuʼn cuʼ nbiyoʼna.",
                "11.": "Ix tzaj yolan juntl maj Xewbaj wucʼala, cyjaʼw: Lutzan luʼ, ma cyaj tkʼoʼn Kajaw tuj tkʼaba. Bix biʼn wuʼne que otok tajbe tuʼn ncuba tuʼn, ix ntiʼ tajbe tuʼn txi tbʼinke tmandamyent Kajaw; ix juntl, otok cheʼl tetzan kkʼinmabila.",
                "12.": "Ix juntl maj tzaj tmaʼn Xeʼwbaj; Biyoncaya, tuʼnj maʼ cyaj tkʼoʼn Kajaw tuj tkʼaba;",
                "13.": "Atzan jluʼ nchi baj tkʼuchanke ploj xjal Kajaw tuʼntzan tel twitz aj tajbil tuʼn tbant. Maʼs baʼn tuʼn tcyim jun xinak, que tuʼn cycuʼ tzʼak tzaʼnx cytenca xjal tuj jun nasyon ix nok tuʼn cycyim ntiʼ cyocslabil.",
                "14.": "Tons tajtzan kine, Nefi, o nbinteya kej yol luʼ, ul tiʼj ncʼuʼje aj tzaj tmaʼn Kajaw weya max tuj desyert: ka ma txiʼ cycʼuʼnke tcʼwaʼla ajke nmandamyenta, nim cjawl cyankʼibl tuj txʼotxʼ tziʼyanmaj.",
                "15.": "Ictzanju, ax icx xi nkʼoʼna t-xol nximbatza que ntiʼx tuʼn txi cycʼuʼnke tmandamyent Kajaw ax tzaʼnx tley Moisés, mokatwla ten at ley cyucʼl.",
                "16.": "Ix ademástl, loʼntak wuʼne aj ley lu, tzʼibanmaj cywitzke sleʼw cʼuxl te bronce.",
                "17.": "Ix at mástl, el nnicʼa tiʼj que otok cyaj tkʼoʼn Kajaw Labán tuj nkʼaba tuʼntzan cywikʼe ajke storya icx tzaʼnxix ntmaʼnke tmandamyent.",
                "18.": "Tunju, txi nnimna tyol Xeʼwbaj ix ntzajtzan wiʼne Labán tiʼj tzmal twiʼ, el ncʼapuʼne twiʼ tuʼnx tspad.",
                "19.": "Tejlentzan ncʼapuʼna twiʼ tuʼnx tspad, oc nxbalmiʼn wiʼya tuʼnxke t-xbalan Labán, oc nkʼoʼna cyakilke, ix nojna oc wiʼje cyuʼnke tmacbil.",
                "20.": "Ix taj tbant tzan ajo wuʼna cyakil, inxa tuj lugar jatuma iteʼke tkʼinmabil Labán. Ix taj npon lakʼeʼya tuju, oc noj tmajan Labán nwitza aj cʼuʼlke tal ja tiʼ jket kʼinamabil, ax yolan tpatron xiʼ nkʼoʼna, xi nmaʼne te tuʼn t-xiʼ wucʼle jatuma iteʼke kʼinamabil.",
                "21.": "Ix chitzante, ka a kina tpatrón, aj Labán, pwes til aj xbalan ix spad kʼiʼn wuʼne tiʼ ncʼuʼja.",
                "22.": "Tzajtzan tmaʼn cyiʼjke tij xjal judiy, porque biʼntok tuʼn que otok ten tpatron Labán cyucʼal xjal tzaʼnx cytenca tuj cyakil konicʼan.",
                "23.": "Ix inyolane tucʼl, lonxa a kine Labán.",
                "24.": "Ix xi nmaʼne te tuʼn cyxiʼ wiʼneke tzʼibanmaj cywitzke sleʼw cʼuxl te bronce, tuʼn cypon tucʼal wermaniya nimak aj cyex tiʼjxa pared.",
                "25.": "Ix xi nmaʼne te tuʼn toc lapeʼ wiʼje.",
                "26.": "Ix xiʼ t-xiʼman te que nchin yolane cyiʼjke ermana te glesya, ix que axix toc a kine Labán, aj matxix tcuʼlen nbiyoʼna, tons nnoc lapeʼ wiʼje.",
                "27.": "Ix tzaj tmaʼn nimca maj wey cyiʼjke tij xjal judiy, myentras nbet nxiʼya cyiʼjke wermaniya cyex tiʼjxa pared.",
                "28.": "Ix bajtzan que taj n-ilwaje tuʼn Lamán, nimxix jaw secʼpaj, icx te Lemuel tucʼx Sam; ix ijeʼl ok wiʼje tuʼnj chichitzan que a Labán ix que ka oc tel wey nwi, ax chi bel cye tuʼn Labán.",
                "29.": "Bajtzan que, itzaj ntxcoʼne, ix taj cybinte que a kine, iweʼ.",
                "30.": "Ix taj tilonte tmajan Labán ke wermaniya oc ten luʼlal, ix chʼixtok tuʼn tel ok, ix tuʼn tajtz tuj tnam Jerusalén.",
                "31.": "Ix como wekin, Nefi, maʼ nwaʼla, ix otok tzicʼ wiʼne nim wipane te Kajaw, inoʼc tzojeʼya tiʼj tmajan Labán ix cuʼ nwaʼbana tuʼn miʼn tel ok.",
                "32.": "Ix bajtzan que xiʼ nmaʼne te ka taj tuʼn txi tbiʼnke nyole, cxeʼl nmaʼne tuj tbi Kajaw ix wankʼible que ntiʼ tuʼn tcub kbiyoʼna.",
                "33.": "Inx yolana tucʼal tuj tbi Kajaw que ntiʼ tuʼn tluʼlin, ix txubtxaj ctel ictzaʼn keya, ka ma txiʼ kucʼala tuj desyert.",
                "34.": "Ax icx xi nmaʼna te: Ax toc a Kajaw ma samante keya tuʼn kakʼnana tuj tuʼmal ajo, ix ¿nyaʼ tuʼn koc cyiwxix tuʼn txi kcʼuʼnke tmandamyent Kajaw?",
                "35.": "Ix bajtzan que Zoram, atzan tbi tmajan Labán, jaw tiʼn tipan tanma taj t-xi tbiʼnke nyola; ix xi ttziʼyan tuʼn t-xiʼ max jatuma taʼ nmane. Ix tzaj tmaʼn keya tuj tbi Kajaw tuʼn tten kucʼala te junmajx.",
                "36.": "Pwes kajbiltake te junmajx tuʼn tten kucʼala, porque cyjaʼtzan tuʼmal milay ku cybike judiy ajka otok ku oka tuj desyert; ix milaytzan choʼc lapeʼ tuʼn kcuʼba.",
                "37.": "Ix bajtzan que, taj txi ttziʼyan Zoram tuj tbi Kajaw, biʼx weʼ kxoblala tiʼj.",
                "38.": "Ix bajtzan que, ojoʼxa tuj desyert cyucʼxke sleʼw cʼuxl te bronce ix tucʼax tmajan Labán, ix ojoʼxa tja kmane."
            },
            "5": {
                "1.": "Ix bajtzan que, tbajlentzan kbetan tuj desyert jatuma taʼ kmane, lutzan luʼ, nojxix tuʼn tzalajbil; ax icx ntxuʼye, Saríah, pur txubtxaj oc, porque otok bisan nim tuʼn klaja.",
                "2.": "Chitzan ka otok ku cyima tuj desyert, ix otok tzʼoc lipan nim tiʼj nmane, aj oc kʼoʼn tpaj tuʼnju bʼaʼn til tilbilalke cosas, cyjaʼw: Aya matzʼetz kʼinte keya tuj ktxʼotxʼa ix tzʼinanke ncʼwaʼla ix ku cymel ke tuj desyert.",
                "3.": "Ix cyjuʼtzan tuʼmal oc lipan ntxuʼye tiʼj nmane.",
                "4.": "Otok tzʼaj ttzakʼweʼn nmane cyjaʼw: Loʼn wuʼne que baʼn twila tuj tilbilal, ntiʼwt wilake cosas te Dios tuj jun witzicyʼ ntiʼwtla owila t-xtalbil Kajaw, ix intenwtlaya tuj Jerusalén cyucʼxke wermaniya tuʼn ncyima cyucʼal.",
                "5.": "Per lutzan luʼ, oʼ wikʼe jun txʼotxʼ tziʼyanmaj ix nimx nchin tzalaja cyiʼjke cosas aju, ictzan, ix loʼn wuʼne que chi colpajel ncʼwaʼla tuʼn Kajaw tuj tkʼab Labán, ix chajatz maktzʼuʼn juntlmaj ktxlaj tuj desyert.",
                "6.": "Ix tuʼntzanke yol luʼ oc ten nmane xmoxal tiʼj ntxuʼya, tuʼn key klaj, myentras nkoʼxt tuj desyert tuʼn kcanna tuj tnam te Jerusalén tuʼn tkikʼe ajke storya cye judiy.",
                "7.": "Ix taj kaj meltzʼaja tja nmane, nimxix inoj tuʼn cytzalajibʼil; ix biʼx kʼajen tcʼuʼj ntxuʼya.",
                "8.": "Ix yolante ntxuʼya, cyjaʼw: Baʼn wuʼne jaʼlo que ma tma Kajaw te nchmila tuʼn t-xi tuj desyert; ictzan, ax baʼn wuʼne que ma choc tcwentan Kajaw ke wala; maʼ chi colpaj tuʼn tuj tkʼab Labán ix ma txi kʼoʼn cyipumal tuʼn cybʼant taj ma txi kʼamaʼn cye tuʼn tbant cyuʼn. Ix ictzan tmaju.",
                "9.": "Ix bajtzan que, pur txubtxajke, cub cypatan jun oybil ix xiʼ cykʼoʼn jun chjonta Kajaw tuc jun oyaj. Nchi kʼontzan chjonte te Dios te Israel.",
                "10.": "Tbajlentzan cykʼoʼn chjonte te Dios te Israel, jaw tiʼn nmane Lehi ajke storya tzʼiban cywitz sleʼw cʼuxl te bronce, ix baj tqueʼyan tej ttzajlen keʼ.",
                "11.": "Ix tiltzan que ax tcuʼx tuj ajke uʼj te Moisés, ix akatzanjo ncymaʼntok tiʼj storya tzaʼn bant txʼotxʼ, ix tiʼj jwe Adán ix Eva, ajke tnejal kman.",
                "12.": "Ax icxke storya cyiʼj judiy atxax tzajlen keʼ cy-xeʼchl hasta tuj ttzajlen keʼ twiʼxanil Sedecías aj rey te Judá.",
                "13.": "Ax icxke baj cykʼamaʼn profetas jun tyempca atxax aj ttzajlen keʼ twiʼxanil Sedecías, ix nimke tpacbal jun tyempca tuʼn Jeremías.",
                "14.": "Ix bajtzan que, ax canet tuʼn nmane aj storya cyiʼj tman ojtxa xjal cycuʼx cywitz sleʼw cʼuxl te bronce, cyjaʼtzan tbinta que tzajna tiyijil tiʼj José, ictzan, aj José, tcʼwaʼl Jacob, aj xi cʼayan tuj Egipto ix aj colpaj tuʼn tkʼab Kajaw tuʼntzan cycolpaj tuʼn weʼyaj tiʼj ke tman, aj Jacob ix cyakilke ite tja.",
                "15.": "Icx icolpaj tjakʼ moybil ix ijeʼtz kʼiʼn tuj Egipto tuʼnx Dios aj otak cwentu cyiʼj.",
                "16.": "Cyjaʼtzan canet storya cyeke ojtxa xjal tuʼn nmane Lehi. Icx te Labán ax tzajna tiyijil José, ix cyjuʼtzan que akʼa tucʼaxke tman otok txi cycʼuʼnke storya.",
                "17.": "Ix tajtzan til nmane cyakilke cosas ajo, nimx noj tucʼ Xewbaj ix oc ten yolal te tiʼjke t-xeʼchal.",
                "18.": "Xiʼ tmaʼntok que ajke sleʼw cʼuxl te bronce cyxiʼ cyuj cyakilke nasyon, familye, cyucʼalke juʼncx chiyolan ix cyuj cyakilke tnam chul yajxa.",
                "19.": "Ix cyjaʼtzan tma que ajke sleʼw cʼuxl mi jtoj tuʼn cycuʼ naj, mix aj oc tlakʼeʼ tiemp milay tuʼn tel tcʼaʼ. Ix tma nimca cosas tiʼj tzul yajxa.",
                "20.": "Maxatzn we nman tucʼax kine xiʼ kcʼuʼne ajke mandamyent tzaj tkʼoʼn Kajaw keya.",
                "21.": "Ix otoktzan kikʼa ajke storya aj otok ko tzaj tsamaʼn Kajaw tiʼj, ix bajtzan kqueʼyana ka ntiʼ tpaltl, luʼxixke nim kajbil tiʼj; ictzan, maxix jun t-xilen tuj kwitza, jaca txi kcʼuʼnake tmandamyent Kajaw te cye kcʼwaʼla.",
                "22.": "Cyjaʼtzan tuj nim baʼn tuʼn ma txi kiʼna kucʼala myentras nko beta tuj desyert asta ocxa kpona tuj txʼotxʼ tziʼyanmaj."
            },
            "6": {
                "1.": "Pues baʼn, awekin, Nefi, miʼn txi nkʼona aj storya cye nmane tuj jun piẍ wey nstorya luʼ; mix tuʼn txi nkʼoʼna tuj juntl temp cywitzke sleʼw cʼuxl aj nchin tzʼibana cyiʼj jaʼlo, porque cycuʼx cyuj keʼ storya aj otxiʼ tcʼuʼn nmane, cyjuʼtzan miʼn cuʼ ntzʼibana tujju akʼuntl luʼ.",
                "2.": "Tucʼ oc txi nmane que tzajna koʼya tiʼj t-xeʼchal José.",
                "3.": "Ix nyaʼxix il tiʼj tuj nwitza tuʼn ncuʼ tena akʼnal tiʼj jun kʼamabil te cyiʼj cyakil cosas te nmane porque milay chi cuʼbaj cywitzke sleʼw cʼuxl luʼ, ya que wajbile tuʼn tcuʼ ntzʼibana ajke cosas te Dios tuj chʼin cʼatxl luʼ.",
                "4.": "Porque aj wey wajbil a tuʼn wonna cyiʼjke xinak tuʼn cyul tiʼj Dios te Abrahán, te Isaac ix te Jacob ix chi coʼpjel.",
                "5.": "Cyjuʼtzan miʼn chi cuʼ ntzʼibanwe ke cosas aj luxix cyxilen te twitz txʼotxʼ, oʼcxke aj luʼxix tuj twitz Dios ix tuj cywitzke nya te twitz txʼotxʼ.",
                "6.": "Cyjaʼtzan cxeʼl nmaʼne cyeke ncʼwaʼla chuʼl yajxa tuʼn miʼn tcuʼ cytzʼiban cywitzke sleʼw cʼuxl luʼ aj ntiʼ tocnen tuj cywitz cycʼwaʼlke xinak."
            },
            "7": {
                "1.": "Jaʼlo wajbila tuʼn cybintaya, que taj tbaj yolan nmane Lehi, tiʼj cbajel yajxa, xiʼ yolan Kajaw juntl maj tucʼal, cyjaʼw que nya baʼn tuʼn t-xi tiʼn Lehi ke tfamilya tjunalx tuj desyert; sino que tuʼn tcanet cyxuʼjalke tcʼwaʼl tuʼn tten cycʼwaʼl yolal tiʼj Kajaw tuj txʼotxʼ tziʼyanmaj.",
                "2.": "Ix bajtzan que tzaj tmaʼn tuʼn kaj meltzʼaje kine ixke wermaniya tuj txʼotxʼ te Jerusalén, tuʼn txi kiʼna Ismael tucʼx tfamilye tuj desyert.",
                "3.": "Ix bajtzan que, akine, Nefi, ixke wermaniya ojoʼxa juntl maj tuj desyert tuʼn kxiʼya tuj Jerusalén.",
                "4.": "Taj kpona tja Ismael, lutzan luʼ, baʼnxix ocʼameta tuʼn que cyjaʼtzan xi kmaʼnake tyol Kajaw Dios te.",
                "5.": "Ix cyeʼyax oc tanma Ismael ix tucʼx tja tuʼn Kajaw; cyjaʼtzan jluʼ itzaj kucʼla tuj desyert tja kmane.",
                "6.": "Ix myentras nkobeta tuj desyert, lutzan luʼ que Lamán ix Lemuel, ke cab tmeʼjal, ixke cab tcyʼajal Ismael ixke cyfamilya ijoʼc lipan kiʼja, mas byen wiʼja, Nefi, tiʼj Sam ix tiʼj Ismael, ix t-xuʼjl ixke oxa tmeʼjal.",
                "7.": "Ix bajtzan que, tuj cytxʼujwiʼyal cyajbeʼ tuʼn cyaʼjal ok tuj tnam te Jerusalén.",
                "8.": "Atzan wekin, Nefi, bisca tina tuʼnju tcyiwl cyanma, inx yolna te Lamán tucʼax Lemuel, cyjaluʼ: Lutzan luʼ, akiye ntzicya ¿tikuʼn cyiw cyanmiye, bix moẍ cywitze tuʼn mi tel cynicyʼa tiʼj, que ilxix tiʼj, que aj kine cyitzʼane tuʼn cybaj ncaʼwana ix tuʼn t-xiʼ nkʼoʼna yecʼbil cyeye?",
                "9.": "¿Tikuʼn naʼnx txi cybiʼna tyol Kajaw?",
                "10.": "¿Tikuʼn icju aj otzʼel tiʼj cycʼuʼja aj ka oʼ cyila jun ángel te Kajaw?",
                "11.": "Ictzan, ix ¿tikuʼn otzel tiʼj cycʼuʼja ajke maʼxix cosas obant tuʼn Kajaw teke tuʼntzan kcolpaj tuj tkaʼb Labán, ix baʼntok tuʼn cycanet ke storya?",
                "12.": "Ictzan, ix ¿tikuʼn oʼ tzʼel tiʼj cycʼuʼja ka at tipumal Kajaw tuʼn cybant cyakil cosas te cycʼwaʼlke xinak, según aj tajbil ka at cyocslabl tiʼj? Ictzantenju, kocx baʼn xjal tiʼj.",
                "13.": "Tuʼntzanj baʼnxix koʼ tiʼj, oc ckikʼal aj txʼotxʼ tziʼyanmaj; ix jaca cyila tuj jun temp tzul, que oc cjapanelx tyol Dios tiʼj aj tuʼn tcuʼ kʼuchj Jerusalén; porque cyakil aj otma Kajaw tiʼj tuʼn tcuʼ kʼuchat, oc cbajelx icju.",
                "14.": "Pwes lutzan luʼ, aj Xeʼwbaj te Kajaw milay cyaj ten cyucʼal; porque otzʼel cyicʼanke profetas ix otzʼocx cykʼoʼn Jeremías tuj tzeʼ. Ix cyajbil tuʼn tcuʼ cybiyoʼn nmane, nokx tuʼn tex ok tuj tnam cyuʼn.",
                "15.": "Cyjaʼtzan nxi nmaʼne cyeye que ka at cyajbila tuʼn cyaj meltzʼaja juntl maj tuj Jerusalén, oc chi cymela cyucʼal. Cyjaʼtzan ka cyajbila tuʼn cyaja tuj tnam; ix tuʼn txi cycʼujlaʼna ajke yol nchin yolana tiʼj; ixka ma chexa, chcymela cyucʼal; porque cyjaʼtzan ntzaj tmaʼn T-xew Kajaw weya tuʼn nyoline cyeya.",
                "16.": "Ix bajtzan, taj txi nmaʼne a kine Nefi ajke yol luʼ cye wermaniya, ijaw kʼojlke wucʼala. Ix itzaj wiʼja, porque oxix chi jaw kʼoj ix incuʼ cybiyoʼn, ix inbaj cycʼaloʼn tuʼn sakbak tuʼntzan ncyaj coʼlna tuj desyert tuʼntzan nxi choʼna cyuʼnke txʼuʼj jil.",
                "17.": "Bajtzan que, nxiʼ nkaʼnna te Kajaw, cyjaʼw: ¡Kajaw, tzanx tten wocslabla at tiʼja, chin tcolpima tuj cykʼabke wermaniya; ictzan, kʼantza wipana tuʼn cycuʼ tzakj sakbak luʼ aj cʼloʼn kina cyuʼn!",
                "18.": "Ix tajtzan txi nmaʼne ke yol aju, lutzan luʼ, ke sakbak ijeʼl tiʼj nkʼaba ix cyiʼjke nkana ix incuʼ tena cywitzke wermaniya inx yolana cyucʼal juntl maj.",
                "19.": "Ix bajtzan que ijaw kʼojl wucʼala juntl maj ix cyajbe tuʼn ncuʼ cytzyuʼn; per lutzan luʼ, jun tmeʼjal Ismael, ictzan, ix ttxuʼ ix jun tcyʼajal Ismael, iyolan cyucʼalke wermaniya cyjuʼtzan tten baʼnxix oc cyanma, ix iweʼtzan tuʼn miʼn ncuʼ biyoʼna cyuʼn.",
                "20.": "Bajtzan, pur bis icyaj tuʼnju ploj xjal ke, cub cybecyʼbiliʼn cywitz nwitza, ncymaʼntok tuʼn txi nnajsaʼna cyil tej otok baj cye wiʼja.",
                "21.": "Ix bajtzan que, xi nnajsaʼna cyil tuʼn jun baʼn xjal kina tiʼj cyakil aj otok baj wiʼja cyuʼn, ix maʼxixke consej xi nkʼoʼna cye tuʼn txi cykanaʼn te Kajaw aju Dios tuʼn ttzaj tnajsaʼn cyil. Ix bajtzan que icx oc cyuʼnjo. Cybajlentzan nan Dios, oc betan kuʼna juntl maj max tuʼn kxiʼya tja kmana.",
                "22.": "Ix bajtzan que, ocuxa tja kmane; ix tajtzan kpona tja kmana, kina, cyucʼaxke wermaniya ixke tfamilya Ismael, nimx xi cykʼoʼn chjonta te Kajaw aju cyDios; ix xi cykʼoʼnke oʼybil."
            },
            "8": {},
            "9": {},
            "10": {},
            "11": {},
            "12": {},
            "13": {},
            "14": {},
            "15": {},
            "16": {
                "1.": "Ix bajtzan que nbajlen yolana cyeke wermaniya, lutzan luʼ que tzaj cymaʼn weya: Aya otzaj kʼamanta cyiwxix cosas keya, más ictzaʼn aj jaca kapama.",
                "2.": "Aj ntzakʼweʼna que baʼn wuʼna aj otok txi nyolana cyiw cyiʼjke ploj xjal, según aj axix tok t-xiʼlen; ix que nchin colina tiʼj twitz cyilke baʼn xjal, ix otok txi nmaʼne nyola que chi jawal nim tuj mancbil kʼij max tuj tnajbil Dios; aju ncnet axix toc cyiw t-xilen cyuʼnke ajpaj, porque nim taʼw nnoʼc cyiʼj.",
                "3.": "Cyjaʼtzan ten, akiye wermaniya, nokat pur baʼn akiya ix cyajbila tuʼn toc cybintaya ix tuʼn txi cycʼuʼjlaʼna, tuʼntzan cybeta tuj jikan twitz Dios, miʼn chi yoline tiʼj ax toc, ncymaʼntok que nchin kʼamana cyiw cosas cyiʼja.",
                "4.": "Ix bajtzan jluʼ wekin Nefi, cyiwxixke ocsabil xiʼ nkʼoʼna cyeke wermaniya tuʼn txi cycʼujlaʼnke tmandamyent Kajaw.",
                "5.": "Ix bajtzan que, cub cybecyʼbiliʼn cywitz twitz Kajaw, cyjuʼtzan nimxix ntzalajbila tzaj tuʼn cybet-xix tuj tbe xtis.",
                "6.": "Cyakilke cosas luʼ ikʼunjtz ix ibant ix nnankʼintak nmane tja ma chkʼajlaj aj oc tbi tuʼn aj te Lemuel.",
                "7.": "Ix bajtzan que a kine Nefi, oc te nxuʼjala jun tmeʼjal Ismael; ax icxke wermaniya imojeʼ tucʼke tmeʼjal Ismael, jaw tiʼn Zoram aj más matij cyxol.",
                "8.": "Cyjaʼtzan el nmana twitz cyakilke mandamyent tzaj tkʼoʼn Kajaw te. Ix atzan wekin Nefi, otok tzaj cyʼiwlaʼnxix kina tuʼn Kajaw.",
                "9.": "Ix bajtzan que tzaj yolan Kajaw te nmane tuj konicʼan, ntmaʼntok que tuʼn t-xiʼ tbet te juntl kʼij tuj desyert.",
                "10.": "Ix baj que taj tjaw weʼ nmane ix taj tetz tuj tja tuj juntl kʼij, nimxix jaw seʼcʼpaj taj toc tqueʼyan jun xwac tten te yecʼbil be tcub twitz txʼotxʼ puro brons puro tbanil, ix tuju tcuʼx caba bak, juntzan nchʼicyan tij alcye be tuʼn t-xi kiʼna tuj desyert.",
                "11.": "Ix bajtzan que, jaw kchmoʼne cyakil aj tuʼn t-xiʼ kiʼna tuj desyert, ix chʼintl knebebla otok tzaj tkʼoʼn Kajaw keya ix jaw kchmoʼna ke iyaj te cyakil cʼloj tuʼn txi kiʼna tuj desyert.",
                "12.": "Ix bajtzan, que icʼ kiʼn kjaya te xbalan ix nkoʼxa tuj desyert nkiʼxa tuj niʼman Lamán.",
                "13.": "Ix tuj cyaja kʼij ojoʼc lapeʼya tiʼj jun be tuj sudest, ix cuʼ kkʼoʼna kjaya juntl maj, ix oc kkʼoʼna tbi lugar te Sházer.",
                "14.": "Ix bajtzan que, tucʼ k-arco ixke kflecha ojoʼxa canil tuj desyert, tuʼntzan tten cynebebil kfamilye. Ix tajtzan tcanet kuʼna, o ajtzan juntl maj cyucʼ kfamilye tuj desyert aj lugar nnoʼc Sházer. Ix ojoʼxa betal juntl maj tuj desyert, ax be xi kiʼna lepchix koʼya tiʼj ke tuj piẍn tbanal txʼotxʼ te desyert aj tmojon tib tucʼ Mar Rojo.",
                "15.": "Ix bajtzan que, obeta nimca kʼij nku cambana tiʼj tuj be aj jun baʼn tnebejs te keya cyuʼnke k-arco ixke kflecha, xak ix ule.",
                "16.": "Ix lepchix kxiʼya tiʼj ntmaʼn xwac t-xilen aj yecʼil be atzan jluʼ ojoʼx tiʼn tuj piẍn tbanal txʼotxʼ te desyert.",
                "17.": "Ix tajtzan kbeta nimca kʼij, cuʼ kkʼona kjaya xbalan jun tyemp tuʼntzan kajlana ix tuʼn kcambana cyiʼj cynebebil kfamilya.",
                "18.": "Ix bajtzan que a kine Nefi, taj wetza cambil, cuʼ tzakj n-arco te acer pur finn; ix lutzan luʼ, ijaw kʼojlke wermaniya wucʼala tuʼn tlaj otok naj n-arco, porque ntiʼxtzan knebebla cnet.",
                "19.": "Ix bajtzan que, o aʼjale cyucʼ kfamilye per ntiʼx nebebil kʼiʼn kuʼna ix pur sicnajke tuʼn betan, nimx icyʼixba tuʼn tlaj ntiʼx wabj.",
                "20.": "Ix baj que Lamán ix Lemuel, ictzanke tcʼwaʼl Ismael, nchoc ten yolal nim tuʼn tlaj cycyʼixbajil bix taʼw cyiʼj tuj desyert; ix tucʼxpa nmane oc ten yolil tiʼj Kajaw aj Dios, ictzan, cyakilke iteʼ tuj bis cyjuʼtzan nim iyolan tiʼj Kajaw.",
                "21.": "Ix bajtzan, que a kina Nefi, bis inoca cyucʼalke wermaniya, tuʼn tlaj otok naj n-arco; ix como otok tzʼel tipan cy-arc, ictzan, ix ntiʼx ocambana tiʼj knebebla.",
                "22.": "Ix bajtzan que a kine Nefi, inyolana nim cye wermaniya porque otak cyiwax juntl maj cyanma, asta tuʼn cyjaw lipan tiʼj Kajaw CyDios.",
                "23.": "Ix bajtzan que akine, Nefi bʼant jun arco tzeʼ wuʼne ix jun flech jikan tzeʼ. Ix banntzan ntena tucʼ j-ajo ix jun ule ixke xak, xiʼ nkʼamaʼna te nmane: ¿Jatum baʼn nxiʼya jayol knebebl?",
                "24.": "Ix bajtzan, ncub tbecyʼbiliʼn twitz, porque nimxix ijoʼc baʼn xjal tuʼnke nyola; tuʼnj otok txi nmaʼna nimca cosas tuʼn cyakil tipan wanmaya.",
                "25.": "Ix baj tzan que nyolan Kajaw tzaj tkʼajkʼajel twi tucʼ nmane; ix axix toc baj icʼleʼn tuʼn tlaj jaw lipan tiʼj Kajaw, tuʼntzanju nim tbis tzaj.",
                "26.": "Ix bajtzan que tzaj tmaʼn Kajaw te: Queʼyancxa xwac t-xilen ix schʼinjawa ke cosas tzʼibanmaj twitz.",
                "27.": "Ix tajtzn til nmane ke cosas tzʼibanmaj twitz xwac t-xilen, jaw xob ix jaw luʼlin ax icxke wermaniya ixke tcʼwaʼl Ismael ixke kxuʼjile.",
                "28.": "Ix bajtzan que, akine Nefi, wila ajke bak cycuʼx twitz xwac t-xilen, nchi yucẍ según kocslabil, ktzalajibla ix cwentban te kuʼna.",
                "29.": "Ix tcub cywitzke, jun tzʼibil acʼaj aj wen tschʼinjtz, aj ntzaj tkʼoʼn kximbatza tzaʼn tuʼn kxiʼya tiʼj tbe Kajaw; ix tzʼibanmaj ix nbaj tcambiaran tiʼj juʼnmaj, ax tzaʼnx kocslabla ix ktzalajajibla nxi kkʼoʼna tiʼj; ix cyjaʼtzan kila que cyuʼn ke cosas pur nuch jaca bʼant nimca cosas matij tuʼn Kajaw.",
                "30.": "Ix bajtzan que akine, Nefi, injaxa max twiʼ montanya según ntkʼamanta xwac t-xilen.",
                "31.": "Ix bajtzan que icuʼb txʼuʼj jil wuʼne, cyjaʼtzan canet cynebebil nfamilye.",
                "32.": "Ix bajtzan, que inaʼjala tuj kjaya cyucʼxke jil otok chi cub wuʼne; ix taj txi cyqueʼyan que otok chin cambana tiʼj knebebla ¡purxix maʼ jun cytzalajbil tzaj! Ix bajtzan que cub cybecyʼbiliʼn cywitz twitz Kajaw ix xiʼ cykʼon chjonte.",
                "33.": "Ix bajtzan que juntl maj kbeya, obeta tuj tumal jatuma obeta tnejal maj. Ix taj kbeta nimca kʼij, cuʼ kkʼoʼna kjaya juntl maj tuʼn kcyaj tena jun tyemp.",
                "34.": "Ix bajtzan jluʼ, que cyim Ismael, ix ax cuʼx makuʼn tuj lugar Nahom tbi.",
                "35.": "Ix nimxix i okʼ tmeʼjal Ismael, nimxix taʼw oc cyiʼj tuʼn tlaj cyman tuj desyert. Ix ijoʼc lipan tiʼj nmane tuʼn tlaj otok chetz kʼiʼn tuj tnam te Jerusalén, xiʼ cyyol cyjaʼw: maʼ cyim kmane, ictzan, ix atzan keya nkobeta tuj desyert que ntiʼx baʼn kuʼna jatuma cyjaʼ kxiʼya, nkapaʼna weʼyj, cʼaj nim sictleʼn ix nimca kbisa; ix octzan tbaj cyakil jluʼ, ko cymela tuʼn weʼyj tuj desyert.",
                "36.": "Ictzan tten iyolan tiʼj nmane ix wiʼja; ix cyajbe tuʼn cyaj meltzʼaj tuj Jerusalén.",
                "37.": "Ix Oʼ tmaʼn Lamán te Lemuel icx te cye tcʼwaʼl Ismael; Lutzan luʼ, kbiyonc kman ix tucʼax kermana Nefi, aj ma tzʼoc tkʼon tiʼb te wiʼxlal ixte xnakʼtzalke, o termana matij.",
                "38.": "Jaʼlo chitzan que oyolan Kajaw tucʼl, ix que oʼ tzicyʼ tiʼn tonbilke t-angel Dios. Pero baʼnke kuʼn que nok nnicʼan yol. Ix ntzaj tmaʼn cyakilke cosas luʼ, ix nbant txkantl cosas tuʼn nok tuʼn list tuʼn kcub tslaʼjan, balo nt-xima tuʼn kxi tiʼn tuj jun desyert mi kskiʼn; ix oc kxi tiʼn, tajbil tuʼn toc te krey bix wiʼxan ke según tzaʼn tajbil. Ix cyjaʼtzan aj wermaniya Lamán jawxix kʼojl cyanma tiʼj kʼoj.",
                "39.": "Ix bajtzan que xiʼ Kajaw kucʼala; ictzan, xiʼ tmaʼn Kajaw nimca tyol, ix xi tmaʼn cyiw tyol cyeke wermaniya. Ix tajtzan cybaj icʼleʼn tuʼn tyol Kajaw, cuʼ tzʼak cyloʼch ix ajtz jolpaj tiʼ cyanma tiʼj il; cyjaʼtzan, otzaj tcʼiwlaʼn Kajaw juntl maj tuʼn knebena tuʼn miʼn kcyima."
            },
            "17": {
                "1.": "Ix bajtzan jluʼ que keʼ kviaja juntl maj tuʼj desyert, ojoʼxa tuj tjawatz kʼij atxaxtzanju. Ix obeta ix kapaya nimca bis tuj desyert; ix tzaj keʼ kcʼwaʼla cyiʼj kxuʼjala atzo.",
                "2.": "Per maʼxixke cʼiwlbil tzaj tkʼoʼn Kajaw keya, que noktzan tuʼnj ojoʼc cwentana tuʼn chaʼx chibaj tuj desyert, ix atzanke kxuʼjal nimxix tʼaʼl cyim tuʼn cyankʼinke cyal, ix nim cyipan oc, ictzan, icx tzaʼnke xinak; ix keʼtzan apaj betan cyuʼn ix ntiʼx ijaw yolan.",
                "3.": "Cyjaʼtzan tten nnoʼc kqueʼyana que ilx tiʼj tuʼn kel twitzke tmandamyent Dios. Ix katzan ma txi cycʼuʼnke cycʼwaʼl xinak ajke tmandamyent Dios, jaca tzaj kʼoʼn cyipan ix cywa, ix jaca til tib ti tuʼn tteʼn tuʼn cyel twitz aj otok cheʼx samaʼn tiʼj; cyjaʼtzan, tzaj tkʼoʼn Kajaw aj at tocnen keya mientras otena tuj desyert.",
                "4.": "Ix otena nimca abkʼi atzo, ictzan, wajxak abʼkʼi otena tuj desyert.",
                "5.": "Ix opona tuj tnam “Nimxix” (Abundancia) tbi tuʼn tlaj nim twitz awal tuj ix nim tʼal cab; ix bʼant tten cyakil jluʼ tuʼn Kajaw tuʼn miʼn kcyima. Ix kila mar, aj oc kkʼoʼna tbi “Irreántum”, aj “nim a” t-xilen.",
                "6.": "Ix bajtzan jluʼ que cuʼ kkʼoʼna kjaya tziʼ mar; ix otok ko cyʼixbaya tuʼn bis ixke ploj, ictzan, nimca aj milayx baj ktzʼibana cyakilxe, purxix txubtxaj ojoʼca taj kpona tziʼ play te mar; ix oc kkʼoʼna tbi tnam “Nimxix” (Abundancia), tuʼnju nim twitz tawal at.",
                "7.": "Ix bajtzanjluʼ taj ntena nim kʼij tuj tnam te Abundancia, ul twiʼ Kajaw wiʼja ix tma: Weʼctza ix txiʼya twiʼ witz, nchin jaw weʼya ix nchinxa twiʼ witz, intxocana tiʼj Kajaw.",
                "8.": "Ix bajtzan jluʼ, tzaj yolan Kajaw wucʼala ntmaʼntok: Cbantel jun barc tuʼna icx tzaʼn cxel nyecʼana teya, tuʼntzan txi wiʼna ke t-xjalila tibaj aʼ.",
                "9.": "Ix xi nmaʼne: Kajaw, ¿jatuma tuʼn tcanet cʼuxl aj at tocnen weya tuʼn tbant macbil tuʼn tjaw barc, ax ictzaʼn binchaban oc tzaj tyecʼana weya?",
                "10.": "Ix bajtzan que tzaj tmaʼn Kajaw jatuma tuʼn nxiʼya jayolte cʼuxl tuʼn cybantke nmacbila.",
                "11.": "Ix bajtzan que, wekin Nefi, bant jun xupbil kʼakʼ wuʼne tuʼn tjaw cʼant chʼintl; tbajlentzan bantke xupbil kʼakʼ tuʼn tocnen te cʼantl txkantl, oc npejcyʼaʼna caba xak, jun tiʼj juntl, tuʼn tetz kʼakʼ tiʼj.",
                "12.": "Porque atzanju, naʼntok tzaj tzokpiʼn Kajaw nim kʼakʼ tuj kbeya tuj desyert, porque tma: Cxeʼl nbinchaʼna cynebebila pur cʼocʼj tuʼn miʼn tjax cytxicoʼna.",
                "13.": "Ax ic atzan kina jun tkan spicʼan tuj desyert; ix cbajel nbinchaʼna be cywitza, per ilx tiʼj tuʼn txi cycʼuʼnake nmandamyenta. Cyjaʼtzan, ka ma txi cycʼujlaʼnake nmandamyenta, chixeʼl wiʼna tuj txʼotxʼ tziʼyanmaj, ix cxeʼl cybiʼna que a kina ochinx samante cyeya tuj txʼotxʼ tziʼyanmaj.",
                "14.": "Ictzan, ax tma Kajaw: Oc cypona tuj txʼotxʼ tziʼyanmaj, cxeʼl cybiʼna que akina, aj Kajaw, Dios kina; ix aj kine, Kajaw, ijeʼx ncoʼpana tuʼn mi cynaja; ictzaʼn, akina inetz kʼin te cyeya tuj tnam te Jerusalén.",
                "15.": "Cyjaʼtzan, kine, Nefi, oc nkʼoʼna il tiʼj tuʼn txi cʼujletke tmandamyent Kajaw; ix xi nkʼoʼna ocsabl cye wermaniya tuʼn cyoc te baʼn xjal ix tuʼn cybant nim cosas cyuʼn.",
                "16.": "Ix bajtzan jluʼ bantke macbil tuʼn cʼuxl aj otok bʼant tiʼ xak.",
                "17.": "Ix taj txi cyqueʼyanke wermaniya cyjaʼtok tbant jun barc wuʼne, ijoʼc ten yolil wiʼja, ncymaʼntok: Loc kermana; nxi t-xiʼman que tuʼn jlu jaca bant jun barc bix jaca tzicyʼx tuj nimak aʼ luʼ.",
                "18.": "Cyjaʼtzan tten ijoʼc lipan wermaniya tucʼ yol wiʼja, ix ntiʼ cyajbe tuʼn cyakʼnan porque ntiʼ ocx tuj cywiʼ ka jaca bʼant jun barc wuʼne; ix ntiʼ tuʼn tocx tuj cywiʼ ka otok nbiya tkanil te Kajaw.",
                "19.": "Ix jaʼlo bajtzan jluʼ que a kine, Nefi, pur bis inoʼca, tuʼn tlaj cyiw cyanma ix toc cyqueʼyan cyjaʼtok woc tena bisal, txubtxaj oc cyanma, ix pur txubtxajke tuʼn nlaja, cyma: Baʼn kuʼna nti tuʼn tbant jun barc tuʼna, baʼn kuʼna que mixl jwisjo tuʼn tbantke nimak akʼuntl tuʼna.",
                "20.": "Merax axa ictzan kmane, que nxiʼ tkʼon tib tuʼn tlaj tnachal nxiʼ t-xiʼman tanma; ictzan, oʼ ketz tiʼn tuj tnam Jerusalén; ix pur tuj tzʼapetna oko beta nimca abkʼi tuj desyert; ix ochi akʼnanke kxuʼjala, icx taj yab xjaltak iteʼ ix otzul kcʼwaʼla cyiʼj tuj desyert, ochicyʼixba wena per ntiʼ icyim. Baʼn cye tuj cywitz biʼxtok inaj taj naʼntok cyetz tuj Jerusalén, que tuʼn cycyʼixba cyuʼnke bis luʼ.",
                "21.": "Lutzan luʼ, okotena nimca abkʼi tuj desyert; ix tuʼnju tiemp ktenlena tuj oʼwtla ko ankʼina cyiʼj ktxʼotxʼaya ix tiʼj ktanmiya tuʼn kmana; ictzan, ix purtla txubtxaj koʼya.",
                "22.": "Ix baʼn kuʼna, ajkexjal iteʼ tuj Jerusalén baʼnke, porque xi cycʼuʼnke tmandamyent ix t-ximbatz Kajaw, ictzan, ix purtla txubtxaj koʼya.",
                "23.": "Ix bajtzan jluʼ kine, Nefi, inx yolana cyjaluʼ: ¿Chichi cyeya ajke kman, que atzan cycʼwaʼl Israelju, icolpajla tuj cykʼabke Egipcios, tzaʼnj ntiʼwt xi cybiʼnke tyol Kajaw?",
                "24.": "Ictzan, ¿Chichiwtla que ijeʼtzla tjakʼ manda, nokat ntiʼ xi tsamaʼn Kajaw te Moisés tuʼn cycolpaj tiʼj?",
                "25.": "Baʼn cyuʼna ajke tcʼwaʼl Israel iteʼ tjakʼ manda, tucʼ nimca cyiktz ix cytarey; cyjaʼtzan, baʼn cyuʼna, que txubtxaj cynanta tej cyetz librke tjakʼ manda.",
                "26.": "Ax icxju, bʼaʼn cyuʼna que otzicʼ tiʼn Moisés mandamyent te Kajaw tuʼn tbant jun akʼunt luʼ tuʼn; ix tuʼntzan tyol bʼaj tpaʼn Mar Rojo, cyaj ten tuj tzkij ix iicyʼixtzan bʼet bix ntiʼ i acʼj tuʼn aʼ.",
                "27.": "Bʼaʼn cyuʼna ajke egipcios soldad te Faraón, bix icyim tjaʼ Mar Rojo aj cyocx.",
                "28.": "Ax icx bʼaʼn cyuʼna, ajke tcʼwaʼl Israel iwaʼn tiʼj maná tbi tuj desyert.",
                "29.": "Ictzan, ax bʼaʼn cyuʼna aj Moisés, tuʼn tyol ix tipumal Dios at tiʼj, oc tpejan tiʼ xak ix etz aʼ tuj tuʼntzan cycʼanke tcʼwaʼl Israel tiʼj.",
                "30.": "Ix nyaʼ oʼcx kʼiʼn ke, xiʼ nejna Kajaw, cyDios ix Colpil cye cywitz, ncheʼx kʼiʼn kʼijl ix nxiʼ kʼoʼn spicyʼan cye te konicʼan, ix nbantok tuʼn nicʼxca ke jaca pon jun xjal tiʼj tuʼn tikʼ tiʼn, cyiwxix más cyanma, cuʼ naj ximbatz ix iyolan ploj yol tiʼj Moisés ix tiʼj aj axix toclen itzʼj Dios.",
                "31.": "Ix bajtzan jluʼ ax tzaʼnx ten tyol, icuʼ tilpaj; ix ax tzaʼnx ten tyol xi nej cywitz; ix ax tzaʼnx ten tyol bʼant cyakil cosas te cye; ix ntiʼ bʼant más tuʼn aj nyaʼ tyol.",
                "32.": "Ix tajtzan cyicʼx tuj niʼm aʼ Jordán, tzaj tkʼoʼn Kajaw cyipan tuʼn tetz cyxoʼnke najal tuj tnam, ictzan, tuʼn cyel sputan ocxa cycuʼ tilpaj.",
                "33.": "Ix jaʼlo, ¿Chichi cyeya ajke xjal te tnam aju, aj iteʼ tuj txʼotxʼ tziʼyanmaj, ix ijeʼtz xoʼn cyuʼn kman, chichi cyeya kapa baʼn xjalke? Lutzan luʼ, cxeʼl nmaʼne cyeya, que nyaʼ baʼn xjalke.",
                "34.": "¿Chi cyximbatza que cyʼiwlaʼn majke kman cywitzke xjal teʼ tuj tnam, nokat luʼxix xjalke? Cxeʼl nmaʼne cyeya que miʼn.",
                "35.": "Lutzan luʼ, nim tajbil Kajaw tiʼj cyakilke chibjal junx, ix alcye aj baʼn xjal tzul cʼiwlaʼn tuʼn Dios. Per lutzan luʼ, ajke xjal te tuj tnam luʼ otok tzʼel cyicʼan tyolbil Dios, ix otok choc te ploj xjal; ix cyakil at tkʼoj Dios, toc cyiʼj. Ix ntiʼ xi tcʼiwlaʼn Dios cytxʼotxʼ, ix xi tcʼiwlaʼn te cye kman. Ictzan, xiʼ tcʼiwlante cye ploj tuʼn cykʼuchat, bix xi tcʼiwlaʼn cye kman tuʼn ticʼ cyiʼn cyipumal tiʼj.",
                "36.": "Lutzan luʼ obant txʼotxʼ tuʼn Kajaw tuʼn cyankʼinke xjal twitz; ix obant tecyeke tcʼwaʼl tuʼn tel cyetzan.",
                "37.": "Ix njaw tjyoʼnke xjal baʼn, ix nbaj tkʼuchanke ploj xjal.",
                "38.": "Ncheʼx tsamaʼnke baʼn xjal tuj kʼinan txʼotxʼ ix nbaj tkʼuchanke ploj xjal, ix nti xi tcʼiwlaʼn txʼotxʼ tuʼn cylaj.",
                "39.": "Ncawin max ma jawnix tuj cyaʼj, porque atzan ke tnajbil; ix aj txʼotxʼ luʼ, atzan tuʼn cyajlanke tkan twitz.",
                "40.": "Ix nim tajbil cyiʼjke nxi cyniman tiʼj Dios. Lutzan luʼ, nim tajbil cyiʼj kman, ix bant tiʼj jun cyyol, ictzan, tucʼ Abrahán, Isaac, ix Jacob; ix ul tiʼj tcʼuʼj aj cyyol otok bant, ix ijeʼtz tiʼn tuj tnam Egipto.",
                "41.": "I eʼx kʼiʼn tuj desyert tuʼn t-var, tuʼnj cyiwax cyanma ictzaʼn cyeya bant cyuʼna; aj pur bisxix ijoʼc tuʼn Kajaw tuʼn tlaj twitz cyil. Ix xi tsamoʼnke labaj ikan kʼakʼ cyuʼn ix baʼn chi purn. Ix taj cyoc txʼaʼn, tzaj kʼoʼn cyromey tuʼn cybant; ix ntiʼtl más tuʼn tcyil. Ix cyjuʼtzan jluʼ ix tachj, nimcake inaj.",
                "42.": "Ix cyiw octl cyanma juʼn maj, ix xiʼ cymaʼn ploj cosas tiʼj Moisés icx tiʼj Dios. Simbargo baʼn cyuʼna que tuʼnju tipumal matijxix cywitz txkantl ijeʼx kʼiʼn tuj txʼotxʼ tziʼyanmaj.",
                "43.": "Ix jaʼlo, tbajlen cyakil jluʼ, ma pon tiemp aj ma chi bantke ploj; ictzan, ma chicʼ tibaj cyplojal ix ntiʼ baʼn wuʼne ka tuj kʼij luʼ chi bel kʼuchan tuʼn Dios. Porque baʼn wuʼne que ax toc tzul tkʼijlal oc cycuʼ kʼuchj, nicʼxca juʼnke chixeʼl kʼiʼn pres.",
                "44.": "Cyjaʼtzan, otzaj tsamaʼn Kajaw mane, tuʼn t-xiʼ tuj desyert; ix atzanke judiy xjal cyajbil tuʼn tcuʼ cybiyoʼn; ictzan, ax icx cyeya cyajbila tuʼn tcuʼ cybiyoʼna. Cyjaʼtzan pur biyol kʼucʼal keya ictzaʼn ake.",
                "45.": "Chʼix tbant ploj cyuʼna, ix cheb nnul tiʼj cycʼuʼja tiʼj Kajaw aj Dios. Opa cyila jun tsanjelal Dios oyolan; ictzan, ocybiya twiʼ juʼn maj; ix oyolan tucʼ jun chiʼ tyol per otok naj cyximbatza, cyjaʼtzan ntiʼ cynaya tyol; cyjaʼtzan, yolan tuʼnju twiʼ ictzan tkan kʼancyok aj o luʼlan txʼotxʼ tuʼn chʼixtok tuʼn tel tilpaj.",
                "46.": "Ix baʼn cyuʼna que tuʼn tipumal tyol aj at tipumal tibaj cyakil jaca cuʼ naj txʼotxʼ tuʼn; ictzan, tuʼn tipumal tyol jaca cuʼ ttzacsan ke lugar te pur xak nim tjaw, pur chaʼx cʼul chkʼajlaj, ix ke lugar, chkʼlaj jaca cyaj te witz tuʼn. ¿Ti kuʼntzan pur cyiw cyanmiya?",
                "47.": "Tuʼn cylaja paʼmaj wanmiya tuʼn cʼixblenn; ix cʼixbil taʼ wanmiya, porque ntzaj nxoblala jaca cheʼx xoʼna te jumajx. Lutzan luʼ, nojna kina tuʼn Xewbaj te Dios cyjaʼtzan ntiʼ tipun nximlala.",
                "48.": "Ix bajtzan que taj nxi yolana cye cyjaluʼ, nim ijaw kʼojl wucʼala, ix cyajbe tuʼn nxi cyxoʼna tuj mar. Per taj cyul lakʼeʼ ntxlaja tuʼn ncuʼ cytzyuʼna, inx yolina cye, cyjaluʼ: Tuj tbi Dios aj ponin tiʼj, cxeʼl nmaʼne cyeya tuʼn miʼn woc cytzyuʼne, porque nojna kina tuʼn tipumal Dios, icxpa cyakil nchibjala, alcye jun ma cuʼ tkʼoʼn tkʼab wibaja, cocl tzkij ictzaʼn jun tkan cjoʼn tzkij; ix ctel twitz txʼotxʼ. Ictzaʼn jun ntiʼx twitz tipumal Dios, tuʼntzanj tuʼn Dios cocl tkʼon tyab.",
                "49.": "Ix bajtzan jluʼ akine, Nefi, xiʼ nmaʼne cye tuʼn miʼn cyjaw lipan tucʼ yol tiʼj cyman; ic ntiʼ tuʼn tcuʼ cyxcʼayan cyib tiʼj cyakʼan, porque tuʼn Dios intzaj tkʼamaʼn tuʼn tbant jun barc.",
                "50.": "Ix xi nmaʼne cye: “Ka tuʼn Dios ma chin tzaj tsamaʼn tuʼn cybant cyakilke cosas, jaca bant wuʼna. Ka ma tzaj tmaʼn wey tuʼn t-xiʼ nmaʼna tej aʼluʼ: Kʼoʼn oc tiba te txʼotxʼ oc cocl icju; ixka ic ma nma, ictzl cteʼlju.",
                "51.": "Cyjaʼtzan, at nim tipumal Kajaw, ix obant nimcake binchben nim tipumal cyxolke cycʼwaʼl xinak, ¿titzan kuʼn miʼn chincub txnakʼtzaʼn tuʼn tbant jun barc?”",
                "52.": "Ix bajtzan jluʼ akine Nefi, xi nmaʼne nim cosas cyeke wermaniya, cyjaʼtzan tten icyaj tzacj ix ntiʼ tuʼn cyoc ten kʼojlel wiʼja; mix mix tuʼn woc cymacon tuʼn twi cykʼab, mix tuʼn toc cykʼoʼn cykʼab wiʼja cygann tuj nimca kij. Ix ntiʼ chʼin tuʼn tbant luʼ cyuʼn tuʼn t-xoʼblal tuʼn cyoc tzkij nwitza tuʼntzanj pur maʼxix Xewbaj Dios; ix ictzan otok nakʼnan cyiʼj.",
                "53.": "Ix bajtzan que oʼ tzaj tmaʼn Kajaw weya: Nukpinx tkʼaba cyibajke termaniya ix milaytzan tzkij cyximlal twitza; per chi cbajel nchtoʼna cyiʼj, chi Kajaw; ix cbantel wuʼne tuʼntzan cybinta que akine Kajaw aj cyDios.",
                "54.": "Ix bajtzan, xi nnukpiʼn nkʼaba cyiʼj wermaniya, ix ntiʼ ijoʼc tzkij nwitza. Per el tchtoʼn Kajaw ax o tzaʼwax tyol.",
                "55.": "Ix cyma: Jaʼlo baʼnxix kuʼna que a Kajaw at tucʼala, pues cxeʼl knimna que atzan tipumal Kajaw aj matzeʼl tchtoʼn kiʼja. Bix i cub ke txe nkana tuʼn wocx cyxon weya. Per mintí cyaj nkʼona tuʼn tbant ju cyuʼn. Ix xi nmaʼna cye: Akine cyermaniya chʼin; cyjaʼtzan xoʼncxa Kajaw aj Dios, ix cyxoʼncxa cymana tuʼntzan maʼxix tuj cykʼija twitz txʼotxʼ que a Dios tzul kʼonte cyeya."
            },
            "18": {
                "1.": "Ix bajtzan, ocx cyxoʼn tiʼj Kajaw, ix ijeʼx wucʼala; ix bʼantke tzeʼ kuʼna tuj jun binchaʼban juʼncx cyeʼyax. Ix tzaj tyecʼan Kajaw juʼnmaj tzaʼn tuʼn waʼkʼnana cyiʼj tzeʼ tuʼn tocnan tiʼj barc.",
                "2.": "Jaʼlo, wekin Nefi, ntiʼ ibantke tzeʼ wuʼne ictzaʼn nbant cyuʼn xinak, ix ntiʼ bant barc ictzaʼn nbant cye cyuʼn; sino que bant ictzanc tzaj tyecʼan Kajaw weya; cyjaʼtzan nyaʼ ictzanx nbant cyuʼnke xinak.",
                "3.": "Ix wekin, Nefi, cocʼx maj nchin jaxa twiʼwitz, ix nchin kaʼnn te Kajaw; aju tzaj tmaʼn Kajaw maxix cosas weya.",
                "4.": "Ix bajtzan que, taj tbaj bant barc wuʼne, tzaʼnx tyol Kajaw, cyil wermaniya que baʼn; ix pur baʼn jun binchaʼban te; ix tuʼntzanju cub cybecyʼbiliʼn cywitz twitz Kajaw.",
                "5.": "Ix bajtzan jluʼ pon twiʼ Kajaw tiʼ nmane tuʼn kocxa tuj barc.",
                "6.": "Ix te prim, taj tbant tten cyakilke cosas: Nim twitz awal ix chibaj tuj desyert, nimca tʼal cab ix kwaya ax tzaʼnx otok tma Kajaw keya, ojoʼcxa tuj barc cyucʼax kiktza, ke kiyaja (nuestras semillas) ix cyakil aj otok tzaj kucʼla, teylax te juʼn, según twinklal; ix cyjaʼtzan tten ojoʼcxa tuj barc, koʼya, ke kxuʼjala ixke kcʼwaʼla.",
                "7.": "Ix otok ten caba tcʼwaʼl nmane tuj desyert; aj matij atzan nnoc Jacob, ix atzan chʼin atzan nnoc José.",
                "8.": "Ix bajtzan jluʼ que taj kocx baja tuj barc cyucʼxke tiʼchajil keya, ix cyakil aj otok tzaj kʼamaʼn keya, ojoʼxa tuj mar, ix tuʼn cykʼiʼkʼ ojoʼx kʼina tuj tumal txʼotxʼ tziʼyanmaj.",
                "9.": "Ix taj kxi kʼiʼna tuʼn cykʼikʼ nimca kʼij, lutzan luʼ ke wermaniya ixke tcʼwaʼl Ismael, cyucʼax cyxuʼjl, ijoʼc ten ẍticʼl, entons ijoʼc ten bixl, bitzal ix ijoʼcten laʼjil tuj ploj, tuʼntzanju el ti cycʼuʼj aj tipumal otok cheʼx samaʼn chixo; ictzan, xiʼ cykʼon cyib tuj slaʼjbil.",
                "10.": "Ix wekin, Nefi, nimxix t-xoʼblal oc wiʼja que jaca bant jaw kʼojl Kajaw kucʼala, ix ko bela tuj castiw tuʼn ke ploj ibant kuʼna, tuʼn kaja tjakʼ mar tuʼn. Cyjaʼtzan we kin, Nefi, inoctena kʼamal tucʼ cheba; per lutzan luʼ, ijaw kʼojl wucʼla, ncymaʼntok: Kcʼiʼya tuʼn toc jun kermaniya chʼin te kwixlal.",
                "11.": "Ix baj jluʼ ijoʼc ten Lamán ix Lemuel wiʼja, incuʼ cycʼaloʼn tuʼn sakbak, ix nim inoc cyyasoʼn; simbargo ictzan tten tuʼn txiʼtzan tyecʼan Kajaw tiʼj tipumal, ix tuʼn tbant aj otok tma cyiʼjke ploj xjal.",
                "12.": "Ix bajtzan jluʼ, nbajlentzan cʼloʼna tajxa ntiʼ inyucẍa, aj xwac tten bixmo yecʼal be aj otok bant tten tuʼn Kajaw te keya ntiʼx akʼnan.",
                "13.": "Cyjaʼtzan, ntiʼx baʼn cyuʼn jatum tuʼn cyxiʼ tucʼ barc. Jawtzan jun tkan kʼancyok maʼxix ix t-xoblal, ix o ajtz meltzʼaj ox kʼij tuʼn; ix ijoʼc ten luʼlal wena tajxa atka ijeʼx tjaʼ mar. Ax icx ju ntiʼx inel kitpuʼna.",
                "14.": "Ix tuj tcyajan kʼij taj kaj meltzʼuʼna tuʼn tkan kʼancyok, cyiwxax oc más.",
                "15.": "Ix bajtzan que chʼixmi ojoʼxa tjaʼ mar. Ix tajtzan kaj kʼiʼna cyaj kʼij tuʼn cykʼiʼkʼ, icʼ tuj cyximbatz wermaniya que tuʼn Dios aj juicio tzaj cyibaj, ixka tuʼn cynaj ka mix sajs jolpaj tiʼ cyanma tuʼn tlaj ploj xjalke. Cyjatzan, ipon wiʼja ix el cykitpuʼn nkʼaʼba, ix lutzan luʼ otok cheʼx mal ixke tmopl nkana otok cheʼx mal ix nchi chyoʼnke.",
                "16.": "Ictzan, otokten ncʼuʼja tij Dios ix ntokchin tzaljx tiʼj cyakil kʼij; ix ntiʼ nyola tiʼ Kajaw tuʼn tlajke nbisa.",
                "17.": "Ix otok txi tmaʼn nmane Lehi nimca cosas cyeke wermaniya bix cye tcʼwaʼl Ismael; per lutzan luʼ ncuʼ cykʼojleʼn alcye aj tajbil yoln te baʼn wiʼja. Tuʼntzanj tij ke nmane bix icʼyxix cyuʼn nimca cosa cyuʼn wermaniye, o chi yabt, ictzan, ix nimx i coẍeʼ twiʼ cywatbil.",
                "18.": "Ix tuʼn tlaj taʼw nim t-lasm, ix tuʼnju ploj xjalke wermaniya, chʼix mi xiʼ cybajsaʼn cyanma te Dios; ictzan aj tzmal cywiʼ sak chʼixtok tuʼn tcuʼ tuj kuk; ictzan, chʼixmi icyaj mukin nmane tuj mar.",
                "19.": "Jacob ix José, ix como cuʼxinxke, il tij cywa, pur bis ijoʼc tuʼn tlaj tbis cy-txuʼ; mix nxuʼjala tucʼke tʼal twitz nix aj ntmaʼn, mixke ncʼwaʼla, milay pur bunin oc cyanmake wermaniya mix tuʼn ntzaj tzokpina.",
                "20.": "Ix ntiʼ sino tipumal Dios aj tajbil tuʼn cycuʼ tilpaj, pur bunin oc cyanma, cyjaʼtzan, taj chʼixtok tuʼn cycyaj tjaʼ mar, iajtz jolpaj tiʼj cyanma aj otok baj cye wiʼja, ix ineʼl cykitpuʼn.",
                "21.": "Ix bajtzan jluʼ, taj wel tzakpiʼne, lutzan luʼ, jaw wiʼne aj xwac tten, ix oʼakʼnan tzaʼnx wey wajbʼil. Ix baj jluʼ inoc tena nal Dios; ix tajtzan nbaj nane Dios, weʼ cykʼikʼ, icx tkan kʼancyok ix pur txubtxaj oc.",
                "22.": "Bajtzan jluʼ, wekin, Nefi, xiʼ wiʼna barc cyjaʼtzan obeta juntl maj tuʼn kpona tuj txʼotxʼ tziʼyanmaj.",
                "23.": "Tajtzan kbeta nimca kʼij tuj mar, opona tuj txʼotxʼ tziʼyanmaj; ix etz kiʼnake cyocx tuj barc ix cuʼ kkʼoʼna kjaya; ix oc kkʼoʼna tbʼi txʼotxʼ te tziʼyanmaj.",
                "24.": "Ix bajtzan jluʼ ojoʼctena akʼnal ix awal twitz txʼotxʼ; ictzan, cuʼx kawaʼna cyakil clas iyaj otok tzaj kiʼna tuj Jerusalén, Bajtzan que ichʼiyke ix otzaj cʼiwlaʼna nimxix wenn.",
                "25.": "Ix bant jluʼ, taj kbeta tuj tx,otxʼ tziʼyanmaj, icanet jil te cyakil cʼloj tuj montanya: ke vac, wacẍ chej, aẍna chej, cabay, chip, chip te cʼul ix cyakil cʼloj txʼuj jil te xinak. Ix canetke tiʼchj clas te cʼuxbil, oro, plata ix cobr."
            },
            "19": {},
            "20": {},
            "21": {},
            "22": {}
        }
    },
    "2-ne": {
        "meta": {
            "slug": "2-ne",
            "name": "Aj Tcaban Uʼj Te Nefi",
            "chapterWord": "Capítulo"
        },
        "chapters": {
            "1": {
                "intro": "T-xilen tcyimlen Lehi. Ijaw lipanke termana Nefi tiʼj. Xi tmaʼn Kajaw te Nefi tuʼn t-xiʼ tuj desyert. Ke tbe tuj desyert.",
                "1.": "Ix bajtzan que kine, Nefi, otok chin baj xnakʼtzana cye ke wermaniya, kmana Lehi, xiʼ tmaʼn nimca tyol: aj nim otok bant tuʼn Kajaw te cye, taj cyetz kʼiʼn tuj tnam Jerusalén.",
                "2.": "Ix xi tmaʼn tiʼj cyjaw kʼojl tiʼbaj mar, ix tuʼn t-xtalbʼil Dios icolpaj tuʼn miʼn cycyaj tuj mar.",
                "3.": "Ix yolan tiʼj txʼotxʼ tziʼyanmaj, aj otok chi caʼmban tiʼj; pur maʼxix jun t-xtalbl Dios tzajlen tmaʼn kconseja tuʼn ketza tuj tnam Jerusalén.",
                "4.": "Porque lutzan luʼ owila jun tilbilal, xi tmaʼn Lehi, que-aj baʼn wuʼna ocu tilpaj Jerusalén; cyjaʼtzan nokatt oten tuj, ax oʼwtla ko cyim tuj.",
                "5.": "Per tuʼntzan aj kbis, oko camban tiʼj jun txʼotxʼ tziʼyanmaj, jyoʼnmaj cywitz cyakil, ax cyjatzan aj obant tiʼj tuʼn Kajaw wucʼla, atzan jun tnam cxel kʼon te cyherens cye ncʼwale cyaj tkʼoʼn. Ictzan, tuʼnju tbantlen tiʼj tuʼn Kajaw otzaj tkʼon aj txʼotxʼ tziʼyanmaj luʼ weya ix cye ke ncʼwaʼla te jumajx, icx te cyeke aj chuʼl tun tkʼab Kajaw tuj juntl nasyon.",
                "6.": "Ix akine, Lehi, nxiʼ nmaʼna según nnakʼnan Xewbaj wiʼja, mi junx tzul twitz txʼotxʼ ka miyaʼ kʼiʼn tuʼn tkʼab Kajaw.",
                "7.": "Cyjaʼtzan, aj txʼotxʼ luʼ tziʼynmaj tuʼn Dios, te cyeke tuʼn chul twitz txʼotxʼ luʼ tuʼn. Ix ka ma chi akʼnan según tzaʼn ntmaʼn tmandamyent tzaj tkʼon atzan jun txʼotxʼ libr ctel te cye; ix mi jun tuʼn cyxi kʼiʼn pres; ix katzan ma chez kʼiʼn, pur tuʼn tlaj ploj xjal ke; porque ka ma chʼiyxix cyil, plojke, becyʼbil twitz tnam nok tuʼn cylaj per atzan cyeke xjal baʼn oc ctel jun txʼotxʼ cʼiwlaʼnmaj.",
                "8.": "Lutzan luʼ, ax jaʼlo aj txʼotx, luʼ ntiʼ tuʼn tcanan tuj cywiʼke txkantl nasyon; pwes lutzan luʼ nimke nasyon cbel baj twitz txʼotxʼ cyuʼn, cyjaʼtzan balo ntiʼx jun piẍ lugar te oybil herens te juʼn cʼwal.",
                "9.": "Cyjaʼtzan we kin, Lehi, otzicʼ wiʼna aj tziybil, ka ma chuʼl tiʼn Kajaw ke xjal teʼ tuj tnam te Jerusalén ix cocx cyxoʼnke tmandmyent, nim cychoʼcl te kʼinan xjal twitz txʼotxʼ tzaluʼ; ix miʼn cybi txkantl nasyon cyiʼj, tuʼntzan tel cyetzan txʼotxʼ te cyecx. Ix ka ma txi cycʼuʼnke tmandamyent, chi xeʼl cʼiwlaʼn tibaj cyakil twitz txʼotxʼ; ix mixaʼl jun jaca tzʼoc ten ẍticʼl cyiʼj bixmo tuʼn tel kʼiʼn cytxʼotxʼ; ix chi ankʼil segur ke te jumajx.",
                "10.": "Per lutzan luʼ, oc tcanan kʼij oc cycuʼ tzʼak tuj ntiʼ cyocslabil, ix otakka tzicyʼ cyiʼn nimca cyʼiwlabl te Kajaw, ix loʼn cyuʼn tiʼj tbantlen txʼotxʼ ix cyakil xjal, ix loʼn cyuʼn ajke matij bix cyeʼyex tbinchben Kajaw atxax aj tbant twitz txʼotxʼ, kʼiʼn tipumal Dios tuʼn cybantke cyakil cosas tuʼn cyocslabl, ix kʼiʼnke cyakil tmandamyent Kajaw cyuʼn atxax tzajlen keʼ, ix otok cheʼx kʼiʼn tuʼn Kajaw tuj ju cyexax txʼotxʼ tziʼyanmaj luʼ, lutzan luʼ, cxeʼl nmaʼne ka ma pon kʼij tuʼn tel cyicʼn tSant Israel, aj axix toc Mesías, aj Colpil cye ix Dios, lutzan luʼ, ajke t-xtis baʼn xjal cxeʼl cyibaj.",
                "11.": "Ictzan, c-ulil tiʼn cyibaj cablke nasyon, aj al-ej c-xeʼl cykʼoʼn cyipumal; ix quelil kʼiʼn cytxʼotxʼ cyuʼn, ix chi cabanel ix chi cbajel sputan.",
                "12.": "Ictzanju tuj cyankʼibl tuj juʼn cʼoloj ankʼbil, cbetl chicʼ, ix nimca tnachil cbajel; cyjaʼtzan jluʼ akiye ncʼwaʼl, waja tuʼn tul tuj cycʼuʼja, ictzan tuʼn txi cybiʼna ke nyola.",
                "13.": "¡Tzulx cynable; tzulx cynable tuj jun cywatle, ictzan, tuj witzicʼ te tuj kʼakʼ, ix cxel cychtoʼna aj caden plojxix cʼaloʼnkiye tuʼn, que atzan tzyul te cycʼwaʼlke xinak tuʼntzenju chi xeʼl kʼiʼn pres tuj aj jul cʼixcʼej bix te jumajx!",
                "14.": "¡Tzulx cynable, chi weʼctza tuj kuk! ¡Chibina tyol jun mambaj xoʼbl, aju t-ximlal chʼix tuʼn txiʼ cykʼoʼna tuj cheʼw ix tuj ju pantyon, jatuma mijun betn xjal jaca meltzʼaj; tuj cabl kʼij, ix cxeʼl wiʼna be te cyakil twitz txʼotxʼ!",
                "15.": "Per lutzan luʼ, o colpaj wanmiye tuj kʼakʼ tuʼn Kajaw; owila ttzalajibl, ix tine cyuj tkʼab tuj ttxubtxajal te junmajx.",
                "16.": "Ix aj wajbl aj tuʼn tul ti cycʼuja tij tmandamyent ixke tjuicio Kajaw; lutzan luʼ, atzan jun tajbl wanmiya atxax aj ttzajlen keʼ.",
                "17.": "Pur bis ntnaʼn wanmiya tuʼn cʼixbleʼn junjun maj, pues otzaj txoblal wiʼja que tuʼnju cyiw cyanmiye, aju kDios tzul bitzal cyeya tuʼn tcyakil tkʼoj ix tuʼn cybaj txʼemina ix tuʼn cybaj kʼuchana te jumajx.",
                "18.": "Bixmo tuʼn tcuʼ tzʼak cyibja jun ploj bixmo nach cyibaj juʼn cʼoloj ankʼbil; ix tuʼn cycub kʼoʼna tuj castiw tuʼn spad ix tuʼn weʼyaj, ix tuʼn cyel icʼna, ix tuʼn cyxi kʼiʼna según tzaʼn tajbil ix tpresbil diabl.",
                "19.": "¡Akeʼya ncʼwaʼl, miwt bʼant j-ajo, sino que akiye jun tnam baʼnix jyoʼnmaj ix xtaʼln tuʼn Kajaw! Ix lutzan luʼ, i cybantkej tajbil Kajaw, porque ax toc tbanalke tbe tuj xtis te junmajx.",
                "20.": "Ix oʼtmakʼa: Ka ma txiʼ cycʼuʼna ke nmandamyenta, chi jawal jawna tuj tnam; per katzan miʼn txiʼ cycʼuʼna chelil lakeʼye ntxlaje.",
                "21.": "Ix jaʼlo tuʼn pur txubtxaj ten wanmiye cyiʼja ix tuʼn tex txubtxaj wanmiye twitz txʼotxʼ luʼ tuʼn cylaja, ix nya tuʼn nxi kʼiʼna tuj cʼixcʼaj bix taʼw tuj jul, chi weʼctza tuj kuk, akiye ncʼwaʼl, ix choʼcxa xinak, ix chi tena conform tiʼj junx cyxilena ix tuʼn junx cyanmiye, junx cytena tiʼj cyakil cosas, tuʼn min cycuʼxe tuj pres.",
                "22.": "Tuʼn min txi kʼoʼn jun ploj cyiʼja tuʼn ju cyʼiwbil ploj; miʼn cyakʼa jun tkʼojl jun Dios baʼn cyibaja te cycastiwiye, ictzan, jun castiw te junmajx te ximlal ix te anma.",
                "23.": "Tzulx cynabla, akiye ncʼwaʼl; cykʼoʼnca cyxbalane baʼn te xtis, Cychton baja tiʼj aj ke caden aj toc cyiʼja; cyetza tuj klolj, ix chi weʼctza tuj kuk.",
                "24.": "Miʼn choc lipana tiʼj cyermaniye aj maʼxix txilen pur wenn, ix atzan te xi tcʼuʼn cyakil tmandemyent atxax kellen tuj Jerusalén ix atzan jun oʼnbl tuj tkʼab Dios tuʼn ktzaj kʼiʼn tzaluʼ twitz txʼotxʼ tziʼyanmaj; porque nokt nyaʼ tuʼn, oʼwtla konaj tuʼn weʼyaj tuj desyert; cyjaʼtzan cyajbeya tuʼn tel twiʼ; ictzan, ix ma tapamca nim taʼw tuʼn cylaja.",
                "25.": "Ix at tchi wiʼje ix nchin luʼlna nok tuʼn cylaja jaca bant tyoʼt mas cyuʼna; porque lutzan luʼ, ma cuʼ cykʼoʼna tpaj que ten tipumal ix twiʼxlal cyibaja; simbargo baʼn wuʼne miʼn ntjyon tipamal mu twiʼxlal cyibaja sino oʼcx o txi t-ximn tiʼj tnabl Dios ix tiʼj ankʼibla te jumajx.",
                "26.": "Ix ochi jaw lipna tucʼ yol tuʼnj clarxix otma cyeya. Chi chitzan cyeye que cyiw tten cyija bix ojaw kʼoj cyiʼja simbargo aj cyiw tten atzanjo aj tipumal tyolbil Dios at tucʼal bix aj nnoc kʼoj cyuʼna, ax toc, atzan jaxix txilen at tiʼj Dios aj ntiʼx weʼ tyol, ix yolnxix tiʼj cyplojale.",
                "27.": "Ix ax toc il tiʼj tuʼn tten tipumal Dios tucʼl, asta tuʼn cyxiʼ samaʼna tuʼn, tuʼn tocx cyxona. Porque lutzan luʼ, nyaʼ te, sino aj Xewbaj te Kajaw aj at tucʼal, aj jaw tcʼabn tuj ttziʼ tuʼn tyoln, ix cyjaʼtzan ntiʼx weʼ tuʼn tyolan.",
                "28.": "Ix jaʼlo, ncʼwaʼl, Lamán, ix akeye Lemuel ix Sam, tucʼx keye, ncʼwaʼl que akiye tcʼwaʼl Ismael, lutzan lu, ka ma txi cybiʼna tyol Nefi, miʼn chi cyima. Ix ka ma txi cybiʼna, cjel nkʼoʼn ncʼiwlaʼble cyeye, ictzenjo aj tnejal ncʼiwlaʼble.",
                "29.": "Ix katzan cycʼiʼya txi cybiʼne, celx wiʼna tnejal ncʼiwlable, ictzanju, aj ncʼiwlable, ix cjel ten tibaj.",
                "30.": "Ix jaʼlo nchin yolna tucʼle, Zoram: Lutzan luʼ, aye tmajan Labán. Simbargo, etz kʼiʼna tuj tnam te Jerusalén ix baʼn wuʼna que aye jun amiw baʼn te ncʼwaʼl Nefi te jumajx.",
                "31.": "Cyjatzanjluʼ, tuʼnj pur baʼn xjala, ajke tcʼwaʼla chul yajxa chi xel cʼiwlaʼn tucʼal cycʼwal Nefi, ix chi tel wenn nim tiemp twitz txʼotxʼ luʼ, ix ntiʼ, oʼcxtzala ka cyex cye cyplojal cocal nach tiʼj cycʼwaʼl te junmajx tuj tnam luʼ.",
                "32.": "Cyjaʼtzan jluʼ, ka ma txi tcʼuʼna ajke tmandamyent Kajaw, oc ctzajal tcyʼiwlaʼnj txʼotxʼ luʼ te baʼn te cye tcʼwaʼla tucʼax te ncʼwaʼle."
            },
            "2": {
                "1.": "Jaʼlo, Jacob, chin yolile tucʼla. Aya tnejl ncʼwaʼla ul itzʼj cyujke kʼij te bisbl tuj desyert. Lutzan luʼ, ma baj cyʼixbeye ix nim taʼw ma tzʼoc tiʼja tuj tneʼyla tuʼn tlaj ploj cyxilenke termaniye.",
                "2.": "Ictzan jluʼ, Jacob, aj tnejl ncʼwaʼla ul itzʼj tuj desyert, tzkiʼn tuʼna aj maʼxix t-xilen Dios. Cxeʼl txtaln Dios ajke tbisa te jun baʼn teya.",
                "3.": "Cyjaʼtzantl, cxeʼl cʼiwlaʼn tanmya, cʼankʼila tuj segurxix tucʼ termaniye Nefi ixke tkʼijle cocnel te tajblen te Dios. Cyjaʼtzan jluʼ baʼn wuʼna que tuʼn tlaj xtis te Colil teya ma colpaje; porque otila que oc tul cann tiemp tuʼn tul Kajaw, tzul tuʼn tul tiʼnaj coʼpbil cye ke xjal.",
                "4.": "Ix tuj tcuʼxemale otila ttzalajbil Kajaw, cyjaʼtzan jluʼ cʼyiwlaʼnaʼ lonxa ke choʼcl baʼn tuʼn tbinchben oc tul itzʼj tiʼj chibj; porque ax te Xewbaj ic tzan, ew, jaʼlo ix te jumajx. Ix baninxix tten be atxax taj tcuʼ tzʼak xinak, ix librta aj tuʼn kcolpaj; mintiʼ twiʼ.",
                "5.": "Ix nimca oc tiʼj cywiʼ xinak tuʼn txi cyqueʼyn aj jun baʼn tiʼj jun ploj; ix otxi kʼoʼn ley cye xinak. Ix milayx bant tiʼj chibj tuʼn ley; bixmo, tuʼn ley ocheʼl xo-n ke. Ictzan, tuʼn ley te xumlalbaj ijeʼtz xoʼn tiʼjxa; ix tuʼn tley xewbaj part cyeʼl tiʼj aj baʼn, ix nchoʼc te bisbl te jumajx.",
                "6.": "Cyjaʼtzan jluʼ aj colpibl tzul tuj ix tuʼn Sant Mesías; porque nojna tuʼn baʼn ix aj ax toc.",
                "7.": "Lutzan luʼ, nxiʼ toyn tib te chojbl aj il, tuʼntzan txi kʼet tgann aj tajbl ley tiʼj cyakilke ncynaʼn taʼw cyil tiʼj cyanma ix ajke cub cybecybilin cyib tuj xewbaj, ix te mijun juntl nbʼant aj tajbl ley tuʼn.",
                "8.": "Cyjuʼtzan jluʼ, nimxix jun tajblen jluʼ tuʼn txiʼ kʼot tuj cyximbatz ke xjal te twitz txʼotxʼ, tuʼntzan cybinte que mijunc chiʼbj jaca tzʼankʼin ttxlaj Dios, sino nok tuʼn tbinchben, tbanil tcʼuj, ix t-xtabil Mesías, aj ntzaj tkʼoʼn tankʼibl, tzaʼnx tchibjal, ix ntikʼ juntl maj nok tuʼn tipumal Xewbaj, tuʼn tbant aj tuʼn cyjaw ankʼin juntl majke cyimna, que atzante cjawl ankʼin tnejl.",
                "9.": "Que aj ten jluʼ, akʼa tnejl te Dios, ix que atzan te aj cy-xelke cyakil cycʼwaʼlke xinak; ix aj ke cxeʼl cynimn tiʼj, chi colpajel.",
                "10.": "Ix tuʼnju atzante cyxelke xjal cyakil, cyakilke xjal chi xel tiʼj Dios; que aj tuʼmal chi tel ttxlaj tuʼn cyoc tuj xtis según txilen ax toc ix aj tbinchben sant at tiʼj. Cyjaʼtzan jluʼ, aj ntmaʼn ley aj según tzaj kʼoʼn tuʼn Pur Sant atzan aj tuʼn ttzaj castiw aj te tucʼl, ix aj castiw luʼ tucʼl ley atzan aj toc tiʼj aj txubtxjal, tuʼntzan cyel twitz aj tuʼn cychjet il.",
                "11.": "Tuʼnj ilx tij at jun nyaʼ conform cyiʼj cyakilke cosas. Pues katzn juntl t-xilen, aj tnejl ncʼwaʼle ul itzʼj tuj desyert, ntiʼx xtisbl mix il, mix xjanxix mix mebyil, mix baʼn mix ploj. Te juntl tuʼmal cyakilke cosas ilx tiʼj junx cyxilenke; ix ka junx cyimlal, ntiʼwla tankʼibl mix tcyiml, mix tkʼayil mix aj nyaʼ tkʼayil, mix ttxubtxajal mix mebyil, mix tuʼn tnaʼ mix tuʼn mi tnaʼ.",
                "12.": "Cyjaʼtzan jluʼ nok ganawle o bant, ix ntiʼwtla jun txilen tiʼj tbant. Oʼwtla baj tilpaj t-xilen tnabl Dios, ixke te jumajx tajbl, icx aj tipumal, aj t-xtalbil ix xtisbil te Dios.",
                "13.": "Tuʼnj ka ma txi cymaʼna que ntiʼ ley, ax nxi cymaʼna ka nti il. Ix ka ma txi cymana que ntiʼ il, ax nxiʼ cymaʼna que ntiʼ xtis. Ix ka ntiʼ xtis ax ntiʼ txubtxjal ix ka ntiʼ xtis ix tzalajbil ax ntiʼ castiw mix mebyil. Ix katzan ntiʼke cosas ajo ax ntiʼwtla Dios. Ix nokawtzan ntiʼwt Dios ntiʼwtla koʼ mix txʼotxʼ; porque ntiʼwtla ochi baj bantke cosas mixtla tuʼn cyyucch mix tuʼn cyicyʼ kʼiʼnke tuʼn cyyucch; cyjaʼtzan, oʼwtla cuʼ naj cyakil.",
                "14.": "Ix jaʼlo, akiye ncʼwaʼl, cxeʼl nmaʼnake cosas luʼ cyeye tuʼn tocnen te jun baʼn ix jun xnakʼtzbil cyeye; porque oʼcx junx Dios aj obant cyakilke cosas tuʼn: Aj cyaʼj, txʼotxʼ, ix cyakilke aj at cyuj; tzaʼnxke cosas nbant tiʼ tkal cyuʼn, ix tzaʼnxke ix tzaʼnkej ncyikʼ binchben.",
                "15.": "Ix tuʼn cyel twitz te jumajx aj kʼmaʼnmaj cyibajke cosas te xinak, tajtzan cybaj bantke tnejl kman, ke jil te tjakʼ cʼul, ke chʼit te twitz cyaʼj, ix tzaʼnx cytenca aj ochi bant, ilx tiʼj jun nyaʼx t-xilen, ictzan, jun twitz awal xjan nyaʼ txilen tiʼj tiʼj twitz tzeʼ te ankʼibl, chiʼ jun, ix cʼa juntl.",
                "16.": "Cyjaʼtzan jluʼ xiʼ tkʼoʼn Kajaw te xinak tuʼn takʼnan tiʼjx tiltib, cyjaʼtzan ntiʼ tuʼn tyucẍ jun xinak tuʼnx tib, oʼcxtzale aj jun bixmo juntl tajbl tiʼj.",
                "17.": "Ix we kin Lehi, nxiʼ nnaʼna tiʼj según aj ojaw nschʼiʼna, que otok cuʼtz jun tsanjel Dios tuj cyaʼj, según aj tzʼibanmaj tuj tuʼjil tuʼnj otak bant; cyjaʼtzanjluʼ, oc te diabl, tuʼnj otak bant ploj tuʼj twitz Dios.",
                "18.": "Ix tuʼnju tcuʼtzlen tuj cyaʼj, ix tuʼnju otok tzʼoc tuj bis te jumajx, oc tkʼoʼn il tiʼj tuʼn cyocke xjal tuj mebyil. Cyjaʼtzanjluʼ, aj ojtxa labaj, aju diabl, aj cyman cyakilke slaʼj yol, xiʼ tmaʼn te Eva: Loʼnxa aj twitz awal nach luʼ, ix milay cyima, sinoque coʼquela ictzaʼn Dios, ctilaʼya aj baʼn ix aj ploj.",
                "19.": "Ix taj txi cyloʼn Adán tucʼix Eva aj twitz awal xjan, biʼx ijeʼtz xoʼn tiʼjxa jardín te Edén, tuʼn cycaman awal twitz txʼotxʼ.",
                "20.": "Ix ten cycʼwaʼl, ictzan, aj familia te cyakil twitz txʼotxʼ.",
                "21.": "Ix tuj cykʼijke cycʼwaʼl xinak maʼxix tuj, según aj tajbl Dios, tuʼn tzan tajtz jolpaj ti cyanmi myentras teʼ tuj chibj; cyjaʼtzanjluʼ, aju cyxilen oc te jun preba, ix nim xi lakʼeʼ tuj cyankʼibl segúnke tmandamyent Dios xi tkʼoʼn te cycʼwaʼlke xinak. Porque xi tmaʼn tuʼn tajtz jolpaj tiʼ cyanmi; porque xi tyecʼn cye cyakilke xinak que iteʼtak tuj najsbil tuʼn tlaj cyman que otok cub cyiʼn tmij ley.",
                "22.": "Ntiʼwt bant il tuʼn Adán, ntiʼwtla cuʼ tzʼak, ix axtla owt ten tuj jardín te Edén. Ix cyakil aj otok bant axtla taʼ ix axtla tten tzaʼnx taj tbajlen bʼant; ix axtla tuʼn ten te jumajx, mix tuʼn tbaʼj.",
                "23.": "Ix ntiʼwtla tuʼn ten cycʼwaʼl; cucxtla iteʼ tuj tbanal ntiwtla cytxubtxjal ncynaʼn, tuʼnju ntiʼx loʼn cyuʼn tiʼj mebyil; ix ntiʼ tuʼn tbant baʼn cyuʼn, tuʼnju ntiʼx cytzkiʼn twitz il.",
                "24.": "Per lutzan luʼ, cyakilke cosas ochi bant según aj nimxix baʼn tuʼn aj loʼn tuʼn cyakil.",
                "25.": "Cuʼ tzʼak Adán tuʼn cytenke xjal; ix iteʼke xjal tuʼn tten cytzalajbil.",
                "26.": "Ix tzul Mesías tuj tkʼijlal tyemp, tuʼn cycolpajke cycʼwaʼl xinak tiʼj cycuʼlen tzʼak. Ix tuʼnj icolpaj tiʼj icuʼ tzʼak tuj cyil, ax chi tel libr te jumajx, ix nchiqueʼyan aj baʼn tiʼj ploj, tuʼn cyakʼnan xinak cyuʼnx cyib ix nyaʼ tuʼn cyakʼnan cyibaj, oʼcx ka a castiw te ley tuj maʼxix ix mancbl kʼij, segúnke mandamyent ocyaj tkʼoʼn Dios.",
                "27.": "Cyjaʼtzan librke xjal tzaʼnx tten chibjal; ix nxi kʼoʼn cyakilke cosas cye ix te cyex. Ix baʼn txi cyjyoʼn aj libr ix ankʼibl te jumajx, tuʼnju colbil cye cyakil xjal bixmo tuʼn txiʼ cyjyoʼn ploj ix camicy según aj moybil ix tipumal diabl, porque atzan taj jluʼ que cyakil ke xinak tuʼn cyoc te meba ictzaʼn te.",
                "28.": "Cyjaʼtzanjluʼ, akiye ncʼwaʼl, aj wajbla atzan tuʼn mi tbaj cycʼuʼja tiʼj Colil ix cybinxake maʼxix tmandamyent; ix tuʼn cyoca baʼnxix tiʼ tyol ix tuʼn txi cyjyoʼna aj ankʼibl te jumajx, según aj tajbil T-Xew Sant.",
                "29.": "Ix tuʼn mi txi cyjyoʼna aj camicy te jumajx según tajbl chibj ix ploj at tiʼj, que nxiʼ tkʼoʼn te xewbaj te diabl aj tipumal tuʼn cymoyeta, tuʼn cyxi kʼiʼna tuj kʼakʼ tuʼntzan tmandarn cyiʼje tuj twiʼxanil.",
                "30.": "Maʼ txi nmaʼna ke yol luʼ cyeya cycyakile; akiye ncʼwaʼl, cyuj mancbl kʼij te nprebiye; ix ma jaw nsicʼoʼne aj tbanl piẍ, según ajke tyol profeta. Ix ntiʼ más wajbl que jun oʼcx tbanal te cyanmiye te junmajx. Icxtenju."
            },
            "3": {
                "1.": "Ix jala, chin yolin tucʼala, José, aya mancbil ncʼwaleʼ itzʼja tuj desyert ncyʼixbe; ictzan, tuj tkʼijl maʼs maʼxix nbisbl oca ten tal t-txuya.",
                "2.": "Wajbil, tuʼn cyaj tkʼon Kajaw aj txʼotxʼ luʼ, que atzanju txʼotxʼ pur cyeyax, te teya therens ix cyherens tcʼwala cyucʼal termaniya, te jun cyankʼibl segurxix te jumajx, ka ma tzʼocx cy-xoʼnake mandamyent Sant te Israel.",
                "3.": "Ix jaʼlo, José, aj ncʼwaʼla maʼncbl tzaj wiʼne tuj desyert cyujke nbisa, tzajx cʼiwlaʼna tuʼn Kajaw te jumajx, porque miʼn chibajel kʼuchan cyakil tcʼwaʼla.",
                "4.": "Tuʼnj lutzan luʼ, a teʼ ncʼwaʼla; ix tzajnwe nxeʼchl tiʼj José aj xi kʼiʼn pres tuj Egipto. Ix maʼxixke tzaj ttziʼyen Kajaw tucʼl José.",
                "5.": "Cyjaʼtzan jluʼ oxix til José wenn aj kankʼible. Ix icʼ tiʼn tiʼj Kajaw jun tziʼybl tiʼjke t-xeʼchl cjawl tiʼn Kajaw jun tkʼab tzeʼ baʼnxix tuj tja Israel; nyaʼ Mesías, sino jun tkʼab banwtla at telil tokj, milay tzʼel tiʼ tcʼuʼj Kajaw tuj ke tziybil bant tuʼn aju Mesías cxeʼl tyecʼn tib cye tuj mancbl kʼij, tuʼnju tipumal xewbaj, tuʼn cyetz tuj klolj ix tuʼn cyex tuj spicʼn; ictzan, tuʼn cyetz tuj klolj eʼwn ix tuj moybil tuʼn cyel libr.",
                "6.": "Tuʼnj axix toc otma José lonxa testiw, cyjaʼw: Cjawl tiʼn Dios jun xjal baʼn ttilke cosas xjanxix, que atzan jun queʼyiljo sicʼoʼn maj te cyeke elni cyxeʼchl wiʼja.",
                "7.": "Ictzan axix toc tma José: Ictzan ntmaʼ Kajaw weye: Cjawl njyoʼna jun xjal baʼn til tilbilal cyxolke tcʼwaʼla, ix ctel nim tipumal cyxolke txeʼchile. Ix cxeʼl nsamaʼna bincha jun akʼuntl te cyeke tcʼwaʼla, ke termaniye, que nim cocnel te cye, asta tuʼn t-xiʼ nyecʼane cye aj obant tiʼj wuʼne cyucʼke tmana.",
                "8.": "Ix cxeʼl nkʼoʼna mandamyent tuʼn miʼn tbant juntl akʼuntl tuʼn, sino oʼcx aj cxeʼl nsamaʼna tiʼj. Ix nimxix cocl tocnen nwitza, porque cbantel wakʼina tuʼn.",
                "9.": "Ix maʼxix cocl ictzaʼn Moisés, aj otxi nmaʼna tuʼn cyjaw tiʼn twitz tuʼn cycolpajke nxjalila, aya ja te Israel.",
                "10.": "Ix cjawl wiʼna Moisés tuʼn cycolpajke t-xjall tuj txʼotxʼ Egipto.",
                "11.": "Pero cyxolke tcʼwaʼla cjawl wiʼne jun baʼn tilonteke tilbilal, ix cxeʼl nkʼoʼne tipumal tuʼn txi tyoʼlen nyola cyeke t-xeʼchila; nyaʼ oʼcx tuʼn tyoln tiʼ nyola, chitzan Kajaw, sino tuʼn tcuʼ cyiʼj tiʼj nyola que otok kʼunj cyxol.",
                "12.": "Cyjaʼtzan jluʼ aj tcʼwaʼla jyoʼnmaj ctzʼibl, ix tcʼwaʼl Judá ctzʼibl; ix aj cbel ttzʼiban tcʼwaʼla ix aj cbel tzʼibn tcʼwaʼl Judá, chi chʼiyel tuʼn cytzacjke doctrinas myaʼ ax toc, tuʼn tbaj twiʼylal aj xcyakbil, tuʼn tzalajbil cyxolke elni tiʼja ix tuʼn cyxi kʼit, cyujke mancbl kʼij, te cybiblke cymane ixke bann tiʼj, chitzan Kajaw.",
                "13.": "Ix tuj chʼin tcʼuʼj cyiwxix cbantl, oc tkeʼ kʼij tuʼn tkeʼ wakʼna cyxol ke nxjall tuʼn tcuʼ tena te acʼaj, aya ja te Israel, chitzan Kajaw.",
                "14.": "Ix ictzan tma José, cyjaʼw: Lutzan luʼ, cxeʼl tcʼiwlaʼn Kajaw aj xjal jyoʼnmaj baʼn tilonte tilbilal, ix ajke cyajbl tuʼn tkʼuchj chi bel tzacset, porque axix toc cbantel j-aju aj bann luʼ aj oʼwikʼe tiʼj Kajaw cye ncʼwaʼla. Lutzan luʼ, segurxix tina tiʼj que cbajelju, icxtzaʼn ntmaʼn.",
                "15.": "Ix icx cʼocl tbi ictzaʼn wey nbi, icx ictzan tbi tman. Ix icx ictzaʼn nkina, porque aj cbantel tuʼn Kajaw tuʼntkʼab xjal luʼ, tuʼn tipumal Kajaw, cxeʼl tiʼnke nxjalile tuj jun coʼpbil.",
                "16.": "Ictzan tma José: Segurxix tina tiʼj jluʼ ictzaʼn tina tiʼj ttziybil Moisés; porque otma Kajaw weya: Cxeʼl ncʼuʼna ke tcʼwaʼla te junmajx.",
                "17.": "Ix otma Kajaw: Cjawl wiʼna jun Moisés; ix cxeʼl nkʼoʼna tipumal tiʼj jun xcyʼakoʼch ix cxeʼl nkʼoʼna aj cheba tuʼn ttzʼibn. Per miʼn txiʼ ntzakpiʼne tyolbil tuʼn tyoln nimxix, porque miʼn tzʼoc nkʼoʼna te jun cawilxix. Per cxeʼl ntzʼibneke nleye te tuʼn wexeke twiʼ nkʼabe, ix cbantel tten jun wuʼna, tuʼn tyoln te t-xel.",
                "18.": "Ax otma Kajaw wey: Cjawl njyoʼna jun cyxolke tcʼwaʼla ix cbantel tten jun aj jaca txi tmaʼn cye xjal aj tajbil aj cjawil njyoʼna. Ix lutzan luʼ, cxeʼl nkʼoʼna takʼn tuʼn tcuʼ ttzʼibn aj storya cyeke tcʼwaʼla, te cyeke cycʼwaʼl tcʼwaʼla; ix aj kʼamalte cyyolke tcʼwaʼla cxeʼl kʼonte storya.",
                "19.": "Ix ajke yol cbel ttzʼibn atzan ke aj tuj nximbatza ix tuj nxtisa tuʼn tpon cyʼijke t-xeʼchila; ix lonxa ak aj tcʼwaʼla ntzaj cyyoln tuj kuk; tuʼnj ntzkiʼna cyocslaʼbl.",
                "20.": "Ix tujx kuk tzul cymaʼn aj ka tzʼajtz jolpaj ti cyanmi cye cyerman, ictzan, banwtla otok chi ten nimca cʼlojn xjal. Ix cbajel cxeʼl sipan naj tib según aj cyjol nim jaw, ajke tbecyʼbijil tyol.",
                "21.": "Tuʼn tlaj cyocslabl ajke tyol cheʼltz tuj ntziʼya te cye cyermann, que ake tcʼwaʼla, ix aju cyyol cxeʼl nkʼoʼne tipumal tiʼj cyocslabl, tuʼntzan tcʼujlet aj bant tiʼj wuʼna tucʼke tmana.",
                "22.": "Lutzan luʼ, aj ncʼwaʼle José, icten ictzan baj tmaʼn nmane atx ojtxa.",
                "23.": "Cyjaʼtzan jluʼ cyeʼyexa tuʼn tlaj aj bann tiʼj luʼ; porque miʼn chi baj kʼuchjke tcʼwaʼla, pues cxeʼl cybiʼn ajke yol tuj uʼj.",
                "24.": "Ix cjawl weʼ cyxol jun at tipumal aj cbantel nim baʼn tuʼn, tzaʼnx tuj yolbil ix tzanx tuj binchben, atzun jun majn tuj tkʼab Dios, tuʼnju nim tocslabl at, tuʼn tbant ajke matij binchben cyeʼyex ix tuʼn tbant aj maʼ tuj witz Dios, tuʼn tbant juntl maj te acʼaj aj ja te Israel ix aj cyeke cycʼwaʼl termaniye.",
                "25.": "Ix jaʼlo, cyeʼyexa, José. Lutzan luʼ nichʼina; binxa ajke tyol termaniye Nefi, ix cbantel tucʼla icxix tzaʼnj otok txiʼ nmaʼna teya. Cʼujlanxe tyol tmane chʼix tcyim. Ictenju."
            },
            "4": {
                "1.": "Ix jaʼlo, kine, Nefi, chin yolile cyiʼjke tkanil aj yoln nmane tiʼj José, aj xi kʼiʼn tuj Egipto.",
                "2.": "Tuʼnj lutzan luʼ, ax toc yoln cyiʼjke cyakil tcʼwaʼl; ix nicʼxke tkanil nim tocnen twitz aj cuʼ ttzʼiban. Ix o tma kiʼj ixkej cʼoloj kankʼibl chuʼltl; ix tzʼibnmaj cywitzke sleʼw cʼuxl te Bronce.",
                "3.": "Ix tejtzun tbaj yoln nmane cyiʼj tkanil tiʼj José, itxquetke tcyʼajl ix tmeʼjl Lamán tuʼn, ix xi tmaʼn: Lutzan luʼ, akiye ncyʼajl ixke nmeʼjl, akiye aj tcyʼajl ix tmeʼjl tnejal nxjalile, waja tuʼn txi cybiʼna nyola.",
                "4.": "Tuʼnj oʼ tma Kajaw Dios cyjaʼw: kama txi cycʼuʼnake nmandamyenta, chi xeʼle jawa tuj tnam; per ka min ma txi cycʼuʼna nmandamyenta, cheʼlx nxona ntxlaje.",
                "5.": "Lutzan luʼ ncyʼajile ix nmeʼjl, milay tuʼn ncuʼxa tjaʼ txʼotxʼ aj naʼntok tcyaj nkʼoʼna jun cʼiwlabl cyibja; tuʼnj lutzan luʼ, baʼn wuʼne que ka banin keʼya tiʼj be alcye tuʼn txi cyiʼna, miʼn cyaj cycoʼlina.",
                "6.": "Pero katzun ploj ma choʼca, lutzan luʼ cjel nkʼoʼna ncʼiwlabl tuʼn tel ploj cyiʼja, ix tuʼn tcuʼ tzak tibaj cywiʼke cymana.",
                "7.": "Cyjaʼtzun, miʼn chi cyima tuʼn Kajaw tuʼnju ncʼiwlabla; sino que tzul tbecyʼbibil cyiʼja ix cyiʼjke cycʼwaʼla te jumajax.",
                "8.": "Ix bajtzun que tej tbaj yolan nmane cyucʼke tcʼwaʼl Lamán, ijuʼl tiʼnke tcʼwaʼl Lemuel tucʼl.",
                "9.": "Ix xiʼ tmaʼn cyjaluʼ: Lutzan luʼ, akeʼya ncʼwaʼl, akiye tcyʼajil ix tmeʼjl tcabn ncʼwaʼla, ax cjel nkʼoʼna ax cʼiwlaʼbl ictzaʼn cyaj nkʼoʼna cye tcʼwaʼl Lamán, cyjaʼtzun milay chi naja te jumajx, sino que ax cxeʼl cʼiwlaʼnke cyxeʼchila.",
                "10.": "Ix bajtzun tej tbaj yolan nmaʼne cyucʼl, lutzan luʼ, xiʼ yoln cyucʼ tcʼwaʼl Ismael, ictzun, te cyakilke tuj tja.",
                "11.": "Ix tajtzun tbaʼj yoln cyucʼl, yoln te Sam, ix xiʼ tmaʼn: Cyeʼyexa ixke tcʼwaʼla, porque cxeʼl tetzane aj tnam icxtzan termanniye Nefi; ixke tcʼwaʼla chi bel ajlat cyucʼxke tcʼwal Nefi; icx coquela tzaʼn te, ix ajke tcʼwaʼla icy tzaʼnx te tcʼwal Nefi, ix cxeʼl cʼiwlaʼna cyakil tuj tkʼijlala.",
                "12.": "Ix bajtzun que tej tbaj yoln icju te cyakilke iteʼ tuj tja, según ntnanta tanmi ix t-xew Kajaw at tiʼj, ix tijn nmane. Ix baj que cyim ix cuʼx makut.",
                "13.": "Ix bajtzun que nicʼx kʼij tcyimlen, Lamán, Lemuel ixke tcʼwaʼl Ismael ijaw kʼojl wucʼla tuʼn tlaj aj ntmaʼn Kajaw.",
                "14.": "Porque wekin, Nefi, ilx tiʼj tuʼn nyolana cye icjo según tzaʼn tyol; porque otok txi nmaʼna nimca yol cye; icx te nmaʼne aj naʼntok tcyim; ix nimca ke yol luʼ tzʼibn cywitz caʼbtl nsleʼw, porque cywitzju o cu tzʼibt aj jun storya te nim storya.",
                "15.": "Ix cywitz jluʼ cbel ntzʼiban ajke cosas te wanmiye, ixke nimca ke tzʼiban cywitz sleʼw cʼuxl te bronce. Porque pur txubtxaj ntnaʼn wanmiye cyiʼjke tuʼjil ix nbaj nximna tuj wanmiye, ix ncuʼ ntzʼibna te jun tkanil ix tuʼn tocnen cye ncʼwaʼla.",
                "16.": "Lutzan luʼ, txubtxaj nnoʼc wanmiye cyiʼjke cosas te Kajaw, ix atzun wanmiye nim nximn tiʼj aj owila ix onbiya.",
                "17.": "Simbargo, banwtla weye t-xtalbl Kajaw tuʼn ttzaj tyecʼn aj maʼxix ix luʼxix takʼun, ntmaʼn wanmiye: ¡Aya bisbl xinak kina! Ictzun, bis nnoʼc wanmiye tuʼn tlaj nchibjala. Njaw bisn wanmiye tuʼn tlajke ploj nbant wuʼna.",
                "18.": "Nojna wiʼja ntiʼ tuʼn wex tzokpaje tuʼn tlajke ploj ixke il aj juratxix nchin baj tmukʼan.",
                "19.": "Ix ka wajbla tuʼn njaw tzalaja, nxjikʼan wanmiye tuʼn cylaj twitz wila, simbargo baʼn wuʼna alʼij nnoc ncʼuʼja.",
                "20.": "Aju nDiosa n-onn wiʼja, otzʼonna wiʼja cyiʼjke nbisa tuj desyert; ix ochin cleta tuʼn tibaj mar.",
                "21.": "Ochin noja tuʼn t-xtalbl tcʼujlabil asta ocxa tbaj nchibjala.",
                "22.": "Ochi baj ttzacsanke wenemiwiye asta ioc cyluʼlin nwitza.",
                "23.": "Lutzan luʼ, otbi nwiʼya tex kʼij, ix otzaj tkʼoʼn nximbatza tuj tilbilal konicʼan.",
                "24.": "Nimxix nchin nana Dios twitz kʼijl; ictzun cyiwx ojaw nwiʼya tuj cyaʼj; ix icuʼtzke tsanjel Dios ix inoʼcx biʼna cyuʼn.",
                "25.": "Ix otxi samaʼn nximlala txaʼn tkʼab t-xew ocxa tpon twiʼ montanya max maʼtweʼ; ix otil nwitzake maʼxix cosas, ictzun, maʼxixke te cye xinak; cyjaʼtzun tzaj kʼamaʼn weya tuʼn min tcuʼ ntzʼibana.",
                "26.": "Entons, ka oʼwilake maʼxix cosas, ka tuj t-xtabl Kajaw cyibaj cycʼwaʼlke xinak otxi aj bitzal cye tucʼ nimxix tajbl, ¿Titzun kuʼn nnoc nacpaj ix ncuʼ wanmiye tuʼj taʼw, ix ncuʼ naj nchibjala ix ncyim wipana tuʼn tlajke nbisa?",
                "27.": "Ix ¿Tikuʼn tuʼn txi nkʼoʼna te wila nok tuʼn tlaj nchibjala? Ictzun ¿Tikuʼn tuʼn txi nkʼoʼn wiba cyujke ploj, aj nxi nkʼoʼna gan te ploj xjal tuʼn toctz tuj wanmiye tuʼn tbaj naj aj ntzalajible ix njyon tiʼj tuʼn tbisn wanmiye? ¿Tikuʼn nchin jaw kʼojl tuʼn tlaj wenemiweye?",
                "28.": "¡Tzulx tnabletz, aya wanmiye! Miʼn baj tcyimiye tisana tuj il. ¡Tzʼocxa txubtxaj, aye wanmiye! Miʼ txi tkʼoʼn tiba te tenemiw wanmiye.",
                "29.": "Miʼ jaw kʼojl mása tuʼn tlajke wenemiwiye, mix tuʼn tel tiʼna wipane tuʼn tlajke nbisa.",
                "30.": "¡Tzʼocxa txubtxaj aye wanmiye! Kʼonxa te Kajaw ix kʼmanxa: ¡Aya Kajaw, c-ocx nxoʼna te jumajx! Ictzun, pur txubtxaj c-ocl wanmiye tiʼja, ¡aya nDiosa ix aya aj jun picy te coʼpl weya!",
                "31.": "¿C-colpajel wanmiye tuʼna Kajaw? ¿Chineʼl tcoʼpna tuj cykʼabke wenemiwiya? ¿Oc chin luʼlila tuʼna twitz il?",
                "32.": "¡Nokat lamʼon chi telke tlamel impyerna nwitza, pues piẍn ten wanmiye ix baʼnxix nxewa! Miʼn chitzaj tlamoʼna. Kajaw, aj tlamel xtis tuʼn nbeta tuj be tuj tumlxix, ix jaca chinoca te jun baʼn te chkʼajlaj tujbe.",
                "33.": "¡Aya Kajaw, chin tmukʼanxe tuj xbalen te t-xtisa! Binchama Kajaw jun be tuʼn wex tzokpaje cyiʼjke wenmiwaye! Kʼonxa tuj jikn aj nbeya. Miʼn cuʼ tkʼoʼna jun ploj tuj nbeya tuʼn njaw tolje, sino kʼiʼn ela ke tnachil tuj nbeya; ix miʼn cub tmakoʼne tuj nbeya, sino oʼcx cyeke wenemiwaye.",
                "34.": "¡Aya Tat, tiʼja kʼukl ncʼuʼja, ix tiʼja cykebl ncʼuʼja te jumajx! miʼn tzʼoc keʼ ncʼuʼja tiʼj tkʼab chibaj; porque baʼn wuʼne que becyʼbil twitz jun xjal aj nnoc keʼ tcʼuʼj tiʼj tkʼab chibjal. Ictzun, becyʼbil xjal nnoʼc keʼ tcʼuʼj tiʼj jun xinak, bixmo oʼcx nkeʼ tcʼuʼj tiʼj chibjte t-kʼiʼl.",
                "35.": "Ictzun, baʼn wuʼne que tzul tkʼoʼnxix Dios libr te aj nkanin tiʼj. Ictzun tzul tkʼoʼn we nDios, ka min ma txi nkaʼnn tuj nyaʼ tocnen. Cyjaʼtzun, cjawl nmana teya ictzun; cjawil nwiʼye cyiw tiʼja nDiosa, nxake te nxtisbl. Lutzan luʼ cjawil nwiʼye tiʼje min cbajel, aya ncimient, xak ix aya nDiosa te Jumajx. Icxtenju."
            },
            "5": {
                "1.": "Lutzan luʼ baj que we kin, Nefi, xiʼ nkaʼnna nimxix te Kajaw nDiosa, tuʼn tlaj cykʼojke wermaniye.",
                "2.": "Per lutzan luʼ, jaw chʼiy cykʼoj wiʼja, hasta cyajbe tuʼn ncuʼ biyoʼna cyuʼn.",
                "3.": "Ictzun, ijaw lipn tucʼ yol wiʼja cyjaʼw: Taj kermaniye chʼin tuʼn tmandaʼrn kiʼje, ix nok tuʼn tlaj ma ko yajta tuʼn bis. Kbyoncub, tuʼn min kbisn más tuʼn tyol. Tuʼnj lutzan luʼ, kcʼiʼya tuʼn toc te kwiʼxlala; porque koya ajke terman matij, a koʼya tuʼn kmandarna tiʼ jtnam luʼ.",
                "4.": "Ix ncʼiʼya tuʼn tcuʼ ntzʼibana cywitzke sleʼw cʼuxl luʼ cyakil cyyol wiʼja. Tucʼ oc txi nmaʼna, que cyajbe tuʼn ncuʼ cybyoʼn.",
                "5.": "Ix baj que tzaj tmaʼn Kajaw weya, Nefi, tuʼn wetza cyxol ix tuʼn nxi oka tuj desyert cyucʼke cyajbl tuʼn cyxi wucʼala.",
                "6.": "Bajtzan, que kine Nefi, xi wiʼnake nfamilye, Zoram tucʼx tfamilye, tucʼx Sam aj wermaniye matij ix tucʼx tfamilye, Jacob ix José, ke wermaniye chʼin, ax icxkeʼ waʼnaba ix cyakil ke aj cyajbe tuʼn cyxiʼ wucʼale. Ix cyakilkej i eʼx wucʼale ocslaʼn cyuʼn aj otok tzaj tmaʼn ix tzaj tyecʼn Dios weya; ix cyjaʼtzun xi cybiʼn nyola.",
                "7.": "Ix xi kiʼna kjaya mant ix cyakil aj baʼn tiʼnjtz, ix obeta nim kʼij tuj desyert. Ix tej kbeta nim kʼij, cuʼ kkʼoʼn kjaya.",
                "8.": "Ix ajke nxjalile cyajbe tuʼn toc kʼot tbi lugar te Nefi, ix ictzun oc kuʼne.",
                "9.": "Ix cyakilkej iteʼ wucʼale baj cyxiʼmn tuʼn toc tbiʼ aj tnamte Nefi.",
                "10.": "Ix nimcx oluchaʼrna tuʼn kela cywitzke jwisyo, ke ley ixke tmandamyent Kajaw tiʼj cyakil cosas, según aj tley Moisés.",
                "11.": "Ix xi-aj Kajaw kucʼala, ix nimx ojaw ankʼina, tuʼnju cycuʼxlen kawaʼna iyaj ix nimxix twitz kawala chmet. Ix keʼ tuʼn cyten kẍneʼla, kwacẍa ix cyakil wik jil.",
                "12.": "Ix kine Nefi, ax otok chi tzaj wiʼna wucʼale ajke storya cycub cywitz sleʼw cʼuxl brons; ax icx aj xwac tten bixmo yecʼl kbeya aj otok bant tuʼn tkʼab Kajaw te nmane, según aj tzʼibnmaj.",
                "13.": "Ix baj que nimxix chʼiy kankʼibla, ix nimxix chmet kbaja tuj tnam.",
                "14.": "Ix we kin Nefi, atzun jun molt tspad Labán, ibant nimca spad wuʼne, tuʼntzun miʼn kcuba cyuʼn xjal te tuj tnam Lamanitas; porque biʼn wuʼne aj cykʼoj toc wiʼja ix cyiʼjke ncʼwaʼla, ix cyiʼjke nxjalile.",
                "15.": "Ix cub nxnakʼtzaʼna ke nxjal cye tuʼn tbant ja cyuʼn ix tuʼn tbant cyakʼnan tiʼj cyakil wik tzeʼ; ix tuʼn tbant cyakʼnan tiʼj cʼuxl, cobr, brons, acero, oro, plata ixke luʼxix cʼuxl teʼ.",
                "16.": "Ix wekin Nefi, bant jun tja Dios wuʼne, ax tzaʼn tten te Salomón, banwtla ntiʼ bant cyuʼnke luʼxix macbl, tuʼnj ntiʼju tuj tnam; cyjaʼtzun, ntiʼ bant ictzan tja Salomón. Pero mer ax tqueʼyanc ictzaʼn tja Salomón; ix luʼxix jun binchabnte.",
                "17.": "Ix bajtzun que we kin, Nefi, o bant wuʼna tuʼn cyocke nxjalile te binchal ix te akʼnal tuʼn cykʼab.",
                "18.": "Ix bajtzun que, inoʼc cykʼon te cyrey. Pero we kin Nefi, ntiʼ wajbeya tuʼn tten cyrey; cyjaʼtzun nim bant wuʼne cyiʼj.",
                "19.": "Ix lutzan luʼ, axix toc bant aj tyol Kajaw cyiʼj wermaniye, aj tuʼn woca te cywiʼxanil ix tuʼn woca te xnakʼtzal cye; ix inoʼctzane te cywixlal ix xnakʼtzal, según aj tzaj tmaʼn Kajaw, hasta cyuj kʼij aj jatum cyajbe tuʼn ncuʼ cybyoʼn.",
                "20.": "Cyjatzun, el twitz aj yol tzaj tmaʼn Kajaw, weye: ka min ma tzʼocx cybiʼn tyola, cheʼlx lajet ttxlaj Kajaw. Ix lutzan luʼ, ijeʼx xoʼn ttxlaj."
            },
            "6": {},
            "7": {},
            "8": {},
            "9": {
                "1.": "Jaʼlo, wermanakiye, cyeye jaw nschʼina ke cosas luʼ tuʼn tten tuj cynabla tiʼjke bant tiʼj tuʼn Kajaw tucʼ cyakil ja te Israel.",
                "2.": "Otxi tmaʼn cyeke Judiy tuʼn cytziʼke sant profetas, atxix tuj tnejal ttzajlen keʼ, tuj wikn wik ankʼbil ocxa tpon tiemp tuʼn cyoc junat juntl maj te acʼaj tuj aj axix toc iglesia ix tpeʼn Dios, que oc cybaj chmet tuj tnam cycotz, ix oc cyxi txolbat tuj cyakil cytzʼotx tziʼynmaj.",
                "3.": "Lutzan luʼ cxeʼl nmaʼne kej cosas luʼ, wermaniye nim wajbile cyiʼj, tuʼn cytzalaje ix tuʼn tjaw cyiʼn cywiʼya twitz cyaʼj te jumajx, tuʼn tlajke cyʼiwbil oc tzaj tkʼoʼn Dios cyibajke cycʼwaʼla.",
                "4.": "Porque baʼn wuʼna que nimcake cyeya o chi studiarna cyiʼjke cosas te yajx; cyjaʼtzan, baʼn wuʼne que biʼn cyuʼne aj kchibjal il tij cbel naj ix; simbargo, c-ocl kqueʼyn Dios tuj kchibjal.",
                "5.": "Ictzan, baʼn wuʼne que ax biʼn cyuʼna que cbel tyecʼn tib tuj tchibjal cywitzke xjal te Jerusalén, jatum oketz, porque ax baʼn tuʼn tten cyxol; pues baʼn tuʼn toc tkʼon tib aj Nmak Binchal te xinak tuj tchibjal ix tuʼn tcyim tuʼn cylaj cyakilke xjal, tuʼntzan cycyaj ten xinak tiʼj Kajaw.",
                "6.": "Porque tzan otzicʼ camacy cyiʼj cyakilke xinak tuʼn tel twitz aj tajbil tbanil Nmak Binchal, ax ilx tiʼj jun tipumal tuʼn kjaw itzʼj juntl maj, ix aj tuʼn kjaw itzʼj juntl maj il tiʼj tuʼn tul tiʼ xinak tuʼn tlaj tcuʼlen tzʼak, ix aj tcuʼlen tzʼak tzajjo tuʼn tlaj aj tcuʼ kʼit tmij tley Kajaw tuʼn Adán; ix tuʼnju tculen tzʼak xinak tuj il, ex lajoʼn xinak ttxlaj Kajaw.",
                "7.": "Cyjaʼtzanjluʼ ilx tiʼj jun colpibl te jumajx, porque ka nyaʼ te jumajx, aj najbil luʼ milay tuʼn toc te baʼn. Cyjaʼtzan aj tnejl jwisyo cuʼ tzʼak tibaj xinak tuʼnwla ten te jumajx. Ix cyjaʼtzan, que ocxwit ckʼayel aj chibj luʼ ix oc cbelix kʼuchjwla tuj txʼotxʼ, tuʼn mi jtojx tuʼn tjaw weʼtl.",
                "8.": "¡Aj nabil Dios! ¡Aj tlas ix tchjonta! Lutzan luʼ, nokat miʼn jaw weʼtl más chibj, chi cjel tenwla kxew tucʼ ángel aj ul tzʼak te txlaj Dios te Jumajx, ix oc te diabl, mix tuʼn tjaw weʼtl.",
                "9.": "Ix ix ajke kxew i octla ictzan a ix dyablatzan koʼ, ángel te jun dyabla, lakeʼtla ko txlaj kDios tuʼn kcyajten tucʼ mambaj te slaʼj, tuj najsbil ictzaʼn te, ictzan, icxtla ictzan atzante cub tslaʼjinke tnejl kman, aj ntzaj tyecʼ tib ictzaʼn jun ángel te spicʼn ix nchoc ttoʼynke cycʼwaʼl xinak tuʼn cyoc cychmon cyib te cʼloj ewan bix tuʼn cybiyon cyucʼl ix tiʼ cyakil txilenke akʼuntl ewan te klolj.",
                "10.": "¡Maʼxix jun t-xtalbil kDios, aj tuʼn tten kbe tuʼn kex ok tuj t-xcyʼak aj xobl diabl! Ictzan, aj diabl, camacy ix impyerno, aj nnoc tiʼj wuʼne tcyiml chibjal ix tcyiml xewbaj.",
                "11.": "Ix tuʼn tlaj aj txilen najsbl kil banin tuʼn Dios, aj Sant te Israel, aj cyiml tiʼj ma chin yolana, que te aj ximlalbaj, cxeʼl tkʼoʼn ke tcyimni; ix aj camacy atzan aj tjulj.",
                "12.": "Ix aj camacytl aj ma chin yolna tiʼj, atzanj camacy te xewbaj, cxeʼl tkʼoʼnke tcyiml; ix aj camacy te xewbaj atzanj tuj impyerno, cyjaʼtzan jluʼ que aj camacy ix impyerno cxeʼl cykʼoʼn cycyiml: Aj impyerno cxeʼl tkʼoʼn ajke txew pres, ix aj jul atzanke ximlalbaj pres, ixke ximlal baj ix xewbaj cyeke xinak cjawl bant juntl majte acʼaj jun tiʼj juntl; ix cbantel tuʼn tipumal aj tuʼn tjaw itzʼj juntl maj tuʼn Santo te Israel.",
                "13.": "¡Maʼxix jun tnabl Dios! Porque juntl tuʼmal que aj cyaʼj te Dios cxeʼl tkʼoʼn cyxewke ajke teʼ tuj xtis, bix aj cxel tlcʼon jul te cyeke ximlal baʼnke; ix xeʼwbaj ix ximlal chi jawl juntl maj te acʼaj, ix chaʼjlel ke xinak mintiʼx tuʼn cynajelx tuʼn cycyim te jumajx; ix atzanke anma itzʼ, ctel jun tzʼaklxix cyximbatz ictzaʼn aj tocx tuj kchibjal, oʼcx ka tbanilxix tzʼaklxix kximbatz.",
                "14.": "Que atzanju tzʼakl kximbatz tiʼj aj kil, ix tiʼj aj kẍwoʼjal, ix tiʼj aj ksbaʼjal; ixke baʼn, toc cyxbaln sakxix, ictzan, tuʼnju mant tuj jikan, tzʼakl cyximbatz tiʼj cytzaljibl ix tiʼ cyxtisbl.",
                "15.": "Ix taj oc tbaj aj tnejl camacy hasta tiʼj ankʼibl cyakilke xinak, ix otok choc te ntiʼx tuʼn cycyim te jumajx, cbajel que chipol tuj xtisbl te Sant te Israel. Entons cucxtzan cxel ctzajel jwisyo, ix chi ocl tuj xtis según tjwisyo Dios.",
                "16.": "Ix ax toc itzʼj Kajaw, porque otma n-ankʼin ix atzan jun tyol te jumajx aj milayx tzacj, que alcyekej xjal baʼn, chi telx baʼn, ixke ẍwoʼj, chi tel ẍwoʼj, cyjaʼtzan, ke nyaʼ sakxix atzanke ju diabl ix cyucʼx tsanjel; ix chi xeʼl tuj kʼakʼ te jumajx aj banan tten ix aj taʼw c-ocl cyiʼj ictzan jun sterya kʼakʼ tuj ix kʼakʼ azufre, que ajke tkan kʼakʼ cjawl te jumajx ix ntiʼx tbajl.",
                "17.": "¡Aj maʼxix ix t-xtisbl kDios! Porque nbant tyol, ix oʼ chetz tuj ttziʼ ix chi japanel tley twitz.",
                "18.": "Per lutzan luʼ, ajke baʼn, ke baʼnxix te Sant te Israel, ajke otxi cyocslaʼn tiʼj, aj otxi cyapaʼn tcrusl twitz txʼotxʼ ix otzʼel cyicʼn cyʼixbl, atzanke ju chi tel tuj tnajbl Dios aj oʼ bant tten te cye atx taj tbant twitz txʼotxʼ, ix tzʼaklxix ctel cytzalajbl te jumajx.",
                "19.": "¡Aj maʼxix t-xtalbl kDios, aj Sant te Israel! Pues ccolil cyiʼjke sant baʼnxix tuj tkʼab diabl, aj diabl, camacy, ix tuj kʼakʼ, ix aj sterya tucʼ kʼakʼ ix azufre, que atzun jun ix taʼw ntiʼx tbajl.",
                "20.": "¡Pur maʼxix aj tsakal kDios! Tzkiʼn tuʼn cywitz cyakilke cosas, ix ntiʼ jun aj miwt ttzkiʼn.",
                "21.": "Ix tzul twitz txʼotxʼ tuʼn cycolpajke xjal, ka cyaj tuʼn txi cybiʼn tyol; tuʼnj lutzun luʼ, ate n-apan tiʼj cyilke xjal, ictzan aj cyil cyakilke xjal nchi ankʼin, tzaʼnxke xinak ixke xuʼj ixke cʼwaʼl; aj axke tfamilye Adán.",
                "22.": "Ix n-apan cyiʼjke j-ajo nok tuʼn cyjaw ankʼin juntl majke xjal tuʼntzun cyakilke tuʼn cypon twitz oc tul tkʼijlal jwisyo.",
                "23.": "Ix nxi tmaʼn cye cyakil xjal tuʼn tajtz jolpaj tiʼ cyanmi ix tuʼn cybiyan tuj tbi, tuʼn cyakil cyocslabl tiʼj Sant te Israel, bixmo miʼn chi colet tuj tnajbl Dios.",
                "24.": "Ix ka miʼn ma tzʼajtz jolpaj ti cyanmi mix tuʼn tocx cyocslaʼn tiʼj tbi, mix tuʼn cybiyan tuj tbi, mix lepchoʼcke ocxa tbaj twiʼylal, cxeʼl cycastiw; Kajaw Dios, aj Sant te Israel, otma.",
                "25.": "Cyjaʼtzan jluʼ, otzaj tkʼoʼn jun ley; ix jatum ntiʼ jun ley, ntiʼ castiw, ix jatum ntiʼ castiw ntiʼ najbil ix jatuma ntiʼ najbil aj t-xtalbl Sant te Israel nxiʼ tkann juntl maj tuʼn tlaj najsbil twitz il; porque tuʼnju tipumal oc chicletl tuʼn.",
                "26.": "Porque aj tnajsbil cyiʼj twitz il, ntlcʼon según n tkaʼnn xtis cyeke aj naʼnx tcyikʼ tley, que chi cletel tiʼj xoʼbl diabl; camacy, ix kʼakʼ ix aj diabl, ix aj tucʼ kʼakʼ ix azufre, que atzan jun taʼw ntiʼx tbajl, chajetz juntl maj te acʼaj tucʼal Dios aj tzaj kʼon te cyxew, que atzan aj Sant te Israel.",
                "27.": "¡Per becyʼbil twitz aj al-ej oʼ txi kʼoʼn ley te; ictzan, aj kʼiʼn cyakilke tmandamyent Dios tuʼn, ictzaʼn koʼ, ix ma cub tiʼn tmij, ix nbaj tyajn kej kʼij te, porque nim jun tnachil tzul tiʼj!",
                "28.": "¡Aj slaʼjbl nabil bann tuʼn dyabla! ¡Aj ntiʼx tocnen, nokx gan ix aj nim nchi labt xjal! Ka baninke ocslaʼn cyuʼn que poʼnin ke, ix ntiʼ nxi cybiʼn tocsabl Dios, porque nneʼl cyicʼn, tuʼnj nxiʼ cynaʼn tiʼj que baʼn cyuʼn cyil cyibx; cyjaʼtzan, loc jun cynabl, ix ntiʼ tocnen cye. Ix octzan chi cymel.",
                "29.": "Per baʼn tuʼn koc ponin, ka ma txi kbiʼnke tocsabl Dios.",
                "30.": "Más ¡becyʼbil cywitzke kʼinn xjal, según ajke cosas twitz txʼotxʼ! Tuʼnju kʼinn xjalke nneʼl cyicʼnke meba, tucʼ tnachil nchiyason cyiʼj ke mans ix oʼcx toc tiʼj cykʼinimabl; cyjaʼtzun, aj cyanmi cykʼinmabl atzun cyDios. Mas lutzan luʼ, ax cnajl cykʼinmaʼbl cyucʼal.",
                "31.": "¡Becyʼbil cywitzke ẍon aj cycyʼiʼ txi cybin! porque ax chi cymel.",
                "32.": "¡Becyʼbil cywitzke moẍ cycyʼiʼ chi queʼyn! porque ax chi cymel.",
                "33.": "¡Becyʼbil cywitzke ntiʼ nnajs jolpaj ti cyanmi! Porque aju cyximbitz tiʼj cyplojil chi cyʼixbjel tuj mancbl kʼij.",
                "34.": "¡Becyʼbil cywitzke nicʼl yol! Porque cxel xoʼt tuj kʼakʼ impyerno.",
                "35.": "¡Becyʼbil twitz aj ncuʼ byonta tucʼl! Porque cymel.",
                "36.": "¡Becyʼbil cywitzke cuʼxan nbant il cyuʼn tucʼ cymujeʼ! Porque chi xeʼl xoʼn tuj kʼakʼ.",
                "37.": "Becyʼbil cywitzke nchi nan Dios cywitzke tiblal, tuʼnj txubtxaj taʼ dyabl cyucʼl.",
                "38.": "Ix twiʼpantzen becyʼbil chi cyim tuj cyil! Porque chaʼjl maktzʼaj tucʼ Dios, ix c-ocl cyqueʼyn twitz ix chi cjel ten tuj cyilx.",
                "39.": "¡Akiye, wermann nim wajbl cyiʼja, cycʼujlanxe que nachxix tuʼn kbinchin il twitz Dios Sant aju, ix ax nachxix tuʼn kel twitz aj tajbl diabl! Tencx tuj cynable que tuʼn tbant paj tuʼn chibj kuʼn, kcyiml aju, ix aj tuʼn tbant tbanl tiʼj xewbaj, ankʼibil te jumajx ju.",
                "40.": "¡Akiye wermaniye wajbila cyiʼja, cybinxa we nyola! Cycʼujlanxa aj nimxix baʼn te Sant te Israel. Miʼn tzaj cymana ka xi nyolan cyiw cosas cyiʼja; tuʼntzanj ka ntzaj cyman cyju, nxi cyxmocchana aj yol yaxix toc; tuʼntzanj xi nyolni ke tyol aj Binchalte cyeya. Baʼn wuʼne ajke yol jaxix, cyiwke tiʼj cyakil ẍwojal; cyjutzan ke baʼn xjal minti xobil cyiʼj, tuʼntzanj cyeyax jaxix tyol cye bix cucxke.",
                "41.": "Cyjaʼtzun tten, akiye wermaniye, cyulxa tiʼj Kajaw; aj Sant. Cycʼujlanxa ajke tbe baʼnxix tten. Lutzan luʼ, chʼin tuj tbe cye twitz Kajaw, más puro jikn aj tbe; ix atzn cwentl te aj ttziʼ puert Sant te Israel; ix ntiʼ nnoʼcnan jun majn tuʼn, ix ntiʼ juntl tziʼ oʼcxca jun tziʼ puert; porque milay cub slaʼjn Kajaw, pues atzun tbi Kajaw Dios.",
                "42.": "Ix alxcye oc txi tkanin, atzun Kajaw quelatz tjakoʼn, ix ke ponin tiʼj, ke nim cyximbatz ixke kʼinn xjal ntiʼx cyocnen tucʼ cyximbatz, aju nimbaʼn cyuʼn ix cykʼinmabl lutzan luʼ, aketzanju icʼun tuʼn Kajaw; oʼcx ka ma cyaj cycoʼlnke cosas luʼ, njaw cynimn cyib twitz Dios ix inchi ẍmejlunxix twitz, miʼn tzʼocx tjakoʼn Kajaw tlamel ja cywitz.",
                "43.": "Ixke cycosas ix ninsaj xnakʼtzal ke nim cyximbatz ponin tiʼj cjel ten te jumajx tuj ewj cywitz; ictzun, aju tzalajbil banin tten cyeke sant.",
                "44.": "¡Akiye wermaniye nimxix wajbila cyiʼja cycʼujlanxeke nyola! Lutzan luʼ akiye wermaniye, c-el wiʼna nxbalna ix c-el nchtoʼna tiʼj cywitza, nchin kanna te Dios tiʼj colbil wila tuʼn woc tqueʼyn tuʼn twitz aj cyakil intok tqueʼyn. Ictzun baʼn cyuʼna cyuj kʼij chuʼl, oc cyocbaj cyakilke xjal tuj xjel según cybinchben, aj taj toc tqueʼyn Dios te Israel aj tel nchtoʼna tplojil tiʼj wanmiye, ix sak wiʼje tej tul bitzalke ix ntiʼ npaja tiʼj cychicʼela.",
                "45.": "¡Akiye wermaniye at ncʼuje cyiʼje cyiʼn el cyiba tiʼjke cyila! Cychitoʼn el aj caden cyiʼje tuʼnj xjal tajbl tuʼn cyoc cʼloʼna tuʼn; chuxkeye tiʼj Dios que ajju jun xak te colil kiʼj.",
                "46.": "Cybincham baj cyanmiye tuj kʼij te tzalajbil aj c-ocl xtis cyiʼjke teʼ tuj xtis; ictzun, tuj tkʼijlal jwisyo, tuʼn miʼn cyoc wotʼpaje tuʼn tchi, mix tzul ti cycʼuʼja tiʼj xoʼbl cyila, mix c-ocl il cyiʼja tuʼn txi cymaʼna: ¡Sant, santke tjwisye, aya Kajaw Dios ponin tiʼj cyakil cosas! ¡Ax toc at wila; ma cub wiʼn tmij tleya; wex wila ke wila, ix ma chin cuʼ sbuʼna tuʼn diabl, ix pur banin kina tiʼj aj tpresbil tuj najbil!",
                "47.": "Ix lutzan luʼ, akiye wermann, ¿Baʼn tuʼn tul ti cycʼuʼja aj xoblxix ax toc cyiʼj cosas luʼ? ¿C-ocalpa nkʼoni taʼw tiʼ cyanmiye nokat baʼnxix cyximbatze? ¿Axpla toc chin yolna clari cyucʼile, ka ax toc, libr cyeʼya tiʼj il?",
                "48.": "Lutzan luʼ, nokt santkeya, jaʼcwale chin yoline cyiʼj sant cosas, per cum micʼx cyxilena, ix woca te jun xnakʼtzal cyeya, ilx tiʼj tuʼn txi nxnakʼtzaʼna cyeya tiʼj il.",
                "49.": "Lutzan luʼ nloʼch wanmiye tiʼj il, ix ntzalaj wanmiye tiʼj xtis ix cxel ntzalajiʼna aj sant tbi nDiose.",
                "50.": "Cytzaje akiye wermann, cyakilke at txketlen cyiʼjeʼ, chux keye tiʼj aʼ, chux aj ntiʼ tpwak, ix lakʼontz ix wʼaʼnx; ictzun, chux, cha lakʼona bin ix lech, ntiʼx cypwake, ix mix twiʼ.",
                "51.": "Cyjaʼtzan jluʼ, miʼn cuʼb cynajsaʼn cypwake tiʼj ntiʼ tocnen, mix cyakʼane aj nti tbaʼn tecyeye. Chin cybinxix wenn, ix cycʼujlanxe kej yol otxi nyoʼlna cyeya. Cytzaje tiʼj Sant te Israel ix nimx chi tzalja tiʼj aj milay naj ix nlay kʼuchj, ix nimx tzalj cyannmiye tiʼj cyakil t-xilen.",
                "52.": "Lutzan luʼ, akiye wermann nim wajbile cyiʼje tzulx ti cycʼuʼja aj tyol kDios; cocʼx chi kanna tiʼj oc tex juʼn kʼij, ix cykʼonxa chjonte te xjanxix tbi konicʼn. Nimx tzalj cyanmiye.",
                "53.": "Chiximanxa tiʼj nmakxix tbantlen tiʼj te Kajaw, bix ke t-xtabil pur wenn cyucʼal ke cycʼwal xinak ix tuʼnju nmakxix, baʼnxix, bix ke t-xtalbil te, tzaj ttziyan que ke kcʼwal min chacbel baj kʼuchj tuj chibjal; sino que chitelx tuj txʼotxʼ; bix tuj tkʼijlalil tzul chocal te jun tkan tzeʼ teʼ tuj xtis te ja te Israel.",
                "54.": "Ix lutzan luʼ, akeya wermaniye, wajbila tuʼn txi nyolni más cyeya; per nchiʼj cxel nmane txkantl nyoli cyeye. Icxju."
            },
            "10": {},
            "11": {},
            "12": {},
            "13": {},
            "14": {},
            "15": {},
            "16": {},
            "17": {},
            "18": {},
            "19": {},
            "20": {},
            "21": {},
            "22": {},
            "23": {},
            "24": {},
            "25": {},
            "26": {},
            "27": {},
            "28": {},
            "29": {
                "1.": "Más lutzan luʼ, nimcake tuj aj kʼij oc woc tena binchal jun akʼuntl luʼxix cyxol, tuʼntzun tul ti cycʼuʼj aj obant tiʼj wuʼna cyucʼke cycʼwaʼl xinak, ix baʼn tuʼn tel njapan nkʼaʼba juntl maj, te tcabn maj, tuʼn cychmetke nxjalil que atzunke teʼ tuj ja te Israel.",
                "2.": "Ax icx tuʼn tul ti ncʼuʼja aj tziybil bann wuʼna teya, Nefi, icx te tmane, que tzul ti ncʼuʼje cyiʼj tcʼwaʼla; ajke cyyol tcʼwaʼle chelatz tuj ntziʼye cyeke tcʼwaʼle txechila ixke nyole chi kʼajtel max ttxaʼnle txʼotxʼ te mujbal cyeke nxajl que atzun keju tuj ja te Israel.",
                "3.": "Ix tuʼnju chikʼajtelxixke nyola, nimca xjal aj miyaʼ teʼ tuj ja te Israel chi kʼmal ¡Jun Biblia! ¡Jun Biblia! ¡At jun kBiblia ix ntiʼ tuʼn tten txkantl Biblia!",
                "4.": "Ax ictzun ntmaʼn Kajaw Dios: Mibnx chibine, ctel jun cyBiblia; ix tzul cyiʼjke judiy xjal, aj ntanmiye te ojtxa tkanil. ¿Ix tijil chjonta nxi cykʼoʼn cye judiy tuʼn tlaj Biblia aj icʼ cyiʼn cye? Ictzun, ¿Tijil cyajbil tuʼn txi cymaʼn aj ke xjalx miyaʼ teʼ tuj ja te Israel? ¿Naʼnpl cyuʼn, ke tuj ploj betn, akʼuntl ix cybisbl judiy, ix aj cyocslabl wiʼja tuʼn txi kʼit colbil cye kej xjal miyaʼ teʼ tuj ja te Israel.",
                "5.": "Akiye xjal miyaʼ teʼ tuj ja te Israel, ¿Opa tzul ti cycʼuʼja cyijke judiy, aj ntanmiye te ojtxa tkanil? Miʼn, sino que o cheʼx cyʼiwlaʼn tuj nach cyuʼna ix o chel icʼan cyuʼna, ix ntiʼ txi cyximna tuʼn cybant juntl maj. Mas lutzan luʼ, cbantel wuʼna tuʼn cyaj nmeltzʼuʼna cyakilke cosas luʼ tibaj cywiʼya; porque we kin, Cyajaw, naʼnx tel tiʼ ncʼuʼja aj ntanmiye.",
                "6.": "¡Akiye mibnx chibin, akiye aj ncymaʼn: Jun Biblia, at junke kBiblia ix kcʼiʼ txkantl Biblia! ¿Atla jun cyBiblia, nokat miyaʼ cyuʼnke judiy?",
                "7.": "¿Ntiʼpa baʼn cyuʼna que nyaʼ oʼcx jun nasyon at? ¿Ntiʼpa baʼn cyuʼna que akina Cyajawe aj cyDiosa, wuʼna ibant xjal twitz txʼotx ix cʼujlaʼnke wuʼna ajke nchi ankʼin tuj juʼn piẍ txʼotxʼ ix nchin mandarana tuj cyaʼj ix twitz txʼotxʼ, ix nxi wiʼn nyola cye cycʼwaʼlke xinak, ictzun, cye cyakil nasyon te twitz txʼotxʼ?",
                "8.": "¿Tikuʼn nchi jaw lipne tucʼ yol tuʼnju ccyʼikʼla txkantl wey nyol? ¿Ntiʼpa baʼn cyuʼna aj testiw te txkantl caba nasyon atzunju stiw que akine Dios, ix naʼnx wuʼna tiʼj jun nasyon ix tiʼ juntl? Cyjaʼtzun, nxi nyolna ajke yol, tzaʼnx te jun nasyon ix tzanx te juntl. Ix oc cyoc mujeʼ cycabl nasyon, ax c-ocl mujeʼ aj cystiwa.",
                "9.": "Ix nbant luʼ wuʼne te yecʼbl cye nimke xjal que ax kina aj ew, jaʼlo ix te jumajx, ix nxiʼ ntxʼolbaʼn nyola tzaʼn wajbla. Ix miʼn txi cymaʼne que tuʼnju txilen nyolna jun nyola, milay tuʼn nyolna tiʼj juntl; porque naʼnx tbaj bant wakʼna, mix cbajel asta ocxa tnaj xinak, mix icxju, te jumajx.",
                "10.": "Cyjaʼtzun que nyaʼ nok tuʼnj at jun Biblia, cxeʼl cynaʼna tiʼj que tcuʼx cyakilke nyola tuj; mix tuʼn txi cymaʼna que naʼnx tcuʼ ntzʼiban txkantl.",
                "11.": "Porque akina mandaʼral cyakilke xjal, tzanx tuj tjawtz ix telex kʼij, ix tuj jawni, ix tuj cubni, ix cyujke piẍn txʼotxʼ cyocx tuj mar, tuʼn cytzʼibn aj nxi nmaʼna cye; porque cyiʼjke uʼj tzʼiban maj cocl mundo tuj xtis, teylax te juʼn según tzaʼn tbinchben, ix según aj tzʼibn maj.",
                "12.": "Tuʼn lutzan luʼ, chin yolila cyucʼlke judiy xjal, ix cbel cytzʼibn; icʼ chin yolila cyucʼlke nefitas xjal, ix ax cbel cytzʼibn, ix ax icx chin yolile cyucʼl cyakilke aj teʼ tuj ja te Israel, que lekʼch ma chi tzaj wina ix cbel cytzʼibn ix ax chin yolila cye cyakil nasyon twitz txʼotxʼ ix cbel cytzʼibn.",
                "13.": "Ix cbajeltzun jluʼ que ctel cyyol ke nefitas cyucʼl ke judiy xjal, ix cyyol judiy cyucʼ ke nefitas ix ke judiy xjal ix ke nefitas ccyikʼl aj cyyol ke cʼlojn xjal tzʼpetn te Israel, ix atzun cye ccyikʼl cyyolke nefitas ix judiy xjal.",
                "14.": "Ix cbajeltzun que aj ntanmiye, que a aj ja te Israel, chi bajel chmet twitz cytxʼotxʼ, ix nyola ax c-ocl te junx. Ix cxeʼl nyecʼan cyeke nchi lucharn tiʼj nyola ix cyiʼj nxjalile, que ax atzan ja te Israel, que a we kin Dios, ix at bant tiʼj wuʼne tucʼ Abrahan tuʼn tul tiʼj ncʼuʼja ajke tcʼwaʼl te jumajx."
            },
            "30": {},
            "31": {
                "1.": "Ix jaʼlo, akiye wermaniy wajbile cyiʼje, kine, Nefi, cxeʼl ncoʼline tuʼn nkʼamane tkanil. Ix milayx chin tzʼibna oʼcx caʼbx cosas aj ax toc baʼn wuʼna que cbajel icju; mix tuʼn tcuʼ ntzʼibna txkantl oʼcx cabl ni tyol wermaniye Jacob.",
                "2.": "Cyjaʼtzun, ajke cosas ochi cuʼ ntzʼibna tucʼuju, oʼcx aj cabl yol tuʼn nyolna tiʼj aj doctrina te Cristo; cyjaʼtzun, cxeʼl nmaʼna cyeya axix toc, según aj tclariyilke nyole jun tyempc.",
                "3.": "Porque txubtxaj taʼ wanmiye tiʼj tclariyil porque ictzan tbinchben Dios cyxol cycʼwaʼlke xinak. Porque ntzaj tkʼoʼn Kajaw Dios spicʼn tiʼ cyximbatz; tuʼn tel cynicyʼ tiʼj tuʼntzun nyolan cyucʼ xjal según tyolbil tuʼn tel cynicyʼ tiʼj.",
                "4.": "Cyjaʼtzun, wajbla tuʼn tul ti cycʼuʼja aj profeta machin yolina tiʼj tyeʼcn Kajaw weya, ix aj otzaj cbyal tiʼj Tnel Dios, aj quel kʼin te twitz il te twitz txʼotxʼ.",
                "5.": "Ix ka Tnel Dios, aju sant, il tij tuʼn tbyan tuj aʼ tuʼntzn tel xtis twitz cyakil, ¿nicʼpun matij, aj il tiʼj ke tuʼn kbiyan tuj aʼ, ka aj ilkoʼ?",
                "6.": "Ix jaʼlo, wajbl txi nkaʼnn cyeya akiye wermaniye wajbile cyiʼja ¿Tzaʼn el Tnel Dios twitz cyakil xtis taj tbyan tuj aʼ?",
                "7.": "¿Ntiʼptzn baʼn cyuʼna que santkʼa? Aju xjanxix txilen, nxi tyecʼn cyeke cycʼwaʼl xinak, que según ximlalbaj, cbel tbecyʼbiliʼn twitz twitz Mambaj ix nxi kʼamet ax toc te tuʼn cyocx tniʼmke tmandamyent.",
                "8.": "Cyjaʼtzunjluʼ tej tbaj byan tuj aʼ, cuʼtz Xewbaj Sant tibaj ictzaʼn jun palom.",
                "9.": "Mástzn icx aj xiʼ tyecʼn cye cycʼwaʼl xinak aj tjikumal be ix aj chʼin tuj jatum tuʼn cyocx, que otok cuʼ tkʼoʼn jun yeʼcbl tnejl.",
                "10.": "Ix xi tmaʼn cye cycʼwaʼl xinak: Chi lapeʼtz e wiʼja. Cyjaʼtzun, akiye wermaniye at ncʼuje cyiʼja ¿jaʼca koc lapeʼ tiʼj Jesus, ka minti kajbil tuʼn cyxiʼ kcʼuʼn tmandamyent Maʼmbaj?",
                "11.": "Ix tmaʼ Mambaj: Tajs jolpaj ti cyanmya, tajs jolpaj ti cyanmya ix chi byana tuj tbi ncʼwaʼla aj at wajbl tiʼj.",
                "12.": "Ix icʼ nbiʼna tyol Cʼwaʼlbaj, que tma weye: Aj cbyal tuj nbiya, tzul tkʼoʼn Maʼmbaj aj Xewbaj Sant tibaj, tzaʼn weye. Cyjaʼtzun, chi lapeʼtza ix cybinchama ke cosas nnoc cyqueʼyna aj nbant wuʼna.",
                "13.": "Cyjaʼtzun, akiye wermanniye wajbila cyiʼja, ka ma chʼoc lapeʼya tiʼj Cʼwaʼlbaj tuʼn cyakil tajbl cyanmya, nyaʼ tuj xmeletzʼ, ix mo tucʼ tramp twitz Dios, sino que tuʼn axix toc cyajbla, tajtz jolpaj ti cyanmye tiʼj cyila, ix tuʼn t-xiʼ cymaʼna ax toc te Kman que cyajbla txi cyiʼne aj tbi Cristo tuʼn byabl, ictzun lepchix keya tiʼj Kajaw ix Colil kiʼj max tuj aʼ, según aj tyol, lutzan luʼ, cicyʼel cyiʼna Xewbaj Sant; ictzun, tons lepchx aj byabl te kʼakʼ ix te Xewbaj Sant; ix jaʼctzun chi yolna tuj cyyol ke ángel te Dios ix txi cymaʼna tuj bitzbl te Sant te Israel.",
                "14.": "Mas lutzan luʼ, akiye wermaniye wajbla cyiʼja ictzun tten tzaj tmaʼn tyol cʼwaʼlbaj weya: Ka oc tajtz jolpaj tiʼ cyanmya tiʼj cyila, ix oc txi cymaʼna ax toc te Kman, nok tuʼn byabl tuj aʼ, que tajbla tuʼn cyocx cyxoʼnake nmandamyent; ka otok tzicʼ cyiʼna byabl te tuj kʼakʼ ix te Xewbaj Sant ix nchi yolna cyujke acʼaj yol, ictzun, tuj cyyol ángel te Dios, ka oc tbaj jluʼ cbel cyxcʼayn cyiba wiʼja, mejor mixt oc cycʼuje wiʼje.",
                "15.": "Ix nbiya twiʼ Mambaj aj tma cyjaʼw: ictzun, ajke tyol Nim Wajbile Tiʼj axix toc ix baʼn. Alcye ma tapanta nasta oc tjapnbaj twiʼ, atzunju ccoletl.",
                "16.": "Ix jaʼlo, akiye wermaniye wajbila cyiʼja, tuʼn jluʼ baʼn wuʼne que ka min ma tapanta xinak ocxa tjapn baj twiʼylal mix lepchoʼcx tij t-xnakʼtz Tcʼwaʼl Dios itzʼ, milay colet.",
                "17.": "Cyjaʼtzun, cybinchamake cosas xi nmaʼna cyeya aj otok wila bant tuʼn Kajaw ix Colilke, porque cyjaʼtzun otzaj yecʼn weya tuʼn cybintaye alcye tlamel jatum tuʼn cyocxa, Porque aj tlamel jatum tuʼn cyocxa, atzunj aj tuʼn tajtz tiʼj cyanmiye ix tuʼn byabl tuj aʼ; tons sigx aj najsbl kil tuʼn kʼakʼ ix tuʼn Xewbaj Sant.",
                "18.": "Tons jaca chi tena tuj jikn ix chʼin be tuj aj npon tiʼj ankʼibl te jumajx; ictzun, ma choʼcxa tuj tzi ja, ochi akʼnana segúnke mandamyent Mambaj ix Cʼwaʼlbaj, ix otzicʼ cyiʼna aj Xewbaj Sant, que ntmaʼn aj ax toc tiʼj Maʼmbaj ix Cʼwaʼlbaj, tuʼntzun tel twitz aj otxi ttziʼyn, que ccyikʼale ka ma choʼcxe tuj be.",
                "19.": "Ix jaʼlo, akiye werman wajbila cyiʼje, octzun cyocxa tuj chʼin ix jikn be, waja txi nkaʼnn cyeye, ¿Maʼbaj bant cyakil? Lutzan luʼ, cxeʼl nmaʼne cyeye: Miʼn, porque ntiʼ ma chule tzaluʼ nokat nyaʼ tuʼn tyol Cristo, tucʼ ocslaʼbl milay cub tmij aj at tiʼj, kʼukj cycʼuʼje tiʼj aj at tipumal tuʼn tcolin.",
                "20.": "Cyjaʼtzun, il tiʼj cucx cyxiʼya jawna tuʼn cyipamala cyiw tten tiʼj Cristo, ix tuʼn cyayona wena tiʼj ncʼant cyajbla, tiʼj Dios ix cyiʼj cyakilke xinak. Cyjaʼtzun, kama cheʼx beta ix nchi tzalja tiʼ tyol Cristo ix ka ma cyipantiye ocxa tjapnbaj twiʼylal, lutzan luʼ, chitzun Mambaj: Ctel cyankʼibla te jumajx.",
                "21.": "Ix jaʼlo, akiye werman nim wajbile cyiʼje, atzun cybeyilye; ix ntiʼ juntl, mix juntl tbi toc tjakʼ twitz cyaʼj aj jaca colpaj xinak tuj tnajbl Dios. Lutzan luʼ, atzin tdoctrina Cristo jluʼix aj oʼcx ix ax toc tdoctrina Mambaj ix te Cʼwaʼlbaj, ix te Xewbaj Sant, que junx Diosju ntiʼx tbajl. Icxtenju."
            },
            "32": {
                "1.": "Ix jaʼlo lutzan luʼ, akiye wermaniye wajbila cyiʼja, nxiʼ nnaʼne tiʼj que kapa nchiximna tiʼj tuj cyanmya aj ti cbajel cyuʼna oc cyocxa tuj be. Mas lutzan luʼ, ¿Tikuʼn nxi cyximna jluʼ tuj cyanmya?",
                "2.": "¿Ntiʼpa cʼujlaʼn cyuʼna aj xi nmaʼna cyeya que oc ticʼ cyiʼna Xewbaj Sant, jaca chi yoline tuj cyyolke ángel te Dios? ¿Ix tzaʼntzun jac chi yolna tuj cyyolke ángel te Dios ka nyaʼ tuʼn Xewbaj Sant?",
                "3.": "Nchi yoln ángel te Dios tuʼn tipumal Xewbaj Sant; cyjaʼtzun, ncymaʼn tyol Cristo. Cyjaʼtzun cxel nmaʼna cyeye: Chi tzalja tiʼj tyol Cristo; porque lutzan luʼ ajke tyol Cristo ntmaʼn aj tijil cyakil tuʼn tbant cyuʼna.",
                "4.": "Cyjaʼtzun, ka ocxe tbaj nmaʼnake yol luʼ, milay tzʼel cynicʼa tiʼj, tuʼntzanj ntiʼ nchi kaʼnn tiʼj mix tuʼn toc cymacoʼna; cyjaʼtzun milay cheʼx kʼiʼna tuj spicʼn, tnejl chi cymela tuj klolj.",
                "5.": "Porque lutzan luʼ, cxeʼl nmaʼna cyeya juntl maj, que ka ma choʼcxa tuj be ix cicyʼel cyiʼna aj Xewbaj Sant, ctzajl tyecʼn cyakil aj tuʼn tbant cyuʼna.",
                "6.": "Lutzan luʼ que atzun tdoctrina Cristo, ix milay tuʼn txi kʼoʼn juntl doctrina sino ocxa txi tyecʼn tib cyeya tuj chibjal. Ix oc txi yecʼn tib cyeya tuj chibj, aj cxeʼl tmaʼn cyeya atzunju nimx chakʼnal tiʼj tuʼn cyela twitz.",
                "7.": "Ix jaʼlo kine Nefi, milay txi nmaʼna mástl; ncuʼ tmakoʼn Xewbaj nyola ix oʼcx chin bisela tuʼn tlaj aj mibn txi cynim tyol Dios, ploj, mi cytzkiʼn ixke mibn tuʼn cyanmi xinak porque ntiʼ nnel cynicʼ tiʼj aj matij nabil, oc nxi kʼoʼn cye tuj spicʼn clarxix, ictzun, tuʼn cyakil spicʼn yol clarxix.",
                "8.": "Ix jaʼlo, akiye wermaniye wajbile cyiʼje, nnoʼc nqueʼyna que cucx cyximna tuj cyanmya; ix at taʼw wiʼja tuʼn txi nmaʼne cyeya tiʼj aju. Porque ka nxi cybiʼna Xewbaj aj nxnakʼtzan cye xinak tuʼn cynan Dios, jaca cybiya que ilx tiʼj tuʼn knana Dios; porque ntiʼ te xewbaj ploj nxnakʼtzan te xinak tuʼn tnan Dios, sino que oʼcx tuʼn miʼn tnan Dios.",
                "9.": "Mas lutzan luʼ, cxeʼl nmaʼna cyeya tuʼn cocʼx cynana Dios, ix miʼn chi cu nactzʼaje; que ntiʼx jaca bant cyuʼna tiʼj Kajaw, tnejal cynana Dios twitz tuj tbi Cristo, tuʼntzan cytzaj tcyʼiwlaʼn tiʼj aj nbaj cyeya, ix jun cyakʼna te jun baʼn te cye cyanmya."
            },
            "33": {
                "1.": "Ix wekin Nefi, milay cuʼbaj ntzʼibna cyakil aj ma cuʼ yecʼn tuj ntanmya; ix nyaʼ nim wipumala tuʼn ntzʼibna twitzj wipmale tuʼn nyoline; porque oc tyolin xjal tuʼn tipumal Xewbaj Sant, aj tipumal Xewbaj Sant nxiʼ tiʼn tuj cyanma ke cycʼwalke xinak.",
                "2.": "Per lutzan luʼ, nimcake ncuʼ cycyiwsaʼn cyanma tiʼj Xewbaj Sant cyjaʼtzn milaj tzʼocx cyiʼj, cyjaʼtzun nnel cyicʼn aj ocuʼ tzʼibt, ix nnoʼc cykʼoʼn te ntiʼx tipumal.",
                "3.": "We kin, Nefi, ocuʼ ntzʼibna aj ocuʼ ntzʼbna; ix nim tajblen tuj nxiʼmtza, pyorxix ntanmiye. Porque cocʼx nchin nana Dios cyiʼj oc tex kʼij, ix nnacʼj nxwiʼya kunicʼn tuʼn tʼal nwitza nok tuʼn cylaj; ix nxi nkannxix te Dios tuʼn wocslabla, ix baʼn wuʼna cxeʼl tbʼiʼn nyola.",
                "4.": "Ix baʼn wuʼne, que Kajaw Dios ctzajal tcyʼiwlaʼn te jun ajke n-orasyone. Ix ajke yol ochi cuʼ ntzʼibna tucʼ cheba c-ocl te cyiwxix te cye; pues c-ocl il cyiʼj tuʼn tbant baʼn cyuʼn, nxiʼ kʼamaʼn cye tiʼj cyman ix nchi yoln tiʼj Jesucristo, ix nchi txquet tuʼn txi cyocslaʼn tij ix tuʼn cyocxix te baʼn ocxa tbaj twiʼylal, que aju ankʼibl te jumajx.",
                "5.": "Ix cyiwxix nchi yoln tiʼj il, según aj tspicʼmal aj ax toc, cyjaʼtzun, mijunx cjawl kʼojl cyuʼnke yol ochi cuʼ ntzʼibana, sino que oʼcxa jun icju tiʼj xewbaj te diabl.",
                "6.": "Nim nchin tzalja tiʼj clariyil nchin tzalaj tiʼj ax toc; nchin tzalja tiʼj Jesus, porque otzaj tcolin tiʼj wanmya tuj impyerna.",
                "7.": "At nxtalbile cyucʼke ntanmiye, ix nim wocslable tiʼj Cristo que oc npona tuj t-xtisbl chi canetl nim anma wuʼne que ntiʼx ẍwoʼj cyiʼj.",
                "8.": "At nxtalbile cyiʼj judiy xjal: Nxi nkʼamaʼna judiy porque a nchin yoline cyiʼjke aj tzajna kina cyiʼj.",
                "9.": "Ax at nxtalbile cyiʼjke xjal miyaʼ teʼ tuj ja te Israel. Mas lutzan luʼ que cyiʼjke jluʼ mijunx jun jaca keʼ ncʼuʼja tiʼj, oʼcxtzale ka ma txi tniʼman tiʼj Cristo ix c-ocx tuj tlamel ja chʼin tuj, ix lepchoʼcx tiʼj jikn be aj nejna twitz tankʼibl, ix lepchoʼc tiʼj be ocxa tbaj tkʼijlal tcyiml tankʼibl.",
                "10.": "Ix jaʼlo, akiye wermaniye wajbile cyiʼje ix ax icx keʼy judiy ixke iteʼ ttxaʼn txʼotxʼ, cybinxake yol luʼ ix cyocslanxe tiʼj Cristo; ix ka min ma txi cyocslaʼne cyiʼjke yol luʼ, cyocslanxe tiʼj Cristo. Ix ka ma txi cyocslaʼne tiʼj Cristo, cxeʼl cyocslaʼne cyiʼjke yol luʼ, porque te Cristoju, ix tuʼn ochi tzaj tkʼoʼn wey; ix nxnakʼtzan cyiʼj cyakilke xjal tuʼn tbant cybinchben tbanel.",
                "11.": "Ix katzun nyaʼ yol ke te Cristo, chi xtisna tiʼj; porque cyujke mancbl kʼij tzul tmaʼn Cristo cyeya tuʼn tipumal ix txkan tzaljibl que teke tyol; ix c-ocl kqueʼyn kwitz tuj txtisbl, akeya ix kina, ix baʼn cyuʼna que a otzaj mandarante weya tuʼn tcuʼ ntzʼibnake cosas luʼ, ntiwtla wipumala.",
                "12.": "Ix cxeʼl nkaʼnna te Mambaj tuj tbi Cristo que nimca koʼ banwtle nyaʼ kcyakil ko coletel tuj tcubil tuj aj maʼxix ix mancbl kʼij.",
                "13.": "Ix jaʼlo, akiye wermaniye wajbila cyiʼje, cyakil ajke teʼ tuj ja te Israel, ix cyakilkeya, akiye teʼ txaʼmpan txʼotxʼ, nchin yolna ictzan jun ntzaj kʼajt tuj kuk: Kina, asta ocxa tul cananj maʼxix tkʼijlal.",
                "14.": "Ix cyeya, aj cycʼiʼ chi onan tiʼj t-xtalbl Dios, mix tuʼn tocx cyxoʼna cyyol judiy xjal, mixke nyola, mixke yol cheʼls tuj ttziʼ tNel Dios, lutzan luʼ, chi cjel ncaʼwena te jumajx. Porque aj ke yol luʼ chocla tuj cʼixcʼej cyiʼja tuj mancbl kʼij.",
                "15.": "Pues aj nnoʼc wotxʼoni twitz txʼotxʼ cxeʼl yecʼat cyeya tuj t-xtisbl jwisyo; porque ictzun tten ntzaj tmaʼn Kajaw, ix coʼcx nxoʼna. Icxtenju."
            }
        }
    },
    "jacob": {
        "meta": {
            "slug": "jacob",
            "name": "jacob",
            "chapterWord": "Capítulo"
        },
        "chapters": {
            "1": {},
            "2": {},
            "3": {},
            "4": {},
            "5": {},
            "6": {},
            "7": {}
        }
    },
    "enos": {
        "meta": {
            "slug": "enos",
            "name": "Aj Uʼj Te Enós",
            "chapterWord": "Capítulo"
        },
        "chapters": {
            "1": {
                "1.": "Lutzan luʼ we kin, Enós, baʼn wuʼne que nmane oc te jun xinak purxix tuj xtis ten: Pues incuʼ t-xnakʼtzaʼn tuj tyolbl ix tiʼ kximbatz ix tiʼj ocslabl tiʼj Kajaw, ix cyeʼyex tbi Dios tiʼj.",
                "2.": "Ix cxeʼl nmaʼne tiʼj lucha baj wuʼne twitz Dios, aj naʼntok ticʼ wiʼna najsbil ke wila.",
                "3.": "Lutzan luʼ, ineʼxa caʼmbal tjakʼ cʼul; ix ajke yol cocʼ nbiya tiʼj nmane tiʼj ankʼibl te jumajx; ix cytzaljibl ke santos ijoʼcx tuj wanmya wena.",
                "4.": "Ix tzaj weʼyaj tiʼ wanmya; ix incuʼ ẍmejeʼya twitz Binchalte weye, aj xi nmaʼne tuʼn cyakil ncʼuʼje te Dios ix xmejlubl tej tex wanmya; ix xi nmaʼne te tuj cyakil kʼij ictzun, ix tej toc klolj cucx tjaw nwiʼya tajxa tpon tuj cyaʼj.",
                "5.": "Ix sul jun tkʼajl wiʼja, que tzaj tmaʼn cyjaʼw: Enós, ke tila cxeʼl najsat, ix cxeʼl cʼiwlete.",
                "6.": "Ix we kin Enós, baʼn wuʼne que ntiʼ tuʼn t-xi tnicʼn Dios; cyjaʼtzun, i kʼuchjke wile.",
                "7.": "Ix xi nmaʼne: Tat, ¿tzaʼn ma bant jluʼ?",
                "8.": "Ix tzaj ttzakʼweʼn: Tuʼnju tocslabla tiʼj Cristo, aj naʼnx toc tbiʼna ix naʼx toc tqueʼyna. Ix cbajel nim abkʼi naʼntok ttzaj tyecʼan tib tchibjal; cyjaʼtzun queyintze, que tuʼn tocslable maʼ clete.",
                "9.": "Bajtzan que tej nbinteye aj yol luʼ, oc ten ncʼuje cyiʼj ke wermaniye nefitas; cyjatzun xi ncubsani Dios tuʼn cyakil ncʼuje cyiʼj.",
                "10.": "Ix ntok chin labte tuj wanmiye lutzan luʼ cann twiʼ Kajaw juntl maj tiʼ wanmye, cyjaʼ: Chin pola bitzalcye termaniye según tzaʼn cyocslabl tiʼj tuʼn txi cycʼuʼnke nmandamyent. Ma txi nkʼoʼnaj tnam luʼ cye, que atzan jun txʼotxʼ sant ix miʼn txiʼ ncyʼiwlaʼne tuj tnachl sino nok tuʼn cyplojl, cyjaʼtzun, chin pola bitzal cye termaniye, según aj cjel nmaʼne ix ajke cyil cbeltz nkʼoʼne tucʼ cʼixcʼaj tibjx cywiʼ.",
                "11.": "Tbajlentzn nbiʼna ke yol luʼ, keʼ jun wocslabla aj ntiʼx tuʼn tel tiʼj Kajaw ix xi nkaʼnna nim tuj cyiʼjke wermaniye, ke lamanitas.",
                "12.": "Ix baj luʼ tej tbajlen nkann ix tbajlen nnana Dios tuʼn cyakil wocslabla, tzaj tmaʼn Kajaw weya: Tuʼn tocslabla, cxeʼl nkʼoʼna teya según tzaʼn tajbla.",
                "13.": "Ix lutzan luʼ, atzun jluʼ wajbla te: Ka oc tcuʼ tzʼak ke xjal nefitas tuj cyil, ix tuj najl jun cyxilen, ix miʼn cyeke lamanitas, tiʼwt txi tcʼuʼn Kajaw aj storya te ntanmya, ke nefitas, ichj tucʼ tipumal sant tkʼab, tuʼntzun alcyex jun kʼij te yajxa cxeʼl kʼot cyeke Lamanitas, tuʼntzun balo jaca cheʼx kʼiʼn tuj colbil;",
                "14.": "Porque matzun jaʼlo ke kipumale tuʼn cyul juntl maj tuj axix toc ocslabl nok gana. Ix otxi cymaʼn tuʼn cykʼoj, ka jaca bant cyuʼn, cbel cykʼuchen ajke storya ix tucʼx koʼ, ix cyakil aj costumbre te cyankʼible kman.",
                "15.": "Cyjaʼtzun, biʼntok wuʼne que aj Kajaw Dios jaca txiʼ tcʼuʼnke storya, cocʼ xiʼ nkaʼnna, pues otk tzaj tmaʼn weya: Aʼlx cosa tzaj tkanna weya tuʼn tocslabla, ix cxel t-xiʼmane que ctikʼale tuj tbi Cristo, oc ctikʼale tucʼla.",
                "16.": "Ix at weye wocslabl, ix xi nkaʼnn te Kajaw tuʼn txiʼ tcʼuʼnke storya, ix bant tiʼj jun tyol tuʼn wucʼle que cxeʼl tkʼon cyeke lamanitas tuj ax tyemp.",
                "17.": "Ix we kin Enos, baʼn wuʼne que cbantel según aj tzaj ttziʼyn; cyjaʼtzun, txubtxaj cyaj wanmya.",
                "18.": "Ix tzaj tmaʼn Kajaw weye; Axju tzaj cykaʼnn tmana, ix cxeʼl kʼot cye según cyocslabl, porque icx tzaʼn teya.",
                "19.": "Ix bajtzun jluʼ, we kin Enós, inbeta cyxolke tnam te Nefi, nchin kʼona tkanil ke cosas chʼixtok cyul ix nchin kʼona tkanil tiʼj aj otok nbiya ix otok wila.",
                "20.": "Ix cxeʼl nmaʼne, que ajke tnam te Nefi nimx baj cye tuʼn tocxix cyocslabl lamanitas tiʼj Dios. Pero nokx gann jun kipumala, pwes aj cykʼoj milaytak kʼuchj, ix xiʼ cykʼon cyib tuju ploj cyxilen, ijoʼc te txʼuʼj, ix byol xjal, nejna cyximbatz tiʼjke tilbilal ix ẍwoʼj, nojne cycʼuʼj nok cyuʼnke jil choʼl cyucʼl, ix najlke tuj cyja mant nokx nchi waʼysn tuj desyert, tucʼ jun cʼitz tzʼuʼm toc tiʼj tzumal cyiʼj, ix matzoʼn txaʼn cywiʼ; ix aj cynabl nok tiʼj arc, cimitarra ix tiʼj cʼuxltaʼ. Nimcake oʼcx ichoʼn tiʼj chaʼx chibj; ix cocʼx maj cyajbe tuʼn kcuʼ biyoʼne cyuʼn.",
                "21.": "Ix bajtzun que ajke tnam te Nefi oc cyawaʼn txʼotxʼ, ix jaw nim clase twitz awal cʼux ix lobj; iten txkan wacẍ ix nim clase te almaj, ix ke chip, ix txʼuʼj chip, ax icx nimcake chej.",
                "22.": "Ix iten nim profetas kxola; ixke xjal txʼuʼj cywiʼ ix cyiw ximbatz.",
                "23.": "Ix oʼcx ke cyyol xix, pacbabl ix tkanil tiʼj kʼoj, xcyakbil ix tuʼn tbaj tilpaj, cocʼx nnuʼl tiʼ cycʼuʼj tiʼj cycyiml, aj nim tuʼn tten te jumajx, ke jwisyo, aj tipumal Dios ix cyakilke cosas luʼ, cocʼx nchoʼc ẍticʼn tuʼntzun tten cyxoblal tiʼj Kajaw, nchiya que oʼcxke cosas luʼ ix nimcake clarxix yol ncyajbeʼn tuʼn miʼn juratxix cycuʼ tzʼak tuj najl. Ix cyjaʼtzn tten ncuʼ ntzʼibna cyiʼj.",
                "24.": "Ix wila kʼoj cyxol nefitas ix lamanitas cyuj nkʼijlale.",
                "25.": "Ix bajtzen que keʼ intijna; ix otok baj jun cient tucʼ setentinueve abʼkʼi atxix tetz kmana Lehi tuj Jersalén.",
                "26.": "Ix wila que chʼixtok tuʼn ncuʼxa tjakʼ jul; ix otok chin tzaj onn tuʼn tipumal Dios cyeke xjal ix tuʼn txi nmaʼna yol aj axix toc txilen tiʼj Cristo, obant wuʼne cyuj cyakil nkʼija, ix tiʼju ma keʼ ncʼuʼja mas que ictzun aj tiʼj txʼotxʼ.",
                "27.": "Ix chʼix tuʼn nxiʼya tuj lugar te wajlable, aj at tucʼ Colil weya, porque baʼn wuʼne que tiʼj cycanetl wajlable. Ix nchin tzalja tiʼj kʼij que aj weye c-ocl te milayx tuʼn tnaj jumajx, ix chin tela twitz; ntons c-ocl nqueʼyna twitz tuj ntzaljibl, ix atzun te tzul tmaʼn: Tzaja wiʼja, aya aj cyeʼyexa; at jun lugar banmaj tten te teya tuj tnajbl nMane. Icxtenju."
            }
        }
    },
    "jarom": {
        "meta": {
            "slug": "jarom",
            "name": "jarom",
            "chapterWord": "Capítulo"
        },
        "chapters": {
            "1": {}
        }
    },
    "omni": {
        "meta": {
            "slug": "omni",
            "name": "omni",
            "chapterWord": "Capítulo"
        },
        "chapters": {
            "1": {}
        }
    },
    "w-of-m": {
        "meta": {
            "slug": "w-of-m",
            "name": "w-of-m",
            "chapterWord": "Capítulo"
        },
        "chapters": {
            "1": {}
        }
    },
    "mosiah": {
        "meta": {
            "slug": "mosiah",
            "name": "mosiah",
            "chapterWord": "Capítulo"
        },
        "chapters": {
            "1": {},
            "2": {
                "1.": "Bix banttzan que yajxa aj tbanttlen tuʼn Mosíah aj otak tzaj tkʼamaʼn tman, bix otak baj ttxʼolbaʼn tuj cyakil tnam, nnoc cyjunam cyib tnam cyuj cyakil part, tuʼn cyxiʼ tuj templo bil tyol rey Benjamín tuʼn ttzaj tkʼamaʼn cye.",
                "2.": "Bix matij cyajlal chmet, que ntiʼ i baj ajlaʼn; tuʼnj otak chi chmet nim ke tnam wena, bix ya otak tzʼoc matijxix tuj tnam.",
                "3.": "Bix ax xiʼ cyiʼn ajke tnejal cyneʼl te cyoyj tuʼn tpatat oyaj twiʼ altar según aj tley Moisés.",
                "4.": "Bix ax tuʼn txiʼ cykʼoʼn chjonta te Kajaw Dios, que otak chuʼl tʼiʼn tuj txʼotxʼ te Jerusalén, otak chi colet tuʼn, cyiʼj cyajkʼoj bix otak choc kʼoʼnke xjal ax toc te cymaystra bix otak tzʼoc kʼoʼn jun xjal ax toc ban te cyrey, que ajo otak bant tuʼn ten tzalajibil tuʼn tuj cyakil twitz txʼotxʼ te Zarahemla, bix otak cub tyecʼan tzaʼn tuʼn cycʼuʼtke tmandamyent Dios, tuʼntzan tkeʼ cycʼuʼj bix tuʼntzan cynoj tucʼ nim tchi-al tiʼj Dios bix cyiʼj xjal cyakilxa.",
                "5.": "Bix bant que aj cypon tuj templo, jaw cybinchaʼn cypach txlaj templo, aj juʼn xjal tucʼax ke teʼ tuj tja akatzanj t-xuʼjal, ke tcʼwaʼl xinak bix xuʼj, bix ajke cycʼwaʼl xinak bix xuʼj cye ajo, tzajna tiʼj matij asta tiʼj nuch, teylax te juʼn familya part tel tiʼj juntl.",
                "6.": "Bix cub cybinchaʼn ne tal cypach txlaj templo, bix bant que aj ttziʼ bixmo tlamel a cyaj tligaral templo, cyjaʼtzan axiʼ tuʼn cyten tujx bix tuʼn cybin tyol rey Benjamín aj tiʼ tkal tuʼn ttzaj tkʼamʼn cye.;",
                "7.": "Tuʼnj nim nimtak ke xjal, que aj rey Benjamín ntiʼ elpan canan tuʼn t-xi txnakʼtzaʼn cye cyakil tuj templo. Cyjaʼtzan bant jun torre tuʼn tuʼntzan baʼn tuʼn t-xiʼ cybiʼn xjal aj tyol tuʼn t-xiʼ tkʼamaʼn.",
                "8.": "Bix banttzan que nkeʼ tuʼn tyolan cye tnam max twiʼ torre; bix miyaʼ cyakilka o cybinta tyol, nok tuʼn tlaj nim xjal; cyjaʼtzan, o bant que nxiʼ tkʼamaʼn tuʼn cycub tzʼibat tyol bix tuʼn t-xiʼ kʼot cyekej teʼtak jatuma ntiʼ kʼajkʼaj twiʼ, ax tuʼntzan tyol.",
                "9.": "Bix akatzan yol luʼaj xiʼ tyoʼlan bix xiʼ tmaʼn tuʼn cycub tzʼibat: Akiya wermaniya, cyakilkaya aj maʼ tzʼoc cychmon cyiba bix ajkeye tuʼn t-xi cybiʼn nyola aj cxel ntxʼolbaʼna jaʼla. Lutzan luʼ, ntiʼ ma chi tzaj ntxacoʼna tuʼn cytzaja tuʼn kyolan miyaʼ ax toc tuj tligaral cyiʼj yol cxel nkʼamaʼna, sino tuʼn cybina wiʼja, tuʼn tzaj cykʼoʼn cyẍcyina tuʼntzan cybintaya, bix cyanmiya tuʼn tel cynicyʼa tiʼjʼ bix cyximbitza tuʼntzan tzaj yecʼat aj tyol Dios eʼwan tuʼntzan ttzaj yecʼan cyeya.",
                "10.": "Mitiʼ ma chi tzaj ntxacoʼna tuʼn cytzaja tzaluʼ tuʼn ttzaj nchicya cyiʼja, mix t-xiʼ cyxiʼmana tiʼj wiʼja akina más twitz jun xjal te cyimleʼn.",
                "11.": "Mas ax kina icytzan akaya, tina tjakʼ nokx alcyex wikal yabil te xumlalbaj bix anma; simbargo atzan weya maʼ chin jaw sicʼoʼna tuʼnj tnam luʼ, bix ma, chin baj cyʼiwlaʼna tuʼn nmana, bix tuʼn tkʼab Kajaw ma bant tuʼn woca kʼil twitz bix rey tej tnam luʼ; bix tuʼnj tipamal maʼ chinx cʼuʼna bix ma chin noc cwentana, tuʼn wakʼnana cyiʼja tuʼn cyakil tipamal, ximbitz bix ncʼuje que matzaj tkʼoʼn Kajaw wecyʼ.",
                "12.": "Cxel nmaʼna cyeya cye cyjaʼtzan ma tzaj kʼoʼn tuʼn t-xi nkʼoʼn nkʼija te servisyo cyeya, bix tucʼax aj te jaʼla; bix ntiʼ nnoc tiʼj ncʼuʼja aj cy-oroya, mix cyplataya, mix alcyex juntl kʼinamabil.",
                "13.": "Mix oʼ nkiya tuʼn cyocxa txe tzeʼ, mix tuʼn tcub cymoʼyana jun bix txkantl, mix tuʼn tbant biʼyan cyuʼna, alekʼan bixmo tnachal tuʼn xinak tucʼ xuʼj, bixmo tuʼn xuʼj tucʼ xinak; mix oʼ nkiya tuʼn tbant jun tiʼx tkal tnachal cyuʼna, sino que oʼ txiʼ nyecʼana cyeya tzaʼn tuʼn cyxiʼ cʼuʼt tmandamyent Kajaw, cyuj cyakil cosas aj oʼ tzaj tmaʼn.",
                "14.": "Bix wecyʼ maʼ chin nakʼnana tuʼn wexa ke nkʼaba tuʼntzan waʼkʼnana cyiʼja, tuʼntzan mi t-xiʼ nkʼoʼna cyikatza aj chojbil bix tuʼn mi tkiyet tuʼn tcub tzʼak cyibaja cye aljo tuʼn t-xiʼ kʼit; bix cyiʼj cyakil cosas aj maʼ chin yolana tiʼj, axkiya stiwa jaʼla.",
                "15.": "Tuʼnj cyakiljo, akiya wermaniya, miyaʼ maʼ bant kej cosas luʼ wuʼna tuʼntzan wocx cybiʼna, bix ntiʼ nxiʼ nmaʼna jun siʼpaj yol cyiʼja; sino que nxiʼ ntxʼolbaʼna cyeya ajke cosas luʼ tuʼntzan tel cynicyʼa tiʼj que jaʼla cajal ntzakʼweʼna twitz Dios tuʼn jun ximbitz tbanal.",
                "16.": "Lutzan luʼ miya nok tuʼnj xiʼ nmaʼna que otak txiʼ nkʼoʼn wankʼibila tuʼn waʼkʼnana cyiʼja, wajbila tuʼn ncyajwena cyucʼala, pwes oʼcx oʼ chin tena tuj takʼan serbisyo Dios.",
                "17.": "Bix lutzan luʼ, nxiʼ nmaʼna jluʼ tuʼntzan tbant cyuʼna aj yol nim baʼn tuʼn; tuʼntzan tel cynicyʼa tiʼj que oc cytena tuj cyakʼana servisyo cyej icyx tzaʼn akiya, oʼcx teʼya tuj tservisyo cy Diosa.",
                "18.": "Lutzan luʼ, ma chin noc cykʼoʼna te cyreya; bix a kina, alcyej nnoc cykʼamaʼna rey, chin akʼnala tuʼn wocnana cyeya, ¿miʼnpala chakʼnana tuʼn cyocnana tiʼj jun bix juntl?",
                "19.": "Bix lutzan luʼ, ka a kina, alcyej aj nnoc cymaʼna cyreya, alcye jun oʼ txiʼ nkʼon nkʼij tuʼn nakʼnan cyiʼja, bix lutzan, ochinten tuj takʼan Dios, a kina chin kʼil te chjonta cyeya, ¡Alcye tumal tuʼn t-xi cykʼoʼna chjonta te cyReya tuj cyaʼj!",
                "20.": "Cxel nmaʼna, akiya wermaniya, que ka ma txiʼ cykʼoʼna cyakil chjonta, bix nabil Dios, tuʼn cyakil tipamal cyanmiya tej Dios, aj oʼ tzaj kʼonte cyeya, oʼ cheʼx cʼuʼna bix cwentana tuʼn, bix oʼ bant tuʼn tkeʼ cycʼuʼja, bix oʼ bant tuʼn cyankʼina tuj tzalajbil tucʼ jun bix juntl,",
                "21.": "Cxel nmaʼna que ka ma chi aʼjbena tiʼj alcyej ma cheʼx tkʼon atxax tnejal, bix nnoc tcwentan tuj juʼn kʼij, bix ntakʼ t-xew tuʼn cyankʼina, cyyucchatza bix cyakʼnana ax tzaʼn te cyajbila, bix ntakʼ tonbil cyiʼja tuj jun rat bix juntl, cxel nmaʼna que ka ma chiajbena tuʼn cyakil cyanmiya, cucx akeya jun majn ntiʼ tajblanan.",
                "22.": "Bix lutzan luʼ, nicyʼca cyakil aj ntkana cyiʼja atzanj tuʼn cyxiʼ cycʼuʼnake tmandamyent; bix oʼ tzaj ttziʼyan que ka ma cheʼx cycʼuʼnake tmandamyent; jawna chi xela tuj tbanal twitz txʼotxʼ; bix ntiʼtakʼa nmeltzʼajeʼ tuj aj oʼ tkʼamanta; cyjaʼtzan jluʼ, kama txiʼ cycʼuʼna ajke tmandamyent, oc chi tzajl cyʼiwlaʼna bix oc chi onatela tuʼn cycanna más tuj tbanal.",
                "23.": "Tuʼnj aj tuj tnejal ligar, akʼa oʼ tzaj kʼonte cyeya bix oʼ tzaj kʼoʼn cyankʼbila tuʼn, cyjaʼtzan jluʼ cʼasolkaya tucʼal.",
                "24.": "Tuj tcaban ligar, aj tekʼa tajbilkʼa tuʼn tbant cyuʼna aj oʼ tzaj tmaʼn, cyjaʼtzan jluʼ, oc tbantjo, octzan chi tzajal cyʼiwlaʼna te joratx; cyjaʼtzan jluʼ, oʼ chi tzaj chjoʼna tuʼn. Bix cucx cʼasolkiya tucʼal; bix akiya bix cucx cʼasolkiya te junmajx; cyjaʼtzan ¿altzan iʼjal chi jawal nima?",
                "25.": "Bix cxel nkaʼnna cyeya, jaʼla: ¿Jaʼca bant t-xiʼ cymaʼna jun tiʼx tkal cyiʼja cyilx cyiba? Cajal ntzakʼweʼna: milayx milay txiʼ cymaʼna que akiya icytzanj tpuʼjal txʼotxʼ; bix, simbargo ẍi banta tiʼj tpuʼjal txʼotxʼ; per lutzan luʼ, aj puʼj teta aj binchal te cyeya.",
                "26.": "Bix mix kinatl, al-ej nnoc cymaʼna cyreya, miyaʼ mas baʼntl kina cywitza, tuʼnj ax puʼj kina. Bix maʼtzan cyiʼla que maʼ chiʼn tijana, bix nok atinciya tuʼn t-xiʼ nkʼoʼna aj tuʼmal xumlalbaj te txubaj txʼotxʼ.",
                "27.": "Cyjaʼtzan jluʼ, icytzanj xiʼ nmaʼna que oʼ chinajbena cyiʼja, que nbant nbinchbena tbanal twitz Dios, cyjaʼtzan maʼ choc nchmoʼna jaʼla, tuʼntzan mi ntena tucʼ paj bix tuʼntzan mi t-xi ntzakʼweʼna tuʼn cychicyʼela oc ntena twitz Dios tuʼntzan woca tuj xtis cyjaʼtzan ma chin tzaj samaʼna cyucʼalxaxa.",
                "28.": "Cxel nmaʼna cyeya que maʼ choc nchmoʼna tuʼntzan tsakax tiʼj nxbalana tuʼn cychicyʼela, ya jaʼla nokax ayoʼn wuʼna tuʼn nxiʼya tuj pantyon, tuʼntzan ncyima tuj tchi-al, bix tuʼntzan toc t-junan tib nxewa miʼn cyim cyucʼke nchi bitzan tuj cyaʼj, tuʼntzan tbitzat tchi-al te jun Dios ax toc tbanal.",
                "29.": "Bix icxtl, cxel nmaʼna que maʼ choc nchmoʼna tuʼntzan t-xi ntxʼolbaʼna cyeya que milaytl cucx tuʼn woca te cymaystraya mix te cyreya;",
                "30.": "Tuʼnj jaʼla cyakil nxumlala nok nluʼlan wena, bix nok njaw wipaman wiba tuʼn nyolana cyucʼala; oʼcx a Dios nn-onan wiʼja bix ma tkiy tuʼn nyolana cyucʼala; bix maʼ tzaj tkʼamaʼn tuʼn t-xiʼ ntxʼolbaʼna cyeya que aj ncʼwaʼla Mosíah ajo cyreya bix kʼil twitz cyucʼla.",
                "31.": "Bix jaʼlatzan, akiya wermaniya, wajbila tuʼn tbant cybinchbena lonxa icytzanj nbant cyuʼna asta jaʼla. Ax icytzan oʼ txiʼ cycʼuʼna aj nyola bix ax icyxke te nmana, bix ẍi jawa tuj tbanal bix ma chi coleta tuj cykʼab cyajkʼoja, tuj ax tuʼmal, ka ma txiʼ cycʼuʼna ajke tmandamyent ncʼwaʼla, bixmo ajke tmandamyent Dios aj cxel kʼamaʼn cyeya tuʼn, oc ccyikʼal cyipamala tzaluʼ twitz txʼotxʼ, bix aj cyajkʼoja mi tiʼ tuʼn ten cyipamal cyibaja.",
                "32.": "Bix ¡aya ntanmiya! cycwentan oc cyiba tuʼn mi tjaw canet tnachal cyxola mix tuʼn t-xiʼ cykʼon cyiba tuʼn tocx cyxoʼna aj xewbaj nach, al iʼj yolan nmana Mosíah.",
                "33.": "Tuʼnj lutzan luʼ oʼ txiʼ kʼot jun ¡taʼw! tej alcyej taj tzʼocx t-xoʼnj xewbaj ajo; tuʼnj alcyej taj tzʼocx t-xoʼn, bix ctel bix cymel tuj twitz til, cxel tcʼaʼn sentens te tex tanma; tuʼnj ctikʼal te chojbil jun sentens te junmajx, tuʼntzanj otak cub tiʼn tmij aj tley Dios tiʼj tex loʼn tuʼn.",
                "34.": "Cxel nmaʼna que mijun akiya oʼcxtzala ajke cycʼwaʼla tal nuch, que ntiʼ ma tcʼam cawbil cyiʼj cosas ajo, ntiʼ loʼn tuʼn que at ttziʼyanmaj icʼ tiʼj te junmajx tucʼ tMan tuj Cyaʼj tuʼn t-xi tkʼoʼn cyakil aj te at bix atzanj; ix jax otak kʼunj te cyiʼj storya aj atkej yol jun tyemp nchi kʼunj cyuʼnke sant profetas, asta atxax tuj tyemp aj tetz kman Lehi tuj Jerusalén.",
                "35.": "Lonxa icytzan aj cyakilca oʼ tzaj cytzʼolbʼan kman ke jaʼla. Bix lutzan luʼ, xiʼ cyyoʼlan aj tiʼ tkal otak tzaj tkʼamaʼn Kajaw; cyjaʼtzan jluʼ, ax toc baʼnka.",
                "36.": "Bix jaʼlatzan cxel nmaʼna, akiya wermaniya, ka yajxa otak tzʼel cynicyʼa tiʼj bix otak baj kʼamaʼn cyeya cyiʼj cosas ajo, cbel cyiʼna tmij bix ma bant cybinchben nach tiʼj aj maʼ txiʼ baj kʼamet, asta tuʼn cypona tuj, aj tuʼn cyel lakʼeʼya tiʼj t-xew Kajaw, bix ntiʼ ma cyakʼa tuʼmal tuʼn cyxiʼ ucʼata tuj be te nim baʼn tuʼn, tuʼntzan cybaj cyʼiwleta, tuʼntzan cycʼamya cyipana tuj tbanal bix tuʼn cycoleta,",
                "37.": "Cxel nmaʼna que, aj xjal ma bant tuʼn j-ajo atzan xjaljo nnaʼjal maktzʼaj tucʼ tnachal nim tiʼj Dios; cyjaʼtzan jluʼ, nxiʼ xoʼt cʼuʼjbaj tuj tuʼn t-xiʼ bit aj xewbaj nach bix nnoctzan ajkʼoj tej cyakil tbanal, bixmo ttzʼiyanil; cyjaʼtzan jluʼ ntiʼ tnajbil Kajaw tucʼal, tuʼnj ntiʼ nten tuj templo miyaʼ tbanal.",
                "38.": "Que aj tuʼmal ka ntiʼ ma tzʼaj tanma xjal ajo, sinoque ax ctel bix cymel tuj kʼoj tiʼj Dios, aj tmandar xtis cyeʼyax njaw tcʼaʼsan tuj tanma miʼn cyim jun nabil itzʼ tiʼj tex tpaj nbant tuʼn tmaktzʼaj txlaj Kajaw, bix nnoj tziʼ t-xuʼc tuʼn il, taʼw bix bis, lonxa icytzan jun kʼakʼ milay bant tyupanjtz tkan cucxj tjulan te junmajx.",
                "39.": "Bix cxel nmaʼna que ntiʼ toclen xtalbil tiʼj xjal ajo; cyjaʼtzan jluʼ, aj tuʼmal tbe te twipan, atzanj tuʼn tcyim tuj jun tnachal miʼn baj.",
                "40.": "¡Akiya cyakilka tij xjal, akiya cuʼxan bix akiya cʼwal jaʼca tzʼel cynicyʼa tiʼj nyola — tuʼnj maʼ chin yolana tuj ttxolal bix tuj tumal tuʼntzan tel cynicyʼa tiʼj nyola — cxel nkanna cyeya tuʼn t-xi cycʼujlaʼcja aj tuʼmal nach cyiʼjke oʼ chi cub tzʼak tuj twitz il!",
                "41.": "Bix icxju, ax wajbila tuʼn t-xiʼ cynaʼna cyiʼj ajke cyeʼyax bix aj tzalajbil cyiʼj maʼ txiʼ cycʼuʼnke tmandamyent Dios. Tuʼnj lutzan luʼ cyʼiwlaʼnka cyuj cyakil cosas, tzanxka aj at cyxumlal bixke xewbaj; bixka tbanalka asta oc tjapan baj twiʼ, oc chi cʼametal tuj cyaʼj tuʼn cyankʼin ttxlaj Dios tuj jun tuʼmal te tzalajibil miʼn baj. ¡Cycʼujlaʼtza, cycʼujlaʼtza ajke cosas ajo ax tocke! tunj oʼ tzaj ttxʼolbaʼn Kajaw Dios."
            },
            "3": {
                "1.": "Bix juntl el wajbila tuʼn cyoc wiʼlana, akiya wermaniya, tuʼnj at chʼintl tuʼn t-xi nmaʼna cyeya; lutzan luʼ at cosas tuʼn t-xiʼ nmaʼna cyeya tiʼj aj ti tkal cyjaʼ ttzaj.",
                "2.": "Bix ajke cosas cxel nmaʼna maʼtzaj kʼamaʼn wecyʼ tuʼn jun ángel te Dios. Bix tzaj tmaʼn wecyʼ: Tzulx tnabila; bix nnul nnabila; bix lutzan luʼ tcubtak nwitza.",
                "3.": "Bix ntzaj tmaʼn wecyʼ: tzulx tnabila bix binxa ajke yol chi xel nkaʼmaʼna teya; pwes lutzan luʼ, ẍin tzaja txʼolbalte ajke acʼaj tchi-al te nimxix tzalajibil.",
                "4.": "Tuʼnj o tbinta Kajaw ajke t-orasyona, maʼtzaj tkʼoʼn tcʼuʼj tiʼj tjikanila bix maʼ chin tzaj samaʼna txʼolbalte te teya tuʼntzan tkeʼ tcʼuʼja; bix tuʼntzan cyxiʼ ttxʼolbaʼna cyeke t-xjala, ax tuʼntzan cynoj tucʼ tzalajibil.",
                "5.": "Tuʼnj lutzan luʼ tzul tyemp, bix miyaʼ lekʼch taʼ, bix tuʼn tipamal, Kajaw Ponan, aj cwentl, bix ax te junmajx cyuj cyakil junmajx, oc cʼelatz tuj cyaʼj cyxolke cycʼwaʼl xjal; bix c-ankʼil tuj jun xumlalbaj twitz txʼotx, bix cxel cyxol xjal binchalke binchben nim cyipamal, icytzanj tuʼn cykʼanat yab, tuʼn cyjaw weʼ cyimna, tuʼn tbant cybet cox, tuʼn t-xiʼ kʼot cyqueyibil moẍ, tuʼn tbant cybin ẍon bix tuʼn cykʼanat nicyʼ wik yabil.",
                "6.": "Bix chelax tlajoʼn ajke juʼẍ bixke xewbaj nach nchi ankʼin tuj cyanma cycʼwaʼl xjal.",
                "7.": "Bix lutzan luʼ, oc c-apal moybil, bix taʼw tiʼj t-xumlal, wi-ij, txketleʼn bix sicytleʼn, bix mastl twitz aj jaca tapanta jun xjal, miʼn cyim; tuʼnj lutzan luʼ, aj tchicyʼel cʼelatz tuj juʼn tocyʼ jatuma nnetz aj aʼ ntzaj kiʼj oc ktzʼujan, tuʼn matijxax jun tbis cyiʼj tnachal bix cyil nim taʼxix cyiʼj tnam.",
                "8.": "Bix atzan tbi Jesucristo, aj tCʼwaʼl Dios, aj Mambaj te tuj cyaʼj bix te twitz txʼotxʼ, aj Binchal cyeke cosas cyakil atxax aj ttzajlen keʼ; bix aj ttxuʼ atzan tbi María.",
                "9.": "Bix lutzan luʼ, maʼ tzaj cyiʼj, tuʼntzan tcanan colbil cyiʼj cycʼwaʼl xjal, ax tzaʼn aj cyocslabil tiʼj tbi; bix tiʼjxatzan cyakil j-ajo; icy c-ela cynaʼn icytzan jun xinak, cxel cymaʼn que at jun demonio tuj t-xumlal bix oc cbajal cyasíalan bix cjawal cykʼoʼn twitz crus.",
                "10.": "Bix tuj toxan kʼij cjawal itzʼj cyxol cyimna; bix lutzan luʼ, oc cjawal weʼ te xtisal cyiʼjke teʼ twitz txʼotxʼ; pwes lutzan luʼ, cyakil j-ajo nbant tuʼntzan tbant jun xtis tbanal cyxol cycʼwaʼl xjal.",
                "11.": "Tuʼnj lutzan luʼ, bix aj tchcyʼel oc cnajsal tiʼj twitz cyilkaj aj oʼ chi cub tzʼak tuʼnj aj ntiʼ ocx t-xoʼn Adán tyol Dios, que oʼ chi cyim bix ntiʼ loʼn cyuʼn aj tajbil Dios cyiʼj, bixmo oʼ chi binchan twitz il tuʼnj mi loʼn cyuʼn.",
                "12.": "¡Ay becyʼbil cywitz ajke loʼn cyuʼn bix ma chajal meltzʼaj tuj tnachal tiʼj Dios! Tuʼnj mijunkajo jaʼca cycʼam colbil ka mi ma tzʼajs cyanma bix aj cyocslabil tiʼj Kajaw Jesucristo.",
                "13.": "Bix aj Kajaw Dios oʼ chi tzaj tsamaʼn ke tprofetas sant cyxolke cycʼwaʼl xjal cyakil txʼolbal cye cosas ajo cye cyakil famylia, nasyon bix yolbil, cyjaʼtzan, alcyekaj ma tzʼocx cyocslaʼn que tzul Cristo, baʼn tuʼn cycʼam najsbil tiʼj twitz cyil bix tuʼn tkeʼ cycʼuʼj tucʼ nim tzalajibil, lonxa icytzanj otak tzu cyxol.",
                "14.": "Tucʼ jcyakil ajo, aj Kajaw Dios o til que ajke xjal tuj tnam cyuw cywiʼ wena, bix xiʼ tkʼoʼn jun ley cye, icytzanjo, aj ley te Moisés.",
                "15.": "Bix tzaj tyecʼan nim techaklil cye, cyeʼyax, ke tiblal tiʼj tuʼn tul Cristo; bix ajke profetas sant ax iyolan tiʼj tuʼn tul Cristo; bix nok o cyuwax cyanma, bix ntiʼ el cynicyʼ tiʼj que aj ley te Moisés mintiʼ tajblanan at, mas que oʼcx tuʼn telil tchicyʼel te colbil.",
                "16.": "Bix baʼnwtla ajke cʼwal tal nuch aj ya baʼn tuʼn tbant twitz il cyuʼn, milay tuʼn cycolet; ax cxel nmaʼna teya que cyeʼyaxkajo; lonxa icytzanj Adán bixmo ax tembilxix tuʼn cycub tzʼak, asta banwtla icyjo oc cchjetal twitz cyil tuʼn Cristo.",
                "17.": "Bix icxju, cxel nmaʼna que miʼn tzʼoc juntl tbi, mix juntl be mix mij, aj tzaʼn tuʼn cycamban cycʼwaʼl xjal tiʼj colbil, sino que tuj, bix tuʼn tbi Cristo, aj Kajaw Ponan tiʼj Cyakil.",
                "18.": "Pwes lutzan luʼ oc cxtisalkʼa, bix aj t-xtis jikan tiʼj; bix aj cʼwal ma cyim tuj tnuchal miʼn naj; nok cyuʼn xjal nxiʼ cycʼan sentens te tex cyanma, ka mi ma cub cybecyʼbiliʼn cywitz mi ma chi meltzʼaj icytzanke cʼwal nuch, bix ocslaʼntzan cyuʼn que oʼ tzicyʼ colbil, bix ajo, bixmo tzul tuj bixmo tuʼn tchicyʼel Cristo aj chojbil, aj Kajaw Ponan.",
                "19.": "Tuʼnj aj xjal xjalxix ajkʼojjo te Dios, bix oʼ tzʼocjo atxax tcublen tzʼak Adán, bix cucx cteljo te junmajx, oʼcxtzala ka ma tzʼocx tuj tipamal Xewbaj Sant, tuʼn tel tiʼn tib tiʼj xjal xjalxix, bix tuʼn toc sant tuʼn aj chojbil te Cristo aj Kajaw, bix tuʼn tmeltzʼaj icytzan jun cʼwal: becyʼbilibil, mans, nojna tucʼ cyakil tchi-al bix tuʼn tocx tkʼon tib tuj nicyʼ punx t-xtisbil Kajaw taj tuʼn t-xiʼ tkʼoʼn tibaj, lonxa icytzan jun cʼwal taʼ tjakʼ tcawbil tman.",
                "20.": "Bix icxju, cxel nmaʼna teya que tzul kʼij jatuma aj tnabil jun Colal oc cxel tsipan tib cyuj cyakil nasyon, junjun ja, yolbil te bix tnam.",
                "21.": "Bix octzan tpon tyemp j-ajo, lutzan luʼ que mi jun, miyaʼke cʼwal nuch, oc cxel txʼolbet que ntiʼ tpaj twitz Dios sino oʼcx tuʼn tajs tanma tiʼj tnachal bix aj ocslabil tiʼj tbi Kajaw Dios aj Ponan.",
                "22.": "Bix cyjaʼtzan, ka ma txiʼ tyecʼana te tnam aj otak tzaj tkʼamaʼn Kajaw aj tDiosa, tons miyaʼtzan icytan naʼnx loʼn cyuʼn twitz Dios, sino oʼcx según ajke yol maʼ cheʼx nkʼamaʼna teya.",
                "23.": "Bix jaʼla oʼ cheʼx ntxʼolbaʼna ajke yol oʼ chi tzaj tmaʼn Kajaw Dios wecyʼ.",
                "24.": "Bix cyjaʼtzan ntmanta Kajaw: Cchoʼcal icytzan nchi kopan aj ax toc tiʼjx tnam luʼ tuj kʼij te jwisyo, bix cyjaʼtzan teylax te juʼn cocal tuj xtis ax tzaʼn tbinchben, ka baʼn bixmo nach.",
                "25.": "Bixka nachka, oc chocax tuj jun tnachal wena tuj cyʼixbil, nok tuʼn tlaj cypaj bix witz cyil jun majx nach que oc chelal lakʼeʼ tiʼj Kajaw tuj jun tuʼmal te mebayil bix sentens ntiʼ tbajal, jatuma mi jtojx tuʼn cymaktzʼaj; cyjaʼtzan jlu; oʼ txiʼ cycʼaʼn sentens tetex cyanma.",
                "26.": "Cyjaʼtzun, oʼ txiʼ cycʼaʼn tuj copa kʼoj tiʼj Dios que ntiʼ cub ewat tuʼn xtisbil cye, lonxa icytzanj ntiʼ cub teʼwan que Adán otak mojan tiʼj loʼj xjan; bix cyjaʼtzan jluʼ que aj xtalbil ya mitiʼtl tuʼn ten cyibaj mi jtojx.",
                "27.": "Bix aj cysentens lonxa icytzan jun alwun kʼakʼ bix azufre tuj, que ajke tkan milay yupj, bix aj sib cucx tjaw te junmajx. Cyjaʼtzan maʼ chin tzaj samaʼna tuʼn Kajaw. Icytzan tenjo."
            },
            "4": {
                "1.": "Bix tajtzan tbaj tyoʼlan rey Benjamín ajke yol otak chi tzaj kʼamaʼn te tuʼn angel te Kajaw, bajtzan que nxiʼ tqueʼyn cyligaral xjal, bix lutzan luʼ otak chi cub tzʼak twitz txʼotxʼ tuʼnj otak choc etzan tuʼn tipamal Kajaw.",
                "2.": "Bix otak tzaj becyʼbilinx cycʼuʼj cyiʼj cyil cyibx, tuj tuʼmal cychibajal, bix niʼcʼx tiʼj tpuʼjal txʼotxʼ. Bix cyakilka junx i jaw schʼin cyjaʼw: ¡Ay, tenx txtalbila kiʼja, bix i tel aj tchicyʼel Cristo te chojbil, tuʼntzan tkikʼ najsbil cyiʼj twitz kila bix tuʼn cytxʼajet kanmiya; tuʼn ocslaʼn kuʼn Jesucristo, aj tCʼwaʼl Dios, aj oʼ bant cyaʼj tuʼn, txʼotxʼ bix cyakilkaj cosas; que tzul cyxol cycʼwaʼl xjal!",
                "3.": "Bix banttzan que tbajlenxa kʼamaʼn kej yol ajo, aj t-Xew Kajaw tzaj cyibaj cyakil, bix i noj tuʼn tzalajibil, tuʼnj otak cyikʼ najsbil tiʼj twitz cyil, bix ya txulch cynabil tuʼn tlaj aj cyocslabil matij tiʼj Jesucristo que tzultak, según ajke yol otak kʼunjs tuʼn rey Benjamín.",
                "4.": "Bix aj rey Benjamín njaket juntl el ttziʼ nnoc tentl yolal, nxiʼ tmaʼn cyjaʼw: Ke wamiwaya bix wermaniya, familya bix tnam cyakil, wajbila tuʼn ttzaj cykʼoʼn juntl el cynabila, tuʼn t-xiʼ cybiʼna bix tuʼn tel cynicyʼa cyiʼj cabtl ni nyola atx wajbila tuʼn t-xiʼ nmaʼna.",
                "5.": "Tuʼnj lutzan luʼ, ka aj tnabil Dios maʼ jaw itzʼj cyucʼala que aj ximbitz tiʼj mitiʼ ti tkal koʼ bix aj kuʼmal ntiʼ til bix tzʼaknaj—",
                "6.": "Cxel nmaʼna que ka maʼ cycʼama aj tnabil Dios baʼn, bix tiʼj tipamal matij, bix aj nim baʼn tuʼn, pasens cuxiʼ cyiʼj cycʼwaʼl xjal; bix ax icyx aj chojbil aj oʼ bant ten atxax tcublenkeʼ twitz txʼotxʼ, tuʼntzan tcanan tiʼj colbil aj at tocslabil tiʼj Kajaw bix tbanal tuʼn cyxiʼ cʼuʼtke tmandamyent, bix cucx tbanal tuj ocslabil asta oc tel baj twiʼ tankʼbil, waja tuʼn t-xi nmaʼna que aj ankʼbil te xumlalbaj —",
                "7.": "Cxel nmaʼna que atzan xjal aj ctikʼal colbil, bix chojbil aj banan ten atxax aj tcub keʼ twitz txʼotxʼ cye cyakil xjal aj oʼ chi ankʼin atxax aj tcublen tzʼak Adán, bixmo aj at jaʼla, bixmo aj jtojx tuʼn ten asta oc ticyʼ twitz txʼotx.",
                "8.": "Bix atzan tuʼmal aj tzaʼn tuʼn tul colbil. Bix mitiʼ juntl colbil part tiʼj jluʼ aj oʼ yolj; mix txkantl tuʼmal aj tzaʼn tuʼn cycolet xjal, sino que oʼcx aj maʼ cheʼx nmaʼna.",
                "9.": "Cyocslaʼn ocxa Dios; Cyocslaʼn ocxa tiʼj que at, bix i bant cyakil cosas tuʼn tzanxax tuj cyaʼj bix tzanxax twitz txʼotxʼ; cyocslʼan ocxa que at cyakil baʼn tuʼn bix cyakil tipamal, tzanx tuj cyaʼj bix tzanx twitz txʼotxʼ; cyocslaʼn ocxa que ajke xjal milay tzʼel cynicyʼ cyiʼjke cyakil cosas aj baʼn tuʼn Kajaw.",
                "10.": "Bix icxju, cocax cyocslaʼna que ilx tiʼj tuʼn tajs cyanma tiʼj twitz cyila bix tuʼn tcyaj cycoʼlana, bix tuʼn tcub cybecyʼbiliʼn cywitza twitz Dios, tuʼn t-xiʼ cykaʼnna tuʼn cyakil cycʼuʼja tuʼn cytzaj najsaʼna tuʼn; bix ka ma tzʼocx cyocslaʼna cyakilkaj cosas ajo, il tiʼj tuʼn cybant cyuʼna.",
                "11.": "Bix juntl el cxel nmaʼna cyeya, ax aj xiʼ nmaʼna tnejal, icy taj otak chi canna tiʼj tuʼn tel cynicyʼa tiʼj tnabil Dios tuj tchi-al, bixmo otak tzʼel cynicyʼa tiʼj t-xtalbil, bix otak txiʼ cynebeʼna tchi-al bix otak cycʼama najsbil tiʼj twitz cyila, que ntkʼoʼn jun matij tchi-al tuj cyanmiya, cyjaʼtzan wajbila que baʼnwt tuʼn t-xiʼ cycujlaʼcja bix tuʼn ten tuj cyximbitza aj tmatijal Dios, bix aj miyaʼ tbanal akeʼya twitz Dios, bix aj t-xtalbil bix tpasens cyiʼja miyaʼ baʼn xjal akeʼya bix cbel cybecyʼbiliʼn cywitza tuʼn aj más t-xe ban becyʼbil, oc txiʼ lakʼeʼ tiʼj tbi Kajaw cyakil kʼij, bix tuʼn cytena tuj ocslabil tiʼj cyjaʼ ttzaj, aj o kʼunj tuʼn ttziʼ angel.",
                "12.": "Bix lutzan luʼ, cxel nmaʼna que kama bant tuʼna j-ajo, ocx ctel t-chi-al tucʼala, oc chocal cyqueʼyiʼna nojnakaya tuʼn tchi-al Dios bix ocxax ctel najsbil tiʼj twitz cyila; bix oc cchʼiyal cynabila tiʼj tzalajibil aj aluʼnj ẍi tzaj kʼona tuʼn, bix cynabila tiʼj aj ax toc tuj xtis taʼ bix baʼn.",
                "13.": "Bix ntiʼ cyajbila tiʼj tuʼn toc cykʼona tnachal tiʼj jun bix juntl, sino nok tuʼn cyankʼina tuj tzalajibil bix tuʼn t-xiʼ kʼot te juʼn según alcyej te.",
                "14.": "Mix tuʼn cykiya tuʼn cybet cycʼwaʼla n-el cycʼuʼj bixmo tzʼliʼnc cyij, bix mix tuʼn tcub cyiʼn tmij tley Dios, mix tuʼn tbant tnachal bix mix tuʼn cykʼojla tiʼj jun bix juntl bixmo tuʼn cyajben te dyablo, que a xnakʼtzaljo tiʼj twitz il, bixmo aj xewbaj nach al iʼj maʼ chi yolan kman, atzan aj ajkʼoj tiʼj cyakilca xtis.",
                "15.": "Bix cbel cyxnakʼtzaʼna tuʼn cybet tuj be ax toc baʼn bix tbanal; cbel cyxnakʼtzaʼna tuʼn toc cycʼujlan cyib bix tuʼn cy-onan jun tiʼj juntl.",
                "16.": "Bix txkantl, axkiya chi onal cyiʼj ajke at il tiʼj cye; cxel cykʼoʼna cybaʼna cye aj at il tiʼj cye; bix miʼn cykiya aj moʼl ctzajal kaʼnan cyeya tuʼn nokgana, bix miʼn tzʼex cykʼoʼna tiʼjxa, bixmo tuʼn tex cykoʼna tuʼn tcyim.",
                "17.": "Bala cxel tmaʼna: Oʼ tzaj tiʼn xinak tibaj aj mebayil; cyjaʼtzan jluʼ oc cweʼbil nkʼaba bix miʼn txiʼ nkʼoʼn nsicʼa te, mix tuʼn t-xiʼ nkʼona tuʼn tmojan tiʼj aj nsicʼa tuʼntzan mi tcyim, tuʼnj ax toc aj tsentens.",
                "18.": "Bix ¡aya xinak! cxel nkʼamaʼna teya que alcyej ma bant tuʼn j-ajo, il tiʼj tuʼn tajs tanma tiʼj tnachal; banwtla min tzʼajtz tiʼj tanma aj otak bant tuʼn, oc cnajal te junmajx bix mitiʼ tocax tuj tkʼuʼbil Dios.",
                "19.": "Pwes lutzan luʼ ¿miyaʼ kcyakil koʼ moʼl? ¿Mipala yaʼ kʼukl kcʼuʼj tiʼj junx xjal, icyjo, tiʼj Dios, tiʼj cyakil kkʼinimabl at; tiʼj ksicʼ bix kxbalan; tiʼj pwak nim twiʼ, plata bix nicyʼca wikal kkʼinamabil at?",
                "20.": "Bix lutzan luʼ, biʼx jaʼla ma cytxoca tuj tbi, tuʼn cymejluna twitz tiʼj najsbil te twitz cyila, ¿Maʼpala tkiy aj xiʼ cykaʼnna nok gana? Ntiʼ, maʼ tzaj tkʼoʼn t-xew cyibaja, bix ma bant tuʼn tchi-al bix ma maket cytziʼya tuʼn milay tbant cykʼamana tiʼj que matijxax jun cytzalajibila wena.",
                "21.": "Bix jaʼlatzan, ka Dios, oʼ chi tzaj kʼoʼna tuʼn bix al iʼj kʼukl cycʼuʼja tiʼj cyankʼibila bix tiʼj cyakilca aj at cyeya bix cyxiʼlena, oc ctzajal tkʼoʼn nok nicyʼpunx cosa ax toc aj cxel cykaʼnna te tuʼn cyakil ocslabil, bix ocslaʼn cyuʼna tzul kʼoʼn, ¡Ay tzaʼn xix tuʼn t-xiʼ cysipana te jun bix juntl cybaʼna!",
                "22.": "Bix ka ma tzʼoc tuj xtis cyuʼna aj xjal ctzajal kanan te cysicʼa tuʼntzan mi tnaj, bix ma cuʼb cysentensana, saber nicypun aj cysentensa tuʼnj otak cub cyxcʼaʼyan cysicʼa, que miyaʼ cyeyajo sino te Dios, al ej ax ten cyankʼbila; bix tuʼntzan cyakilxajo, ka mi jun kanbil tuʼn tbant cyuʼna, mix tuʼn cyjaw jolpaja tiʼj tnachal otak bant cyuʼna.",
                "23.": "Cxel nmaʼna cyeya: ¡Becybil twitzj xinak ajo, tuʼnj aj tsicʼ cnajaljo tucʼax ajun! Bix cxel nmaʼna kej cosas ajo cyekej kʼinan aj teʼ cyuj cosas twitz txʼotxʼ tzluʼ.",
                "24.": "Bix txkantl, cxel nmaʼna cyekej meba, akiya ntiʼ cyeʼ pero at te tuʼn ticyʼ juntl kʼij, aka ncheʼx nkʼamaʼna ajka ntiʼ nxiʼ cykʼoʼna cye moʼl tuʼnj ntiʼ cyeʼ; wajbila tuʼn t-xi cykʼamaʼna tuj cyanmiya: miʼn txiʼnkʼoʼna tuʼnj ntiʼ wecyʼ, nokattzaʼn at jaʼctla txiʼ nkʼoʼna.",
                "25.": "Ka ma txiʼ cykʼamaʼna j-ajo tuj cyanmiya, oc chi cyjela ntiʼ cypaja; tuj juntl tuʼmal, sentensankiya; bix aj cysentensa ax toc, pwes cyajbila tiʼj aj ntiʼ otak cycʼama.",
                "26.": "Bix jaʼlatzan, aj ncʼujlabla cyiʼj cosas maʼ cheʼx nkʼamaʼna cyeya, bixmo, aj ncʼuʼja tiʼj tuʼn tenx aj najsbil tiʼj twitz cyila tuj juʼn kʼij, tuʼntzan cybeta tuj mijun tnachal twitz Dios, wajbila tiʼj cynebebila tuʼn t-xiʼ cykʼoʼna te meba, teylax te juʼn según aj tiʼ tkal at, icyxtzanj tuʼn tcʼachat aj n-el tcʼuʼj, tuʼn toc kʼot t-xbalan aj tzʼliʼnc tiʼj, tuʼn t-xiʼ lolta aj jun yaʼb, tuʼn toc il tiʼj tuʼn tbant, tzanxax tuj xewbaj bix tuj xumlal te chibajal, ax aj il tiʼj te.",
                "27.": "Bix cyqueʼyinxa tiʼj tuʼn cybant cyakilkaj cosas ajo cyuʼna tuj tbanal bix tuj tuʼmal; tuʼnj miyaʼ kiyoʼn tuʼn tkelan jun mas twitz tipamal aj jaʼca bant. Bix txkantl, il tiʼj t-ten tcwenta tiʼj, tuʼntzan tcamban tiʼj tcotza; cyjaʼtzan jluʼ, cyakilka cosas ilx tiʼj tuʼn cybant tuj tuʼmal.",
                "28.": "Bix wajbila tuʼn t-xiʼ cycʼujlaʼcja que alcyej jun cyxola ma kanan tmajan tucʼ tbecin, tuʼn taʼjal tkʼoʼntl ax tzaʼn aj otak cyaj ttziʼyan; pwes yatzan jun tuʼmal nach, cbantel twitz il cyuʼna, bix bala cbantel twitz il tuʼn cybecina.",
                "29.": "Bix twiʼpantzan, milay bant tuʼn t-xiʼ nmaʼna cyeya cyakilkaj cosas al iʼj jaʼca bant tuʼn tbant twitz il cyuʼna; tuʼnj at nim tuʼmal, nimke que milay chi baj wajlaʼna.",
                "30.": "Per jluʼ jaʼca txiʼ nmaʼna, que ka mi tzʼoc cycwenta cyiba, aj cyximbitza, cyyola bix cybinchbena, bix ka mi ma cub cykʼoʼn cynabila cyiʼj tmandamyent Dios bix mi ma chi tena tbanal tuj ocslabil tiʼj otak cybiya tiʼj aj tuʼn tul Kajaw, banwtla maxa oc tel baj twiʼ cyankʼbila, oc chi najalxa. Bix jaʼlatzan ¡aya xinak! cʼujlanxa tuʼntzan mi tnaja."
            },
            "5": {
                "1.": "Bix banttzan que aj tbajlen yolan rey Benjamín cyucʼke tnam, xiʼ tsamaʼn cyxolke, tuʼntzan tel tnicyʼ tiʼj ka ax toc ocslaʼn cyuʼn aj tyol otak cheʼx tman.",
                "2.": "Bix cyakilka i jaw schʼin tucʼ junx cywiʼ, cyjaʼw: icytzanjo, ocslaʼn kuʼna tzaʼnx cytenca yol maʼ chi tzaj tyoʼlana kecyʼ; bix icxtlju, loʼn kuʼna que ax toc tuʼnj aj t-xew Kajaw ponan maʼ bant tuʼn jun matij meltzʼubil kiʼja tuj kanmiya, ya ntiʼtl más kajbila tiʼj tuʼn tbant tnachal kuʼna, nok tuʼn tbant tbanal kuʼna.",
                "3.": "Bix ax icyx kecyʼ kil kibxa, tuʼn aj xtalbil miban tyolanjtz te Dios bix aj ntzaj tyecʼan t-Xew kecyʼ, atke matij tiblal nkila tiʼj aj nikaʼ taʼ tuʼn tul; bixka ilwtla tiʼj, jaʼca bant tuʼn cyxiʼ kmaʼn jun tyempca cyiʼj cyakil cosas ajo.",
                "4.": "Bix a ocslabiljo maʼ cub kkʼoʼna cyiʼj cosas maʼ tzaj tmaʼn krey, que ajo maʼ camban tiʼj nabil ajo, que tiʼjjo cyeʼyax toʼ tuj jun matij tzalajibil wena.",
                "5.": "Bix kajbila tuʼn tbant tziybil tucʼ Kman Dios tuʼn kela twitz aj tajbil bix tuʼn cyocx kxoʼna ajke tmandamyent cyiʼj cyakil cosas ntzaj tkʼamaʼn kecyʼ, cyakil aj cytxaban kkʼija, tuʼn mi ttzaj kiʼna kibaja jun tnachal wena que miʼn baj, icytzanj maʼ baj tkʼamaʼn ángel, bix tuʼn mi tkikʼaya aj tkʼoj Dios.",
                "6.": "Bix atzanjo o tajbeʼ rey Benjamín cyiʼj; cyjaʼtzan jluʼ, nxiʼ tmaʼntl cye: Maʼ tzaj cytxʼolbaʼna ajke yol wajbila; bix aj tziybil maʼ bant cyuʼna ajo jun tziybil ax toc wena.",
                "7.": "Pwes jaʼlatzan, tuʼntzan tlaj aj tziybil maʼ bant cyuʼna, cocal cybiya te tcʼwaʼl Cristo, cʼwaʼlbaj xinak bix xuʼj tekʼa, tuʼnj lutzan luʼ, que jaʼla cʼwaʼlbajkiya xewbaj te; pwes maʼ cykʼamantiya que maʼ meltzʼaj cyanmiya tuʼn ocslabil tiʼj tbi; cyjaʼtzan jluʼ, maʼ chi itzʼja tiʼj bix maʼ choca te tcʼwaʼl xinak bix xuʼj.",
                "8.": "Bix tujtzanj cybiya ajo oc chi coletala, bix mitiʼtl juntl cybiya al uʼnj jaʼca chi coleta. Ntiʼ juntl tbi maʼ txiʼ kʼot al iʼj tzul colbil; cyjaʼtzan jluʼ wajbila tuʼn cycʼama cyibaja aj tbi Cristo; cyakilkaya aj maʼ bant tziybil cyuʼna tucʼ Dios tuʼn tocx cyxoʼna ocxa tjapan baj twiʼ cyankʼbila.",
                "9.": "Bix cbajeltzan, que alcyej ma bant tuʼn j-ajo, oc ctel ttxlaj Dios, tuʼn loʼn tuʼn aj tbi kʼiʼn; pwes kʼiʼn tbi Cristo tuʼn.",
                "10.": "Bix cbanteltzan, que alcyej ntiʼ ma tcʼam tibaj aj tbi Cristo, oc cxel tiʼn juntl tiʼx tkal bibaj tibaj; cyjaʼtzan jluʼ, oc ctel tuj t-ẍnayj Dios.",
                "11.": "Bix ax wajbila tuʼn t-xiʼ cycʼujlaʼna que atzan biybajjo aj maʼ txiʼ ntxʼolbaʼna que cxel nkʼoʼna, que ajo mi jtoj tuʼn tkʼuchj, sino que oʼcx tuʼn tcub kʼit tmij tley Dios; cyjaʼtzan jluʼ tenx cywenta tuʼn mi tcub cyiʼna tmij tley Dios; tuʼntzan mi tkʼuchj biybaj jluʼ tuj cyanmiya.",
                "12.": "Cxel nmaʼna cyeya: Wajbila tuʼn t-xiʼ cycʼujlaʼna junmajx tuʼn t-xiʼ cytzʼibana aj biybaj j-ajo tuj cyanmiya tuʼntzan mi cytena tuj t-ẍnayj Dios, sino que cybinxa bix tzʼelx cynicyʼa tiʼj twiʼ al uʼnj chi txaquetala, bix aj biybaj al iʼj ctxocalkʼa.",
                "13.": "Tuʼntzanj ¿tzaʼn tuʼn tel tnicyʼ jun xjal tiʼj patron aj naʼx takʼnan tucʼal, que ajo jun mi loʼn twitz tuʼn, que lekʼch taʼjo tiʼj t-ximbitz bix tnabil tanma?",
                "14.": "Bix icxtlju, ¿ncʼamoʼne jun xjal jun aẍna te tbecin, bix nxiʼ tcuentan? Cxel nmaʼna cyeya que miʼn, mixpala tuʼn tkiy tuʼn twaʼn cyucʼke tneʼl, sino que oc cʼelax tlajoʼn tiʼjxa. Cxel nmaʼna icytzan chocala ka ntiʼ loʼn cyuʼna aj biybaj al iʼj chi txaquetala.",
                "15.": "Cyjaʼtzan jluʼ, wajbila tuʼn tcub cywaban cyiba bix tuʼn mi cyyucẍa, bix tuʼntzan tbant nim binchben tbanal cyuʼna, tuʼntzan Cristo, aj Kajaw Dios Ponan, baʼn tuʼn cyoc etzana tuʼn que tekʼa aj akiya, baʼntzan tuʼn cyxiʼ kʼiʼna tuj cyaʼj, bix jaʼca chi cambana tiʼj colbil miʼn baj bix ankʼbil te junmajx tuʼn aj nim baʼn tuʼn, aj tipamal, xtis bix xtalbil te aj binchal cyeke cosas cyakil twitz txʼotxʼ bix tuj cyaʼj, que a Dios tibaj cyakil. Icytzan tenjo."
            },
            "6": {},
            "7": {},
            "8": {},
            "9": {},
            "10": {},
            "11": {},
            "12": {},
            "13": {},
            "14": {},
            "15": {},
            "16": {},
            "17": {
                "1.": "Bix banttzan que aj tbajlen yolan Abinadí, nxiʼ tkʼamaʼn rey cye sacerdotes tuʼn t-xiʼ cyiʼn bix tuʼn tel cyiʼn tankʼbil.",
                "2.": "Per attak cyxol jun Alma tbi, ax elna let tiʼj Nefi. Bix cuʼxantak, bix ocx tocslaʼn ajke yol xiʼ tkʼamaʼn Abinadí, tuʼnj loʼntak tuʼn aj tnachal otak txiʼ ttxʼolbaʼn Abinadí, cyiʼj; cyjaʼtzan jluʼ, nkeʼ tuʼn tyolan tucʼ rey tiʼj tuʼn mi tjaw kʼoj tucʼ Abinadí, sino que tuʼn t-xi ttzakpiʼn tucʼ cheba.",
                "3.": "Pero njaw kʼojl mastl rey wena, bix nxiʼ tmaʼn tuʼn tex lajon Alma cyxol, bix i eʼx tsamaʼn tmajan tiʼj tuʼn tcub biyoʼn.",
                "4.": "Atzan te nnel ok cyiʼj, bix nxiʼ tewan tib, mitiʼ canet cyuʼn. Ix atzanj t-xiʼ tewan tib nim kʼij, ncub ttzʼiban cyakilkaj yol otak baj tkʼamaʼn Abinadí.",
                "5.": "Bix banttzan que nxiʼ tsamaʼn rey ajke tguarda tuʼn cyxiʼ txole, tiʼjla Abinadí bix tzyettzan cyuʼn; bix cub cycʼaloʼn bix ocx cykʼoʼn txe tzeʼ.",
                "6.": "Bix telxatzan ox kʼij, otaktzan tcʼam ocsabil cye sacerdotes, xiʼ tmaʼn rey tuʼn ttzaj kʼiʼn juntl el twitz.",
                "7.": "Bix nxiʼ tmaʼn te: Abinadí, at nim tila kuʼcʼla, bix ilx tiʼj tuʼn tcyima.",
                "8.": "Tuʼnj oʼ tkʼamantiya que ax Dios tzul cyxol cycʼwaʼl xjal; bix tuʼntzanj j-ajo cʼelal twiʼya oʼcxtzala ka ma tzʼajs tanmiya tiʼj tyola tuʼnj o txiʼ tsʼamaʼna tnachal wiʼja bix ntanmiya.",
                "9.": "Tons nxiʼ ttzakʼweʼn Abinadí: Cxel nmaʼna teya que milay tzʼajtz wanmya tiʼj nyola oʼ txiʼ nmaʼna teya tiʼj tnam luʼ, tuʼnj ax toclenjo; bix tuʼntzan tel tnicyʼa tiʼj que ax toclen, maʼ nkiya tuʼn ncub tzʼaka tuj cykʼaba.",
                "10.": "Icytzanjo, bix chin apala asta oc ncyima, pero nlay tzʼajs wanmya tiʼj nyola; bix atzanjo jun stiwa myaʼ baʼn cyiʼja. Bix ka ma chin cub cybiyoʼna ccbel chicyʼel mintiʼ tnachal bix j-ajo ax cyjel te stiwa myaʼ baʼn cyiʼja tuj twiʼpan kʼij.",
                "11.": "Bix aj rey Noé cyjaʼtak t-xi ttzakpiʼn, tuʼnj tzaj tchi tyol tiʼj; icytzanjo, tzaj tchi tiʼj aj t-xtis Dios tuʼn tcub tzʼak tibaj.",
                "12.": "Nok atzan cye sacerdotes nxiʼ cykʼamaʼn cyyol myaʼbaʼn tiʼj Abinadí, Bix nkeʼ tuʼn tbant nicʼaj yol tiʼj, cyjaʼw: Maʼ txiʼ tkʼamaʼn tnachal te rey. Cyjaʼtzan ten jluʼ, nnoj rey tucʼ nim tkʼoj tiʼj, bix nxiʼ tkʼoʼn tuʼn tcub biyoʼn.",
                "13.": "Bix banttzan que nxiʼ kʼiʼn bix nbaj cʼaloʼn; bix nbaj patan t-xumlal tuʼn tkan kʼakʼ, icytzanjo, asta taj tcyim.",
                "14.": "Bix tajtzan tkeʼ tuʼn ttzʼeʼy tuʼn tkʼakʼal kʼaʼjo, nxiʼ tmaʼn cyeʼ cyjaʼw:",
                "15.": "Lutzan luʼ, tzanxax maʼ bant cybinchbena wiʼja icyjo, ax icyxtzan cbajel tiʼj cycʼwaʼla nimka chi apal taʼw camacy tuj kʼakʼ; bix j-ajo tuʼn aj cyocslabil tiʼj colbil te Kajaw aj cyDios.",
                "16.": "Bix cbantel que akiya chi apalte cyakilka wik yabil, nok tuʼn tlaj nim cyila.",
                "17.": "Icytzanjo, bix oc chocal biyoʼna cyuj cyakil part; bix chelatz lajoʼna bix chi xel sipana tuj part, lonxa icytzan jun cʼoloj wacẍ junmajx nachka lajoʼnka cyuʼn txcup.",
                "18.": "Bix tuj kʼij ajo, oc chi bela, bix oc chi bel tzʼaka tuj cykʼab cyajkʼoja; tons octzan chi apala, lonxa icytzan wecy, nchin apana, aj taʼw camacy tuʼn kʼakʼ.",
                "19.": "Cyjaʼtzan nbant mojtzbil tuʼn Dios cyibajke nchi kʼuchan tiʼj ttanma. ¡Aya Dios, kʼinxa wanmiya!",
                "20.": "Bix tajstzan tbaj tkʼamaʼn Abinadí kej yol ajo, ncub tzʼak, otak taʼpanta camacy tuʼn kʼakʼ; icytzanjo, ocyim tuʼnj ntiʼ cub teʼwanke tmandamyent Dios, bix cyaj t-otxʼoʼn aj ax toc tuʼn tcamacy."
            },
            "18": {
                "1.": "Bix banttzan que Alma, aj el ok cyiʼj tmajan rey Noé, o tzʼajtz tiʼj tanma tiʼj twitz til bix tnachal; bix nxiʼtzan tuj ewj cyxol tnam, nkeʼtzan tuʼn tcub tyecʼan ajke tyol Abinadí otak cheʼx tkʼamaʼn;",
                "2.": "Icytzanjo, o kʼunj tiʼj aj attak ticyʼal, bix ax icyx tiʼj tuʼn cyjaw itzʼj ajke cyimna bix aj colbil cye tnam, que attak tbantal tuʼn tipamal, bix nicyʼca taʼw tuʼn tbaj tapaʼn bix tcamacy Cristo, bix aj tuʼn tjaw itzʼj juntl el, bix aj tuʼn tjax tuj cyaʼj.",
                "3.": "Bix o xnakʼtzaʼn cyijke o cyajbeʼ tuʼn cybin tiʼj tyol. Bix o cub t-xnakʼtzaʼn tuj ewj cye tuʼn mi tpon tpocbal tuj twiʼ rey. Bix nimke ocx cyocslaʼn tyol.",
                "4.": "Bix banttzan que jnicyʼcakej ocx cyocslaʼn, ncheʼxaxa tuj jun ligar Mormón tbi, que aj biybaj j-ajo otak tikʼ tiʼj rey, bix aj j-ajo nakaʼyantak taʼ tiʼj mojon te páis, bix at maj, bixmo at tyemp, nnoj cyuʼn nim txcup jawanka.",
                "5.": "Bix attak tuj Mormón jun aʼ n-ítzʼj jatuma kit t-xiʼ Alma, que nakaʼyan tiʼj j-ajo at jun tal watal pur tal tzeʼke nuch tiʼj, atzan oc t-xiʼ tewan tib kʼijl, tuʼntzan njayonjtz tuʼn rey.",
                "6.": "Bix banttzan que cyakilkaj aj ocx cyocslaʼn, txuctzan kit cyxiʼ tucʼal bil cyiʼj tyol.",
                "7.": "Bix despwestzan tel nim kʼij, bant que otak chmet jun matij cyajlal xjal tuj watal te Mormón, te bil tyol Alma. Icytzanjo, cyakilkaj ocx cyocslaʼn tiʼj tyol ateʼtak junx te bilte. Bix cub tyecʼan bix o pacban tiʼj tuʼn tajtz tiʼj cyanma tiʼj tnachal, colbil bix ocslabil tiʼj Kajaw.",
                "8.": "Bix banttzan que nxiʼ tmaʼn cye: Lutzanke aʼ te Mormón (tuʼntzanj icy ten tbijo); bix cyajbila tuʼn cyoctza cyxol tneʼl Dios bix tuʼn toc cybiya aj tnam te Dios, bix tuʼn cy-onna tuʼn t-xiʼ kʼit aj talal cyikatza tuʼn ten sasj bix jorat.",
                "9.": "Icytzanjo, bix ka banan cytena tuʼn cy-okʼa cyucʼkaj nchi okʼ; icytzanjo, bix tuʼn cyoc xmoxat ajke il tiʼj xmoxbil cye, bix tuʼn cyoca stiwa tiʼj Dios tuj cyakil tyemp, bix cyiʼj cyakil cosas, bix tuj cyakil ligar nok jaʼx tumal ateʼya, asta oc tul camacy, tuʼntzan cycoleta tuʼn Dios bix tuʼntzan cyoca tajlal cyxolkej tnejal chi jawal itzʼj juntl el, tuʼntzan ten cyankʼbila te junmajx —",
                "10.": "Cxel nmaʼna cyeya que ka a tajbil cyanmiyajo, ¿Atpala tuʼmal tuʼn mi cybiyana tuj tbi Kajaw, tetzan tuʼn t-xiʼ cymaʼna ax toc te que maʼ bant tiʼj cyuʼna tuʼcʼal tuʼn cyserviʼrana te bix tuʼn tocx cyxoʼna ajke tmandamyent, tuʼntzan ttzaj tkʼoʼn nim t-xew cyibaja?",
                "11.": "Bix ajtzan t-xiʼ cybiʼn tnam ajke yol ajo, nnoc cypokʼan cykʼab tuʼn tzalajibil bix nchi jaw schʼin: Atzan tajbil kanmiyajo.",
                "12.": "Tons banttzan que ntzaj kʼiʼn Helam tuʼn Alma, que ajo aj jun tnejal cyxol cyakil, bix ncheʼx bix nchi cuʼx tuj aʼ, bix njaw kʼajt: ¡Aya Kajaw, kʼantza t-xewa tibaj tmajana tuʼntzan tbant aj binchben luʼ tucʼ jun anma sak tiʼj wena!",
                "13.": "Bix aj t-xiʼtzan baj tkʼamaʼn kej yol ajo, aj t-Xew Kajaw ul tibaj, bix nxiʼ tmaʼn: Helam, que aj tipamal Dios ponan at wucʼala, cbajal nbiyaʼna tetzan ax toc tiʼj aj maʼ bant tiʼj tuʼna tuʼn tserviʼrana te asta oc tcyima, seguntzanj t-xumlala te camacy; bix que aj t-Xew Kajaw tuʼn ttzaj tibaja; bix que tuʼn ttzaj kʼoʼn tankʼbila te junmajx tuʼn aj colbil te Cristo, que ajo o bant ten tuʼn atxax aj tcublen keʼ txʼotxʼ.",
                "14.": "Bix tbajlenxatzan tkʼamaʼn Alma ajke yol ajo, cycabil Alma tucʼ Helam nchi cuʼcx mulkaʼaj tjakʼ aʼ; bix nchi jaw weʼ bix nchi jatz tuj aʼ tucʼ nim tchi-al, pwes inoj tucʼ Xewbaj.",
                "15.": "Bix te acʼaj ntikʼ Alma juntl, ncuʼx tcaban el tuj aʼtl, bix nbaj tbiyaʼn icyx tzaʼnj tnejal, oʼcxtzan ntiʼ ajkʼa mulkaʼaj juntl el tjakʼ aʼ.",
                "16.": "Bix cyjaʼtzan o biyan cyiʼj ajke ipon tuj tal watal te Mormón; bix aj tajlal japan te jun cab syent cyaj anma; icytzanjo, i biyan tuj aʼ te Mormón, bix i noj tucʼ tchjonta te Dios.",
                "17.": "Bix octzan cybi aj Glesya te Dios, bixmo Glesya te Cristo, atxax tuj tyemp ajo asta jaʼla. Bix banttzan que cyakil aj nbiyanxa tuʼn tipamal Dios, nnocaxa tiʼj glesya.",
                "18.": "Bix banttzan que Alma, attak tipamal Dios tucʼal, nchoc t-otxʼoʼnke sacerdotes; jun sacerdote tiʼj juʼnjun cincuent xjal oc t-otxʼoʼnkʼa, tuʼn cypacban bix tuʼn cyyecʼan cyiʼjke cosas te Dios.",
                "19.": "Bix xiʼ tmaʼn tuʼn mi tcub cyxnakʼtzaʼn jun tiʼ tkal mas, oʼcx aj tekʼa aj otak cub t-xnakʼtzaʼnkʼa, bix aj otak tzaj cytxʼolbanke profetas sant tuʼn cytziʼ.",
                "20.": "Icytzanjo, xiʼ tmaʼn tuʼn mi tcub cyyecʼan más, oʼcx aj tuʼn tajtz tiʼj cyanma tiʼj tnachal bix ocslabil tiʼj Kajaw, que otak colet tnam tuʼn.",
                "21.": "Bix xiʼ tmaʼn tuʼn mi ten moybil cyxol, sino tuʼn t-xiʼ cykʼoʼn cywitz tuj tligaral tucʼ junx tnabil, tucʼ jun ocslabil bix jun biyabil, bix tuʼn ten cyanma junx bix tucʼ tchi-al tiʼj jun bix juntl.",
                "22.": "Cyjaʼtzan xiʼ tmaʼn tuʼn cypacban. Bix cyjaʼtzan i oc te tcʼwaʼl Dios.",
                "23.": "Bix xiʼ tmaʼn tuʼn ten cynabil tiʼj kʼij sábado bix tuʼn tcub cykʼon tuʼn toc sant cyuʼn; bix que cyakil kʼij tuʼn t-xiʼ cykʼoʼn chjonta te Kajaw cyDios.",
                "24.": "Bix ax xi tmaʼn cye ajke sacerdotes, ajke otak choc t-otxʼoʼn, tuʼn cyakʼnan tuʼn cyex cykʼab tuʼn cyankʼin.",
                "25.": "Bix jawtzan sicʼet jun kʼij tuj juʼn saman jatuma tuʼn toc cychmon cyib tuʼn tcub yecʼat cye tnam bix tuʼn cynan Dios twitz Kajaw cyDios, bix ax tuʼn toc cychmon cyib nok jteʼ elx tuʼn tbant cyuʼn.",
                "26.": "Bix ajke Sacerdotes ntiʼ tuʼn toc keʼ cycʼuʼj cyiʼj tnam tuʼn cyankʼin; sin nok tuʼn cybinchben tuʼn tcyikʼ chjonta te Dios, tuʼntzan tcyikʼ cyipan tuj Xewbaj, bix attzan aj tuʼn tel cynicyʼ tiʼj Dios, tuʼntzan cyxnakʼtzan tucʼ tipamal Dios.",
                "27.": "Bix txkantl, xiʼ tmaʼn Alma cye tnam te glesya tuʼn tcyakʼ cybaʼn, teylax te juʼn según aj ntcamba bixmo aj at; ka at nimxax, il tiʼj tuʼn takʼax nimxax; bixka niʼxa te at ax niʼxa tuʼn tel peyat te; bix alcyej ntiʼ te, iltzan tiʼj tuʼn t-xi kʼot te.",
                "28.": "Bix cyjaʼtzan tuʼn tcyakʼ tiʼj cybaʼn, tiʼj cyex bix cyakil cybʼan cycʼuʼj bix tuʼn cyakil cy-ajbil tiʼj Dios, cyeke sacerdotes aj at nim til cye; icytzanjo, bix cyeke cyakil xjal tzʼliʼnc cyiʼj bix nim til xbalan bix nebebil cye.",
                "29.": "Bix atzan jluʼ tkʼamanta cye, tuʼnj otak tzaj tmaʼn Dios te; bix i eʼx bet jikan tiʼj Dios, que i onan jun tiʼj juntl tuj xumlalbaj bix xewbaj, según aj il tiʼj cye bix aj cyajbil.",
                "30.": "Bix banttzan que cyakil j-ajo bant ma tuj Mormón, icytzanjo, ttxlaj aʼ te Mormón, tuj watal nakaʼyan tiʼj aʼ te Mormón; icytzanjo, aj watal te Mormón, aj aʼ te Mormón, aj watal te Mormón. ¡Cyeʼyax eʼla tuj cywitzke aj ipon tuʼn tel cynicyʼ tiʼj colal cyiʼj; icytzanjo, bix cyeʼyaxkajo, tuʼnj chi bitzal tiʼj tchi-al tiʼj tchi-al te junmajx!",
                "31.": "Bix i bantke cosas ajo nakaʼyan tiʼj mojon te país, tuʼntzan mi tpon tuj twiʼ rey.",
                "32.": "Mas lutzan luʼ, banttzan que aj rey, el tnicyʼ tiʼj jun movimiento at cyxol tnam, nxiʼ tsamaʼnke tmajan cwental. Cyjaʼtzan jluʼ aj kʼij matak nnoc cychmon cyib tuʼn cybin tiʼj tyol Kajaw, nxiʼ kʼaʼcj cypocbal tucʼ rey.",
                "33.": "Bix xiʼ tmaʼn rey que tuʼn Alma nchaw lipan tnam tiʼj rey; cyjaʼtzun xi tsaman ke tsoldad tuʼn cycub baj kʼuchat.",
                "34.": "Bix bajtzan que Alma bixke tnam te Kajaw el cynicyʼ tiʼj que at tponal ejército te rey; cyjaʼtzan jluʼ, njaw cyiʼn tal cyja bix cyfamilya, ncheʼx tuj desyerto.",
                "35.": "Bix attak cyajlal bala jun cuatro-cient tucʼ cincuent anma."
            },
            "19": {},
            "20": {},
            "21": {},
            "22": {},
            "23": {},
            "24": {},
            "25": {},
            "26": {},
            "27": {},
            "28": {},
            "29": {}
        }
    },
    "alma": {
        "meta": {
            "slug": "alma",
            "name": "alma",
            "chapterWord": "Capítulo"
        },
        "chapters": {
            "1": {},
            "2": {},
            "3": {},
            "4": {},
            "5": {
                "1.": "Banttzan que nkeʼ tuʼn t-xi tmaʼn Alma aj tyol Dios cye tnam, tnejal tuj txʼotxʼ te Zarahemla, bix despwestzan tuj cyakil paístl.",
                "2.": "Bix akatzan tyol jluʼ según ajke tecax tyol, aj xiʼ tmaʼn cye tnam tej glesya attak tuj tnam Zarahemla, cyjaʼtzan ten cyjaʼw:",
                "3.": "Akina, Alma, ma chin noc otxʼoʼna te sacerdote matij te glesya te Dios tuʼn nmana Alma, pwes at tipamal tuʼn Dios tuʼn cybantj cosas ajo tuʼn, lutzan, luʼ, xel nmaʼna cyeya que keʼ tuʼn tcub jun glesya tuj txʼotxʼ attak nakaʼyan tiʼj mojon te país te Nefi; icytzanjo, aj txʼotxʼ tzkiʼntak país te Mormón; icytzanjo, bix i baj tbiyaʼnke termano tuj aʼ te Mormón.",
                "4.": "Bix lutzan luʼ, cxel nmaʼna que i el caloʼn tuj tkʼab rey Noé tuʼn aj txtalbil bix tipamal Dios.",
                "5.": "Bix tbajlentzan j-ajo, lutzan luʼ, i eʼx kʼiʼn tuj jun tuʼmal cubna tuʼn cyoc te majan tuj desyerto cyuʼn lamanitas; icytzanjo, cxel nmaʼna que prestak teʼ, bix ya te acʼajtl i colet tiʼj moybil tuʼn tipamal tyol Kajaw; bix otzan i tzaj kʼiʼn tuj txʼotxʼ luʼ, bix atzan tzaluʼ keʼ tuʼn ten Glesya te Dios tuj cyakil paísl.",
                "6.": "Bix jaʼlatzan, akiya wermaniya, akiya ajke teʼca tiʼj glesya luʼ, lutzan luʼ, cxel nkaʼnna cyeya: ¿Maʼ txiʼ cycʼujlaʼcjtla nim aj presbil te cymana? Icytzanjo, ¿Bix ma txiʼ cycʼujlaʼcjtla nim aj nabil te xtalbil te kman bix aj pasens te Dios cyiʼj? Bix ademástl, ¿Maʼ weʼ cyuʼna aj ximbitz maʼ t-xiʼlen tiʼj nabil te aj tcolbil cyiʼj anma tuʼn mi cyxiʼ tuj impyerno?",
                "7.": "Lutzan luʼ, maʼ baj tmeltzʼuʼnkʼa ajke cyanma; icytzanjo; maʼ chocx tcʼasan tuʼj jun witzicyʼ matij, bix matzan chi jaw itzʼj te Dios. Lutzan luʼ, ateʼtak tuj tmij klolj; simbargo, aj spicyʼan tej yol te junmajx o spicyʼaman te cyanma; icytzanjo, cʼaloʼntakka cyuʼn sakbak te camacy bix ajke caden te impyerno, bix ayoʼntakka tuʼn jun kʼuchbil te junmajx.",
                "8.": "Bix cxeltzan nkaʼnna cyeya jaʼla, akiya wermaniya: ¿Ma chi kʼuchj? Lutzan luʼ, cxel nmaʼna cyeya que miʼn; nitiʼ i cub kʼuchan.",
                "9.": "Bix ax cxel nkaʼnna cyeya: ¿I baj kʼuchan ajke takʼal camacy, bix i baj kʼuchan ajke tcadenal impyerno aj cʼalonke tuʼn? Cxel nmaʼna cyeya que icyjo; icyaj tzakpiʼnka, bix aj cyanma i eʼx mal, bix i bitzan tucʼ tchi-al aj xtalbil. Bix cxel nmaʼna cyeya que chi coletal.",
                "10.": "Bix cxeltzan nkaʼnna cyeya jaʼla: ¿Ti kuʼn chi coletal? Icytzanjo, ¿Al iʼj tuʼmal xi ayon tiʼj colbil? ¿Ti kuʼn xi colet tiʼj takʼal camacy, icytzanjo, bix tiʼj tcadenal impyernotl?",
                "11.": "Lutzan luʼ, cxel nmaʼna cyeya. ¿Ntiʼ ocx tocslaʼn nmana Alma aj yol o tkʼama Abinadí jun tyempca? ¿Bix miyaʼpala jun profeta sant aj ten? ¿Mipala tiʼ o tyoʼla aj tyol Dios, bix i ocx tocslaʼn nmana Alma?",
                "12.": "Bix segúntzan tocslabil, o tzaj jun matij meltzʼubil tuj tanma. Lutzan luʼ cxel nmaʼna cyeya que ajo ax toc.",
                "13.": "Bix atzankʼa o pacban te yol te cymana, bix tuj cyanma o bant jun matij meltzʼubil; bix cub cybecyʼbiliʼn cywitz, bix xiʼ cykʼoʼn cycʼuʼj tiʼj Dios ax toc n-ankʼin. Bix lutzan luʼ, tbanal xjalke asta tjapan baj twiʼ; cyjaʼtzan jluʼ, i colet.",
                "14.": "Bix jalatzan cxel nkanna cyeya, akeya wermaniye te glesya; ¿Mapa chi itzʼja tuj xewbaj tiʼj Dios? ¿Mapa cycʼama tex tilbilal Dios tiʼj cyex cywitza? ¿Ma pa tzʼicy cyuʼna aj meltzʼubil matij tiʼj cyanmiya?",
                "15.": "¿At ocslabil cyucʼala tiʼj colbil te aj binchal te cyeya? ¿Nxiʼ cyqueʼyiʼna tuj tyemp tzul tuʼnj tbakʼ witzbaj te ocslabil bix ncyila aj xumlalbaj te cyimleʼn que ma jaw weʼ tuj miyaʼ cyimleʼn, bix aj tuʼmalj kʼuchbil tuj miyaʼ te kʼuchbil, tuʼntzan t-xiʼ cyyecʼan cyiba twitz Dios, bix tuʼntzan cyoca tuj xtis según cybinchbena aj otak chi bant tuj ankʼibil lu?",
                "16.": "Cxel nkaʼnna cyeya: ¿Jaʼca bant tuʼn t-xiʼ cyxiʼmana tuʼn t-xiʼ cybiʼna twiʼ Kajaw aj ctzajal tmaʼn tuj kʼij ajo: Cytzaja wiʼja akiya cyeʼyax, tuʼnj, lutzan luʼ, ajke cybinchbena twitz txʼotxʼ tuj tjikanil ma chi bant?",
                "17.": "¿Bix mo nxiʼ cynaʼna tiʼj que jaʼca cub cyslaʼjana twitz Kajaw tuj kʼij ajo, bix tuʼn t-xiʼ cymaʼna: Tat, aj kbinchbena twitz txʼotxʼ ax toc baʼnka; bix que octzan chi coletala?",
                "18.": "Bixmo tuj jun tuʼmal juʼnxal, ¿Jaʼca bant tuʼn t-xiʼ cyxiʼmana twitz xtisbil te Dios tucʼ cyanmiya at nim cypaj bix tnachal, bix ncycʼujlantatzana cyakilkaj tnachal bant cyuʼna; icytzanjo, tucʼ jun tuʼmal elna cynicyʼa tiʼj cyakil tnachal cyuʼna; icytzanjo, tucʼ aj nabil te que otak tzʼel cyicʼana ajke tmandamyent Dios?",
                "19.": "Cxel nkaʼnna cyeya: ¿Jaʼcapala tzʼoc cyqueʼyiʼna Dios tuj kʼij ajo tucʼ jun cyanmiya tbanal bix cykʼaba sak wena? ¿Jaʼca jaw cykʼoʼn cywitza twitz cyaʼj, que at tiblal Dios at tuj cywitza?",
                "20.": "¿Jaʼca txiʼ cyxiʼmana tiʼj tuʼn cycoleta — nxiʼ nkaʼnna cyeya — cwando ma chi cub tzʼaka tuj tcwent dyablo?",
                "21.": "Cxel nmaʼna cyeya que tuj kʼij ajo loʼn cyuʼna que miʼn chi coleta; tuʼnj mijun jaʼca colet ka naʼx tjatz txʼajet cyiʼj t-xbalan asta tuʼn tcyaj cyiʼj sak wena; icytzanjo, aj cyxbalan ilx tiʼj tuʼn cycyaj sak wena tiʼj cyakil ẍwaʼj, bix tuʼn cytxʼajet tuʼn chicyʼ tej aj cykʼamanta kman que attak tulal colal cye tnam tiʼj twitz cyil.",
                "22.": "Bix cxel nkaʼnantzana cyeya jaʼla, akiya wermaniya: ¿Tzaʼn jaʼca cynantiya nokat teʼya twitz tribunal te Dios, tucʼ cyxbalana ẍwaʼj tiʼj tuʼn chicyʼ bix tucʼ cyakil wikal aj tnachal? Lutzan luʼ, ¿Tiʼ ax toc ccyakʼal cyakilkaj cosas cyiʼja?",
                "23.": "Lutzan luʼ, miʼnpala cykʼamanta que puro biyolkiya, bix que ax at cypaja cyiʼj cyakil tnachal nchibant?",
                "24.": "Lutzan luʼ, akiya wermaniya. ¿nxiʼ cyxiʼmana tiʼj que chʼix mi icykaya tuʼn cypon tutzʼeʼya tuj tcubil Dios, tucʼ Abrahám, Isaac bix Jacob bix ax cyucʼ cyakilka profetas sant, que puro sak tiʼj cyxbalan bix ntiʼ ẍwaʼj cyiʼj, tbanalke bix sakke?",
                "25.": "Cxel nmaʼna cyeya que miʼn; oʼcxtzala ka ma bant aj Binchalte slaʼj cyuʼna atxax aj ttzajlen keʼ twitz mundo, bixmo cxel cynaʼna tiʼj que ajo, mi txiʼ cyxiʼmana tiʼj que ajke xjal ajo at cycubil tuj cubil tuj cyaʼj; sino que chelax kʼot jwera, tuʼnj akajo tcʼwaʼl te cawbil treyno dyablo.",
                "26.": "Bix jaʼlatzan, akiya wermaniya, ka maʼ tzʼel cynicyʼa tiʼj jun meltzʼubil tuj cyanmiya, ka maʼ cynantiya ajbil tiʼj tuʼn cybitzana tiʼj bitz te tchi-al aj ncolan, lutzan luʼ, wajbila tuʼn t-xiʼ nkaʼnna cyeya, ¿Jaʼca cynantiya j-ajo jaʼla?",
                "27.": "¿Maʼpala cub cywaban cyiba tuj tbanal twitz Dios tiʼj tuʼmal cyankʼibila? Ka ma pon tuʼmal tuʼn cycyima tuj rat j-ajo, ¿Jaʼcpala txiʼ cymaʼna cyilcyibxa tuj cyanmiya, que otak chi tena tuj nim becyʼbijibil? ¿Que aj cyxbalana otak txʼajet bix otak sakax tuj tchicyʼel Cristo, que tzul colal cye ttanma tiʼj twitz cyil?",
                "28.": "Lutzan luʼ, ¿Otak chetza tiʼjxa nimsbil? Ka ntiʼ, cxel nmaʼna cyeya que miyaʼ ban cytena tuʼn cypon weʼya twitz Dios. Lutzan luʼ, ilx tiʼj tuʼn tbant naj cytena jaʼla; tuʼnj nakaʼ taʼ aj reyno te tuj cyaʼj, bix alcyej miyaʼ banan ten mitiʼ tankʼbil te junmajx.",
                "29.": "Lutzan luʼ, ¿Atpala jun cyxola que naʼx tetz tuj xcyakbil? Cxel nmaʼna cyeya que aj ajo miyaʼ banan tenjo; bix wajbil joratx tuʼn t-bant tenjo, tuʼnj cyjaʼ ttzaj lakʼeʼ hor, bix ntiʼ loʼn tuʼn jtoj ban tul tyemp; tuʼnj j-xjal ajo at tpaj tiʼj.",
                "30.": "Bix ax cxel nkaʼnna cyeya: ¿Atpala jun cyxola alcyej ntzen tiʼj termano, bixmo nnoc tkʼoʼn nim taʼw tiʼj?",
                "31.": "¡Becyʼbil twitzjo! Tuʼnj miyaʼ banan ten; bix aj tyemp nlekʼan tul lakʼeʼ aj tuʼn tajtz tiʼj tanma tiʼj tnachal, bixmo miʼn colet.",
                "32.": "Icytzanjo, ¡becyʼbil cywitza cycyakila, akiya binchal tnachal! ¡Tzʼajtz tiʼj cyanmiya tiʼj tnachal, tzʼajtz tiʼj cyanmiya tiʼj tnachal, tuʼnj oʼ tzaj tkʼamaʼn Kajaw Dios!",
                "33.": "Lutzan luʼ, ntxocankʼa cyiʼj cyakil xjal, pwes cyejo cyakil nxiʼ tlicʼanke tkʼabkʼa te xtalbil, bix chitzan: Tzʼajtz tiʼj cyanmiya tiʼj tnachal, bix chi cʼametaltzana wuʼna;",
                "34.": "Icytzanjo, cytzaja wiʼja bix ajunkiya chi nebel tiʼj loʼj tej tzeʼ te ankʼbil; icytzanjo, chi waʼla bix chi cʼala tiʼj pan bix aʼ te ankʼbil.",
                "35.": "Icytzanjo, cytzaja wiʼja bix cyiʼntza binchben tbanal, bix cyjaʼtzan miʼn chi jaw txʼemata bix miʼn cheʼx xoʼta tuj kʼakʼ.",
                "36.": "Tuʼnj lutzan luʼ, aj tyemp nlekʼan tul lakʼeʼ jatuma cyakilkaj aj mi ma tzaj cyiʼn loʼj tbanal, bixmo alcyej mi ma bant tbinchben tbanal, at-x tuʼmal tuʼn tjaw schʼin bix tuʼn tbisan.",
                "37.": "¡Akiya binchal tnachal, maʼ chi noja tucʼ cyakil mitiʼ tajblanan twitz mundo, akiya ma cyajbeya tuʼn tel cynicyʼa tiʼj be jikan, bix simbargo, maʼ chel naja lonxa icytzan jun neʼl ntiʼ pastory cyiʼj, banwtla otak chi txaqueta tuʼn jun pastor, bix cucx ttxocan cyiʼja, per cycyʼiʼya txiʼ cybiʼna tyol!",
                "38.": "Lutzan luʼ, cxel ntxʼolbaʼna cyeya que aj tbanal pastor ntxocan; icytzanjo, bix ntxocan tuj tex tbi, que ajo aj tbi Cristo; bix ka mi ma txiʼ cybiʼna aj tbanal pastor mix aj tbi al-iʼj nchi txaqueta, lutzan luʼ, miyaʼ akiya tneʼl.",
                "39.": "Bix ka miyaʼ akiya tneʼl aj pastor tbanal, ¿Altzan cye cʼolojal neʼl teʼkiya? Lutzan luʼ, cxel nmaʼna cyeya que a dyablo aj cypastora, bix akiya tneʼl, bix ¿Alcye cbel ewan tej ajo? Lutzan luʼ, cxel nmaʼna que alcyej ma cub ewan te, ajo jun slaʼj bix tcʼwaʼl dyablo.",
                "40.": "Tuʼnj cxel nmaʼna que cyakil aj tbanal tzajna tiʼj Dios; bix cyakil aj tnachal, tzajna tiʼj dyablo.",
                "41.": "Cyjaʼtzan luʼ, alcyej xjal ma yecʼan tiʼj binchben tbanal, nxiʼ tbiʼn tyol aj tbanal pastor bix cyjaʼtzan t-xiʼ tiʼj; pero alcyej ma chi tzaj tiʼn binchben nach cmeltzʼajeljo te tcʼwaʼl dyablo, tuʼnj nxiʼ tbiʼn tyol bix lapchoʼc tiʼj.",
                "42.": "Bix alcyej ma bant j-ajo tuʼn oc ctikʼal twiʼ tcʼuʼj tucʼal; cyjaʼtzan jluʼ, ctikʼal te twiʼ tcʼuʼj aj camacy, atzan cyiʼj cyakil cosas tbanal, tuʼnj cyimnajo tuj cyakil binchben tbanal.",
                "43.": "Bix jaʼlatzan, akiya wermaniya, wajbila tuʼn ntzaj cybiʼna, tuʼnj nchin yolana tucʼ cyakil tipamal wanmiya; tuʼnj, lutzan luʼ, maʼ chin yolana claro bixmo según ajke tmandamyent Dios tuʼntzan mi cyel tzacja.",
                "44.": "Tuʼnj maʼ chin txaqueta tuʼn nyolana tuj tuʼmal j-ajo, según aj sant ntkʼamanta Dios que at tiʼj Cristo Jesús; icytzanjo, at mandamyent wuʼcʼala tuʼn t-xiʼ nyecʼana tej tnam luʼ tiʼj aj cub cyyeʼcʼan kman tiʼj aj cyjaʼ ttzaj.",
                "45.": "Mas miyaʼ oʼcx j-ajo. ¿Ocslaʼn cyuʼna, baka, ntiʼ loʼn wuʼna wuʼnx wibxa cyiʼj cosas j-ajo? Lutzan luʼ, cxel nmaʼna cyeya que loʼn wuʼna que ajke cosas ajo aj al-iʼj maʼ chin yolana ax tocjo. Bix ¿Tzaʼntzan nxiʼ cynaʼna tiʼj que segur tina tiʼj ajo?",
                "46.": "Lutzan luʼ, cxel nmaʼna cyeya que tuʼnj aj t-Xew Sant te Dios maʼ tzaj tkʼoʼn wecyʼ tuʼn tel nnicyʼa tiʼj. Lutzan luʼ, oʼ chin apana wi-ij bix oʼ chin nana Dios cyuj nim kʼij tuʼntzan tel nnicyʼa cyiʼj cosas wuʼnx wibxa. Bix jaʼla loʼn wuʼna wil wibxa que ax tockejo; tuʼnj oʼ tzaj tyecʼan Kajaw Dios wecyʼ tuʼn te t-Xew Sant; bix atzan xewbaj te kʼamaltejo aj at wucʼala.",
                "47.": "Bix ademástl, cxel nmaʼna cyeya que tuj ax tuʼmal oʼtzaj kʼamaʼn wecyʼ ajke yol ax toc xiʼ cyyoʼlan kman, según aj xewbaj kʼamalte te jun tyempca at wucʼala, que ajo ax tuʼn tyecʼbil t-Xew Diosjo.",
                "48.": "Cxel nmaʼna cyeya que loʼn wuʼna wuʼnx wibxa, que nok nicyʼ punx cxel nmaʼna tiʼj tyemp cyjaʼ ttzaj ax tocjo; bix cxel nmaʼna que loʼn wuʼna que tzul Jesucristo; icytzanjo, aj Cʼwaʼlbaj tJunalx te Mambaj, nojna tucʼ nim tbanal, becyʼbijibil bix ax toc. Lutzan luʼ, atzankʼajo tzul kʼil twitz til mundo, icytzanjo, kʼil twitz cyilkaj cyakil at cyocslabil matij tiʼj tbi.",
                "49.": "Bix jaʼlatzan cxel nmaʼna cyeya que atzan orden aj al-iʼj maʼ chin txaqueta; icytzanjo, tuʼn npacbana cyiʼj cyakil wermaniya bix cyakilkaj nchi ankʼin twitz txʼotxʼ; icytzanjo, tuʼn npacbana cye cyakil, bawtla tiwnakka, cuʼxanka, bawtla majanka, bixmo tzakpiʼnka; icytzanjo, cyeke tiwnak, cyeke miyaʼxax nuchka bix miyaʼxax tijxjalka bix cyekej ma nchi itzʼj jaʼla, tuʼn t-xiʼ ntxʼolbaʼna tuʼn tajtz tiʼj cyanma tiʼj tnachal bix tuʼn cyjaw itzʼj te acʼaj.",
                "50.": "Icytzanjo, chitzan Xewbaj: Tzʼajtz tiʼj cyanmiya tiʼj tnachal cyakilkaya, teʼ ttxaʼnla txʼotxʼ, tuʼnj nlekʼan tul lakʼeʼ aj reyno te tuj cyaʼj; icytzanjo, aj tCʼwaʼl Dios tzul tuj ttzalajibil, fuerz, tmatijal tipamal, bix reyno. Icytzanjo, akiya wermaniya aj nim cʼujlaʼn wuʼna, cxel nmaʼna cyeya que chitzan Xewbaj cyjaʼw: Lutzan luʼ aj ttzalajibil rey te cyakil twitz txʼotxʼ; bix aj Rey te tuj cyaʼj ax joratx ccʼantel cyxol cyakil cycʼwaʼl xjal.",
                "51.": "Bix ax ntzaj tmaʼntl Xewbaj wecyʼ, icytzanjo, ntzaj yolan wucʼala tucʼ cyakil tipamal cyjaʼw: Txiʼya bix kʼamanxa tej tnam luʼ: Tzʼajtz tiʼj cyanmiya, tuʼnj ka min bant cyuʼna, tuj mi jun tuʼmal jaʼca cyikʼa aj reyno tuj cyaʼj.",
                "52.": "Bix ademástl, cxel nmaʼna que ntzaj ttxʼolbaʼn Xewbaj: Lutzan lu, aj siʼwbil cʼuxbil toc tiʼj tlocʼ tzeʼ; cyjaʼtzan jluʼ, cyakil tzeʼ aj mi ma takʼ twitz tbanal, oc cjawal txʼemat bix cocax kʼot tuj kʼakʼ; icytzanjo, jun kʼakʼ ntiʼ nbaj, jun kʼakʼ milay yupj. Lutzan luʼ, tenx tuj cynabila que oʼ tkʼamanta aj Sant.",
                "53.": "Bix jaʼlatzan cxel nkaʼnna cyeya, akiya wermaniya: ¿Jaʼca tziʼx cyuʼna aj cyaʼw yol ajo? Icytzanjo, ¿Jaʼca tzʼel cyicʼana ajke yol ajo bix tuʼn tbaj cybetzʼana aj Sant te Israel? Icytzanjo, ¿Jaʼca cheʼx mala tuʼnj oc tjaw nim cyanmiya? ¿Jaʼca, cucx chajblal xbalan tbanal cyuʼna bix tuʼn tcub cykʼoʼn cyanmiya tuj mitiʼ tajblanan te twitz mundo, tiʼj cykʼinamabla?",
                "54.": "Icyjo, ¿Cucx cocax cyocslaʼna que mas tbanal juʼn junkiya cywitz txkantl? Icyjo, ¿Cucx cxel cyiʼna tuʼn cyjaw cylajoʼna ajke cyermaniya ntiʼ nchi jaw nim bix nchi bet según aj orden sant te Dios, que tuʼntzanjo oʼ chocx tuj glesya que oʼ chi baj saksan tuʼn Xewbaj Sant bix ntzaj cyyecʼan binchben tbanal te tuʼn tajtz tiʼj cyanma —",
                "55.": "Icytzanjo, ¿Cucx cbantel cyuʼna tuʼn t-xiʼ cykʼoʼn tzal cyiʼja te meba bix aj il tiʼj te, bix tuʼn tcub cyeʼwana aj cybaʼna cye?",
                "56.": "Bix twiʼpantzan, cyakilkaya aj cucx tuʼn cytena tuj tnachal, cxel nmaʼna cyeya que akatzanjo chi jawal txʼemat bix chi xel kʼot tuj kʼakʼ oʼcxtzala ka joratx ma tzʼajtz tiʼj cyanma tiʼj tnachal.",
                "57.": "Bix cyetzana cyakilkaya aj cyajbila tuʼn cyoc lapeʼya tiʼj tyol aj tbanal pastor, jaʼlatzan cxel nmaʼna cyeya: Cyetza cyxol aj nach bix part cycwentan oc cyiba, bix miʼn tzʼoc cymaʼcoʼna aj cycosa mitiʼ tajblanan; pwes lutzan luʼ, aj cybi oc cjawal kʼuchat, tuʼntzan mi toc tajlal aj cybike nach cyxolke cybi aj tbanal, tuʼntzan tel tyol Dios twitz, que chitzan cyjaʼw: Aj cybi nach, mi baj samet tucʼ cye ntanmiya;",
                "58.": "Tuʼnj aj cybi tbanal cbelax tzʼibat tuj uʼj te ankʼbil; bix cxel nkʼoʼna jun cy-erens ntxlaja. Bix jaʼlatzan, akiya wermaniya, ¿Ti tkal ctzajal cymaʼna contra tiʼj j-ajo? Cxel nkʼamaʼna que ka ma chi yolana contra tiʼj ajo, ntiʼ ajbil tiʼjjo; tuʼnj il tiʼj tuʼn tel tyol Dios twitz.",
                "59.": "Pwes ¿alcye jun pastor at cyxola que, at nim tneʼl, bix ntiʼ nnoc tcwentan tuʼn mi tul swat bix tuʼn mi cybaj tneʼl tuʼn? Bix lutzan luʼ ka at jun swat ma tzʼocx tmij tneʼl, miʼn tzʼex tlajoʼn tiʼjxa? Oc, bix twiʼpantzan, ka jaʼca cuʼb tbyon, cbantel tuʼn.",
                "60.": "Bix jaʼlatzan cxel nmaʼna cyeya que aj tbanal pastor ntxocan cyiʼja; bix kaʼma txi cybina tyol, oc chi xel kʼiʼna tuʼn tuj cʼoloj tneʼl bix chocaltzana te tneʼl; bix ntzaj tmaʼn tuʼn mi tocx cycʼamoʼn mijun swat nach cyxola, tuʼntzan mi cykʼuchja.",
                "61.": "Bix wecyʼtzan jaʼla, Alma, tuj tyol aj ma mandaʼran wiʼja, cxel n-ordenaʼrana tuʼn toc il tiʼj cyuʼna tuʼn cyqueʼyina tiʼj yol maʼ txiʼ nkʼamaʼna cyeya.",
                "62.": "Nchin yolana cyeya tuj tbeyal mandamyent, akiya teʼc tiʼj glesya; bix nchin txocana cyiʼja akiya mitiʼ teʼc tiʼj glesya, cyjaʼw: Cytzaja bix chi biyana, tzʼajtz tiʼj cyanmiya tiʼj tnachal, tuʼntzan cynebena tiʼj twitz tzeʼ te ankʼbil."
            },
            "6": {},
            "7": {},
            "8": {},
            "9": {},
            "10": {},
            "11": {
                "1.": "Pwes baʼntzan, attak tuj ley te Mosíah que cyakilkaj aj tuʼn cyoc te jwes, bixmo ajkaj oc cyoc otxʼoʼn te jwes, tuʼn tcyikʼ twiʼ cycʼuʼj según aj tyemp tuʼn cyjusgaʼran cyibajke aj oc cyxiʼ kʼiʼn cywitz tuʼn cyjusgaʼrat.",
                "2.": "Bixka aj jun xinak ikal cʼas tucʼ juntl, bix ntiʼ tuʼn tkiy tuʼn tchojan tiʼj cʼas, kittzan t-xiʼ kʼot tpocbal te jwes; bix nnakʼnantzan tuj te tipamal bix ncheʼx tsamaʼn oficiales tuʼn cyxiʼ kʼil te cʼasol tuʼn tpon twitz, tuʼntzan toc tuj xtis según aj ley bix aj otak kʼunj contra tiʼj, bix cyjaʼtzan ya iltak taʼ tiʼj tuʼn taj tchjoʼn aj cʼasbeʼnan tuʼn, bixmo kit xoʼt cyxol xjal tuʼnj alekʼjo.",
                "3.": "Bix kittzan tikʼ jwes chojbil te tiʼj según ttyemp: jun senine te oro tuj jun kʼij, bixmo jun senum te plata que ax tbalor icytzan jun senine te oro; bix atzanjo según aj ley otak txiʼ kʼot.",
                "4.": "Bix atzan cybi tiʼx wikal cypwak te oro bix plata, según tbalor, atzan tbijo oc toc cykʼoʼnke nefitas, tuʼnj miyaʼ junxtak chi ajlan icytzanke judíos aj nchi ankʼintak tuj Jerusalén; bix miyaʼ cymalbiljo icytzan cye, sino que otak tzacj cye tuʼmal tuʼn cyajlan bix tuʼn cymalon, según aj cyban cʼuʼj tnam tuj juʼn puk ankʼbil, asta tuj gobierno cye jweses aj cyaj bant tuʼn rey Mosíah.",
                "5.": "Lutzan lu, aj tuʼmal tuʼn cykʼin tajlal: jun senine te oro, jun seón te oro, jun shum te oro bix jun limna te oro:",
                "6.": "Jun senum te plata, jun amnor te plata, jun ezrom te plata bix jun ontí te plata:",
                "7.": "Jun senum te plata ax tbalor icytzan jun senine te oro, bix aj jun bixmo juntl ax tbalor icytzan jun maʼl cebada bixmo juntl wik awal xtul twitz.",
                "8.": "Bix aj tbalor jun seón te oro ajo juntl el más tbalor twitz jun senine.",
                "9.": "Bix aj tbalor jun shum te oro ajo juntl él más tbalor twitz jun seón.",
                "10.": "Bix jun limna de oro ajo ax tbalor icytzankaj cyakilxa.",
                "11.": "Bix aj tbalor jun amnor te plata atzan tbalor caʼba senumes tiʼj.",
                "12.": "Bix jun ezrom te plata tbalor cyaja senumes.",
                "13.": "Bix jun ontí ax tbalor icytzan cyakilxa.",
                "14.": "Bix atzan luʼ tbalor cypwak nuchkejo:",
                "15.": "Jun shiblón atzanjo jun mij tiʼj jun senum; cyjaʼtzan jluʼ, jun shiblón atzan tbalor mij maʼlx cebada;",
                "16.": "Bix jun shiblum atzan jun mijjo tiʼj jun shiblón;",
                "17.": "Bix jun léah atzan jun mijjo tiʼj jun shiblum;",
                "18.": "Atzanjo, aj tuʼmal tuʼn cytantyaʼranjo.",
                "19.": "Bix jun antión te oro atzan tbalor oxa shiblones.",
                "20.": "Jaʼlatzan, aj tuʼmal junx atzan tuʼn tajblanan te cye cyjunalx, pwers kittzan cychjet según cyakʼan; cyjaʼtzan jluʼ, kit tbant tnachal cyuʼn bix nicyʼca ttzacaj cyxol tnam tuʼntzan ten nim cyakʼuntl bix tuʼntzan ten más cypwaktl, según aj kanbil oc tpon kʼaʼcj cywitz; cyjaʼtzan jluʼ, kit t-xiʼ cykʼoʼn tuʼn cyjaw kʼojl tnam tiʼj Alma bix Amulek.",
                "21.": "Bix aj Zeezrom nkeʼ tuʼn tel tkaʼnan te Amulek, cyjaʼw: ¿Cajatz ttzakʼweʼna ajke juʼn nkanbila wajbila tzʼel nkaʼnna teya? Bix aj Zeezrom ajo tmajan dyablo tuʼntzan tkʼuchat aj tbanal; que chitzan te Amulek: ¿Cajatz ttzakʼweʼna ajke kanbil cxel nkaʼnna teya?",
                "22.": "Bix nxiʼtzan tmaʼn Amulek te: Oc, oc ka ax tuʼmal tucʼ t-Xew Kajaw aj at wucʼala; tuʼnj mitiʼ ti tkal tuʼn t-xiʼ nmaʼna ka contra tiʼj t-Xew Kajaw. Bix nxiʼtzan tmaʼn Zeezrom te: luke luʼ kak ontíes te plata; cxel nkʼoʼna teya ka ma cub teʼwana que at jun Xjal Más Matij.",
                "23.": "Bix nxiʼtzan ttzakʼweʼn Amulek: ¡Aya tcʼwaʼl infierno! ¿Ti kuʼn nchin noc tyoʼna? ¿Ntiʼ loʼn tuʼna que ajke tbanal eteʼ tuj xtis nlay cha cub tuj moybil?",
                "24.": "¿Ocslaʼn tuʼna que ntiʼ Dios? Cxel nmaʼna que miʼn. Loʼn tuʼna que at jun Dios, per at más tcʼuʼja tiʼj tpwaka que twitzkʼa.",
                "25.": "Bix maʼ chin cub tslaʼjana twitz Dios. Ma tzaj tmaʼna wecyʼ: Lutzan luʼ, cxel nkʼoʼna teya ajke kak ontíes que matij tbalorjo, cwando tuj tanmiya attak tnabila tuʼn mi ttzaj tkʼona; bix oʼcx tajbila tuʼn tcub weʼwana aj ax toc Dios nankʼin bix cyjaʼtzan at tuʼmal tuʼn ncub tkʼuchana. Más lutzan luʼ que tuʼnj aj matij tnachal j-ajo ctikʼal chojbil teya.",
                "26.": "Bix nxiʼtzan tmaʼn Zeezrom te: ¿Chitzan teʼ que at jun Dios ax toc bix n-ankʼin?",
                "27.": "Bix nnaʼjal ttzakʼweʼn Amulek: At, at jun Dios ax toc n-ankʼin.",
                "28.": "Bix nxiʼ tkaʼnan Zeezromtl: ¿At más Dios twitz aj junx?",
                "29.": "Bix nnaʼjal ttzakʼweʼnkʼa: Miʼn.",
                "30.": "Tons nxiʼ tmaʼn Zeezrom te: ¿Tzaʼn ten loʼn tuʼna ajke cosas ajo?",
                "31.": "Bix nxiʼ ttzakʼweʼnkʼa: Jun angel tzaj kʼaman te wecyʼ.",
                "32.": "Bix nxiʼ tkaʼnan Zeezrom juntl el: ¿Alcyej aj tzul? ¿Ajo aj tCʼwaʼl Dios?",
                "33.": "Bix nnaʼjal ttzakʼweʼnkʼa: Atzanjo.",
                "34.": "Bix nxiʼ tkaʼnan juntl el Zeezrom: Oc ccolal cyiʼj tnam eteʼc tuj twitz cyil? Bix nnaʼjal ttzakʼweʼn Amulek, cyjaʼw: Cxel nmaʼna teya que miʼn, tuʼnj milay cub teʼwan tyol.",
                "35.": "Tons nxiʼ tmaʼn Zeezrom cye tnam; Tzʼocx il tiʼj cyuʼna cyiʼj cosas ajo; tuʼnj maʼ tkʼamanta que ntiʼ mas oʼcx junx Dios; bixque, maʼ tkʼamanta que tzul tCʼwaʼl Dios, bix miʼn colan cyiʼj tnam; lonxa icytzan at tipamal tuʼn tmandaʼran tibaj Dios.",
                "36.": "Bix nxiʼ tkʼamaʼntl Amulek te te acʼaj: Lutzan luʼ, maʼ slaʼjana; pwes maʼ tkʼamantiya que lonxa icytzan at mas wipamala tuʼn nmandaʼrana tibaj Dios, tuʼnj xiʼ nmaʼna que miʼn colan tiʼj tnam tiʼj twitz cyil.",
                "37.": "Bix cxel nkʼamaʼna juntl el teya que milay chi colet eteʼc tiʼj twitz cyil; bix milay cub weʼwana tyol, pwes oʼ tzaj tmaʼnkʼa que mijun ẍwaʼj tuʼn tikʼ aj reyno tuj cyaʼj; cyjaʼtzan jluʼ, ¿tzaʼn tuʼn cycoleta ka mi ma cyikʼa reyno tuj cyaʼj? Que aj tuʼmal milayx chi coleta katzn eteʼcya tiʼj twitz cyila.",
                "38.": "Tons nxiʼ tkaʼnantl Zeezrom te: ¿A aj tCʼwaʼl Dios aj ax toc Mambaj te Junmajx?",
                "39.": "Bix nxiʼ tmaʼn Amulek te: Atzanjo, axtzan Mambajjo te Junmajx te tuj cyaʼj bix te twitz txʼotxʼ, bix cyiʼj cyakil cosas at cyuj; akʼa aj t-tzajlen keʼ bix aj twiʼpan, akʼa aj tnejal bix twiʼpan;",
                "40.": "Bix tzul twitz mundo tuʼn cycolet tnam; bix ctikʼal tibaj nicyʼca twitz il cyekaj ma tzʼocx cyocslaʼn tiʼj tbi; bix akatzanjo ctel cyankʼbil te junmajx, bix mi jun juntl tuʼn tcanan tiʼj colbil.",
                "41.": "Cyjaʼtzan jluʼ, ajke nach cucx chi tel lonxa icytzan ntiʼ otak tzul colbil, oʼcxtzala ka libre ma chi cyaj tiʼj takʼal camacy; pwes lutzan luʼ, tzul kʼij aj jatuma cyakilka chi jawal weʼ tiʼj camacy bix chi pol ten twitz Dios tuʼntzan cyoc tuj xtis según aj cybinchben.",
                "42.": "At pwes jun camacy que a tbi aj camacy te xumlalbaj; bix aj camacy te Cristo atzanjo ccoʼpal tiʼj takʼal camacy te xumlalbaj tuʼntzan cyjaw weʼ cycyakil tiʼj j-ajo.",
                "43.": "Bix aj xewbaj bix xumlalbaj oc cocal cyjunan juntl el cyib tuj ax toc tuʼmal; aj myembros bixke aj najamnaka cocal cyqueʼyin cyibtl te acʼaj tuj ax cyuʼmal, lonxax icytzanj toʼ jaʼla; bix ko xel kʼiʼnxa twitz Dios; bix cocal queʼyiʼn lonxa icytzanj nnoc queʼyn jaʼla, bix ctel jun nabil itzʼjx tuʼn tel knicyʼ tiʼj cyakil kpaj.",
                "44.": "Aj binchben te acʼaj tzul cyibaj cyakil, banwtla tijxjalka bixmo cuʼxanka, majanke bixmo tzakpiʼnke, xinakke bixmo xuʼjke, nachke bixmo tbanalke; bix miʼn txiʼ naj mi jun ttzmal cywiʼ, sino que cyakil cajatz te acʼaj tuj ax cyligar, bixmo tuj t-xumlal, alcyej at jaʼla; bix chi xeltzan yecʼal cyib twitz tribunal te Cristo aj Cʼwaʼlbaj, bix Dios aj Mambaj, bix Xewbaj Sant, que akajo jun Dios te junmajx, tuʼntzan cyoc tuj xtis según cybinchben, nokx ka baʼn bixmo nach.",
                "45.": "Lutzan luʼ, maʼ chin yolana teya tiʼj aj camacy te xumlalbaj, bix ax icyxjo tiʼj tuʼn tjaw itzʼ juntl el xumlalbaj. Cxel nmaʼna teya que aj xumlalbaj te cyimleʼn luʼ oc cjawal weʼ juntl el te xumlalbaj te junmajx, bixmo aj tuʼmal, tiʼj camacy, icytzanjo, tiʼj tnejal camacyʼ te ankʼbil, tuʼntzan mi jtojx tuʼn cyim; aj cyxew cocal tjunan cyib tucʼ cyxumlal tuʼntzan mi cyel lakʼeʼ mi jtoj juntl el, bix aj junbil ajo cocal te xewbaj bix miʼn cyim, tuʼntzan mi tkʼuchj juntl el.",
                "46.": "Bix cwandatzan tbaj tkʼamaʼn Amulek kej yol ajo, nkeʼ tuʼn tnaj cynabil juntl el aj tnam, bix nkeʼ tuʼn tjaw luʼlan Zeezrom. Bix cyjaʼtzan pon baj twiʼ tyol Amulek, bix oʼcxcatzanjo aj oʼ cub ntzʼibana."
            },
            "12": {
                "1.": "Bix toctzan queʼyin que otak maket ttziʼ Zeezrom tuʼn tyol Amulek, oc tqueʼyin que otak ilwaj tslaʼj tuʼn Amulek tuʼn tkʼuchat, bix que aj Zeezrom, el tnicyʼ tiʼj que ax tpajx, o keʼ tuʼn tluʼlan, njaket ttziʼ Alma nxiʼ yolan tucʼal bix nxiʼ tmaʼn ax toc tyol Amulek, bix nxiʼ ttxʼolbaʼn mástl twitz aj otak bant tuʼn Amulek cyiʼj Tuʼjal.",
                "2.": "Bix ajke yol xiʼ tmaʼn Alma te Zeezrom o binta cyuʼn xjal cyakil, tuʼnj nimtak xjal teʼtak cyiʼj; bix atzan tuʼmal jluʼ o yolan:",
                "3.": "Zeezrom, maʼtzan tila que maʼ caneta cyiʼj tslaʼja, pwes miyaʼ oʼcx maʼ slaʼjana cyiʼj xjal, sino que tucʼax twitz Dios; tuʼnj lutzan luʼ, loʼn tuʼnkʼa cyakilkaj t-ximbitza, bix maʼtzan tila que nok tuʼn t-Xewkʼa ma tzaj tyecʼan ke;",
                "4.": "Bix nqueʼyina que loʼn kuʼna nach tplana, según aj tnachal dyablo, atzanj tuʼn cycub slaʼjat bix xbet tnam, tuʼntzan cyjaw kʼojl kiʼja, tuʼntzan koca nach bix tuʼn kex lajoʼna tiʼjxa.",
                "5.": "Bix atzan tplan tajkʼojajo aj maʼ bant tiʼja tuʼn tipamal. Bix wajbila tuʼn t-xiʼ tcʼujlaʼna que aj nxiʼ nmaʼna teya, nxiʼ nmaʼna cye cyakil.",
                "6.": "Bix lutzan luʼ, cxel nmaʼna cyeya que aj ajo nok jun trampjo maʼ bant tuʼn ajkʼoj tuʼntzan t-xiʼ aj tnam luʼ tuj tramp, tuʼntzan cytena tuj tcwent bix tuʼn cytzyeta cyuʼn tcaden, bix tuʼntzan cycʼaleta cyuʼn tcaden tuj jun kʼuchbil te junmajx, según aj tipamal tpresbil.",
                "7.": "Bix cwandatzan tbaj tyoʼlan Alma kej yol ajo, nkeʼ tuʼn tluʼlan nim Zeezrom. Tuʼnj más bix más nneʼlaxa tnicyʼ tiʼj tipamal Dios; bix ax el tnicyʼ tiʼj que loʼntak tuʼn Alma bix Amulek tiʼjkʼa, tuʼnj otak cub tcʼuʼj que tzkiʼntak t-ximbitz bix tnabil max tuj tanma; tuʼnj tzaj kʼoʼn cyipamal tuʼn tel cynicyʼ cyiʼjkej cosas según aj xewbaj aj kʼamalte jun tyempca.",
                "8.": "Bix nkeʼtzan tuʼn t-xiʼ tkaʼnan Zeezrom cye tuʼn cyakil tcʼuʼj tuʼntzan telxax tnicyʼ tiʼj aj reyno te Dios. Bix nxiʼ tmaʼn te Alma: ¿Ti t-xiʼlen aj maʼ txiʼ tmaʼn Amulek, tiʼj aj tuʼn cyjaw itzʼj cyimna, que cyakilka tuʼn cyjaw weʼ tiʼj camacy tzanxke tbanal bixke miyaʼ tbanal, bixque chi xel kʼit twitz Dios tuʼntzan cyoc tuj xtis según aj cybinchben?",
                "9.": "Bix nkeʼ tuʼn t-xiʼ ttxʼolbaʼn Alma ajke cosas ajo, cyjaʼw: Cye nim kʼoʼn tuʼn tel cynicyʼ tiʼj akʼuntl te Dios; simbargo, nxiʼ kʼot jun mandamyent cyiw cye tuʼn mi t-xi kʼot aj ka miyaʼ ax t-xiʼlen tyol ntzaj tkʼoʼn cye cycʼwaʼl xjal, bix ka de acuerdo tucʼ aj xobil ntzaj cykʼoʼn.",
                "10.": "Cyjaʼtzan jluʼ, alcyej ncub tcyiwsan tanma ntikʼ niʼxa tyol Dios; bix alcyej ntiʼ ncub tcyiwsan tanma, tuj nim t-xiʼlen, asta oc tel tnicyʼ tiʼj aj akʼuntl te Dios tuj tuʼmal tuʼnxax tel tnicyʼ tiʼj cyakilxa.",
                "11.": "Bix alcyekej ma cub cycyiwsan cyanma niʼxa yol nxiʼ kʼot cye, asta que ntiʼ chʼin loʼn cyuʼn tiʼj takʼan Dios; tons ncheʼxtzan kʼiʼn pres tuʼn dyablo bix ncheʼxtzan kʼiʼn según aj tbancʼuʼj asta oc cykʼuchat. Atzan t-xiʼlen aj takʼal infierno.",
                "12.": "Bix claro maʼ yolan Amulek tiʼj camacy bix tuʼn cyjaw tiʼj camacy tuj jun tuʼmal miyaʼ te cyimleʼn, tuʼntzan cy-xiʼ kʼiʼn twitz tribunal te Dios tuʼntzan cyoc tuj xtis según cybinchben.",
                "13.": "Bix ka maʼ cyiwaxke kanma, maʼ, ka maʼ cyiwax kanma tiʼj tyol Dios tuj tuʼmal tuʼn mi ten kucʼal, tons aj kuʼmal junmajx nachla, tuʼnj oc kobel tuj sentens.",
                "14.": "Tuʼnj oc cbel sentensan kyola, oc, bix cyakil kbinchben; milay koten sak wena bix aj kximbitz ax oc kocal tuj sentens cyuʼn. Bix tujtzan kuʼmal j-ajo mintiʼ kajbil tuʼn toc kqueʼyiʼn kDios, sinoque tzalajibil ctzajal kiʼj oc t-xiʼ ksamaʼn ajke xak bixke montanya tuʼntzan cytzaj tzʼak kibaj, tuʼntzan kxiʼ cyeʼwan tiʼj Dios.",
                "15.": "Mas micyʼ j-ajo; ilx tiʼj tuʼn kpon yecʼal kib twitzkʼa tuj ttzalajibil, tipamal, bix treyno, bix tuʼn tel tnicyʼ tiʼj aj kchʼixaw te junmajx, que cyakilkaj t-xtis jikankajo; que jikankajo tuj cyakil tbinchben bix txtalbil cyiʼj cycʼwaʼl xjal, bix at tipamal tuʼn tcolet cyakilkaj ma tzʼocx cyocslaʼn tiʼj tbi bix ma takʼ twitz tbanal tuʼn tajtz tiʼj cyanma tiʼj tnachal.",
                "16.": "Bix lutzan luʼ, cxel nmaʼna cyeye que tzul jun camacy, jun tcaban camacy, que ajo aj xewbaj; tons maxatzanjo alcyej ma cyim tuj twitz il, tuj camacy te xumlalbaj, oc cymeltl tuj jun camacy te xewbaj, oc, cymel tiʼj ajke cosas te xtis.",
                "17.": "Tons maxatzan que aj tsentens lonxa icytzan jun sterya te kʼakʼ bix azufre, que ajke tkan nchi jaw julan te junmajx; tons maxatzan chocal tiʼj jun kʼuchbil te junmajx, según aj tipamal bix tpresbil Satanás, pwes otak chi tzyet tuʼn tuj tcwent según aj tajbil.",
                "18.": "Cxel nmaʼna que ntons oc chi tel lonxa icytzan ntiʼ otak tzul colbil; tuʼnj milay chi colet según aj xtis te Dios; bix milay chi cyim, tuʼnj ntiʼ mas tuʼn tcyim xjal.",
                "19.": "Bix banttzan que cwando otak cheʼx tkʼamaʼn Alma ajke yol ajo, nkeʼ tuʼn cytzaj xob más xjaltl.",
                "20.": "Per nnoc lakʼe jun xjal Antiona tbi, jun nim t-xiʼlen tuj tnam, bix nxiʼ tmaʼn: ¿Ti tkal aj maʼ txiʼ tmaʼna que cjawal itzʼj xjal tiʼj camacy bixque cbajal meltzʼut tuj tuʼmal xumlalbaj te cyimleʼn tuʼn tcanan tuj jun tuʼmal miyaʼ te cyimleʼn, bixque mi jtoj tuʼn tcyim anma?",
                "21.": "¿Ti t-xiʼlen ajke Tuʼjal que chitzan que Dios i cub ttxolbaʼn querubines bix jun spada ncʼant tuj tjawatz kʼij tej jardin te Edén, tuʼntzan mi cyocx ajke tnejal kman lol tiʼj twitz tzeʼ te ankʼbil bix tuʼntzan cyankʼin te jun majx? Nnoc queʼyin, pwes, que mitiʼ jun tuʼmal tuʼn cyankʼin te junmajx.",
                "22.": "Tons nxiʼtzan tmaʼn Alma: Atzanjo aj attak t-xiʼ ntxʼolbaʼna. Loʼn kuʼn que cub tzʼak Adán tuʼnj xiʼ tnebeʼn aj loʼj xjan, según aj tyol Dios, bix cyjaʼtzan nkil que tuʼntzanj aj tcublen tzʼak, cyakilke xjal icyaj tuj jun tuʼmal tuj najbil bix tzʼaknaj.",
                "23.": "Bix lutzan luʼ, cxel nmaʼna que nokat o neben Adán tiʼj twitz tzeʼ te ankʼbil tuj ocasyon ajo, miwtla ntiʼ cyimlen, bix nok ganawla yol, bix owla oc slaʼj Dios, tuʼnj otak tkʼamantakʼa: Nok ka ma txiʼ tnebeʼna aj jun, ax toclen cymela.",
                "24.": "Bix nnoc kqueʼyiʼn que aj camacy ntzaj cyibaj xjal cyakil; icytzanjo, aj camacy ma yolan Amulek tiʼj que a aj camacy te xumlalbaj; bix otzan xiʼ kʼot jun tyemp cye xjal tuʼn tajtz tiʼj cyanma tiʼj tnachal; cyjaʼtzan jluʼ que aj ankʼbil o pon te jun tuʼmal te preba; jun tyemp tuʼn tbant kten tuʼn kpon twitz Dios; jun tyemp tuʼn tbant kten tuj jun tuʼmal miʼn baj aj al-iʼj maʼ koyolan, que tzul despwés tiʼj aj itzʼbil te acʼaj cye cyimna.",
                "25.": "Que nokatwatzan miyaʼ tuʼn aj plan te colbil, que o bant atxax aj tbant twitz mundo, miwla tiʼ tuʼn cyjaw itzʼj cyimna; más otzan bant jun plan te colbil que oc ctakʼal aj tuʼn cyjaw itzʼj juntl el cyimna que tiʼjtzanjo maʼ yolat.",
                "26.": "Bix lutzan luʼ, nokatwatzan o i neben ajke tnejal kman tiʼj aj tzeʼ te ankʼbil, owla icyaj meba te junmajx, tuʼn mi tbant cyten tuj jun tuʼmal tbanal; bix tujtzan tuʼmal j-ajo, nokwala maʼ tzʼoc tzacj aj plan te colbil, bix aj tyol Dios mawla kʼuchj bix mintiʼ txilen.",
                "27.": "Bix micyʼ ma teʼn ajo; tnejal o kʼunj tuʼn cycyim xjal; bix cycyimlenxatzan oc chi pol twitz Kman tuʼn cyoc tuj xtis, icytzanjo, tiʼj aj ax tuʼmal maʼko yolan, atzan twipanjo.",
                "28.": "Bix atzan te Dios, otak bant tiʼj tuʼn que icy tuʼn cyteʼna xjaljo, lutzan luʼ, otzan el tnicyʼ tiʼj que il tiʼj tuʼn tel cynicyʼ tiʼj aj otak txiʼ tmaʼn;",
                "29.": "Cyjaʼzan jluʼ, tzaj tsamaʼn ángeles te yolal cyucʼal, que xi cyyecʼan aj ttzalajibil Dios.",
                "30.": "Bix atxaxtzan aj tyemp, tkeʼ cyuʼn xjal tuʼn ttxaquet tiʼj tbi; cyjaʼtzan jluʼ, o yolan Dios cyucʼal bix tzaj tyecʼan aj plan te colbil cye, aj otak bant ten atxax aj tcub itzʼj twitz mundo; bix tzaj tyecʼan según cyocslabil, bix tuʼn tajtz tiʼj cyanma tiʼj tnachal bix cybinchben tbanalxax.",
                "31.": "Cyjaʼtzan jluʼ, itzaj tkʼoʼn mandamyent cye xjal, despwes que otak cub cyiʼn cymijke tnejal mandamyent tiʼj aj cosas te twitz mundo, bix i octzan lonxa icytzan Dioska, bix el cynicyʼ tiʼj baʼn bix nach, eteʼc bixmo cyqueʼyin cyib jatuma tuʼn cyten tuj jun tuʼmal tuʼn tbant cybinchben según cybancʼuʼj bix cyajbil: banwtla tuʼn tbant tnachal, banwtla tuʼn tbant tbanal;",
                "32.": "Cyjaʼtzan jluʼ, despwes que otak txiʼ yecʼat aj plan te colbil cye, ntzaj tkʼoʼn Dios mandamyent tuʼn mi tbant tnachal cyuʼn, tock jun cybis tiʼj tcaban camacy; que a jun camacy te junmajx cyiʼj cosas tuj tbanal bixmo tjikanil; tuʼnj mitiʼ tuʼn toc tipamal aj plante colbil cyiʼj, según aj tbancʼuʼj Dios matij, aj binchben te xtisbil milay tuʼn tkʼuchj.",
                "33.": "Pero o tzaj ttxacoʼn Dios ajke xjal; tuj tbi tCʼwaʼl, (pwes atzan aj plan te colbiljo aj bant tuʼn) xiʼ tmaʼn cyjaʼw: Ka ma tzʼajtz tiʼj cyanmiya tiʼj tnachal bix ka mi ma cub cycyiwsan cyanmiya, tons at nxtalbila cyiʼja tuʼnj te nCʼwaʼla tJunalx;",
                "34.": "Cyjaʼtzan jluʼ, alcyej ma tzʼajtz tiʼj tanma tiʼj tnachal bix mi ma cub tcyiwsan tanma, at derech te tiʼj xtalbil, tuʼn tej nCʼwaʼla tJunalx, te najsbil twitz cyil; bix akajo chocax ujlal wucʼala.",
                "35.": "Bix alcyej ma cub tcyiwsan tanma, bix ma bantke tnachal tuʼn, lutzan luʼ, ax toc cxel nmaʼna que miʼn tzʼocx ujlal wucʼala.",
                "36.": "Bix jaʼlatzan, akiya wermaniya, lutzan luʼ, cxel nmaʼna que ka ma cub cycyiwsan cyanmiya, miʼn chocxa tuj ujlabil te Kajaw; cyjaʼtzan jluʼ, tuʼnj ke tnachal nbant tuʼntzanjo ntzaj tkʼoj cyiʼja lonxa icytzan aj tnejal el aj tzaj tkʼoj, icytzanjo, según ajke tyol tuj aj twiʼpan tkʼoj tzaj bix tzanx tuj tnejal, te kʼuchbil junmajx te cye cyanmiya; cyjaʼtzan jluʼ, según tyol, aj twiʼpan camacy lonxa icytzanj tnejal.",
                "37.": "Cyjaʼtzan jluʼ, akiya wermaniya, ya que lonke cosas ajo kuʼn, bix ax toc cyiʼj, tzʼajtz tiʼj kanma cyiʼj tnachal bix miʼn cub kcyiwsan kanma, tuʼn mi t-xiʼ kkʼoʼn tuʼmal te Kajaw aj kDios tuʼn ttzaj tkʼoʼn tkʼoj kibaj cyuj ajke tcaban mandamyent aj oʼ tzaj tkʼoʼn ke; mas kocx tuj ujlabil te Dios, que banan ten según aj tyol."
            },
            "13": {},
            "14": {},
            "15": {},
            "16": {},
            "17": {},
            "18": {},
            "19": {},
            "20": {},
            "21": {},
            "22": {},
            "23": {},
            "24": {},
            "25": {},
            "26": {},
            "27": {},
            "28": {},
            "29": {},
            "30": {},
            "31": {},
            "32": {
                "1.": "Bix nbanttzan que nchex bix nkeʼ tuʼn cypacban tiʼj tyol Dios cyxol tnam, bix nchocxtzan tuj cyja te nabil Dios; icytzanjo, bix ax i pacban tiʼj tyol cyuj clab.",
                "2.": "Bix banttzan que tbantlen nim akʼuntl cyxol, o keʼ tuʼn cyjaw meba jawna; lutzan luʼ, akajo i ex xoʼn cyiʼjxa ja te nabil Dios tuʼntzanj sbuʼy cyxbalan.",
                "3.": "Cyjaʼtzan jluʼ, ntiʼtzan kit cyocx cʼamoʼn tuj ja te nabil Dios tuʼnj kit t-xi xiʼman que ẍwaʼj cyiʼj; cyjaʼtzan jluʼ, attak il tiʼj cye; icytzanjo, aj te cye cyermano lonxa icytzan tzʼiska; que mebakajo cyiʼj cosas te twitz mundo, bix ax icyxkajo tiʼj cyanma.",
                "4.": "Bix myentras ncub tyecʼan bix nyolan Alma cye tnam tiʼj witz Onida, i ul nimke xjal, axkaj al iʼj maʼ koyolan, que mebakajo tuj cyanma tuʼn tlaj cymebayil cyiʼj cosas te twitz mundo.",
                "5.": "Bix nchi pontzan tiʼj Alma; bix aj jun nim t-xiʼlen cyxol, nxiʼ tmaʼn te Alma: Lutzam luʼ, ¿Ti tkal nbaj cyi jluʼ ajke wermaniya? pwes icʼanke cyuʼn cyakil xjal tuʼntlaj cymebayil; icytzanjo, bix más cyuʼnke ksacerdotes, tuʼnj maʼ ketz xoʼna tiʼjxa kja te nabil Dios, que tuʼn nim akʼuntl oʼ chi bant ja kuʼna cyuʼn kecax kkʼaba; bix maʼtzan kel icʼana tuʼn tlaj kmebayila; bix mitiʼ jun ligar jatuma tuʼn knana Dios. Lutzan luʼ, ¿Ti cbantel kuʼna?",
                "6.": "Bix ajtzan t-xiʼ tbiʼn Alma ajo, nnaʼjal meltzʼaj tucʼal bix nnoc queʼyiʼn tucʼmatij tzalajibil; tuʼnj oc queʼyn que aj taʼw otak becyʼbilix cywitz tuʼn, bix banan cyten tuʼn cybin tiʼj tyol Dios.",
                "7.": "Cyjaʼtzan jluʼ, ntiʼ txkantl yol xiʼ tmaʼn cye juntl tnimal xjal; sino que nxiʼ tlicʼanke tkʼab, bix nxiʼ meltzʼaj cyucʼkaj aj i til, cyucʼkaj aj ax toc ajtz tiʼj cyanma tiʼj tnachal, bix nxiʼ tmaʼn:",
                "8.": "Nxiʼ queʼyiʼna que mebakaya tuj cyanmiya; bix katzan icyjo, cyeʼyaxkaya.",
                "9.": "Lutzan luʼ, aj cyermaniye oʼ tzaj tmaʼn: ¿Ti cbantel kuʼn? tuʼnj maʼ ketz lajoʼn cyuj ja te nabil Dios que aj tuʼmal milay ko nana Dios.",
                "10.": "Lutzan luʼ, cxel nmaʼna cyeya: ¿Ocslaʼn cyuʼna que milay chi nana Dios mas oʼcx tuj cyjaya te nabil Dios?",
                "11.": "Bix cxel nkaʼnantla cyeya: Nxiʼ cynaʼna tiʼj que miyaʼ il tiʼj tuʼn cynana Dios banwtla jun elx tuj saman?",
                "12.": "Akina chin xel kʼaman te cyeya que baʼn aj maʼ chetz xoʼna tiʼjxa cyjaya te nabil Dios, tuʼntzan cyoca becyʼbil cywitza bix tuʼn tbant cyuʼna aj yol nim baʼn tuʼn; tuʼnj il tiʼj tuʼn tbant cyuʼna, tuʼn tel cynicyʼa tiʼj bix tuʼn ten cycwenta tiʼj; pwes tuʼn tlaj aj maʼ chetz lajoʼna ya que aj cyermaniya maʼ chel icʼana cyuʼn tuʼn tlaj aj nim cymebayila, tuʼntzanjo aj ma chi pona tuj becyʼbijibil, pwes tuʼnj il tiʼj aj ma chi pona tuj becyʼbijibil.",
                "13.": "Bix tuʼntzanj maʼ cyila que il tiʼj ma choca becyʼbil, cyeʼyaxkaya; tuʼnj cwando il tiʼj tuʼn toc jun xjal becyʼbil, atmaj ntjoy aj tuʼn tajtz tiʼj tanma; bix axtzan toc, alcyej ma tzʼajtz tiʼj tanma oc cletal xtalbil tuʼn, bix alcyej ma canet xtalbil tuʼn bix ma cub twaban tib tuj tbanal asta oc tjapan baj twiʼ, oc ccoletaljo.",
                "14.": "Bix cyjaʼtzun ma txiʼ nmane cyeya, que tuʼntzanj aj il tiʼj ma cha pona tuj becyʼbijibil, tzaj xtalbil cyibaja, ¿Nyala tzʼocx tiʼj cywiʼya ctzajel nimxix xtalbil cyibaj ajka jax toc becyʼbil cywitz tuʼn tyol Dios?",
                "15.": "Icytzanjo, alcyej aj ax toc becyʼbil twitz bix ma tzʼajtz tiʼj tanma tiʼj tnachal, bix ma cub twaban tib tuj tbanal asta oc tjapan baj twiʼ, oc ctzajal cyʼiwlaʼn; oc, oc chitzajal cyʼiwlaʼn más cywitzkaj ilxax tiʼj tuʼn cyoc becyʼbil cywitz tuʼn tlaj cymebayil.",
                "16.": "Cyjaʼtzan jluʼ, cyeyaxka ajke ma cub cybecyʼbilin cywitz bix miyaʼ il tiʼj tuʼn cyoc te becyʼbil; bixmo chiwlaj tuj juntl tuʼmal, cyeʼyax aj nnocx tocslaʼn tyol Dios, bix nbiyan mintiʼ tcyiwal tanma; icytzanjo, que miyaʼ kʼakʼanxax ma tzʼoc tiʼj tuʼn tel tnicyʼ tiʼj, mix tuʼn puerz bant tuʼn aj naʼxtak tocx tocslaʼn.",
                "17.": "Icytzanjo, at nimca nchi kʼaman tiʼj cyjaʼw: Ka ma tzaj tyecʼana jun techaklil ke tuj cyaʼj, seguratzan quelal knicyʼ tiʼj; tons cocaxtzan kocslaʼn.",
                "18.": "Per cxel nkaʼnna cyeya: ¿Ocslabil aj ajo? Lutzan luʼ, cxel nmaʼna cyeya que miʼn; tuʼnj ka baʼn tuʼn jun xinak jun cosa, miyaʼ il tiʼj tuʼn tocx tocslaʼn tiʼj, tuʼnj loʼn tuʼn.",
                "19.": "Luegotzan, ¿Nyaʼpala junmajx nach xjal que loʼn tuʼn aj tban cʼuʼj Dios bix ntiʼ nnel twitz, aj oʼcx ocslaʼn tuʼn bix oʼcx at tuʼmal tuʼn tocx tocslaʼn, bix ma cub tzʼak tuj tuʼn tcub tiʼn tmij tmandamyent Dios?",
                "20.": "Bix jaʼlatzan, tiʼj sunt ajo tuʼn cyjusgaʼrana. Lutzan luʼ, cxel nmaʼna que icytzanjo tiʼj jun part bix tzaʼnx juntl; bix cyakil xjal oc ctikʼal segúnke tbinchben.",
                "21.": "Bix icytzanjx xiʼ nmaʼna tiʼj ocslabil: Que aj ocslabil miyaʼ aj tuʼn tel knicyʼ cyiʼj cosas wena: que aj tuʼmal ka at cyocslabila, at cyuʼmala cyiʼj cosas aj ntiʼ kʼinchalka, bix que ax tocke.",
                "22.": "Bix lutzan luʼ, octzan cxel nmaʼna cyeya jaʼla: Wajbila tuʼn t-xiʼ cycʼujlacja que at t-xtalbil Dios cyiʼj cyakilkej ocslaʼn cyuʼn tiʼj tbi; cyjaʼtzan jluʼ, tuj tnejal ligar, tajbilkʼa tuʼn tocx cyocslaʼna, tiʼj tyol.",
                "23.": "Bix ntzaj tkʼamaʼn tyolkʼa cye xinak cyuʼnke ángel; icytzanjo, miyaʼ oʼcx cye xinak sinoque ax icyx cye xuʼjjo. Bix miyaʼ oʼcx ajo cyakilxa; nim el nchi tzaj kʼoʼn yol cyeke cʼwal que nchel tzacj cyiʼj aj nim baʼn cyuʼn bix aj nbaj caʼwan.",
                "24.": "Cyjaʼtzan jluʼ, akiya wermaniya aj nim cʼujlaʼn wuʼna, ya que otak tzaj cykaʼnna wecyʼ aj ti tkal tuʼn tbant cyuʼnna, tuʼnj ma cheʼx kʼoʼna tuj bis bix maʼ chel icʼana — bix wajbila tuʼn t-xiʼ cyxiʼmana tiʼj que chinxtisala cyiʼja oʼcx según aj ax toc;",
                "25.": "Tuʼnj ncyʼiʼya txiʼ nmaʼna que cyakilkaya kʼakʼan ẍoca tiʼj tuʼn cyoca becyʼbil cywitza; tuʼnj ax toc ocslaʼn wuʼna que atke juʼnjun cyxola que mawtla choc becyʼbil cywitz tuj nok tzaʼnx tuʼmal.",
                "26.": "Pwes icytzanj xiʼ nmaʼna tiʼj ocslabil, que miyaʼ tuʼn tel knicyʼ tiʼj wena, cyjaʼtzan cyiʼj nyolajo. Milay bant cyuʼna, aj tnejal, tuʼnxax tel cynicyʼa tiʼj wena tiʼj aj ka ax toc bixka miʼn, bix tzanx ax miyaʼ ocslabil aj tuʼn tel nicyʼ tiʼj wena.",
                "27.": "Mas lutzan luʼ, ka ma chi jaw cyʼisja bix ma jaw cynimsan cyuʼmala tuʼn tcub tuj preba ajke nyola, bix ma chi xnakʼtzan chʼina tiʼj ocslabil, icytzanjo, bawtla miyaʼ oʼcx nok jun ajbil tuʼn tocx cyocslaʼna, cykʼoʼn cyaja aj ajbil ajo tuʼn takʼnan cyibaja, asta oc tocx cyocslaʼna que at tcubil chʼin ni nyola cyucʼala.",
                "28.": "Kcomparaʼran oc, pwes, aj yol tucʼ jun iyaj. Ka ma tzaj cykʼoʼna ligar tuj cyanmiya tuʼn t-awet jun iyaj, bixka ax axax toc tbanal jun iyaj, bix miʼ tzʼex cykʼoʼna tiʼjx tuʼn aj cynachala, icʼan cyuʼna aj t-Xew Kman, lutzan luʼ, ckebal tuʼn t-itzʼj tzi cyxuʼca; oc cynantiya oc tchʼiy, oc ckebal tuʼn t-xiʼ cymaʼna cyil cyibxa. Aj iyaj luʼ ilxax tiʼj tbanaljo, bixmo tbanal aj yol ajo, tuʼnj nkeʼ tuʼn tchʼiy wanmiya bix tuʼn tspicyʼaman tiʼj nximbitza; icytzanjo, nkeʼ tuʼn toc cyeʼyax te wecyʼ.",
                "29.": "Lutzan luʼ ¿milaypala chʼiy cyocslabila tuʼnjo? Cxel nmaʼna cyeya que jaʼca; sinbargo, naʼx tocxax jun ximbitz tbanal tuʼn tel knicyʼ tiʼj cabalx wena.",
                "30.": "Mas lutzan luʼ, tuj tuʼmal myentras nchʼiy iyaj, nnel pokʼl bix nkeʼ tuʼn tchʼiy, tons octzan cxel cytxʼolbaʼna que baʼn iyaj; pwes lutzan luʼ, nxiʼ mal bix ntzaj juntl el t-xul bix nkeʼ tuʼn tchʼiy.",
                "31.": "¿Segur teʼyatz, tons, que atzanjo jun iyaj tbanal? Cxel nmaʼna cyeya que icyjo; tuʼnj cyakil iyaj ntak tbaʼn según aj clase te.",
                "32.": "Cyjaʼtzan jluʼ, ka ma chʼiy jun iyaj, a jun iyajjo tbanal; pero ka ntiʼ ma chʼiy, lutzan luʼ que miyaʼ baʼn; cyjaʼtzan jluʼ, oc quelax xoʼt.",
                "33.": "Bix lutzan luʼ, tuʼnj maʼ nebet tuʼn t-awet aj iyaj, bix tuʼntzanj nxiʼ mal, npokʼl bix nkeʼ tuʼn tchʼiy, loʼn cyuʼna ilx tiʼj tbanaljo.",
                "34.": "Bix luzan luʼ ¿Ax toc tbanal wena aj loʼn cyuʼna? Ax toc, tbanal wena aj loʼn cyuʼna cyiʼj cosas ajo, bix aj cyocslabila ntiʼtl tuʼn takʼnan; bix tuʼntzanj loʼn cyuʼna wena; tuʼn miyaʼ lajon cyuʼna que nxiʼ mal cyanmiya tuʼn yol, bix ax loʼn cyuʼna que maʼ pokʼl, que nkeʼ tuʼn tspicyʼamax cyximbitza bix aj cynabila nkeʼ tuʼn tchʼiy.",
                "35.": "Luegotzan, ¿Mipatzal nyaʼ ax toc tiʼj ajo? Cxel nmaʼna que ax toc, tuʼnj spicyʼanjo; bixla cyej spicyʼan, tbanaljo, tuʼnj jaʼca tzʼel cynicyʼa tiʼj; cyjaʼtzan jluʼ ilx tiʼj tuʼn tel cynicyʼa tiʼj que baʼnjo; bix lutzan luʼ, ¿Ax toc tbanal wena aj loʼn cyuʼna despwés que otak tzʼel cycʼaniyiʼna aj spicyʼan?",
                "36.": "Lutzan luʼ, cxel nmaʼna cyeya que miʼn; bix miʼn cyaj cykʼoʼna cytxlaja aj cyocslabila, nok tuʼnj oʼcx ma bant cyuʼna aj cyocslabila tuʼn t-awet iyaj, tuʼntzan tbant preba tuʼn tel nicyʼ tiʼj ka baʼn iyaj.",
                "37.": "Bix lutzan luʼ, tuj tuʼmal myentras nchʼiy tzeʼ, cxel cymaʼna: k-abonayiʼn baj tucʼ nim cheba tuʼntzan t-xiʼ tlocʼ, tuʼn tchʼiy bix tuʼntzan ttzaj tkʼoʼn twitz ke. Bix lutzan luʼ, ka ma cub cyawaʼna tucʼ nim cheba, oc cxel tlocʼ, cchʼiyal bix ctakʼal twitz.",
                "38.": "Katzan mi ma tzʼoc cycwentana tzeʼ, bix ka mi ma tzʼoc cykʼoʼna tiʼj cycʼuʼja tuʼn t-abonarit, lutzan luʼ, miʼn txiʼ tlocʼ; bix octzan tpon taʼ kʼij tiʼj bix ma tzʼeʼy tuʼn, oc ctzkiljal tuʼnj ntiʼ tlocʼ, bix octzan cjawatz tbakoʼna bix quelax t-xoʼna.",
                "39.": "Bix ajo miyaʼ tuʼnj nach iyaj, mix tuʼn miyaʼ te ajbil twitz; sino que tuʼnj miyaʼ tbanal cytxʼotxʼaya bix ntiʼ ẍcykiya tuʼn toc cy-abonárina tzeʼ; cyjaʼtzan jluʼ, milayx cycambiya twitz.",
                "40.": "Cyjaʼxtzan jluʼtl, ka mi ma cuʼx cyawaʼna yol, bix nxiʼ queʼyiʼna tuʼn tbakʼ cywitza te ocslabil, tiʼj twitz, mi jtoj tuʼn tcyikʼa twitz tzeʼ te ankʼbil.",
                "41.": "Per katzan ma cuʼx cyawaʼnaj yol, bix myentras nchʼiy tzeʼ ma tzʼoc cy-abonaʼrina tuʼn cyocslabila, tuʼn cyakil cycʼuʼja bix cypasensa, bix xoʼn cycʼuʼja tiʼj que ctakʼal twitz, oc cxel tlocʼ; bix lutzan luʼ, ajo jun tzeʼ cpokʼjel te ankʼbil te junmajx.",
                "42.": "Bix tuʼntzan tlaj aj cyakil cycʼuʼja, cyocslabila bix cypasensa tuʼn tcub cyawaʼnaj yol, tuʼntzan t-xiʼ tlocʼ cyucʼala, lutzan luʼ que yajxatzan oc cjawal cysicʼoʼna twitz, que ajo ax cyeʼyaxxax bix más chiʼ twitz cyakilj tchi-al bix mas sak twitz cyakilj sak, icytzanjo, bix chi nebela tiʼj loʼj ajo asta oc cycyaja txubtxaj, bix mitiʼ tuʼn t-el mix tuʼn ttxket tiʼj cycʼuʼja.",
                "43.": "Tons, akaya wermaniya; oc ccyikʼala premio te ocslabil, tuʼn cyakil cʼuʼjabaj, pasens bix tuʼntzan t-ayet que tzul tkʼoʼn twitz tzeʼ."
            },
            "33": {},
            "34": {
                "1.": "Bix banttzan que aj tbajlenxa ttxʼolbaʼn Alma ajke yol ajo, ncub tutzʼeʼ twitz txʼotxʼ, bix njaw weʼ Amulek, nkeʼ tuʼn cyxiʼ caʼwan, cyjaʼw:",
                "2.": "Akiya wermaniya, milay tzʼocx tuj nwiʼya que mitiʼ loʼn cyuʼna cyiʼj cosas maʼ chi yolat tiʼj tuʼn tul Cristo, aj, según kxnakʼatza, ajo tCʼwaʼl Dios; ax loʼn wuʼna que cub yecʼanxix kej cosas ajo cywitza aj naʼxtax cyel lakʼeʼya kiʼja.",
                "3.": "Bix maʼ txiʼ cykaʼnna te wermaniya tuʼn t-xiʼ ttxʼolbaʼn que ti tkal tuʼn tbant cyuʼna, tuʼn tlaj cybisa; bix maʼ txiʼ tmaʼnkʼa chʼin tiʼj tuʼn tbant ten cyanmiya; icytzanjo, maʼ txiʼ tocsaʼn cyeya tuʼn ten cyocslabila bix cypasensa;",
                "4.": "Icytzanjo, que tuʼn ten nim cyocslabila tuʼn t-awet tuj cyanmiya aj yol bix tuʼn tcub tuj preba aj tbanal.",
                "5.": "Bix oʼ kil que aj matij problema at tuj cyximbitza atzan, aj yol taʼ tiʼj tCʼwaʼl Dios, bixmo ka ntiʼ ten Cristo.",
                "6.": "Bix ax maʼ cyila que aj wermaniya matzaj tyecʼan wena cyeya, tuj nim tuʼmal, aj yol taʼ tiʼj Cristo te colbil.",
                "7.": "Maʼ cheʼx tkʼamaʼn wermaniya cyiʼj tyol Zenós, que aj colbil tzajnajo tiʼj tCʼwaʼl Dios; bix ax icyxke tyol Zenoc; bix ax maʼ txiʼ tmaʼn tiʼj Moisés, tuʼntzan tyecʼat que ajke cosas ajo ax toc cyiʼj.",
                "8.": "Bix lutzan luʼ cxel nyecʼana cyeya wiʼj wibxa que ax toc kej cosas ajo. Lutzan luʼ, cxel nmaʼna cyeya que tzul Cristo cyxol cycʼwaʼl xjal tuʼn tikʼ tibaj aj twitz cyil tnam bix tuʼn tchojan tiʼj twitz il te mundo, tuʼnj oʼ tzaj tkʼamaʼn Kajaw Dios.",
                "9.": "Tunj il tiʼj tuʼn ten jun chojbil cyiʼj twitz il; según aj matij plan te Dios te Junmajx, il tiʼj tuʼn ten jun chojbil cyiʼj twitz il, bixmo ka miʼn, tuʼntzan cycyim cyakil xjal junmajx; icytzanjo, cycyakilka maʼ chi cyiwax; icytzanjo, cyakilka ma chi cub tzʼak bix maʼ chi najset, bix, nokatwatxan ntiʼ chojbil aj il tiʼj tuʼn tbant, il tiʼj tuʼn cycyim.",
                "10.": "Tuʼnj il tiʼj tuʼn ttzaj jun matij bix jun sacrificio twiʼpan; miyaʼ jun sacrificio cye xjal mix cye txcup, mix cye tiʼx tkal wikal chʼit; miyaʼ jun sacrificio cye xjal, sino jun sacrificio mitiʼ tbajal bix te junmajx.",
                "11.": "Bix mitiʼ jun alcye xjal jaʼca txiʼ toʼyan tchicyʼel tuʼn cychjet twitz til juntl. Tuʼnj kama biyoʼn jun xjal, lutzan luʼ. ¿Cxel tiʼn aj kley, ax toc, aj tankʼbil termano? Cxel nmaʼna cyeya que miʼn.",
                "12.": "Sino que ntkananta ley aj ankʼbil tej aj otak biyoʼn; cyjaʼtzan jluʼ, aj oʼcx icytzan jun chojbil miʼn baj jaʼca tzaj ttzakʼweʼn tiʼj twitz til mundo.",
                "13.": "Que aj tuʼmal ilx tiʼj jun matij bix twiʼpan sacrificio; tons octzan cbel kʼot, bixmo il tiʼj tuʼn tpon baj twiʼ aj tuʼn tel chicyʼ; tons octzan quelal baj tley Moisés twitz; icytzanjo, octzan cjapanel baj twitz, mix tuʼn atxwat taj jun jota mo tilde, bix mitiʼ aj tiʼ tkal mintiʼ otak baj.",
                "14.": "Bix lutzan luʼ, atzan aj t-xiʼlen leyjo enter, pwes cyakil part ntyecʼa aj matij bix twiʼpan sacrificio; bix aj matij bix twiʼpan sacrificio atzan tCʼwaʼl Diosjo; icytzanjo, matij bix te junmajx.",
                "15.": "Cyjaʼtzan jluʼ, atzante tzul tiʼn colbil cyekej jteʼx ma tzʼocx cyocslaʼn tiʼj tbi; aj tuʼmal tiʼj twiʼpan sacrificio atzanj tuʼn tcub tuj binchben aj xtalbil, que at tipamal tuj xtis bix nxiʼ tkʼoʼn cye xjal aj tuʼmal tuʼn ten cyocslabil tuʼntzan tajtz tiʼj cyanma tiʼj tnachal.",
                "16.": "Bix cyjaʼtzan jaʼca ten t-xtalbil tiʼj tuʼmal te xtis, bix xiʼyna cyiʼjal xjal tucʼ kʼabaj cyiw ten; myentras alcyej ntiʼ ma bant tuʼn aj ocslabil tuʼn tajtz tiʼj tanma, oc cyjel colat tiʼj cyakil tuʼmal te xtis; cyjaʼtzan jluʼ, oʼcx tej aj at tocslabil tuʼn tajtz tiʼj tanma tiʼj tnachal oc cbantel aj matij bix te junmajx plan te colbil.",
                "17.": "Cyjaʼtzan jluʼ akiya wermaniya, baʼnwt ttzaj tkʼoʼn Dios cyeya tuʼn tbant cyuʼna aj ocslabil tuʼn tajtz tiʼj cyanmiya tiʼj tnachal tuʼntzan tkeʼ tuʼn cykanna tiʼj tbi, tuʼntzan ten t-xtalbil cyiʼja;",
                "18.": "Icytzanjo, chi kanna tiʼj t-xtalbil, tuʼnj ponan te colal.",
                "19.": "Icytzanjo, cybecyʼbiliʼn cub cywitza bix chux cucx bant orasyon cyuʼna.",
                "20.": "Chi nana Dios tekʼa aj oc cytena tuj cyakʼana, icytzanjo, cyiʼj cyakil cyneʼla.",
                "21.": "Chi xmejluna twitz tuj cyjaya, icytzanjo, cyiʼj cyakilkaj ateʼ tuj cyjaya, prim, chilcakʼij bix kaʼla.",
                "22.": "Icytzanjo, chi kanna tiʼj te tuʼn mi ten tipamal cyajkʼoja;",
                "23.": "Icytzanjo, tiʼj dyablo, que ajo jun ajkʼoj tiʼj cyakil xtis.",
                "24.": "Chi xmejluna twitz tiʼj aj cycosecha, tuʼntzan cyeʼyax tuʼn cyoc.",
                "25.": "Chi nana Dios tiʼj cyneʼla tuʼntzan cypokʼan.",
                "26.": "Mas miyaʼ oʼcx jluʼ; ilx tiʼj tuʼn tel cyanmiya tuj cyligara tuj ewj bix tuj cyligara jatuma ntiʼ xjal.",
                "27.": "Icytzanjo, bixka ntiʼ nchi nana Dios twitz Kajaw, cykʼoʼn cyaja tuʼn tnoj cyanmiya, tuʼn cynana Dios tiʼj cyex cyeʼ baʼn icytzanj aj baʼn te cyej teʼ cytxlajala.",
                "28.": "Bix lutzan luʼ, akiya wermaniya nim cʼujlaʼnke wuʼna, cxel nmaʼna cyeya tuʼn mi tocx cyocslaʼna que oʼcxjo; tuʼnj ka otakxa chi bant cosas ajo, ma tzʼel cyicʼana aj at il tiʼj te bix aj sbaʼj tiʼj, bix mi ma txiʼya lolte aj yab taʼ bix aj ncastiwayin, ka mi ma txiʼ cykʼoʼna tiʼj aj cybaʼna, ka at, cyekaj aj at il tiʼj cye, cxel nmaʼna cyeya que ka mi ma bant mi junke cosas ajo cyuʼna, lutzan luʼ aj cy-orasyona nok ganajo bix mitiʼ tajblananjo, icytzan chocal icytzankaj xmeletzʼ ncub cyeʼwan ocslabil.",
                "29.": "Cyjaʼtzan jluʼ, ka mi ma pon tiʼj cycʼuʼja ajke meba, akiyatz lonxa icytzanj tzʼis nxiʼ cyxoʼnkej refinadores (tuʼnj ntiʼ cybalora), bix tetzan cybetzʼbil xjaljo.",
                "30.": "Bix jaʼlatzan, akiya wermaniya, despwés que otak cyikʼa aj nim yecʼbil, tuʼntzanj ntzaj cykʼamaʼnke Tuʼjal ax toc cyiʼj cosas ajo, wajbila tuʼn cytzaja bix tuʼn tcyakʼ cywitza aj tuʼn tajtz tiʼj cyanmiya tiʼj tnachal.",
                "31.": "Icytzanjo, wajbila tuʼn cytzaja bix tuʼn mi tcub cycyiwsan más cyanmiya; tuʼnj lutzan luʼ, atzanj tyemp bix kʼij jaʼla tiʼj colbil cyiʼja; bix cyjaʼtzan jluʼ, ka ma tzʼajtz tiʼj cyanmiya tiʼj tnachal bix ka mi ma cub cycyiwsan más cyanmiya, tons octzan bantel tbinchben plan te colbil cyibaja.",
                "32.": "Tuʼnj lutzan luʼ, aj ankʼbil luʼ atzan tyempjo tuʼn tbant ten xjal tuʼn tpon twitz Dios; icytzanjo, aj kʼij tej ankʼbil luʼ atzan kʼijjo tuʼn tbant tbinchben xjaljo.",
                "33.": "Bix icytzanj xiʼ nmaʼna cyeya tnejal, ya que at-xa nim ax toc cyeʼya, cxel nkaʼnna cyeya, cyjaʼtzan jluʼ, miʼn chi ayona tiʼj twiʼpan kʼij tuʼn tajtz tiʼj cyanmiya; tuʼnj tbajlenxatzanj kʼij te ankʼbil ajo, que ntzaj kʼoʼn ke tuʼn tbant kten te junmajx, lutzan luʼ, ka mi ma mejoraʼrat ktyemp tuj ankʼbil luʼ, tons tzultzan aj konicyʼan te klolj jatuma milay tuʼn tbant jun ti tkaʼl kuʼn.",
                "34.": "Milay bant tuʼn t-xiʼ cymaʼna, ajke teʼtla tuj tnachal wena cajatz tiʼj wanmiya; chin naʼjal meltzʼaja tucʼ nDiosa. Milay bant tuʼn t-xiʼ cymaʼntla j-ajo; tuʼnj aj ax xewbaj etzalte cyxumlala oc cyexa tuj ankʼbil luʼ, ax xewbajjo at tipamal tuʼn toc tetzan cyxumlalajo tuj juntl mundo te junmajx.",
                "35.": "Tuʼnj ka ma cyaj cykʼoʼna tuʼn cyjaw jolpaja tiʼj tnachal tuj twiʼpan kʼij, banwtla asta oc cycyima, lutzan luʼ, otak chi tena tuj tkʼab t-xew dyablo que bix chocal totxʼoʼn te tex; cyjaʼtzan jluʼ, nneltzan lakʼeʼ cyiʼja aj t-Xew Kajaw bix mitiʼ tcubil cyucʼala, bix atzan dyablo at tipamal cyibaja; bix atzan tuʼmal nachjo tuj oc tjapan baj twiʼ.",
                "36.": "Bix lon wuʼne ajo, porque cyaj tmaʼn Kajaw miʼn najan cyuj templo ẍwaj, sino cyuj cyanmi ke eteʼ tuj xtis ax xiʼtmaʼn ke baʼn xjal chicbel tutzʼe tuj tnajbil tuʼn miʼn cyetztl bix ke cyxbalan chocal pur sakxix tuʼn tchicyʼel tNel Dios.",
                "37.": "Bix jaʼlatzan, akiya wermaniya cʼujlaʼn wuʼna, wajbila tuʼn t-xiʼ cycʼujlaʼcje ke cosas ajo; tuʼn cycambana tiʼj colbil tuʼn tchi twitz Dios; tuʼn mi tcub cyeʼwantla más tiʼj tuʼn tul Cristo;",
                "38.": "Miʼn chi kʼojltla mas tiʼj Xewbaj Sant, sino que nok tuʼn tcyikʼa bix tuʼn t-xiʼ cyiʼna cyibaja aj tbi Cristo; tuʼn tcub cybecyʼbiliʼn cywitza asta oc cyoca kuk bix tuʼn cynana Dios tuj cyakil ligar jatuma ateʼya bixmo chi tela, tuj xewbaj bix ax toc; bix tuʼn cyankʼin juʼnjun kʼij tuj chjonta tiʼj nim xtalbil bix cyʼiwbil ntzaj tkʼoʼn cyibaja.",
                "39.": "Icytzanjo, bix ax cxel nmaʼna cyeya, akiya wermaniya, tuʼn cycwenta cyiba bix cuxiʼ tuʼn cynana Dios mi cyxiʼya tuj tmoybil dyablo, bix mix tuʼn cycuba tuʼn, mix tuʼn cyoca te tmajan tuj twiʼpan kʼij; tuʼnj lutzan luʼ, ntiʼ ntzaj tkʼoʼn cosas tbanal.",
                "40.": "Akiya wermaniya nim wajbil cyiʼja, wajbila tuʼn t-xiʼ nmaʼna cyeya tuʼn ten cypasensa, tuʼn tcub cyapaʼna nim taʼw bix miʼn tzʼoc cykʼojleʼna ajke nchel icʼana cyuʼn tuʼn tlaj cymebayila, tuʼntzan mi cyoca binchal twitz il icytzan cye.",
                "41.": "Sino tuʼn ten cypasensa, tuʼn t-xiʼ cyiʼna ajke taʼw ajo tuʼn cytena tuj que tuj jun kʼij yajxa oc chi ujlala cyiʼj cyakilkaj taʼw cyiʼja."
            },
            "35": {},
            "36": {},
            "37": {},
            "38": {},
            "39": {
                "intro": "Ajke mandamyent te Alma cyaj tkʼoʼn te tcʼwaʼl Coriantón.",
                "1.": "Aya ncʼwaʼl, at chʼintl tuʼn t-xiʼ nmaʼna teya, part tiʼj maʼ txiʼ nmaʼna te termaniya; tunj lutzan luʼ, ¿Naʼx toc tqueʼyiʼna que baʼn tnabil termaniya, aj tbanal bix tchi-al tiʼj tuʼn cyxiʼ tcʼuʼn ajke tmandamyent Dios? Lutzan luʼ, ¿Minaʼxpa tzaj tkʼoʼn jun yecʼbil teya?",
                "2.": "Tuʼnj teʼ ntiʼyin soc nyola tuj twiʼya, cyxolke zoramitas, icytzanj xbant tuʼn termaniya. Atzanjo at contra tiʼja wuʼna: Ma jaw nima tuʼn tipamala bix aj nim baʼn tuʼna.",
                "3.": "Bix miya cyakiljo, aya ncʼwale. Ma bant tuʼna ajo tzaj nbisa tuʼn. Tuʼntzanj cyaj tcolina akʼuntl te bangelyo bix xiʼya ma tuj pais te Sirón, jatuma taʼ ttxan cytxʼotxʼal lamanitas, tucʼal aj xuj Isabel bant nach tuʼn tucʼ xinak.",
                "4.": "Icytzanjo, ma cub tuj cywitz nim anma tuʼn; per miyaʼ tuʼmal te tuʼn ttzaj tmakana, aya ncʼwaʼl. Owt tzyet akʼuntl tuj ministerio tuʼna aj otak txiʼ kʼoʼn teya.",
                "5.": "¿Mipa loʼn tuʼna, aya ncʼwaʼl, que ajke cosas ajo nachkajo tuj twitz Kajaw; icytzanjo, más nachkajo cywitz cyakil il, oʼcxcatzala ka ma takʼ chicyʼ sak wena bixmo tuʼn tcub teʼwan aj Xewbaj Sant?",
                "6.": "Tuʼnj lutzan luʼ, ka ma cub teʼwana aj Xewbaj Sant, despwes que otak ankʼin tucʼala, bix loʼn tuʼna que maʼ cub teʼwana, lutzan luʼ, a jun iljo milay canan najsbil tiʼj; icytzanjo, bix alcyej ma biyan tiʼj spicyʼan bix tiʼj nabil tiʼj Dios, miyaʼ fácil tuʼn tikʼ najsbil; icytzanjo, aya ncʼwaʼl, cxel nmaʼna teya que miyaʼ fácil tuʼn tikʼ najsbil.",
                "7.": "Aya ncʼwaʼl, nokat miyaʼwt aya at matij tpaj tiʼj tnachal. Miwla lay cucx nyolana tiʼj nachala tuʼn mi tcyʼixba tanmiya, nokat miyaʼ teya tbaʼna.",
                "8.": "Mas lutzan luʼ, milay cub teʼwana ke nachal twitz Dios, oʼcxtzala ka ma tzʼajtz tiʼj tanmiya tiʼj, oc chi jawal weʼ kʼol ax toc contra tiʼja tuj twiʼpan kʼij.",
                "9.": "Aya ncʼwaʼl, wajbila tuʼn tajtz tiʼj tanmiya tiʼj tnachal bix tuʼn cycyaj tcoʼlana twitz tila, bix miʼn txiʼ tkʼon tiba tʼun t-xiʼya tuj tnachal tej tajbil t-xumlala aj ntil tbakʼ twitza, sino tuʼn tcub ttzinan tiba cyiʼj cosas ajo; tuʼnj ka min ma bant ajo tuʼna, tuj mi jun tuʼmal jaʼca tikʼa aj reyno te Dios. ¡Bix miʼn naj-jo tiʼj tcʼuʼja; ximanx tiʼj bix waban cub tiba cyiʼj cosas ajo!",
                "10.": "Bix cxel nmaʼna teya tuʼn tnakʼeta tuʼn t-xiʼ tkaʼnna cye termaniya etzicybaj cyiʼj takʼana; tuʼnj lutzan luʼ cuʼxana, bix il tiʼj cyonbil termaniya tiʼja. ¡Bix xoʼn ocxa cyconsej!",
                "11.": "Miʼn txiʼ tkʼon tiba tiʼj chcyinbil bix aj ntiʼ tajblanan; miʼn tcʼama tuʼn t-xiʼ kʼiʼn tanmiya tuʼn dyablo juntl el cyiʼj tnachal cyucʼ ajke xuʼj nok oʼcx taʼ cynaʼn tiʼj tuʼn tbant tnachal cyuʼn cyucʼ xinak. Lutzan luʼ, aya ncʼwaʼl, baka neʼ tnachal ma bant tuʼna cyiʼj zoramitas; tuʼntzanj aj soc cyqueʼyin tmodiya, ntiʼ ẍcykiy tuʼn tocx cyocslaʼn nyola.",
                "12.": "Bix aj t-xew Kajaw ntzaj tkʼamaʼn wecyʼ: Kʼamanxa cye tcʼwaʼla tuʼn tbant tbanal cyuʼn, nyaʼca yaj tzʼel tzacj cyanma nim xjal cyuʼn asta oc cykʼuchj. Cyjaʼtzan jluʼ, aya ncʼwaʼl, cxel nmaʼna teya, tuʼn tchi Dios, tuʼn tcub ttzinan tiba cyiʼj tnachal;",
                "13.": "Tuʼn taʼjala tucʼ Kajaw tucʼ cyakil tipamala bix fuerz tnabila; miʼn tzʼoc ttzacsan mas cyanma txkantl xjala tuʼn tbant tnachal cyuʼn, más jluʼ chi maktzʼuʼn ajtza bix kʼamanxa twitz tila cye bix binchanxa cyjaʼ tiʼj aj tnachal o bant tuʼna.",
                "14.": "Miʼn txiʼ tjayoʼna aj kʼinamabil bix ajke ntiʼ cyajblanan twitz mundo luʼ, tuʼnj lutzan luʼ, milay cheʼx tiʼna tucʼala.",
                "15.": "Bix jaʼlatzan, aya ncʼwaʼl, wajbila tuʼn t-xiʼ nmaʼna chʼin teya tiʼj tuʼn tul Cristo. Lutzan luʼ, cxel nmaʼna teya que ax toc akʼa aj tzul kʼuchal twitz il te mundo; icytzanjo, tzulkʼa txʼolbal pocbal aj tbanil te colbil te cye tnam.",
                "16.": "Atzan akʼuntljo aj al iʼj o txaqueta: tuʼn t-xiʼ kʼamet aj pocbal at tchi-al tej tnam luʼ tuʼntzan tbant ten cyanma; bixmo kochiwlajo, que tzul colbil cyiʼj tuʼntzan tbant ten cyanme cycʼwaʼl, tuʼntzan cybin cyiʼj yol tuj tyemp oc tul.",
                "17.": "Bix jaʼlatzan cbel ntxulbaʼn jorat tnabila tiʼj ajo. Lutzan luʼ, njaw labana tiʼj aj ti kuʼn il tiʼj tuʼn tel knicyʼ cyiʼj cosas ajo te jun tyempca. Lutzan luʼ ¿Mipala yaʼ cyeʼyax aj anma ajo te Dios jaʼla, lonxa icytzanj maxa tuj tyemp oc tul?",
                "18.": "¿Mipala yaʼ il tiʼj tuʼn t-xiʼ kʼamet tpocbal tiʼj plan te colbil tej tnam luʼ tzanx cye tcʼwaʼl?",
                "19.": "¿Mipala yaʼ fácil tiʼj tuʼn ttzaj tsamaʼn Kajaw t-angel jaʼla txʼolbal te ajke pocbal at tchi-al bix tzanx cye kcʼwaʼl, bixmo lonxa icytzanj despwes tiʼj tyemp tullenxa?"
            },
            "40": {
                "1.": "Bix at chʼintl tuʼn t-xiʼ nmaʼna teya, aya ncʼwaʼl, tuʼnj nchin naʼna tiʼj que miyaʼ txulch tnabila tiʼj aj tuʼn cyjaw itzʼj cyimna.",
                "2.": "Lutzan luʼ, cxel nmaʼna teya que ntiʼ itzʼjbil, bixmo tuj juntl wik tuʼmal ko kochiwlaj, wajbila tuʼn t-xiʼ nmaʼna que aj xumlalbaj te camacy milay tikʼ aj tuʼn mi tcyim, aj nicyʼca xcyakbil milay tzʼoc te baʼn, asta despwés ocxa tul Cristo.",
                "3.": "Lutzan luʼ tuʼnkʼa nbant tuʼn cyjaw itzʼj cyimna. Mas lutzan luʼ, aya ncʼwaʼl, aj tuʼn kjaw itzʼj juntl el minaʼx tuljo. Jaʼla oc chin naʼla tiʼj jun misterio; simbargo, at nim ke misterio, eʼwan bixque mijun loʼn tuʼn masque oʼcx Dios. Per cxel nyecʼana teya aj oʼ txiʼ nkaʼnna tuʼn cyakil wipamala te Dios tuʼn tel nnicyʼa tiʼj; bix atzanjo aj itzʼjbil te acʼaj.",
                "4.": "Lutzan luʼ, oʼ cyaj kʼot jun tyemp jatuma cyakilka xjal chi jawal itzʼj tiʼj camacy. Mas jtojtzan tuʼn tulj tyemp banan maj, mi jun loʼn tuʼn; per te Dios loʼn tuʼn nicyʼ or.",
                "5.": "Bix tiʼjtzanj aj ka at jun tnejal, tcaban bixmo toxan el tyemp aj tuʼn cyjaw itzʼj xjal tiʼj camacy, pwes ntiʼ kajbil tiʼjjo; pwes loʼn tuʼn Dios ajke cyakil cosas ajo; bix tucʼa tel nnicyʼa tiʼj ajo: tiʼj que banan maj jun tyemp tiʼj que cyakilke xjal chi jawal weʼ juntl el tiʼj camacy.",
                "6.": "Mas ctel jun tyemp tiʼj t-xol aj tyemp te camacy bix aj itzʼjbiltl.",
                "7.": "Bix jaʼlatzan cxel nkaʼnna: ¿Ti cbajel tiʼj cyanma xjal tuj tyemp luʼ asta tuj tyemp banan tiʼj tuʼn tul itzʼjbil?",
                "8.": "Bix ntiʼ kajbil tiʼj ka at txkantl tyemp banan tiʼj tuʼn cyjaw itzʼj xjal, tuʼnj miyaʼ tuj junx elx chi cymel tzaʼnx cytenca, bix j-ajo ntiʼ kajbil tiʼj; cyakil j-ajo lonxa icytzan junx kʼijjo tuj twitz Dios, bix oʼcx cye xjal maloʼn tyemp.",
                "9.": "Cyjaʼtzan jluʼ, banan maj jun tyemp cye xjal aj tuʼn cyjaw itzʼj cyxol cyimna; bix at jun tyemp t-xol aj tyemp te camacy bix itzʼjbil. Bix tiʼjtzan aj tyemp at t-xol, aj cbajel tiʼj cyanma xjal, atzan aj xiʼ nkaʼnna tuʼn cyakil wipamal te Kajaw tuʼn tel nnicyʼa tiʼj; bix tiʼjtzanj ajo atzanjo aj loʼn wuʼna.",
                "10.": "Bix octzan tpon tyemp aj tuʼn cyjaw itzʼj xjal cyakil, tons quelaltzan cynicyʼ tiʼj que loʼn tuʼn Dios jteʼ tyemp banan tiʼj cye xjal.",
                "11.": "Jaʼlatzan tiʼj aj tuʼmal anma t-xol camacy bix itzʼjbil, lutzan luʼ, oʼ tzaj tkʼamaʼn jun ángel wecyʼ cyiʼj cyakilke cyxew xjal, tzinxax nbant tcyaj cycolan cyib tiʼj xumlalbaj te cyimleʼn, icytzanjo, aj cyxew cyakil xjal, banwtla ka baʼnka bixmo nachka, oc chi xel kʼit twitz Dios aj tzaj kʼon te cyankʼbil.",
                "12.": "Bix cbanteltzan que ajke cyxew xjal aj tbanalke oc chi cʼametal tuj jun tuʼmal te tzalajibil tuj paraíso tbi: jun tuʼmal te ujlabil, jun tuʼmal te ttxubtxajal, jatuma chi ajlal tiʼj cyakil taʼw cyiʼj, bix tiʼj cyakil cwentbitz bix tnachal.",
                "13.": "Bix tons cbanteltzan que aj cyxewke nach, icytzanjo, alcyekaj nach, lutzan luʼ, mitiʼ chʼin cyoclen tiʼj t-Xew Kajaw tuʼnj ma jaw cysicʼoʼn ajke binchben nach twitzke tbanal, que aj t-xew dyablo maʼ tzʼocx tuj cyxumlal bix maʼ choc etzan tuʼn — akatzanjo chi xel kʼot tuj klolj tiʼjxa; atzan ctel okʼeljo, bix oc ctzacʼal txe cyeʼ; bix aj ajo tuʼnx cye cynachal, pwes ma cheʼx kʼiʼn pres tuʼn Dyablo.",
                "14.": "Cyjaʼtzan luʼ, atzan tuʼmal cyanma nachkejo; icytzanjo, tuj klolj bix tuj jun tuʼmal junmajx nach bix nim tchi tiʼj aj tuʼmal tkʼoj Dios tuʼn tcub tzʼak cyibaj; bix cyjaʼtzan chi tel tuj tuʼmal ajo, lonxa icytzan cyej tbanal tuj paraíso, asta oc cyjaw itzʼj juntl el te acʼaj.",
                "15.": "Per atka juʼnjun oʼ tzʼel cynicyʼ tiʼj aj tuʼmal te tzalajibil bix aj tuʼmal te najbil te anma, aj naʼxtak itzʼjbil atzanjo jun tnejal itzʼjibil. Icytzanjo, cxel nkʼoʼna tuʼmal que aj tuʼn ticʼy xewbaj bixmo anma, bix aj tuʼn tocx tuj aj tuʼmal te tzalajibil bixmo te najbil jaʼca bant tuʼn tkʼamet que a itzʼjbiljo, según ajke yol oʼ chi kʼunj.",
                "16.": "Bix lutzan luʼ, ax oʼ kʼametl que at tnejal itzʼjbiljo, jun itzʼjbil cyej nok jteʼx maʼ chi ankʼin, ateʼ bixmo chi tel, asta oc t-itzʼj juntl el Cristo cyxol cyimna.",
                "17.": "Bix milay txiʼ kmaʼn bixmo txiʼ knaʼn tiʼj que aj tnejal itzʼjbil, aj al iʼj oʼ koyolan, que atzan itzʼjbil cye anma tuj tchi-al bixmo najbil. Miʼn txiʼ tnaʼna tiʼj que a t-xiʼlenjo.",
                "18.": "Lutzan luʼ, cxel nmaʼna teya que miʼn; sino que atzan t-xiʼlen tuʼn toc tjunan juntl el tib anma tucʼ xumlalbaj, cyekaj i ankʼin atxax tuj kʼij te Adán asta tuj itzʼjbil te juntl maj te Cristo.",
                "19.": "Mas ka ma choc chmoʼn cyakil tuj jun elx, aj cyanma bix cyxumlal ajke al-iʼj maʼ koyolan, ajke nach tzanxke tbanal, miʼn txi nmaʼna; tucʼala tuʼn t-xiʼ nmaʼna que oc chi jawal weʼ cyakil, bixmo tuj juntl tuʼmal, aj tuʼn cy-itzʼj juntl el tzul cwando antes que ajke chi cymel despwés tiʼj ocxa tjaw itzʼj Cristo.",
                "20.": "Miʼn txiʼ nmaʼna, aya ncʼwaʼl que aj tun cyjaw itzʼj atzanj tuj tyemp oc tjaw itzʼj Cristo; sino que nok nxiʼ nmaʼna, nokxax jun nximbitza, que aj cyanma bix cyxumlal ajke tbanal cocal cyjunan cyib tuj tyemp oc tjaw itzʼj Cristo bix aj oc tjax tuj cyaʼj.",
                "21.": "Bixmo ka ma bant j-ajo oc tjaw itzʼj bixmo yajxa, miʼn txiʼ nmaʼna; pero cxeʼl nmaʼna que at chʼin tyemp t-xol camacy bix itzʼjbil te xumlalbaj, bix jun tuʼmal te tzalajibil bixmo najbil te anma, asta tuj tyemp oʼ cyaj bant tuʼn Dios tuʼntzan cyjaw weʼ cyimna, tuʼntzan toc cyjunan cyib anma bix xumlalbaj, tuʼntzan cyxiʼ kʼiʼn twitz Dios tuʼn cyoc tuj xtis según aj cybinchben.",
                "22.": "Icytzanjo, atzanjo cbantel tuʼn cyul te acʼaj ajke cosas oʼ chi txʼolbet tuʼn cytziʼ profetas.",
                "23.": "Aj anma cajatz kʼoʼn te acʼaj tuj xumlalbaj, bix aj xumlalbaj tucʼ anma; icytzanjo, bix cyakilka juʼnjun part bixke aj ocna mojeʼ oc chajatz kʼoʼn juntl el te acʼaj tuj cyxumlal; icytzanjo, mi jun ttzmal cywiʼ cxel naj, sino que cyakilxa cajatz kʼoʼn te acʼaj tuj tex bix tligaral tuʼmal.",
                "24.": "Atzanjo, pwes, aya ncʼwaʼl, atzan tuʼmal aj binchben te acʼaj oʼ kʼuʼnj tuʼn cytziʼ profetas.",
                "25.": "Tons ajketzan tbanal octzan chi kopanel tuj treyno Dios.",
                "26.": "Mas lutzan luʼ, jun camacy junmajx nach tzul cyibajke nach xjal; tuʼnj chi cymel tiʼj aj tuʼmal jikan tiʼj; pwes ẍwaʼjkajo, bix mijun ẍwaʼj jaʼca tikʼ aj reyno te Dios; sino que chelax xoʼn tiʼjxa bix biʼx quelal xcʼaʼyan cye tuʼn cyneben tiʼj loʼj tuʼn tlaj cybinchben bixmo cyakʼan nach oʼ chi bant; bix cxel cycʼaʼn aj t-ẍwaʼjal jun copa cʼa."
            },
            "41": {
                "1.": "Bix jaʼlatzan, aya ncʼwaʼl, at chʼin cxel nmaʼna teya tiʼj aj binchben te acʼaj maʼ ko yolan tiʼj; tuʼnj lutzan luʼ, atke juʼn oʼ baj cysabuʼn ajke Tuʼjal bix oʼ cheʼx naj cyuʼn tuʼn tlaj ajo. Bix nnel nnicyʼa tiʼj que miyaʼ txulch t-ximbila tiʼj sunt ajo; mas lutzan luʼ, cxel ntxʼolbaʼna teya.",
                "2.": "Cxel nmaʼna teya, aya ncʼwaʼl que aj plan te binchben te acʼaj i tiʼjjo te t-xtisbil Dios, tuʼnj il tiʼj tuʼn cybaj saksat cosas tuj cyex cycubil bix cyligaral. Lutzan luʼ, il tiʼj bix tbanaljo, según aj tipamal, bix aj itzʼjbil te juntl maj te Cristo, tuʼn tbaj saksat juntl el cyanma xjal tuj cyxumlal, bix tiʼj ajo tuʼn tbaj saksat cyakil part tiʼj.",
                "3.": "Bix il tiʼjjo te t-xtisbil Dios, tuʼn cyoc xjal tuj xtis según aj cybinchben; bix ax, a tbanal cybinchben ma cha bant tuj ankʼbil luʼ bix ax tbanal ajke t-ajbil tanma, tuʼntzan cybaj saksan tuj tbanal tuj twiʼpan kʼij.",
                "4.": "Bixka nach tbinchben oʼ chi bant, oc chi bajal saksan tuj tnachal. Cyjaʼtzan jluʼ, cyakilka cosas oc chi bajal saksan tuj cyex cycubil; teylex te juʼnjun cosa tuj tex tiblal — aj cyimleʼn tuʼn tjaw weʼ te tuʼn mi tcyim; aj najbil tuʼn toc te tbanal — tuʼn tjaw itzʼj juntl maj te jun tzalajibil miʼn baj tuʼntzan tikʼ aj reyno te Dios, bixmo jun najbil miʼn baj tuʼntzan tikʼ aj reyno te dyablo; jun cosa tuj jun ploj bix juntl tuj juntl plajtl;",
                "5.": "Oc cjawal itzʼj jun tuj tuʼmal, según aj t-ajbil tiʼj tchi-al, bixmo tiʼj tbanal, según aj t-ajbil tiʼj baʼn; bixmo juntl tiʼj tnachal, según aj t-ajbil tiʼj tnachal; tuʼnj tzanx ma tajbeʼ tuʼn tbant tnachal tuʼn cyakil kʼij, cyjaʼtzan ctikʼal chojbil te oc tul konicyʼan.",
                "6.": "Bix cyjaʼtxtzanjo cbajel tuj juntl plaj. Ka maʼ tzʼajtz tiʼj tanma cyiʼj twitz til bixmo ma tzʼoc il tiʼj tuʼn tiʼj xtis asta cyuj twiʼpan tkʼij, ax icytzan ctikʼal chojbil te tuj xtis.",
                "7.": "Akatzan aj tcolbil Kajaw; icytzanjo, akatzanjo chi coletal tiʼj aj junmajx tnachal konicyʼan miʼn baj; bix cyjaʼtzan ncub cywaban cyib bixmo nchi cub tzʼak; pwes lutzan luʼ, axke jwes cyiʼj cyilx cyib, ka tuʼn tbant tbanal, bixmo tuʼn tbant tnachal.",
                "8.": "Bix aj tley Dios milayx chi kʼuchj; cyjaʼtzan jluʼ, maʼ cyaj bant tiʼj be tuʼntzan cyakil aj tajbil, baʼn tuʼn tbet tuj bix tuʼn tcolet.",
                "9.": "Aya ncʼwaʼl, miʼn bant tuʼna juntl el, tuʼn mi tocx t-xoʼna Dios cyiʼj juʼn txacaj tuʼmal tiʼj doctrina luʼ que hasta jaʼlatzan ma canna tuʼn tbant tnachal tuʼna.",
                "10.": "Miʼn txiʼ t-xiʼmana tiʼj, tunʼj ma yolat tiʼj binchben te acʼaj, que tuʼn tsaksata cyiʼj twitz tila tuʼn t-xiʼya tuj tchi-al. Lutzan luʼ, cxel nmaʼna teya que aj tnachal mi jtoja tzʼoc te tchi-al.",
                "11.": "Bix cyakilkaj xjal teʼ tuj cyten te chibaj, teʼ tuj tcʼayal bix tuj takʼal tnachal; mitiʼ Dios cyucʼal tzaluʼ twitz mundo, bix maʼ chi binchan nach tiʼj Dios; cyjaʼtzan jluʼ, ateʼ tuj jun tuʼmal contra tiʼj aj tumal te tzalajibil.",
                "12.": "Bix lutzan luʼ ¿Apa t-xiʼlen binchben te acʼaj, tuʼn tkʼit aj tuj tcubil bix tuʼn tcub kʼot tuj nya tligaral, bixmo tuʼn tcub kʼot tuj jun tuʼmal contra tiʼj tmoda?",
                "13.": "Miʼn, ncʼwaʼl, micyʼ tenjo; sino que aj t-xiʼlen yol binchben te acʼaj atzan aj tuʼn taʼjal te acʼaj, aj tnachal tuj tnachal, bixmo chibajalbaj tuj chibajalbaj, bixmo dyablo tiʼj dyablo; tbanal tiʼj tbanal, jikn tiʼj jikn, tzʼiyan tiʼj tuj xtis tiʼj xtis tzʼiyan.",
                "14.": "Cyjaʼtzan jluʼ, aya ncʼwaʼl, tzʼocx il tiʼj tuʼna tuʼn t-xtalana cyiʼj termaniya; tratana cyiʼj tuʼn xtis, xtisana tuj tligaral, bix bant tbanal tuʼn bix miʼn txiʼ tcoʼlana; bix ka ma tzʼela cywitz jcosas ajo, tons octzan ctikʼala tpremiya; icytzanjo aj xtalbil tzul kʼoʼn teya te acʼaj; oc tzul kʼoʼn juntl el xtis teya; oc tzul kʼoʼn juntl el teya bix te acʼaj aj jwisyo tbanal, bix octzan tzul kʼoʼn chojbil baʼn teya te acʼaj tuʼnj banala.",
                "15.": "Tuʼnj aj tiʼ tkal quelal tiʼja, cajatz maktzʼaj juntl el tucʼala bix cbajal saksantl; cyjaʼtzan jluʼ, aj yol binchben te acʼaj nxiʼ kʼoʼn mas aj il tuj sentens, bix ntiʼ tiʼ tkal tbaʼn tuʼn."
            },
            "42": {
                "1.": "Bix nwila, aya ncʼwaʼl, que at chʼintl tibaj ajo aj miyaʼ txulch tnabila tiʼj, bix min tzʼel tnicyʼa tiʼj, tiʼj xtis te Dios bix tiʼj tsentens aj il; tuʼnj nxiʼ t-xiʼmana tiʼj que miyaʼ tuʼmal tuʼn tsentensat jun aj il tuj najbil.",
                "2.": "Lutzan luʼ, aya ncʼwaʼl, cxel ntxʼolbaʼna teya jluʼ. Despwes que cyex xoʼn ajke tnejal kman tiʼjxa jardín te Edén tuʼn Kajaw Dios, tuʼn t-awet txʼotxʼ aj otak cha tzyet — icytzanjo, nnetz tiʼn aj xinak, bix nxiʼ tkʼaʼcj tuj tjawatz kʼij te jardín Edén, querubines bix jun spada ncʼant, nmeltzʼajeʼ tuj cyakil plaj tuʼn tcʼuʼt aj tzeʼ te ankʼbil.",
                "3.": "Nkoqueʼyintzan, que aj xjal otak pon icytzan Dios, el tnicyʼ tiʼj tbanal bix tnachal; bix tuʼntzan mi t-xiʼ tlicʼan tkʼab, bix tuʼntzan mi tikʼ aj tzeʼ te ankʼbil, bix tuʼn mi t-xiʼ tloʼn, bix tuʼn tankʼin te junmajx, ncub ttxʼolbaʼn kman Dios ajke querubines bix spada ncʼant tiʼjla, tuʼntzan mi tneben xjal tiʼj twitz.",
                "4.": "Bix cyjaʼtzan nkil que xiʼ kʼoʼn jun tplas xjal tuʼn tzʼajtz tiʼj tanma; icytzanjo, jun tyemp te preba, jun tyemp tuʼn tajtz tiʼj tanimya bix tuʼn tserviʼran te Dios.",
                "5.": "Tuʼnj luttzan luʼ, nokat te joratx o xiʼ tlicʼan tkʼab Adán, bix owt neben tiʼj tzeʼ te ankʼbil, owla ankʼin te junmajx, según aj tyol Dios, bix ntiʼwla tuʼn ten tuʼmal tiʼj tuʼn tajtz tiʼj tanma tiʼj tnachal; icytzanjo, bix ax nokwala gana tyol Dios, ax nokwala soc tzacj aj plan te Dios.",
                "6.": "Mas lutzan luʼ, o xiʼ kʼoʼn te xjal tuʼn tcyim — tuʼntzan i el lakʼbaʼn tiʼj tzeʼ te ankʼbil, cyjaʼtzan at cyelal lakʼbaʼn twitz txʼotxʼ— tons xiʼ tnaʼn xjal tiʼj que tuj najbil taʼ junmajx; icytzanjo, oc xinak que otak cub tzʼak.",
                "7.": "Bix nnoc tqueʼyina j-ajo que biʼx el xcʼaʼyan cye ajke tnejal kman tuʼn mi cyten ttxlaj Kajaw, tzanx tucʼ xumlalbaj bix tzaʼnx xewbaj; cyjaʼtzan i oc ke xjal baʼn tuʼn t-xiʼ cyiʼn cyeʼx cye aj cybancʼuʼj.",
                "8.": "Mas lutzan luʼ, mitiʼ tuʼmal aj tuʼn tcolet xinak tiʼj camacy te xumlalbaj, que aj j-ajo ajo tuʼn tkʼuchan tiʼj plan te tzalajibil.",
                "9.": "Tuʼntzan j-ajo, mi jtoj tuʼn tcyim anma, bix tuʼntzanj cycublen tzʼak otak tzul jun camacy te xewbaj, icytzanj jun te xumlalbaj, tibajtzanjo cyakilxake xjal — ko chiwlajo, i el lakʼbaʼn ttxlaj Kajaw — o oc il tiʼj tuʼn cycolet xjal tiʼj camacy te xewbaj.",
                "10.": "Tuʼnj otaktzan choc te chibajalbaj, siʼske bix dyablaka, aj cytuʼmal jo, ma tzʼoc te jun tuʼmal tuʼn tbant cyten; ma meltzʼaj te jun tuʼmal tuʼn tbant cyten.",
                "11.": "Bix miʼn cuʼx naj tiʼj tcʼuʼja, aya ncʼwal, que nokat miyaʼj tuʼn plan te colpibl (aj tuʼnwt tcyaj kʼot ttxlaj), ajwala cyanma tuʼn cyxiʼ tuj najbil oc cycyim, tuʼnj miyaʼ teʼ ttxlaj Kajaw.",
                "12.": "Bix ntiʼ tuʼmal tuʼn cycolet xjal tuj tuʼmal ya tzʼaknajka, que cyuʼnx cyib otak bant cyuʼn tuʼn tlaj cychcyinabil;",
                "13.": "Cyjaʼtzan jluʼ, según xtis, aj plan te colpibl milay bant ka ntiʼ tuʼn tzʼajtz tiʼj cyanma xjal tiʼj tnachal tuj tuʼmal e tuʼn tbant cyten, icytzanjo, aj tuʼmal te tuʼn tbant cyten; tuʼnj nokatwatzan miyaʼwt j-ajo, miwla ntiʼ tuʼmal tuʼn t-xi xtalbil tuʼn mi tkʼuchj xtis. Per aj xtis milaytak tuʼn tkʼuchj; ka icyjo, ma cyaj tkʼoʼn Dios tuʼn mi toctl te Dios.",
                "14.": "Cyjaʼtzan nnoc kqueʼyin que cyakil xjal otak cub tzʼak bix taʼtak tuj tcwent xtis; icytzanjo, aj t-xtis Dios oc cycub sentensan tuʼn mi cyten ttxlaj te junmajx.",
                "15.": "Bix mitiʼtak tuʼn tbant aj plan te xtalbil ka ntiʼ chojbil twitz il; cyjaʼtzan jluʼ, ax Dios nchojan tiʼj til mundo, tuʼntzan tbant aj plan te xtalbil, tuʼntzan tmaket aj tsentens xtis, tuʼntzan toc Dios jun Dios ax toc tbanal, bix xtalaltl.",
                "16.": "Ax milay pon cyucʼ xjal aj tuʼn tzʼajtz tiʼj cyanma tiʼj tnachal ka ax ntiʼ jun castiwa te junmajx icytzan tej ankʼbil te anma, contra tiʼj plan te tzalajibil, ax te junmajxax lonxaj ankʼbil te anma.",
                "17.": "Bix ¿tzaʼn tuʼn tajtz tiʼj tanma jun xjal, nokat ntiʼwt twitz il? ¿Tzaʼn tuʼn tbinchan twitz il, nokat ntiʼ ley? bix ¿Tzaʼn tuʼn ten ley, nokat ntiʼ castiwa?",
                "18.": "Cyjaʼtzan cyaj kʼot jun castiwa, bix cyaj kʼot jun ley tbanilxix tuʼntzan ttzaj jun tbis tuj twiʼ xjal.",
                "19.": "Nokatwatzan ntiʼ xiʼ kʼot jun ley, tej xjal aj cbiyal il tiʼj tuʼn tcyim, ¿Atpala tchi tiʼj tuʼn tcyim, ka ma biyon?",
                "20.": "Bix nokatwatzan ntiʼ ley tiʼj twitz il, ntiwla tchi cyiʼj xjal tuʼn cybinchan twitz il.",
                "21.": "Bix nokatwatzan ntiʼ ley, ¿Ti tkal tuʼn tbant tuʼn xtis, kama chi binchan xjal twitz il? ¿Bixmo aj xtalbil? Miwla tiʼ cyipamal tibaj xjal.",
                "22.": "Mas otzan txiʼ kʼot jun ley, oʼ cyaj kʼot jun castiwa, bix oʼtzan txiʼ kʼot jun tuʼmal tuʼn tajtz tiʼj cyanma, que ajo ntkana xtalbil; tiʼj juntl tuʼmal, nxiʼ tdemandaʼran xtis aj xjal n-ankʼin bix nnakʼnantzan ley, bix atzan ley ncub kʼon te castiwa; nokatwatzan micyʼ tenjo, aj tbinchben xtis jaʼcwala cub kʼuchj, bix atzan te Dios jaʼcwala cyaj tkʼoʼn tuʼn mi toc Dios.",
                "23.": "Mas nlay txiʼ tcolan Dios tuʼn mi toc te Dios bix xtalbil nkanan tiʼj aj nnajtz tiʼj tanma; bix aj xtalbil ntzaj tuʼn aj chojbil tiʼj twitz il; bix aj chojbil tiʼj twitz il nbant tuʼn aj itzʼjbil cye cyimna; bix aj tuʼn cyjaw itzʼj cyimna nbant tuʼn tuʼn cyaʼjal maktzʼaj xjal ttxlaj Dios; bix cyjaʼtzan nchi baj saksan, tuʼntzan cyoc tuj xtis según cybinchben, según aj ley bix xtis.",
                "24.": "Lutzan luʼ, nbant tuʼn xtis cyakil tderech, bix ax icyx te xtalbil nkanan tiʼj aj te tecax; bix cyjaʼtzan, mijun jaʼca colet ka miyaʼ axax toc tuʼn tajtz tiʼj tanma.",
                "25.": "¿Baka jaʼca txiʼ tocslaʼna que jaʼca txiʼ ilkʼaʼn xtis tuʼn xtalbil? Cxel nmaʼna teya que miʼn; mi jun piẍ neʼ. Nokatwatzan icyjo, ilwala tiʼj tuʼn tcyaj tkʼoʼn Dios tuʼn mi toc Diostl.",
                "26.": "Bix atzan tuʼmal nchi bant ajke matij bix te junmajx tnabil Diosjo, que atxax cyajna bant tiʼj aj tcub keʼ twitz mundo. Bix cyjaʼtzan nbant aj colbil cye xjal, bix ax icyx aj kʼuchbil cye bix najbil.",
                "27.": "Cyjaʼtzan jluʼ, aya ncʼwaʼl, alcyej tajbil tuʼn ttzaj, baʼn tuʼn ttzaj nebel tiʼj aʼ te ankʼbil; bix alcyej ntiʼ tajbil, miyaʼ kʼakʼan tiʼj tuʼn ttzaj; pero tuj twipan kʼij oc cxel kʼot te según aj tbinchben.",
                "28.": "Bix ka maʼ tajbeʼ tuʼn tbant tnachal tuʼn, bix naʼx tajtz tij tanma tiʼj tnachal cyuj te tkʼij, lutzan luʼ, oc ctikʼal tnachal, según aj saksbil te Dios.",
                "29.": "Bix jaʼlatzan, aya ncʼwaʼl, wajbila tuʼn ttxuleʼya cyiʼj cosas luʼ, bix oʼcx tuʼn tjaw labta cyiʼj twitz tila, tuʼnj bis luʼ cxel kʼiʼna tuj tuʼn tajtz tiʼj tanmiya.",
                "30.": "¡Aya ncʼwaʼl, wajbila tuʼn mi tcub teʼwantla aj xtis te Dios! Miʼn tzʼoc tsibana chʼin neʼ tiʼjx tiba nok tuʼn cylaj twitz tila, bix eʼwan t-xtis Dios tuʼna. Kʼoʼncyaja, que aj t-xtis Dios, t-xtalbil bix aj tpasens tuʼn toc tipamal tiʼj tanmiya; bix kʼonx tiba tuʼn tcub becyʼbiliʼna asta lonxa icytzanj puj.",
                "31.": "Lutzan luʼ, aya ncʼwaʼl, oʼ txaqueta tuʼn Dios tuʼn tpacbana tyol tej tnam luʼ. Txiʼya tuj tbeya, aya ncʼwaʼl, txʼolbanxa yol tuj ttxolal bix ax toc tuʼntzan cyxiʼ tiʼna anma tuj tuʼn tajtz tiʼj cyanma, tuʼntzan ten tipamal xtalbil cyibaj. Bix tuʼntzan ttzaj tkʼoʼn Dios teya icytzanj maʼ txiʼ nmaʼna teya. Icytzan tenjo."
            },
            "43": {},
            "44": {},
            "45": {},
            "46": {},
            "47": {},
            "48": {},
            "49": {},
            "50": {},
            "51": {},
            "52": {},
            "53": {},
            "54": {},
            "55": {},
            "56": {},
            "57": {},
            "58": {},
            "59": {},
            "60": {},
            "61": {},
            "62": {},
            "63": {}
        }
    },
    "hel": {
        "meta": {
            "slug": "hel",
            "name": "hel",
            "chapterWord": "Capítulo"
        },
        "chapters": {
            "1": {},
            "2": {},
            "3": {},
            "4": {},
            "5": {},
            "6": {},
            "7": {},
            "8": {},
            "9": {},
            "10": {},
            "11": {},
            "12": {},
            "13": {
                "1.": "Bix banttzan que tuj abkʼi 86 cucx iten nefitas tuj tnachal, icytzanjo, tuj matij tnachal, myentras cye lamanitas oc il tiʼj cyuʼn tuʼn cyten baʼn bix tuʼn t-xiʼ cycʼuʼn ajke mandamyent te Dios según aj ley te Moisés.",
                "2.": "Bix banttzan que tujx abkʼijo pon tuj pais te Zarahemla jun xjal Samuel tbi, jun lamanita keʼ tuʼn tpacban cye tnam. Bix banttzan que o pacban tiʼj tuʼn tajtz tiʼj cyanma tiʼj tnachal tuj nim kʼij; bix o etz lajoʼn, bix tatak tuj tuʼmal tuʼn tajtz kʼoʼn tuj tex txʼotxʼa.",
                "3.": "Mas lutzan luʼ, aj tyol Kajaw xiʼ kʼamaʼnte tuʼn taʼjal maktzʼaj bix tuʼn t-xiʼ tkʼamaʼn cye tnam cyakil ajke cosas tuʼn cylet tuj tanma.",
                "4.": "Bix banttzan que mitiʼ ocx tzakpiʼn tuj tnam; cyjaʼtzan jluʼ, nxiʼ bix njax twiʼ ja, bix nxiʼ tlicʼan tkʼab bix njawtzan twiʼ juncʼana wena nxiʼ tkʼamaʼn jun tyempca aj cyakil cuʼx kʼoʼn tiʼj tanma tuʼn Kajaw.",
                "5.": "Bix nxiʼ tmaʼn cye: Lutzan luʼ, akina, Samuel, jun lamanita, cxel ntxʼolbaʼna ajke yol ncuʼx tkʼoʼn Kajaw tiʼj wanmiya; bix lutzan luʼ, tuʼnkʼa maʼ tzaj tkʼamaʼnkʼa wecyʼ tuʼn t-xiʼ nmaʼna cyeya que aj spada te xtis at tibaj tnam luʼ; bix miʼ tzicyʼ 400 abkʼi tuʼn tcub tzʼak cyibaj.",
                "6.": "Icytzanjo, n-ayon jun matij kʼuchbil cyibaj, bix ax toc tzul cyibaj, bix mi jun jaʼca colan cyiʼj mas oʼcx aj tuʼn tajtz tiʼj cyanma tiʼj tnachal bix aj cyocslabil tiʼj Kajaw Jesucristo, que ax toc tzul tzaluʼ twitz mundo, bix oc cbajal tapaʼn nim cosas bix cymel tuʼn tlaj ttanma.",
                "7.": "Bix lutzan luʼ, jun ángel te Kajaw maʼ tzaj kʼaman te wecyʼ, bix ma tzaj tkʼoʼn ke acʼaj tchi-al te wanmiya, bix lutzan luʼ, maʼ chin tzaj samaʼna kʼamal tpocbal cyeya, tuʼntzan tcyikʼa ajke tpocbal tbanal; per lutzan luʼ, ntiʼ ma cyajbeya tuʼn ncʼameta.",
                "8.": "Cyjaʼtzanjluʼ, cyjaʼtzan ten tuʼn Kajaw: Tuʼn tlaj aj tcyiwal cyanma tnam nefita, oʼcxtzala ka ma tzʼajtz tiʼj cyanma, oc quelatz wiʼn nyola cyxol, bix quelal nlakʼbaʼn nXewa cyiʼj, bix miʼn npasensiya tuj nim tyemp, bix cajal nmaktzʼuʼna cyanma cyermana contra cyiʼj.",
                "9.": "Bix miʼn tzicyʼ 400 abkʼi tuʼn cycaban wuʼna: icytzanjo, oc chin nula lol cye tucʼ spada, wi-ij bix txʼuʼj yabil.",
                "10.": "Icytzanjo, oc chin xela lol cye tucʼ cyakil nkʼoja, bix atke juʼnjun tuj tcyajan cʼoloj ankʼbil, ajke cyajkʼoja, que oc chi ankʼil tuʼn cyqueʼyin tiʼj kʼuchbil cyeya junmajx; bix segurxix j-ajo oc cbantel oʼcxtzala ka ma tzʼajtz tiʼj cyanma, chitzan Kajaw; bix aj tcyajan cʼolaj ankʼbil akatzanjo chi binchal tiʼj kʼuchbil cyeya.",
                "11.": "Pero ka ma tzʼajtz tiʼj cyanmiya bix ma chajtz maktzʼaja tiʼj Kajaw aj cyDiosa, oc quelal wiʼn nkʼoja, chitzan Kajaw; icytzanjo, chitzan Kajaw: Cyeʼyaxkaj ma tzʼajtz tiʼj cyanma bix ma chajtz maktzʼaj wucʼala; pero ¡becyʼbil cywitz ajke ntiʼ ma tzʼajtz tiʼj cyanma!",
                "12.": "¡Icytzanjo, becyʼbil twitz j-aj matij tnam te Zarahemla, tuʼnj lutzan luʼ, nok tuʼn cylaj tbanal xjal maʼ colet! ¡Icytzanjo, becyʼbil twitzj matij tnam ajo, tuʼnj nwila, chitzan Kajaw, que ateʼ nimke, atke aj nim xjal tujx, oc cbel cycyiwsan cyanma wiʼja, chitzan Kajaw!",
                "13.": "Per cyeʼyaxkaj cajatz tiʼj cyanma tuʼnj chin colala cyiʼj. Pwes lutzan luʼ, nokat miyaʼ cyuʼnj tbanal xjal ateʼ tuʼj matij tnam ajo, maʼwla tzajxa nkʼakʼa tuj cyaʼj tuʼn cynaj.",
                "14.": "Mas lutzan luʼ, nok tuʼnj nchi-al cyiʼjka tbanal xjal maʼ chi colet. Per lutzan luʼ, nlekʼan tul lakʼeʼ tyemp, chitzan Kajaw, tuʼn tetz cylajoʼna ajke tbanal cyxola, tons miyaʼtzan lekʼch taʼ tuʼn cykʼuchata. ¡Icytzanjo, becyʼbil twitzj matij tnam ajo tuʼn tlaj aj tzʼil bix tnachal at tuj!",
                "15.": "¡Icytzanjo, bix becyʼbil twitz aj tnam Gedeón, tiʼj biʼyon bix tnachal at tuj!",
                "16.": "¡Icytzanjo, becyʼbil cywitz ajke tnam nakaʼ teʼ bix tzyuʼn cyuʼn nefitas, tuʼn tlaj aj twitz il bix aj tnachal at cyuj!",
                "17.": "Bix lutzan luʼ, cbel tzʼak jun cyʼiwbil tuj tnachal tibaj país, chitzan Kajaw te ke Ejército, tuʼn tlaj aj tnam at tuj; icytzanjo, nok tuʼn tlajke t-tzʼil bix tnachal.",
                "18.": "Bix cbajeltzan, chitzan Kajaw te ke Ejército, icytzanjo, aj matij bix ax toc kDios, que cyakilkaj ma txiʼ cyeʼwan cykʼinamabl tzaluʼ twitz txʼotxʼ, milayx tuʼn tcanet juntl el tuʼn, nok tuʼnj cyʼiwbil nach tibaj país, oʼcxtzala ka ax toc tbanal aj ma txiʼ eʼwante, bix ma bant tuʼn, tuʼn tlaj tnabil Kajaw.",
                "19.": "Tuʼnj, chitzan Kajaw, wajbila tuʼn t-xi cyeʼwan cykʼinamabla te tuj wecyʼ nabil; bix becyʼbil cywitz alcyekaj ntiʼ ma tzaj cykʼoʼn te tuj wecyʼ nabil; tuʼnj mijun nxiʼ eʼwan te tkʼinamabl wiʼja mas oʼcxkaj teʼ tuj xtis; bix alcyej mi ma txiʼ teʼwan tkʼinamabl wiʼja, becyʼbil twitzjo junx tucʼ tkʼinamabl; bix mijun cnajsal tiʼj tuʼn tlaj tnachal país.",
                "20.": "Bix cpol kʼij tuʼn t-xiʼ cyeʼwan cykʼinamabl, tuʼnj maʼ cub cykʼoʼn cyanma tiʼj kʼinamabil; bix tuʼntzan taʼ cyanma tiʼj cykʼinamabl, oc cxel weʼwana oc cy-ok cyiʼj cyajkʼoj; bix tuʼntzan mi ma txiʼ cyeʼwan te tuj wecyʼ nnabila, becyʼbil cywitzjo bix tucʼax cykʼinamabl; bix tuj kʼij ajo oc chi cabanel, chitzan Kajaw.",
                "21.": "Lutzan luʼ, cybinx nyola, akiya xjal tuj matij tnam luʼ; icytzanjo, cybinxa tyol Kajaw; tuʼnj lutzan luʼ, maʼ choca nach tuʼn nok tuʼn tlaj cykʼinamabla, bix ax nach cykʼinamabl atl tuʼnj ma cub cykʼoʼn cycʼuʼja tiʼj, bix ntiʼ nchi tzalaja tiʼj tyol aj saj kʼon te ajo cyeya.",
                "22.": "Ntiʼ npon tiʼj cycʼuʼja aj Kajaw cyDiosa cyiʼj cosas aj oʼ chi tzaj cyʼiwlaʼna tiʼj, sino que oʼcx nchi ximana tiʼj cykʼinamabla, bix mitzan tiʼ tuʼn t-xiʼ cykʼoʼna chjonta te Kajaw Dios cyiʼj cosas; icytzanjo, ntiʼ taj cyanmiya tiʼj Kajaw, sino que cyakil cycʼuʼja maʼ chi jaw nima bix maʼ txiʼ cykʼon cyiba tiʼj nim ntiʼ tajblanan, kʼoj, tloʼch, tzacaj, yasbil, biyon bix nicyʼca wik tnachal.",
                "23.": "Cyjaʼtzan tuʼmal maʼ cabanj país luʼ tuʼn Kajaw Dios bix ax maʼ cyaj cyʼiwlaʼn tuj tnachal aj cykʼinambila, bix j-ajo nok tuʼn tlaj cynachala.",
                "24.": "Icytzanjo, becyʼbil twitzj tnam ajoʼ tuʼnj maʼ pon tyemp aj tuʼn tel cyicʼana ajke profetas bix nchi jaw tzena cyiʼj, bix nchi baj cyxoʼna tuʼn xak, bix ncub cybiyoʼna bix nbant tiʼchakx tkal tnachal cyuʼna cyiʼj, lonxa icytzan kit tbant cyuʼn aj ojtxa xjal.",
                "25.": "Bix jaʼlatzan, aj nchi yolana, nxiʼ cymaʼna: Nokat ma ko ankʼina tuj cykʼij kmana, miwla tiʼ ẍi cub kbiyoʼna ajke profetas: miwla bix ẍibaj kxoʼna xak miwla ẍex kxoʼna tiʼjxa.",
                "26.": "Lutzan luʼ, mas pyorkaya cywitz; tuʼnj n-ankʼin Kajaw, ka ma jaw canet jun profeta cyxola txʼolbal te tyol Kajaw que ntak ax toc tiʼj twitz cyila bix cynachala, nchi jaw kʼojla tucʼal, bix nnetz cylajoʼna tiʼjxa bix nnoc il tiʼj cyuʼna tuʼn tkʼuchj tuj cyakil tuʼmal; icytzanjo, nxiʼ cymaʼna que tzacaj profeta j-ajo, que aj iljo bix te dyablajo, tuʼnj ntkʼamanta ax toc tiʼj cynachala.",
                "27.": "Per lutzan luʼ, ka ma cana jun xjal cyucʼala bix ma txiʼ tkʼamaʼn: Bant jluʼ cyuʼna, bix ntiʼ tnachal; bant nok alcyex cyuʼntla, bix miʼn chi cyima; icytzanjo, bix ka ma tkʼamanta cyeya cyjaʼw: Chi beta tuj nimsbil te tbancʼuʼj cyanmiya; icytzanjo, cyxiʼya tuj nimsbil te tbakʼ cywitza, bix bant cyuʼna nok nicyʼpunx tajbil cyanmiya — atwat jun xjal sul cyucʼala bix ma yolan tuj tuʼmal j-ajo, oc ccʼametal cyuʼna bix cxel cymaʼna que ajo jun tbanal profeta.",
                "28.": "Icytzanjo, oc cjawal cynimsana bix cxel cykʼoʼn cybaʼna te; oc cxel cykʼoʼna aj cy-oroya bix cyplataya, bix cocal cymukʼana tucʼ xbalan nim twiʼ; tuʼnj nyolan tiʼj yol cyeʼyax bix ntkʼamanta que cyakil baʼn, mitiʼ tnachal cnetal cyuʼna.",
                "29.": "¡Akiya te cʼoloj ankʼbil nach bix ploj; tnam ntiʼ tsentido bix cyiw tbinchben! ¿Jnicyʼpun tyemp nxiʼ cynaʼna tiʼj que cbel tapaʼn Kajaw? ¿Icytzanjo, jtoj ban tcyaj cykʼoʼna aj be ntiʼ tuʼmal bix tuj moẍ? ¿Jtoj baʼn cyajbeʼya mas aj klolj twitz aj spicyʼan?",
                "30.": "Icytzanjo, lutzan luʼ, aj tkʼoj Kajaw maʼ cʼant cyiʼja; lutzan luʼ, maʼ baj tcyʼiwlaʼn país tuj tnachal tuʼn tlaj cynachala.",
                "31.": "Bix lutzan luʼ, nlekʼan ttzaj lakʼe or tuʼn tcyaj cyʼiwlaʼn tuj nach aj cykʼinamabila, bix oc chi bel naj, que miʼn bant tuʼn t-xiʼ cycʼuʼna; bix tuj kʼij te cymebayila milayx tzyet cyuʼna.",
                "32.": "Bix tuj aj or te cymebayila, cxel cyschʼiʼna te Kajaw; bix nok gana chi schʼila, tuʼnj ya atl cyibaja aj bix bix kʼuchbil ax toc milay baj; tons octzan chi jawal okʼa bix chi jawal schʼina, chitzan Kajaw te Ejércitos; tons tujtzan oc tjaw nim cybisa bix cxel cymaʼna:",
                "33.": "¡Ay, nokat oʼ tzʼajtz tiʼj wanmiya, bix mixt i cub nbiʼyona ke profeta bix i baj nxoni xak cyiʼj bix miwt i ex nlajoʼna! Icytzanjo, tuj kʼij ajo cxel cymaʼna: ¡Ay, nokat pon kcʼuʼj tiʼj Kajaw kDios tuj aj kʼij ttzaj tkʼoʼn kkʼinamabl, miwla ma chi meltzʼaj nok tuʼn cycub naj, miwla ma tzʼel kʼiʼnke; tuʼnj lutzan luʼ, aj kkʼinamabl maʼ tzʼel ok kiʼj!",
                "34.": "¡Lutzan luʼ, kkʼoʼn cyaj tzaluʼ ajke macbil, bix ya nchiʼj tzʼinanka; lutzan luʼ, maʼ chel xcʼaʼyan spada ke tuj kʼij aj o jayon tiʼj tuʼn toc kʼoj!",
                "35.": "Icytzanjo, maʼ cheʼx keʼwan kkʼinamabl, bix maʼ chi tzokpaj nok tuʼn tlaj cyʼiwbil nach tibaj país.",
                "36.": "¡Ay, nokat o tzʼajtz tiʼj kanma tuj kʼij aj tul tyol Kajaw kucʼal! Tuʼnj lutzan luʼ, maʼ cub tzʼak jun cyʼiwbil nach twitz txʼotxʼ, bix cyakilke cosas maʼ chi cub naj, bix milay chi tzyet kuʼn.",
                "37.": "Lutzan luʼ, ateʼke demonio ktxlajla; icytzanjo, txolch teʼc kiʼj ajke ángel tej aj ma bant tuʼn tuʼn cykʼuchj kanma. Lutzan luʼ, matijke tnachal kuʼn. Aya Tat, ¿Mipalay tzʼel tlakʼbaʼn tkʼoja, kiʼja? Bix cyjaʼtzanjo cxel cymaʼna cyuj kʼij ajo.",
                "38.": "Mas lutzan luʼ, aj kʼij te preba cyiʼja ma tzicyʼjo; ma cyaj cykʼoʼna tuj twiʼpan kʼij tuʼn cycoleta bix ya maʼ kokax, bix aj kʼuchbil cyeya ya segur taʼ; icytzanjo, tuʼnj ma tzʼoc cynajsaʼn cykʼija tiʼj aj milay cyikʼa, bix ma chi jayona tiʼj tuʼmal tuʼn tbant tnachal, que ajo contra tiʼj xtis at tuj matij bix te Junmajx Wiʼxanil.",
                "39.": "¡Akiya xjal tuj país luʼ, nokat jaʼca txiʼ cybiʼna aj nyola! Bix jaʼcatzan chin kanna tiʼj tuʼn tel lakʼeʼ aj tkʼoj Kajaw, tuʼntzan tzʼajtz tiʼj cyanmiya tiʼj tnachal bix tuʼntzan cycoleta."
            },
            "14": {
                "1.": "Bix banttzan que Samuel aj lamanita o xiʼ tmaʼn jun tyempca nimke txkantl cosas que milay chi cub tzʼibat.",
                "2.": "Bix nxiʼ tmaʼn cye: Lutzan luʼ, cxel nkʼoʼna jun techaklil tiʼj aj tulel, tuʼnj oc chicyʼel 5 abkʼitl, bix lutzan luʼ, tons tzulltzan tCʼwaʼl Dios colal cyiʼj ajke cyakilkaj cocax cyocslaʼn tiʼj tbi.",
                "3.": "Bix lutzan luʼ, atzan jluʼ cxel nkʼoʼna te techaklil tiʼj tyemp oc tul: tuʼnj lutzan luʼ, oc chi jawal canet matij spicyʼan tuj cyaʼj, que aj tuʼmal miʼn ten konicyʼan tuj aj konicyʼan naʼxtak tul, bix atzan cye xjal kʼijl quelal tuj cywitz.",
                "4.": "Cyjaʼtzan jluʼ, ctel jun kʼij, jun akʼbil bix juntl kʼij, lonxa icytzanj junx kʼij bix ntiʼ konicyʼan; bix atzan techakliljo cyeya; tuʼnj oc ccyilabala oc tjaʼwal bix oc tex kʼij; bix cyjaʼtzan quelal cynicyʼa tiʼj que at caba kʼij bix jun akʼbil; sinbargo, miʼn ten klolj tuj konicyʼan; bix atzan konicyʼanjo aj naʼxtak t-itzʼj.",
                "5.": "Bix lutzan luʼ, oc cjawal let jun acʼaj cheʼw, que mi jtoja cyila; bix atzanjo te techaklil cyeya.",
                "6.": "Bix lutzan luʼ, miya oʼcxjo cyakil, tuʼnj oc chi cycyilaʼya nim techaklil bix tiʼx tkaʼ twitz cyaʼj.",
                "7.": "Bix cbanteltzan que oc chi nojala tucʼ nim secyʼpajlenan, que aj tuʼmal oc chi bel tzʼaka twitz txʼotxʼ.",
                "8.": "Bix cbanteltzan que alcyej cocax tocslaʼn tiʼj tCʼwaʼl Dios, oc ccambil tiʼj ankʼbil te junmajx.",
                "9.": "Bix lutzan luʼ, maʼ chin tzaj samaʼna tuʼn Kajaw, tuʼn te t-angel, tuʼn ntzaja kʼamal cyej cosas ajo cyeya; icytzanjo, maʼ chin tzaj samaʼna tuʼn, tuʼn t-xiʼ nmaʼna jun tyempca kej cosas ajo; icytzanjo, maʼ tzaj tmaʼn wecyʼ: Kʼamaʼnxa tej tnam ajo: Tzʼajtz tiʼj cyanmiya tiʼj tnachal, bix bant ten tbe Kajaw cyuʼna.",
                "10.": "Bix tuʼntzanj lamanita kina, bix tuʼntzanj maʼ tzul nkʼamaʼya aj tyol Kman que tuʼn ẍin tzaj tsamaʼn, bix tuʼntzanj cyiwjo te cyeya, maʼ chi jaw kʼojla wucʼala, bix cyajbila tuʼn tel cyiʼn nwiʼya bixmo wankʼbila bix maʼ chin netz cyxoʼna cyijxa.",
                "11.": "Mas cxel cybiʼnx nyola, que tuʼntzan tlajjo maʼ chin jatza twiʼ ja tuj tnam luʼ, tuʼntzan t-xiʼ cybiʼna bix tuʼn tel cynicyʼa tiʼj tjwisya Dios que nchi ayona tiʼj nok tuʼn tlaj cynachala, bix tuʼntzan tel cynicyʼa tiʼj aj tuʼmal tuʼn tajtz tiʼj cyanmiya tiʼj tnachal;",
                "12.": "Bix ax tuʼn tel cynicyʼa tiʼj tuʼn tul Jesucristo, aj tCʼwaʼl Dios, aj Mambaj tuj cyaʼj bix twitz txʼotxʼ, aj binchal cye cosas cyakil atxax aj ttzajlen keʼ; bix tuʼntzan tel cynicyʼa cyiʼj techaklil oc tul, tuʼntzan tocx cyocslaʼna tiʼj tbi.",
                "13.": "Bix ka ma tzʼocx cyocslaʼna tiʼj tbi, octzan cajatz tiʼj cyanmiya tiʼj cyakil twitz cyila, que tuʼntzanj tuʼmal ajo tuʼn cychjet tuʼnkʼa.",
                "14.": "Bix lutzan luʼ, cxel nkʼoʼna cyeya juntl techaklil, icytzanju, jun techaklil tcamacy.",
                "15.": "Pwes lutzan luʼ, ax toc cymelkʼa tuʼntzan tul colbil; icytzanjo, baʼn bix il tiʼj tuʼn tcyim tuʼntzan tul aj itzʼjbil cye cyimna, que tuʼntzanj tuʼmal ajo tuʼn cyaʼjal maktzʼaj xjal ttxlaj Kajaw.",
                "16.": "Icytzanjo, lutzan luʼ, aj camacy ajo tzul tiʼn aj itzʼjbil te juntl maj bix najsbil tiʼj twitz il cye cyakil xjal tuj tnejal camacy, que atzan camacy te xewbajjo; tuʼnj, aj lekʼch teʼ ttxlaj Kajaw atxax aj tcub tzʼak Adán, lonxa icytzan cyimnaka xjal cyakil tuj twitz Dios, tzanxax tiʼj xumlalbaj bix ax icyx xewbajjo.",
                "17.": "Per lutzan luʼ, aj oc tjaw itzʼj juntl maj Cristo chi jawil itzʼjl tzaʼnx cytenca xjal tuʼnjo, icytzanjo, tzaʼnx cytenca xjal, bix chajal kʼiʼn juntl el ttxlaj Kajaw.",
                "18.": "Icytzanjo, bix nneltzan twitz aj tuʼn tzʼajtz tiʼj tanma alcyej ma tzʼajtz tiʼn tiʼj tanma, miʼn jaw txʼemat bix miʼn txiʼ xoʼt tuj kʼakʼ; pero alcyej mi ma tzʼajtz tiʼj tanma octzan cjawal txʼemat bix cxel kʼot tuj kʼakʼ; tons tzultzan cyibaj juntl el aj camacy te xewbaj cyjaʼtzanjo, juntl tcaban camacy tuʼnj nchel lakʼban juntl el cyiʼj cosas te xtis.",
                "19.": "Cyjaʼtzan jluʼ tzʼajtz tiʼj cyanmiya, tzʼajtz tiʼj cyanmiya tiʼj tnachal, nyaʼca yaj tuʼnj que loʼn cyuʼna ajke cosas ajo bix miʼn chela twitz, ncheʼxcatzana tuj sentens, bix ncheʼxtzan jacʼuʼna tuj tcaban camacy.",
                "20.": "Lonxaj icytzan ẍin yolana tiʼj juntl techaklil, aj techaklil tcamacy, lutzan luʼ, aj kʼij tuʼn tcyim, oc cocal kloljax kʼij, bix cbel teʼwan tspicyʼamal cyeya; ax icyx cye xjaw bixke cheʼw; bix ntiʼtzan spicyʼan twitz jtxʼotxʼ luʼ tuj ox kʼij, bix aj oc tcyim, asta oc tjaw itzʼj cyxol cyimna.",
                "21.": "Icytzanjo, tuj rat oc t-xiʼ tkʼoʼn t-xew, oc ctel kʼancyok xlekʼlaj cyaʼj tuj nim or bix aj txʼotxʼ oc cbajal yucch bix oc cnikʼnajel; bix ajke xak ajteʼ tuj txʼotxʼ, tzanxkej teʼ tibaj bix tzanxkej teʼ tjakʼ txʼotxʼ, bix loʼn cyuʼna que cyiwka wena, bixmo chʼixmi cyakilka pura piʼn oc chi bajal buchl;",
                "22.": "Icytzanjo, oc cbel cymij, bix te junmajx oc chi tel tucʼ cyechal bix cypaʼxabil, bix cocʼa piẍ, twitz cyakil twitz txʼotxʼ, icytzanjo, tzanx twitz bix tjakʼxa txʼotxʼ.",
                "23.": "Bix lutzan luʼ, oc chi tzajal nim kʼakab; bix nimke witz chkʼalaj chocal, lonxa icytzan jocajke, bix nimke ligar, jocaj cybi jaʼla, chocal te witz matijka wena.",
                "24.": "Bix chi bajal piẍj be, bix nimke tnam chi bajal kʼuchj wena.",
                "25.": "Bix chʼjaketal nim pantyón, bix ctzajal cykʼoʼn nim cyimna bix nimke sant cbel cyyecʼan cyib cywitz.",
                "26.": "Bix lutzan luʼ, atzanjo aj oʼ tzaj tmaʼn ángel wecyʼ; tuʼnj tzaj tmaʼn wecyʼ que ctel kʼancyok bix xlekʼlaj cyaʼj tuj nim or.",
                "27.": "Bix tzaj tmaʼn wecyʼ que myentras tuʼn ten kʼancyok bix xlekʼlaj cyaʼj bix kʼakab, oc chi bantelj cosas ajo; bix aj klolj oc cbel twitz cyakil txʼotxʼ tuj ox kʼij.",
                "28.": "Bix tzaj tmaʼn angel wecyʼ que nimke oc ccyilabal ke cosas mas matijtl cywitz jluʼ, tuʼntzan tocx cyocslaʼn que oc chicyʼelj techaklil ajo twitzj txʼotx te país ajo, tuʼntzan mi ten más aj ntiʼ nnocx ocslaʼn cyxol cycʼwaʼl xjal.",
                "29.": "Tuʼntzan alcyekaj cocax cyocslaʼn octzan chi coletal, bix alcyekaj miʼn tzʼocx cyocslaʼn tuʼntzan ttzaj jun sentens ax toc cyibaj; bix ka ajke chi bel sentesat, pwes kʼiʼn sentens cyibaj cyuʼnx.",
                "30.": "Cyjaʼtzanjo, cycʼujlanxa cycʼujlanxa, akiya wermaniya, que alcyej cymel, cymel tuʼnx tib te; bix alcyej ma bant tnachal tuʼn, nbant tuʼn tiʼjx tib; lutzan luʼ, libre teʼya; tzakpiʼnkaya tuʼn tbant cybinchbena cyuʼnx cyiba, tuʼnj oʼ tzaj kʼoʼn cyximbila tuʼn Dios bix oʼ chi cyaj kʼoʼna libre.",
                "31.": "Oʼ tzaj tkʼoʼnkʼa tuʼn tel cynicyʼa tiʼj tbanal bix tiʼj tnachal, bix tuʼn tjaw cysicʼoʼna aj ankʼbil bixmo camacy; bix baʼn tuʼn tbant tbanal cyuʼna tuʼntzan cybaj saksana tuj aj tbanal bixmo aj tuʼn tel xcʼayan aj tbanal cyeya; bixmo tuʼn tbant tnachal bix tuʼntzan tajtz maktzʼuʼn ax tnachal cyeya."
            },
            "15": {
                "1.": "Bix jaʼlatzan, akiya wermaniya nim wajbila cyiʼja, cxel ntxʼolbaʼna cyeya que ka miʼn ma tzʼajtz tiʼj cyanmiya, aj cyjaya oc chi cyjalten desyert.",
                "2.": "Icytzanjo, como miʼn tzʼajtz tiʼj cyanmiya, aj cyxuʼjalal oc chi apal taʼw tuj kʼij oc tul cyaʼlan jun cyal; tuʼnj oc cocal cynicʼana tuʼn cytzokpaja, bix ntiʼ ligar jatuma tuʼn tocx cycʼuʼn cyiba; icytzanjo, ¡Becyʼbil cywitz ajke yab xuʼj, tuʼnj nok tuʼn talal milay chi ok; cyjaʼtzan jluʼ oc chi bel biyet bix chi cyjel coʼlan tuʼntzan cynaj!",
                "3.": "Icytzanjo, ¡Becyʼbil twitzjʼ tnam luʼ aj tnam te Nefi, oʼcxtzala ka ma tzʼajtz tiʼj cyanma tiʼj tnachal aj oc toc cyqueʼyin cyakilkaj techaklil ajo bix tiʼx tkal aj ctzajal yecʼat cye! Lutzan luʼ, aka jun tnam sicʼoʼn te Kajaw; icytzanjo, oʼ tzʼoc tcʼujlaʼnkʼa aj tnam te Nefi, bix ax maʼ cub tsentensantl; icytzanjo, oʼ chi cub tcastiwayiʼn tuj kʼij aj xbant tnachal cyuʼn, tuʼn tajbilkʼa cyiʼj.",
                "4.": "Mas lutzan luʼ, akiya wermaniya, oʼ choc tkʼojleʼn ajke lamanitas tuʼnj cuxiʼnbant tnachal cyuʼn, nok tuʼn tlaj tnachal cycostumbre cyman. Per lutzan luʼ, maʼ tzul colbil cyiʼj tuʼn aj cypacbabil nefitas; bix tuʼntzan tlaj ajo maʼ tzaj kʼoʼn txkantl cykʼij te cyankʼbil.",
                "5.": "Wajbila tuʼn tcub cykʼoʼn cycwenta tiʼj que aj cynimalke lamanitas cucx cybet tuj tbanal twitz Dios que nnoc cykʼoʼn il tiʼj tuʼn t-xiʼ cycʼuʼn ajke mandamyent bixke tcyʼiwbil, según aj ley te Moisés.",
                "6.": "Icytzanjo, cxel nmaʼna que aj cynimal nbant cybinchben tuj tuʼmal ajo, bix tucʼ tbanal nnoc cykʼoʼn il tiʼj tuʼn ttzaj cyiʼn ajke ttxaban hermanos tuʼn tel cynicyʼ tiʼj ax toc; cyjaʼtzan jluʼ, nimke nnoc cykʼon cyib te tajlal juʼnjun kʼij.",
                "7.": "Bix lutzan luʼ, loʼn cyuʼna cyiʼja cyilx cyiba, tuʼn ma cyila, que jnicyʼ punka nchi tzaj tuʼn tel cynicyʼ tiʼj ax toc, bix nnel cynicyʼ tiʼj tzʼill bix tnachal costumbres te cyman, bix nchi canan tuʼn cyocx ocslet Tuʼjal sant, icytzanjo, aj jun tyemp i kʼunj cyuʼn profetas sant ncheʼx kʼiʼn tiʼj ocslabil te Kajaw bix tuʼn tajtz tiʼj cyanmi, bixj ocslabil bix tuʼn tajtz tiʼj cyanmiya ntakʼ jun meltzʼubil tuj cyanmiya;",
                "8.": "Cyjaʼtzan jluʼ, jteʼxaka chi canan tiʼj ajo, loʼn cyuʼna cyiʼjx cyiba que cywaban cyiba bixmo mitiʼ tuʼn cymeltzʼaj tiʼj ocslabil bix tiʼj aj oʼ choc libre tuʼn.",
                "9.": "Bix ax loʼn cyuʼna que oʼ cuʼx cymakuʼn cycʼuxbil te kʼojlebil, bix ntiʼ ncywaba cyib tuʼn tcub cybiyoʼn tuʼntzanj tchi te tuʼn tbant twitz il; icytzanjo, nnoc cyqueʼyina que at tchi cyiʼj tuʼn cybinchan twitz il, lutzan luʼ, nxi cykʼon cyib tuʼn cybaj betzʼan bix tuʼn cybaj biyoʼn tuʼn cyajkʼoj bix ntiʼ njaw cyyecʼan cyspada cyiʼj; bix j-ajo tuʼnj aj cyocslabil tiʼj Cristo.",
                "10.": "Bix tuʼntzanj aj cycyiwal, aj oc ten cyocslabil tiʼj aj nnoc cyocslaʼn, tuʼnj cywaban cyib aj oc cytzaj kʼanaʼlan, lutzan luʼ, chitzajal cyʼiwlaʼn tuʼn Kajaw bix nxiʼ kʼoʼn nim cyankʼbil banwtla at cynachal.",
                "11.": "Icytzanjo, banwtla ma chi cub tzʼak tuj miyaʼ ocslaʼn cyuʼn, oc cxel kʼoʼn Kajaw nimtl cyankʼbil asta oc tpon tyemp aj oʼ tzaj kʼamaʼn tpocbal ke cyuʼn kman, bix tzaʼnx tuʼn profeta Zenos bix nim txkantl profetas, tiʼj aj saksbil cye kermanos lamanitas, juntl el te acʼaj tuʼn tel cynicyʼ tiʼj ax toc.",
                "12.": "Icytzanjo, que aj ttziybil Kajaw cyucʼ ajke lamanitas nchi chʼiytl cyuj twiʼpan kʼij; bix lutzan luʼ banwtla nim cybis cocal ten cyiʼj bix ademástl ncheʼx xoʼn tuj jun plaj bix juntl plaj tiʼjxa txʼotxʼ, bix tuʼn cyjaw lajoʼn, bix tuʼn cycaʼban bix cysipan, minti cylugar tuʼn cyajlan, tzul t-xtalbil Kajaw cyibaj.",
                "13.": "Bix j-ajo según aj jun tyemp kʼunj que chul kʼit twitzj ax toc, que atzan twitz Colaljo bix aj matij bix ax toc pastor, bix chocaltzan tajlal cyxol tneʼl.",
                "14.": "Cyjaʼtzan jluʼ cxel ntxʼolbaʼna cyeya que más baʼn te cye cywitz, ka mi ma tzʼajtz tiʼj cyanma tiʼj tnachal twitz te cyeya, ka min matzʼajtz tiʼj cyanmiya.",
                "15.": "Tuʼnj lutzan luʼ, nokat cyewt xiʼ yecʼat ajke matij binchben oʼ txiʼ yecʼat cyeya, cyjaʼtzan, cyekaj aj maʼ chi cub tzʼak tuj mitiʼ ocslabil nok tuʼn costumbres te cyman, baʼn tuʼn toc cyqueʼyina cyiʼjx cyiba que milayxwal bix mi jtoj tuʼn cycub tzʼak juntl elka tuj mitiʼ ocslabil.",
                "16.": "Cyjaʼtzan jluʼ, chitzan Kajaw: miʼn chi cub baj nkʼuchana cyakil, sino que cbantel wuʼna tuʼn cyajtz maktzʼaj wiʼja oc tpon or tuj nwitza, chitzan Kajaw.",
                "17.": "Bix lutzan luʼ, cyjaʼtzan ntzaj tkʼaman Kajaw tiʼj tnam nefita: Ka mi ma tzʼoc il tiʼj cyuʼn tuʼn tajtz tiʼj cyanmiya tiʼj tnachal tuʼntel twitz aj tban cʼuʼja, ocx cbajal nkʼuchana junmajx tuʼn aj min oc cyocslan, chitzan Kajaw; miyaʼtzan ajke nim bix matij binchben oʼ bant wuʼna cyxol; bix n-ankʼin Kajaw, que chelal jcosas ajo twitz, chitzankʼa."
            },
            "16": {
                "1.": "Bix banttzan que nimke i eʼx bin te tyol Samuel aj lamanita, xiʼ tkʼamaʼn tpocbal max twiʼ ja tej tnam. Bix jteʼkaj i eʼx bin te tyol ncheʼx jayolte Nefi; bix aj tcanettzan cyuʼn, nxiʼ cykʼamaʼn twitz cyil te bix ntiʼ cub cyeʼwan, bix o cyajbe tuʼn cybiyan tuj tumal Kajaw.",
                "2.": "Per alcyekaj aj ntiʼ ocx cyocslaʼn tyol Samuel i jaw kʼojl tucʼalkʼa; bix nxiʼ cyxoʼn xak tiʼjkʼa, bix nimke xiʼ cyxoʼn flechas tiʼjkʼa myentras tjaxkʼa twiʼ ja; mas aj t-Xew Kajaw attak tucʼalkʼa, bix ntiʼ o caban tuʼn cyxak mix tuʼn cyflech.",
                "3.": "Bix toctzan cyqueʼyiʼn que mitiʼtak tuʼn tcaban cyuʼn, ateʼtl nim txkantl ocx cyocslaʼn tiʼjke tyol, que tuʼntzanjo i eʼx jayol te Nefi tuʼntzan cybiyan.",
                "4.": "Tuʼnj lutzan luʼ, nbiyantak Nefi, nyolantak cyiʼj yol jun tyempca bix npacbantak, bix ntxʼolbantak tiʼj tuʼn tajtz tiʼj cyanma tnam tiʼj tnachal, nyecʼantak cyiʼj techaklil, bix nbanttak bincheben nim tipamal tuʼn cyxol tnam, tuʼntzan tel cynicyʼ tiʼj que te joratx tzul Cristo,",
                "5.": "Nkʼamantak cyiʼj cosas que tuj niʼxa tyemp chicyʼel, tuʼntzan tel cynicyʼ bix tuʼn tpon tiʼj cycʼuʼj, tuj kʼij oc cybant, que otak txiʼ kʼamet jun tyemp tpocbal, tuʼntzan tocx cyocslaʼn; cyjatzan jluʼ, cyakilkaj aj xiʼ cyocslaʼn tyol Samuel i eʼx lol te Nefi tuʼn cybiyan; pwes kit cyul ya tajtzlenxa tiʼj cyanma tiʼj tnachal bix xiʼ cykʼamaʼn twitz cyil.",
                "6.": "Per más nimke ntiʼ ocx cyocslaʼn tiʼjke tyol Samuel; cyjaʼtzan jluʼ, aj t-xiʼ cyqueʼyiʼn que ntiʼtak tuʼn tcaban cyuʼn tuʼn xak mix flechas, nxiʼ cyschʼiʼn te cycapitán: Cytzyuntza bix cycʼaloʼn baja aj xjal ajo, tuʼnj etzan tuʼn demonio; tuʼntzanj tipamal dyablo at tucʼal, milay caban cyuʼn kxak mix kflech; cyjaʼtzan jluʼ, cytzyuntza bix cycʼaloma bix cybiyoʼn cuba.",
                "7.": "Myentras ntamantak tuʼn cyxiʼ tibajkʼa, lutzan luʼ, tzaj t-xoʼn tib max twiʼ ja bix n-oktan tuʼn t-xiʼ tuj tex ttxʼotxʼa, icytzanjo, asta tcanan tuj tex tpaís, jatuma keʼ tuʼn tpacban bix tuʼn tkʼaman yol jun tyempca txol tex tnam.",
                "8.": "Bix lutzan luʼ, mi jtoja o binjtz juntl el tpocbal cyxol nefitas; bix atzan tuʼmal taʼtak tnamjo.",
                "9.": "Bix cyjaʼtzan el baj twiʼ abkʼi 86 cygobierno jwes tibaj tnam te Nefi.",
                "10.": "Bix ax icyxtzan el baj twiʼ abkʼi 87 aj cygobierno jwes, bix teʼtak tnimal tnam tuj nimsbil bix tnachal, bix cabtzan neʼ cucx cy-ankʼin tuj ttxolal twitz Dios.",
                "11.": "Bix axtzan tuʼmaljo aj bant tuj abkʼi 88 tuj gobierno cye jwes.",
                "12.": "Bix tuj abkʼi 89 tuj gobierno cye jwes niʼxa ke sunt i meltzʼaj tuj tnam, oʼcxtzala ka keʼ tuʼn cytenx xjal tuj tnachal, bix tuʼn cybant txkantl bix txkantl cosas contra cyiʼj tmandamyent Dios.",
                "13.": "Per banttzan que tuj abikʼ 90 tuj cygobierno jwes, o i tzaj yecʼanke matij techaklil te tnam; bix nkeʼtzan tuʼn tel cyyol profetas twitz.",
                "14.": "Bix cub cyyecʼan cyib ángel cywitz xjal, cywitz xjal nim baʼn cyuʼn, bix tzaj kʼamaʼn cye ka tpacbal tbanal te matij tchi-al; que aj tuʼmal, nkeʼ tuj abkʼi ajo tuʼn cyel tuʼjal twitz.",
                "15.": "Bix atzan cye tnam nkeʼ tuʼn tcyiwax cyanma, tzanx cyxol nefitas bix tzanx cyxol lamanitas, oʼcxtzan miʼn ajke puro ocslalka, bix nkeʼ tuʼn ten cyocslabil tiʼj cyex cyipamal bix tiʼj cyex nim baʼn cyuʼn, nxiʼ cymaʼn cyjaw:",
                "16.": "Ajke juʼnjun cosas, cyxol nimke, owla i naʼn tiʼj; mas lutzan luʼ, loʼn kuʼna que cyakilkaj cosas matij bix cyeʼyaxka aj oʼ chi yolj milay bant.",
                "17.": "Bix nkeʼ tuʼn toc cysiban cyiʼj cyibx bix tuʼn ten xcyakbil cyxolx, xiʼ cymaʼn cyjaʼw:",
                "18.": "Mi tiʼ tuʼmal tuʼn tul jun xjal te jun Cristo; ka icyjo, bix ka tCʼwaʼl Dios, aj Mambaj tuj cyaʼj bix twitz txʼotxʼ, icytzan oʼ kʼuʼnj, ¿Tzaʼn ten miʼn tzaj tyecʼan tib ke icytzanj cyeke tuj Jerusalén?",
                "19.": "Icytzanjo, ¿Tzaʼntzan ten miʼn tzaj yecʼan tuj país luʼ, icytzanj tuj país Jerusalén?",
                "20.": "Mas lutzan luʼ, loʼn kuʼna que nok jun aj il costumbre ntzaj kʼoʼn ke cyuʼn kman tuʼntzan tocx kocslaʼn tiʼj jun cosa matij bix cyeʼyax aj cbajel, per miyaʼ kxol, sino que tuj jun país lekʼch, jun país aj ntiʼ loʼn kuʼn; cyjaʼtzan jluʼ jaʼca bant tuʼn kten cyuʼn tuj moybil bixmo tuj klolj, tuʼnj milay kil cyuʼn cywitzela tbakʼ kwitz ka ax axxax toc.",
                "21.": "Bix atzan cye, listke tucʼ cychcyinabil bix tipamal dyablo, oc cbantel jun matij misterio que milay tzʼel knicyʼ tiʼj, que tuʼntzanjo ko tzyetal tuʼntzan koc te majan cyiʼj cyyol bix ax te cye, tuʼnj toʼ cyjakʼ tuʼn tcub cyyecʼan yol ke; bix cyja, tzan ko tel cyuʼn tuj klolj cyakil kʼij ka ma tzʼoc kʼon kib cyiʼj.",
                "22.": "Bix nimke txkantl cosas nok gana bix txʼuʼjbil aj xiʼ cyxiʼman tuj cyanma; bix otak chi jaw labt tuʼnj npayartak Satanás tuʼn tbant tnachal cyuʼn; icytzanjo, maʼ takʼ tchiylal bix tnachal tuj cyakil país, tuʼntzan tcyiwax cyanma xjal contra tiʼj tbanal bix contra tiʼj aj cyjaʼ ttzaj.",
                "23.": "Bix tiʼjxatzanj ajke techaklil nchi banttak cyxol tnamte Kajaw, bix ajke nim binchben nim tipamal nchi bant, o ten tipamal Satanás cyibaj cyanma tnam tuj cyakil país.",
                "24.": "Cyja, tzan japan baj twiʼ abkʼi 90 aj cygobierno jwes tibaj tnam te Nefi.",
                "25.": "Cyjaʼtzan japan baj twiʼ uʼj te Helamán, según ajke storya te Helamán bixke tcʼwaʼl."
            }
        }
    },
    "3-ne": {
        "meta": {
            "slug": "3-ne",
            "name": "Toxan Nefi",
            "chapterWord": "Capítulo"
        },
        "chapters": {
            "1": {
                "intro": "Bix aj Helamán ajo tcʼwaʼl Helamán, a tcʼwaʼl Alma, bix Alma a tcʼwaʼl Alma, bix elna let tiʼj Nefi, bix te ajo tcʼwaʼl Lehi, bix te Lehi ajo etz ok tuj Jerusalén tuj tnejal abkʼi wiʼxantak Sedecías te tnam Judá.",
                "1.": "Bix bajtzan que aj abkʼi noventa y uno otak tzʼel baj twiʼ, bix otakxa tzʼel kak syent abkʼi aj tetzlen Lehi tuj Jerusalén; bix atzan abkʼijo jwestak matij aj Laconeo bix wiʼxantak nimak te tnam.",
                "2.": "Bix te Nefi, cʼwaʼlbaj te Helamán, otak tzʼetz tuj tnam te Zarahemla bix otak txiʼ tkʼoʼn te Nefi, aj tcʼwaʼl etzicybaj, ajke bronce sleʼw tbi bix cyakilkej cʼuxbil aj otak tzʼoc cwent cyiʼj, bix cyakilkaj cosas cyʼiwlaʼnke aj otak chi cʼuʼt atxax tetzlen Lehi tuj Jerusalén.",
                "3.": "Tons nnetz nimak tnam tuj, bix mijun loʼn tuʼn jatuma otak txiʼ; bix Nefi aj tcʼwaʼl i oc tcwentan ajke storya tuj tcubil, icytzanjo, ajke storya tej tnam ajo.",
                "4.": "Bix banttzan que aj tkeʼ abkʼi noventa y dos, lutzan luʼ, nkeʼ tzan tuʼn tel twitz que cyakil ajke otak chi kʼunj jun tyempca cyuʼnke profetas; nkeʼtzan tuʼn cyicyʼke techaklil bixke binchben nim cyipamal cyxol tnam.",
                "5.": "Per juʼnke o keʼ tuʼn t-xi cymaʼn que otak tzicyʼ tyemp aj kʼamaʼn majtak tuʼn tel tyol Samuel aj lamanita twitz aj otak kʼunjtak jun tyemp.",
                "6.": "Bix nkeʼtzan tuʼn cyxmocchan cyiʼj cyermano, bix nxiʼ cymaʼn cyjaʼw: Lutzan luʼ maʼ tzicyʼ tyempʼ bix naʼx cyel tyol Samuel twitz; que cyjaʼtzan tumal, nok gana cytzalajbila bix cyocslabila tiʼj ajo.",
                "7.": "Bix cyjaʼtzan o cybincha nim chcyinbil tuj cyakil nimak tnam; bix ajke ocslaʼn cyuʼn i octen bisal, bix tzaj tchi que bala a jun tuʼmal miʼn chicyʼke aj otak chi kʼunj jun tyempca.",
                "8.": "Per lutzan luʼ, cucx i ayon bix ntiʼ baj cycʼuʼj tiʼj aj oc tul kʼij ajo bix aj konicyʼan bix aj juntl kʼij, que lonxa icytzan jun kʼij aj ntiʼ konicyʼan tuj, tuʼntzan tel cynicyʼ tiʼj que aj cyocslabil nyaʼ nok ganatak.",
                "9.": "Bix bajtzan que ajke nyaʼ ocslalke cyaj cykʼoʼn jun kʼij tuʼn tel cywiʼ cyakilkej ocslal cyiʼjke nabil bann, oʼcxcatzala ka ma tzicyʼ techaklil aj kʼamaʼn maj tuʼnj profeta Samuel.",
                "10.": "Bix banttzan que aj Nefi, aj tcʼwaʼl Nefi, nnoc ten bisal wena aj toc tqueʼyin tnachal cyuʼnke xjal tuj ttanma.",
                "11.": "Bix bantzan, nxiʼ bix ncub ẍmejeʼ bix mocʼl twitz txʼotxʼ bix nnoc ten nal Dios tuʼn cyakil tipamal tiʼj ttanma, icytzanjo, tzaʼnx cytencakej attak cycubil biyoʼn tuʼn tlaj cyocslabil tiʼj nabil te cyman cyajna bant.",
                "12.": "Bix bant que cyakil junca kʼij nan Dios tuʼn cyakil tipamal bix lutzan luʼ, aj tyol Dios ul tucʼal, ntzaj tmaʼn cyjaʼw:",
                "13.": "¡Kʼiʼn jaw twiʼya bix tjaw tzalaja, bix lutzan luʼ, nlekʼan ttzaj lakʼeʼ tyemp; bix tuj konicyʼan jaʼla oc cxel kʼot techaklil, bix nchiʼj chin nula twitz txʼotxʼ tuʼn t-xiʼ nyecʼana cye xjal que ocx chin nel twitz tzaʼnx cytenca cosas oʼ cheʼx kʼamet tuʼn cytziʼke nprofetiya sant!",
                "14.": "Lutzan luʼ, chin nul cyiʼj wecyʼ tuʼn tel twitz cyakilkej cosas aj oʼ chi nkʼamantiya te cye cycʼwaʼl xjal atxax ttzajlen keʼ twitz txʼotxʼ, bix tuʼntzan tel twitz aj tbancʼuʼj Mambaj tzancx te Cʼwaʼlbaj: te Mambaj nok tuʼn nlaja, bix te Cʼwaʼlbaj nok tuʼn tlaj nchibajala. Lutzan luʼ, nlekʼan ttzaj lakʼeʼ tyemp, bix tuj konicyʼan jaʼla xel kʼot techaklil.",
                "15.": "Bix banttzan que ajke yol i tcʼam Nefi i el twitz, bix tzaʼnx i kʼunjtl; tuʼn lutzan luʼ, aj tex kʼij, ntiʼ klolj, bix nkeʼ tuʼn tjaw naj cynabil tnam tuʼnj ntiʼ oc klolj aj tul konicyʼan.",
                "16.": "Bix nimkaj ntiʼ otak tzʼocx cyocslaʼn cyyolke profetas i cub tzʼak twitz txʼotxʼ, bix icyaj icytzan cyimnaka, tuʼnj el cynicyʼ tiʼj que otak kʼuchj aj banan tiʼj cyuʼn tuʼn cybiyon cyiʼjkaj ocslaʼn cyyol profetas cyuʼn; tuʼn otak yecʼat aj techaklil aj kʼunj jun tyempca.",
                "17.": "Bix nkeʼtzan tuʼn tcub tuj cywitz que aj tCʼwaʼl Dios ya joratx tuʼn tultl; icytzanjo, tuj jun yol, tzaʼnx cytenc xjal twitz txʼotxʼ cyakil, asta mas tuj telax kʼij asta max tuj tjawatz kʼij, tzaʼnx tuj taʼ ttxlaj kʼij te jawna tzanx tuj ttxlaj kʼij te cubna, nim jaw naj cynabil que nchi cub tzʼak twitz txʼotxʼ;",
                "18.": "Tuʼntzanj el cynicyʼ tiʼj que otak cyakʼ profetas aj ax toc cyiʼjke cosas cyuj nim abkʼi, bix aj techaklil otak tzʼel twitz, bix nkeʼtzan tuʼn ttzaj tchi cyiʼj nok tuʼn tlaj cynachal bix aj ntiʼ ocx cyocslaʼn.",
                "19.": "Bix banttzan que ntiʼ klolj tuj cyakilj konicyʼan ajo, sino que o ten spicyʼan wena lonxa icytzan chilca kʼij. Bix banttzan que aj prim njaʼwal kʼij te acʼaj, ax aj tbe kʼin; bix el cynicyʼ tiʼj que a kʼijjo attak t-itzʼal Kajaw tuʼnj otak kʼonjtz techaklil.",
                "20.": "Bix cyakilka cosas otak chi bant, icytzanjo, bix mitiʼ cyaj txʼakeʼ jun ni yol cyakilca, tzanxax cyyolke profetas.",
                "21.": "Bix banttzan que ax o jaw canet jun acʼaj cheʼw, icyxax tzaʼn cyyol profetas.",
                "22.": "Bix banttzan que biʼx keʼ tuʼn tsipat slaʼj yol cyxol tnam, tuʼn satanás, tuʼntzan tcyiwax cycʼuʼj tuʼn mi tocx cyocslaʼn cyiʼjkaj techlil bixke binchben nim cyipamal aj otak cyil; bix part tiʼj slaʼj yol bix aj sabubil, aj tnimal tnam ocx cyocslaʼn bix nmeltzʼajtzan cyanma tucʼ Kajaw.",
                "23.": "Bix banttzan que aj Nefi bix nimke txkantl nchex cyxol tnam, nchoc ten biyal tuʼn tajtz tiʼj cyanma bix tuʼn tbant jun najsbil tiʼj twitz cyil. Bix cyjaʼtzan aj tnam nkeʼ juntl el te acʼaj tuʼn tneben tiʼj tzalajibil tuj nimak tnam.",
                "24.": "Bix ntiʼ yol kʼunj oʼcxke jun jteʼ keʼ tuʼn cypacban, bix oc cynicʼan tuʼn cyyecʼan tiʼj icytzan ntmaʼn Tuʼjal, que nyaʼ il tiʼj tuʼn tqueʼyat aj tley Moisés; bix tujtzan ajo nchel tzacj tiʼj, nok tuʼnj ntiʼ otak tzʼel cynicyʼ cyiʼj Tuʼjal.",
                "25.": "Per nbanttzan que ntiʼ tuʼn tel cykʼij tuʼn cymeltzʼaj, bix cub tuj cywitz tiʼj cypaj, tuʼnj xiʼ txʼolbet cye que naʼx tel baj ley twitz, bix que il tiʼj tuʼn tel twitz cyakilca; icytzanjo, pon cyucʼal aj yol que il tiʼj tuʼn tel twitz; que mi jun part tuʼn tex jolpaj ka naʼxtak tel twitz cyakil; cyjaʼtzan, que tujx abkʼi ajo xiʼ yecʼat cye aj cypaj, bix tzaj cykʼamaʼn cypalt.",
                "26.": "Cyjaʼtzan el baj twiʼj abkʼi noventa y dos, que tzaj tiʼnke acʼaj tchi-al te tnam nok tuʼn tlaj techklil otak chi yecʼat, icytzan cyyol profetas sant.",
                "27.": "Bix banttzan que aj abkʼi noventa y tres ax tuj tchi-al japan baj, per miʼntzan cyekaj nach te Gadiantón nchankʼintak tjakʼ chicʼul nok i labt tiʼj nimak tnam; tuʼnj cyiwtak cyligar eʼwantak jatuma oc t-xiʼ cyewan cyib, que ntiʼx i cub cyuʼn tnam; cyjaʼtzan, bant nim biyenj cyuʼn bix matijke biʼyan bant cyuʼn cyxol tnam.",
                "28.": "Bix banttzan que tuj abkʼi 94 nkeʼ tuʼn cychmet nim tuʼnj nimke nefitas nach i ok bix cycalon cyib cyxol; bix tuʼn ajo o takʼ nim bix cyiʼj nefitas aj ax i cyajten tuj país.",
                "29.": "Bix ajo ax o takʼ nim bis cyiʼj lamanitas; tuʼnj lutzan luʼ, attak nim cycʼwaʼl, que otak chʼiy bix chmet cyuj abkʼi asta cyoc tuj matij cyabkʼiyal, xiʼ cykʼon cyib tiʼj yol cyeyax bix slaʼj cyeke juʼn zoramitas, asta toc cyjunan cyib tiʼj cʼoloj te Gadiantón.",
                "30.": "Bix cyjaʼtzan ax bis i ten lamanitas, bix ajtz cyipamal, tiʼj cyocslabil bix cyxtis, nok tuʼn tlaj tnachal cyeke acʼaj xjal."
            },
            "2": {},
            "3": {},
            "4": {},
            "5": {},
            "6": {},
            "7": {},
            "8": {
                "1.": "Baʼn jaʼla, icyxtzan kstorya, bix loʼn kuʼn que ax toc, tuʼnj lutzan luʼ, cʼunke tuʼn jun xjal tuj xtis taʼ, tuʼnj ax toc bant nim tbinchben tipamal tuj tbi Jesús, bix ntiʼtak jun alcye tuʼn tbant binchben nim tipamal tuj tbi Jesús, oʼcxtzla ka ax tuj sakxax taʼ cyakil tiʼjke te tnachal.",
                "2.": "O bant, pwes, ka ntiʼ oc tzacj aj xinak luʼ tiʼj aj xiʼ ttantyaʼran tuj tyemp, aj abkʼi treinta y tres otak tzʼel baj;",
                "3.": "Bix aj tnam nkeʼ tuʼn cy-ayon tuʼn cyakil cyipamal cyiʼj techaklil aj otak tkʼamanta profeta Samuel aj Lamanita, icytzanjo, aj tyemp tuʼn tentak ox kʼij klolj twitz txʼotx.",
                "4.": "Bix nkeʼ tuʼn ten jun cyiw nabil tuʼn tbaj cycʼuʼj bix nchi cyitxpaj cyxolx cyib, bix otakxa chi yecʼat techaklil.",
                "5.": "Bix banttzan que tuj abkʼi treinta y cuatro, aj tcyajan kʼij te tnejal xjaw, o icyʼ jun tnachal matij que mi jtojatak otak ilwaj tuj cyakil nimak tnam.",
                "6.": "Bix o icyʼtl jun matij bix nach kʼakab; bixke kʼancyok junmajx nach que o baj cychitoʼn cyakil txʼotxʼ lonxaj icytzan chʼix mi cub tmij.",
                "7.": "Bix o ten xlekʼlaj cyaʼj junmajx nkopan wena, que mijtojatak ilwaj tuj cyakil nimak tnam.",
                "8.": "Bix oc tkʼakʼal tnam Zarahemla.",
                "9.": "Bix ajca tnam te Moroni cub baj max t-xeʼpan mar, bixkej xjal tuj i cyim tej tjaw aʼ tuj cywiʼ.",
                "10.": "Bix aj tnam te Moroníah o cyaj mukl tjakʼ txʼotxʼ, que jun matij witz jawlet t-xel tnam.",
                "11.": "Bix icyʼ jun matij kʼuchbil bix tnachil tuj nimak tnam ttxlaj kʼij te cubna.",
                "12.": "Per luʼtzan luʼ, matijxax bix jun maj nachxax jun kʼuchbil baj tuj nimak tnam te ttxlaj kʼij te jawna; bix lutzan luʼ, cyakilca twitz txʼotxʼ baj meltzʼaj tuʼn kʼakab, ke xcyaklan paẍ, kʼancyok, xlekʼlaj cyaʼj bixke cykʼikʼ bix cyaknab te cyakil txʼotxʼ;",
                "13.": "Bix i kʼuchj nim be, bix i tzacj be, bix nim txʼotxʼ chkʼalaj i cyaj tucʼ nim xak.",
                "14.": "Bix i ajca mulkʼaj nimke matij bix kʼinchaʼl tnam, bix nimke oc cykʼakʼal, bix nimke i cub mutzkʼaj, bix i cyimke xjal tuj, bixke ligar junmajx i cyaj kʼuchj.",
                "15.": "Bix atka juʼn tnam i cyaj ten; per baj cyapaʼn nim tnachil, bix nimke xjal o chi cyim.",
                "16.": "Bix atke juʼn i eʼx ikan tuʼn xcyaklan paẍ matij; bix mijun loʼn jatuma ipoʼna; oʼcx loʼn que i cub naj.",
                "17.": "Cyjaʼtzan cyaj tuj nimak tnam junmax ntiʼ tiblal tuʼn kʼakab, kʼancyok, xlekʼlaj cyaʼj bixke cyaknab te tuj txʼotxʼ.",
                "18.": "Bix lutzan luʼ, maʼ chel te cabke akaj xak; bix maʼ chi baj bachuʼnke twitz txʼotxʼ cyakil, que atzan tuʼmal cocʼ piẍ, cocʼ paʼxke tuj cyakil twitz tnam.",
                "19.": "Bix banttzan tej cynaj kʼancyok, xlekʼlaj cyaʼj, bix aj tnachal junmajx, bix aj kʼakab, cyaknab — tuʼntzanj luʼluʼ, i ten icytzan ox hora; bix txkantltzan i kʼaman tiʼj que nimtl i ten; miyaʼ oʼcxjo, tzaʼnx cytencakej matij bix nach cosas i bant bala tuj ox hora — lutzan luʼ, tons ten klolj twitz txʼotxʼ tuj nimak tnam.",
                "20.": "Bix o bant que o ten jun nim klolj twitz txʼotxʼ tuj nimak tnam, que aj tuʼmal cyiʼjke xjal naʼxtak cycub tzʼak jaca bant tuʼn t-xi cymacoʼn tuj tkloljal;",
                "21.": "Bix ntiʼ ten spicyʼan tuʼn tlaj nim klolj, mix candel, mix tkan kʼakʼ; mix tuʼn tcʼant kʼakʼ tuʼn siʼ nuch bix tzkij wena, cyjaʼtzan ntiʼ ten spicyʼan.",
                "22.": "Bix ntiʼ kʼinchal mijun spicyʼan, mix kʼakʼ, mix spicyʼan nkopan tiʼj jun ti tkal, mix kʼij, mix xjaw, mixke cheʼw, tuʼnj nimtak klolj tcub twitz txʼotxʼ.",
                "23.": "Bix atzanj baj tuj ox kʼij ntiʼ ilwaj mi jun spicyʼan; bix o ten matij okʼel, bixkej nchi schʼin ntiʼ xiʼ cycoʼlan tuj cyakil tnam; icytzanjo, matijke okʼel te tnam nok tuʼn klolj bix aj kʼuchbil otak tzaj cyibaj.",
                "24.": "Bix tuj jun ligar kit tbinjtz que tuj tzaj taʼw cyiʼj: ¡Ay, nokat otak tzʼajtz tiʼj kanma tej naʼxtak tul aj matij bix nach kʼij luʼ; tons owla chi colet kermano, bix miwtla tiʼ ẍi tzeʼy tuj aj tnam matij te Zarahemla!",
                "25.": "Bix tuj juntl ligar kit tbinjtz nchi woyan, bix tuj tzaj taʼw cyiʼj, oc t-xiʼ cymaʼn cyjaʼw: ¡Nokat otak tzʼajtz tiʼj kanma tej naʼxtak tul aj matij bix nach kʼij! ¡Ay, nokat ntiʼwt i oc kxoʼn tuʼn xak, miwt el kiʼn cywiʼ bix i el kicʼanke profetas; tons ajke ktxuʼ, ke kmeʼjal cyeʼyax bix kẍlakʼ owla i cʼuʼt, bix nyaʼwlax i cyaj mukl tuj tnam matij te Moroníah! Bix cyjaʼtzan, matijke bix nach okʼel cyuʼn tnam."
            },
            "9": {},
            "10": {},
            "11": {
                "intro": "Njaw canet Jesucristo tuj tnam te Nefi, o ten junx cyucʼ nim xjal tuj nimak tnam, Abundancia tbi, bix nbanttzan takʼan cyxol; bix cyjaʼtzan tuʼmal xiʼ yecʼ at cye.",
                "1.": "Bix banttzan que cychmontak cyib nim nefitas tiʼjla templo attak tuj nimak tnam te Abundancia; bix nchi labantak cyxolx cyib, bix nxiʼ cyyecʼan jun te juntl aj matij bix cyeʼyaxtak meltzʼubil otak bant.",
                "2.": "Bix nchi yolantak tiʼj Jesucristo, aj al-iʼj otak kʼonjtz techaklil tiʼj tcamacy.",
                "3.": "Bix cyjaʼtzan baj que matak nchi yolan, jun tucʼ juntl, tej t-xiʼ cybiʼn jun wibaj tkʼajt lonxa icytzanj tuj cyaʼj etz kʼajt; bix nchoc ten queʼyil te tuj cyakil part, tuʼnj ntíʼ el cynicyʼ tiʼj aj kʼunj, bix nyaʼ jun wibaj nach mix jun gana; miyaʼ oʼcxjo, bix jun wibaj cheba, o canan tuj cymijkej i bin tiʼj, que aj tuʼmal ntiwt jun piẍ cyxumlal min tzaj luʼlan; icytzanjo, i ocx tuj cyanma, bix cʼant cyanma.",
                "4.": "Bix banttzan que ncybinta juntl el wibaj te acʼaj, bix ntiʼ el cynicyʼ tiʼj.",
                "5.": "Bix tujxa toxan el cybinta aj wibaj, bix ncubtzan cykʼoʼn cynaʼn tiʼj tuʼn cybinta; bix axax taʼ cywitz tligaral aj otak kʼajt; bix chebaxax xiʼ cyqueʼyin tuj cyaʼj, jatuma otak tzaj kʼajt.",
                "6.": "Bix lutzan luʼ, tuj toxan el, el cynicyʼ tiʼj aj wibaj cybinta; bix tzajtkʼamaʼn cye:",
                "7.": "Lutzan luʼ aj nCʼwaʼla nim wajbila tiʼj, al iʼj nnoc keʼ ncʼuʼja, aliʼj njaw nimsat nbicyʼa: akʼajo cybinxa.",
                "8.": "Bix banttzan aj tiʼ tkal el cynicyʼ tiʼj, nxiʼ cyqueʼyin tuj cyaʼj juntl el; bix lutzan luʼ, o cyil jun xinak tetz tuj cyaʼj, bix toctak jun tẍjoʼw sak; nnetz tuj cyaʼj bix ncub ten cyxol. Bix tzaʼnx cytenca xjal cyakil atak taʼ cywitz tiʼj, bix mijuntak tajbe tuʼn tjaket ttziʼ, mix jun tiʼj juntl, tuʼn t-xiʼ cykaʼnan ti t-xiʼlen j-ajo, atzan cye xiʼ cyxiʼman tiʼj bala jun ángel otak cub tyecʼan tib cywitz.",
                "9.": "Bix nbanttzan que nchel tjajan tkʼab, bix nxiʼ yokpaj cyxol tnam cyjaʼw:",
                "10.": "Lutzan luʼ, a kina Jesucristo, aliʼj i kʼamanke profetas ax toc tiʼj tuʼn wula twitz txʼotxʼ.",
                "11.": "Bix lutzan luʼ, a kina spicyʼan bix ankʼbil te twitz txʼotxʼ; bix oʼ chin cʼana tuj copa tzaj tkʼoʼn Mambaj wecyʼ, bix oʼ jaw nnimsana Mambaj, tuʼnj at txiʼyal wiʼna wiʼbaja il te aj twitz txʼotxʼ, que oʼ chin nela twitz aj tbancʼuʼj Mambaj cyiʼj cyakil cosas atxax ttzaj keʼ.",
                "12.": "Bix banttzan tajtzan tjatz tmaʼn Jesús kej yol ajo, tzaʼnx cytencake xjal i cub tzʼak twitz txʼotxʼ; tons chukʼtzan tpon tiʼj cycʼuʼj que otak kʼunj cyxol que cbel tyecʼan tib Cristo cywitz, tjawlenxa tuj cyaʼj.",
                "13.": "Bix banttzan que ntzaj yolan Kajaw cyucʼal, cyjaʼw:",
                "14.": "Chi weʼctza bix cytzaja wiʼja, tuʼntzan tocx cykʼoʼn tal cykʼaba tuj nxuʼca, bix tuʼn toc cymacoʼna aj cyocxlen clavo cyuj nkʼaba bix nkana, tuʼntzan tel cynicyʼa tiʼj que a kina aj Dios te Israel, bix aj Dios te cyakil twitz txʼotxʼ, bix ma chin cyima tuʼn tlaj cyil xjal te twitz txʼotxʼ.",
                "15.": "Bix banttzan que nchoc lakʼeʼ tzaʼnx cytenca xjal; bix nnoʼcx cykʼoʼn tal cykʼab tuj tocyʼ t-xuʼc, bix oc cymacoʼn tocxlen clavo tuj tkʼab bix tuj tkan; bix cyjaʼtzan oc cyuʼn, juʼn tuʼn juʼn, asta cycyaki i pon baj; bix cyil tuʼn tbakʼ cywitz bix oc cymacoʼn tuʼn cykʼab, bix el cynicyʼ tiʼj tuʼn cyakil tsegurl, aj axix toclen tiʼj aj al-iʼj cub cytzʼiban profetas que attak tulul.",
                "16.": "Bix tajtzan cyakilka otak choc lakeʼ bix otak tzʼoc cyqueʼyin cyuʼnx cyib, nchi jaw schʼin cyjaʼw:",
                "17.": "¡Kotzalaj! ¡Tiʼj tbi Kman Dios maʼxix t-txilen! bix nchi cub tzʼak twitz tkan Jesús, bix nchoc ten ocsalte te.",
                "18.": "Bix nbanttzan que ntzaj ttxacoʼn Nefi, bix tocxtak cyxol xjal, bix xiʼ tkʼamaʼn tuʼn ttzaj lakʼeʼ.",
                "19.": "Bix njawtzan weʼ Nefi, bix nnoc lakʼeʼ, bix ncub ẍmejeʼ twitz Kajaw, bix el ttzʼuban cyiʼj tkan.",
                "20.": "Bix nxi tmaʼn Kajaw te tuʼn tjaw weʼ; njawtzan weʼ bix njaw weʼ twitz.",
                "21.": "Bix xiʼtzan tmaʼn Kajaw te: nxi nkʼoʼn tipamala tuʼn tbiyana cyiʼj tnam luʼ otakxa chin jax juntl ela tuj cyaʼj.",
                "22.": "Bix icxjuntl, nchi tzaj ttxacoʼn Kajaw txkantl, bix ax tuʼmal xiʼ tmaʼn, bix xiʼ tkʼon cyipamal tuʼn cybiyan. Bix xiʼ tmaʼn cye: Atzan tuʼmal chi biyala; bix ntiʼ tuʼn ten xcyakbil cyxola:",
                "23.": "Ax toc xel nmaʼna cyeya que atzan tuʼmal tuʼn cybiyana cyiʼjkaj cajs tiʼj tanmi tiʼj twitz til nok tuʼn tlaj cyyola, bix tajbil biyan tuj nbicyʼa: Lutzan luʼ, chi xel bix chi belax tuj aʼ, bix tuj nbicyʼa cbiyal cyuʼna.",
                "24.": "Bix lukatzanj yol luʼ aj cjawatz cykʼamaʼna, ctzajal cytxacoʼna juʼn tiʼj tbi:",
                "25.": "Oʼtak tzaj kʼoʼn tipamal te Jesucristo wecyʼ, nchinbiyana teya tuj tbi te Mambaj, bix te Cʼwaʼlbaj, bixte Xewbaj Sant. Icytzan tenjo.",
                "26.": "Tons cbelx cymulkʼiʼna tjakʼxa aʼ, bix chi jawatzantl tuj aʼ.",
                "27.": "Bix atzan tuʼmal chi biyala tuj nbicyʼa, tuʼnj lutzan luʼ, aj ax toc cxel nmaʼna que aj Mambaj, Cʼwalbaj, bix Xewbaj Sant oʼcx junxka. Bix a kina tiʼj Mambaj, bix Mambaj wiʼja, bix Mambaj bix kina oʼcx junx koʼya.",
                "28.": "Bix segúntzan tucʼ aj oʼ txiʼ nkʼamaʼna, cyjaʼtzan chi biyala bix ntiʼ tuʼn ten xcyakbil cyxola, icxtzanj oʼ ten bix hasta jaʼla; bix ntiʼ aj tuʼn miʼn chi tena tuj tumlxix tiʼj juʼn t-xiʼlen nxnaʼkʼtzbila, icytzanj t-tenxix asta jaʼla.",
                "29.": "Tuʼnj ax toc, bix ax toc aj nxiʼ nmaʼna alcyej aj at xcyakbil tuj t-xew miyaʼ wecyʼ ajo, sino te dyablajo aj tajwil tzaʼnx cytenca tnachal, bix nnoc labt tiʼj cyanma xjal, tuʼn cyxcyakan juʼn tiʼj juntl tucʼ kʼoj.",
                "30.": "Lutzan luʼ, nyaʼ nxnakʼtzabila tuʼn tlabt tiʼj cyanma xjal tucʼ kʼoj, jun tiʼj juntl; sino que awa nxnakʼtzbil jluʼ: Que ajke cosas ajo tuʼn tbaʼj naj.",
                "31.": "Lutzan luʼ, ax toc, ax toc xel nmaʼna que cbel nyecʼan nxnaʼkʼtzbila cyeya.",
                "32.": "Bix atzan nxnakʼtzbila jluʼ, bix atzan xnakʼtzbil aj oʼ tzaj tkʼoʼn Mambaj wecyʼ; bix xel nkʼamaʼna ax toc tiʼj Mambaj, bix Mambaj ntkʼamanta ax toc wiʼja, bix aj Xewbaj Sant ntkʼamanta tiʼj Mambaj bix wiʼja; bix stiwa kina tiʼj que a Mambaj wiʼxan cye xjal cyakil, tuj cyakil ligar, tuʼn tajs tiʼj cyanma tiʼj tnachal bix tuʼn cyocslaʼn wiʼja.",
                "33.": "Bix alcyej ma tzʼocx tocslaʼn wiʼja, bix aj cbiyal, oc ccoletal; bix atzankajo chi etzal tcubil Dios.",
                "34.": "Bix alcyej mi ma tzʼocx tocslaʼn wiʼja, bix mi ma biyán, oc cbel tuj sentens.",
                "35.": "Ax toc, bix ax toc cxel nmaʼna cyeya que atzan nxnakʼtzbila jluʼ, bix tiʼj ajo cxel nkʼamaʼna ax toc tiʼj Mambaj; bix alcyej ma tzʼocx tocslaʼn wiʼja, ax ocslaʼn tuʼn tiʼj Mambaj; bix tetzan xel tmaʼn Mambaj aj ax toc wiʼja, tuʼnj oc cxel laʼcj tuʼn kʼakʼ bix tucʼ Xewbaj Sant.",
                "36.": "Bix cyjaʼtzan ctakʼal Mambaj axtoc wiʼja, bix aj Xewbaj Sant ctakʼal ax toc tiʼj Mambaj bix wiʼja, tuntzanj aj Mambaj, bix wecyʼ, bix aj Xewbaj Sant junx ktena.",
                "37.": "Bix ax cxel nmaʼna cyeya tuʼn tajs tiʼj cyanma bix tuʼn cyoca icytzan jun cʼwal nuch, bix tuʼn cybiyana tuj nbicyʼa, bixmo mi jun tuʼmal jaʼca cycʼamona cosas luʼ.",
                "38.": "Bix juntl el cxel nmaʼna cyeya que ocx tuʼn tajs tiʼj cyanmya, bix chi biyala tuj nbicyʼa, bix tuʼn cyoca icytzan jun cʼwal tal nuch, bixmo mi junx tuʼmal jaʼca cyetzaya tucʼbil Dios.",
                "39.": "Ax toc, bix ax toc cxel nmaʼna que atzan nxnakʼtzbila jluʼ; alcyekaj ma jaw cybinchan najbil tibaj jluʼ, tibaj nxaka; aj ttzi infierno miʼn camban cyiʼj.",
                "40.": "Bix alcyekaj ma tzaj cytxʼolbaʼn mástl mu chʼin tiʼj, bix ma weʼ cyuʼn te nakʼtzbila, alcyekaj tzajna tiʼj tnachal, bix miyaʼ cycubke tibaj nxaka, sino que tuj txatzʼaʼn ma jaw cybinchan najbil bix aj ttziʼ infierno ẍekl chi tel tuʼn cycʼamet, oc tjaw chʼiy aʼ bix oc cybaj chitoʼn tuʼn cykʼikʼ.",
                "41.": "Cyjaʼtzan, cyxiʼya tuj tnam luʼ, bix cytxʼolbanxa max ttxaʼnla txʼotxʼ ajke yol maʼ cheʼx nkʼamaʼna."
            },
            "12": {
                "1.": "Bix bantzan tajtzn t-xiʼ tmaʼn Jesús kej yol ajo te Nefi bix cyekaj i txacet bix japantzan cab laj cyajlal ajke i txacet bix cyikʼ cyikatz bix cyipamal tuʼn cybiyan) lutzan luʼ, ncheʼx tkʼoʼn tkʼab cyibaj xjal cyakil, bix xiʼ tmaʼn, cyjaʼw: At tzalajbil cyucʼala ajke cbel cykʼon cynabila tiʼj cyyol cab laj maʼ chi jaw nsicʼoʼna cyxola tuʼn tbant cyakʼan te baʼn cyeya bix tuʼn cyajblan cyeyaí bix maʼ txiʼ nkʼona cyipamal tuʼn cybiyana cyuʼn tuj aʼ, lutzan luʼ, bix despwes chibyala cyuʼn tuj aʼ, oc chi biyala wuʼne tuʼn kʼakʼ bix tucʼ Xewbaj Sant. Cyjaʼtzan jluʼ, cyeʼyaxkaya ka ma tzʼocx cyocslaʼna wiʼja bix ma chi biyana, yajxa cyqueʼyina cynicyʼa tiʼj que a kina.",
                "2.": "Bix juntlzan tuʼmal, bix más cyeʼyaxkaj aj cocax cyocslaʼn cyyola tuʼntzanj matak txiʼ cymaʼna que que ax toc oʼchin cyila bix loʼn cyuʼna que a kina. Ax toc cyeʼyaxka aj cocx ocslaʼn cyyola cyuʼn, bix ma cub cybecybiliʼn nim cywitz, bix ma chi biyan, tuʼnj oc chi xel labaj tucʼ kʼak bix tucʼ Xewbaj Sant, bix oc chicʼamol najsbil tiʼj twitz cyil.",
                "3.": "Icytzanjo, cyeʼyaxkaj meba cyxew aj nchul wucʼala, tuʼnj te cyejo aj reyno tuj cyaʼj.",
                "4.": "Bix icxjuntl, cyeʼyaxkaj cyakilkaj nchi okʼ, tuʼnj oc chocal xmoxat.",
                "5.": "Bix cyeʼyaxkaj ntiʼ nchi jaw nim, tuʼnj akajo chi etzal tiʼj txʼotxʼ.",
                "6.": "Bix cyeʼyaxkaj tzaʼnx cytenca nchi apan wi-ij bix txketan tiʼj xtis, tuʼnj oc chi nojal tuʼn Xewbaj Sant.",
                "7.": "Bix cyeʼyaxkaj at xtalbil cyucʼal, tuʼnj oc chi cannel tiʼj xtalbil.",
                "8.": "Bix cyeʼyaxkaj cyakil luxix cyanma, tuʼnj oc cocal cyqueʼyin Dios.",
                "9.": "Bix cyeʼyaxkaj cyakilkaj cyajbil tiʼj tzalajbil, tuʼnj akajo chocal tcʼwaʼl Dios.",
                "10.": "Bix cyeʼyaxkaj cyakilkaj nchi yajlanjtz nok tuʼn tlaj nbicyʼa, te cyejo etzbil tucʼ Dios tuj cyaʼj.",
                "11.": "Bix cyeʼyaxkaya aj ka ma chi yajtza bix ma chi jaw lajoʼna bix ma txi kʼamaʼn nicyʼaj nach cyiʼja, nok tuʼn nlaja;",
                "12.": "Tuʼnj ctel nim tchi-al bix nim chi jawal tzalaja, pwes matij ajchi cambala tiʼj tuj cyaʼj; tuʼntzanj ax icyx i oc cyyajlan cyiʼj profetas ojtxa.",
                "13.": "Ax toc, bix ax toc cxel nmaʼna que cxel nmaʼna que cxel nkʼoʼna cyeya tuʼn cyoca atzʼan te twitz txʼotxʼ, per ka ma naj tcʼocʼjal atzʼan, ¿Tzaʼn tuʼn t-atzʼamix twitz txʼotxʼ? Tons atzan atzʼan ya ntiʼtl tajblan junmajx oʼcxtzan nok tuʼn tex xoʼt bix tuʼn tcuʼ waban cyuʼn xjal.",
                "14.": "Ax toc, ax toc cxel nmaʼna que cxel nkʼoʼna cyeya tuʼn cyoca te spicyʼan te tnam. Aj jun tnam twiʼ jun witz taʼ milay bant tewanjtz.",
                "15.": "Lutzan luʼ ¿Ncʼantpa jun candel cyuʼn xinak, ocx tuʼn tcux tjakʼ canast? Min, sino que tcux taj tcubil candel, bix nkoptzʼaj cye cyakilka ctecʼ tuj ja.",
                "16.": "Cyjaʼtzn, i tspicyʼ aman cyeya cyluz cywitz xjal, tuʼntzan toc cyqueʼyin cybinchbina tbanil, bix tuʼn ttzalaj aj cy Mana at tuj cyaʼj.",
                "17.": "Min chi ximana ka inula tuʼn cykʼuchat aj ley bixmo aj ke profeta. Min inula tuʼn tnaj, sino que tuʼn cyel twitz;",
                "18.": "Tuʼnj lutzan luʼ, mijun titkal ley sicyʼ, mas cyakil el pan twitz wuʼne.",
                "19.": "Bix lutzan luʼ, oʼ cheʼx nkʼoʼna ke tley bix tmandamyent nMana cyeya, tuʼntzan cyocslana wiʼja, tuʼntzan taj tiʼj cyanma tiʼj twitz cyila bix tuʼn cyula wiʼja tucʼ jun anma becyʼbil bix jun xewbaj bistak tiʼj tnachal. Lutzan luʼ, atke mandamyent cywitza, bixke ley maʼ tzʼel pan twitz.",
                "20.": "Cyjaʼtzan jluʼ, cytzaja wiʼja bix chi coletala; tuʼnj ax toc aj cxel nmaʼna cyeya que ka mi ma txiʼ cycʼuʼna ajke nmandanyentya maʼ txiʼ nkʼoʼna cyeya jaʼla, mix tiʼ jun tuʼmal tuʼn cyocxa tiʼj etzbil tuj cyaʼj.",
                "21.": "Bala o cybintaya que o kʼunj cyuʼn ojtxa xjal, bix ax tzʼiban maj cywitza luʼ: Miʼn chi biyona; bix alcyej ma biyon oc cxeʼl tuj jwisya tuʼn Dios.",
                "22.": "Per a kina cxel nmaʼna cyeya alcyej ma jaw kʼojl tucʼ termano, oc tzul sentens tibaj, bix alcyej ma txiʼ tmaʼn, Raca, te termano, oc ctel tuj sanjelal; bix alcyej ma txi tman mintiʼx tnabl terman taʼ tuj tnachal jaca bant tuʼn txiʼ max kʼakʼ tuj infierno.",
                "23.": "Cyjaʼtzan jluʼ, kama tzaja wiʼja bixmo tajbila tzaja wiʼja, bix loʼn tuʼna que at chʼin tnachal tiʼja tucʼ termaniya.",
                "24.": "Txiʼya tucʼ termaniya, bix cykʼukbam cycʼuʼja tnejal tucʼal, tons tzajtzana wiʼja tuʼn jun tanmya ax toc, bix ccʼametala wuʼna.",
                "25.": "Kʼukbam tcʼuʼja tnejal tucʼ tajkʼoja, myentras taʼya tujbe tucʼal nyaʼ yaj que nokx nicyʼx or cocal etzana tuʼn, bix cxel kʼoʼna txe tzeʼ.",
                "26.": "Ax toc, ax toc cxel nmaʼna teya que mi jun tuʼmal tzaʼn tuʼn tetza tuj, maxa oc tchjet aj cyakilxa tcʼasa. Bix myentras taʼya txe tzeʼ, ¿Jaʼca chjet chʼin tcasa? Ax toc, ax toc cxel nmaʼna teya que milay.",
                "27.": "Lutzan luʼ, o cub tzʼiban cyuʼn ojtxa xjal: Miʼn bant il tuʼna tucʼ xuʼj ka miyaʼ t-xuʼjala, bix icx te xuʼj ka miyaʼ tchmil.",
                "28.": "Bix a kina chin xel kʼamante tiʼj alcye ma txiʼ tqueʼyin jun xuʼj bix nnel tkʼajba tiʼj tuʼn tbant il tuʼn tucʼal, ya maʼ bant il tuʼn tuj tanma.",
                "29.": "Lutzan luʼ, cxel nkʼoʼna mandamyent cyeya tuʼn mi tcʼamet aj cosas ajo tuj cyanmiya.",
                "30.": "Tuʼnj más baʼn tuʼn tcub cytzinan cyiba cyiʼj cosas ajo, tuʼntzan t-xiʼ cyiʼna cycruza, bix miʼntzan chex xoʼta tuj infierno.",
                "31.": "Oʼ cub tzʼibat tiʼj, alcyej ma tzʼel ticʼan t-xuʼjal, txiʼ cypan cyib junmajx.",
                "32.": "Ax toc, ax toc cxel nmaʼna cyeya que alcyej ma tzʼel ticʼan t-xuʼjal, oʼcxtzala ka tuʼn tlaj il nbant tuʼn tucʼ juntl nyaʼ tchmil, nbant tuʼn tbant il tuʼn tucʼ juntl; bix alcyej ma najan tucʼ aj ju xuʼj otak cub tpan tib, nbant il tuʼn tucʼal.",
                "33.": "Icxju tzʼiban maj: Miʼn schana tuj, sino que cʼepanela twitz aj xiʼ ttziʼyana tucʼ Kajaw;",
                "34.": "Bix ax toc, ax toc aj cxel nmaʼna cyeya: Miʼn tzaj cyjurarana tuj mi jun tuʼmal; mix tiʼj cyaʼj, tuʼnj a tkʼukbil Kman Dios.",
                "35.": "Mix tiʼj txʼotxʼ, tuʼnj atzan nchi ujlan tkan;",
                "36.": "Mix tuʼn ttzaj cynaʼn tiʼj cywiʼya, tuʼnj milayx bant jun tzmal wibaj sak bixmo kʼek tuʼna;",
                "37.": "Tnejal atzn cyyola: icytzanjo, icytzanjo; miʼn, miʼn; tuʼnjtzanj aj mástl tiʼj jluʼ nachjo.",
                "38.": "Bix lutzan luʼ, tzʼiban maj: witzbaj tiʼj witzbaj, bix ebaj tiʼj ebaj;",
                "39.": "Bix cxel nmaʼna cyeya que min tuʼn tcub cymakona tnachal, más ban, te xjal toc tchlokan twitza tuj bankʼaj, cajal tmojtzaʼna juntl.",
                "40.": "Bix ka at jun ma txiʼ samaʼna tuʼn twitz ley, bix ma tzʼel kʼiʼn t-ẍjoʼwa tuʼn, ax kʼoʼn cyaj tcapiya.",
                "41.": "Bix alcyej ma tzʼoc ilxix tiʼja tuʼn t-xiʼya tuj jun ujlab (milla), txiʼya tuʼcʼal cab milla.",
                "42.": "Alcyej ma kanan jun ti tkal teya, kʼonxa; bix alcyej taj tuʼn tikʼ jun ti tkal tmajan teya miʼn cub t-xcʼaʼyana.",
                "43.": "Bix lutzan luʼ, ax tzʼiban maj: cocal tcʼujlaʼn tucʼla, bix chocal tkʼojleʼna ajke miyaʼ tucʼla;",
                "44.": "Bix lutzan luʼ, cxel nmaʼna cyeya: Cycʼujlaʼn oca ajke miyaʼ cyucʼla, cycyʼiwlama ajke icʼana cyuʼn, cybinchama tbanal cyekej nchoc txʼuj cyiʼja, bix chi nana Dios tuʼn cylaj ke cyoc te patrón cyiʼja bix nchi yason chiʼja;",
                "45.": "Tuʼn cybjoca te tcʼwal jax toc te cyMana taʼ tuj cyaʼj; tuʼntzanj tuʼnkʼa njaw kʼij cyibaj ke baʼn xjal, jax cyibaj ke ploj xjal.",
                "46.": "Cyjaʼtzan, aj ke tuʼmal te tyemp ojtxa, i ten tjakʼ aj ley, wuʼne cyakilka el pan baj twitz.",
                "47.": "Ke cosa fij, n chi naj baj, bix cyakilx ma choc te acʼaj.",
                "48.": "Cyjaʼtzn, wajbila tuʼn cyoca te tzʼaklxix wena icytzan te wecʼy, bixmo cyMana at tuj cyaʼj, tzʼaklxix wena tten."
            },
            "13": {
                "1.": "Ax toc, ax toc nxiʼ nmaʼna cyeya que wajbila tuʼn t-xiʼ cykʼoʼna mobil cye meba; bix cyewanx cyiba tuʼn min tbant cyuʼna cywitz xjal tuʼn mi chicyil xjal; tujwtla juntl tuʼmal, mijun ti tkaʼl tuʼn cycambiya tiʼj Mambaj aj at tuj cyaʼj.",
                "2.": "Cyjaʼtzan jluʼ, aj oc tbant mobil cyuʼna, mi tzʼoc cykʼoʼna chun cywitz txkantl, icytzanj nbant cyuʼn xjal xmeletzʼ tuj sinagoga bix cyuj call, tuʼntzan tjaw nimsat cybi cyuʼn xjal. Ax toc nxiʼ nmaʼna que ya at chojbil cye.",
                "3.": "Per aj oc tbant mobil cyuʼna ntiʼ loʼn tuʼn t-ẍnayja ti tkal nbant tuʼn tbankʼaja;",
                "4.": "Tuʼntzan tbant mobitz tuj ewj; bix aj Kman ntil tuj ewj, oc cchjetal tuʼn, cywitz cyakil xjal.",
                "5.": "Bix aj oc tnana Dios, mi tzʼoca icytzankaj xmeletzʼ, tuʼnj cyajbil tuʼn cynan Dios waʼlka tuj sinagoga bix cyuj cyscyinl call, tuʼntzan cyoc queʼyin cyuʼnke xjal. Ax toc cxel nmaʼna, ya at chojbil cyejo.",
                "6.": "Atzan teʼ, oc tnana Dios, tocxa tuj tjaya, bix oc tetz tlamoʼn tjaya, nan Dios te tMana aj taʼ tuj ewj; bix aj tmana queʼyin tuj ewj, oc cchjetala tuʼn, cywitz cyakil xjal.",
                "7.": "Oc cynana Dios miʼn cheʼx cykʼamaʼntla elaʼ elke ax yol, icytzankaj aj pon; tuʼnj ocslaʼn cyuʼn que tuʼn cyyolan nim octzan chi tzajal biʼn.",
                "8.": "Miʼn choca, cyjaʼtzan jluʼ, icytzanj akajo; tuʼnj loʼn tuʼn Kman aj ti tkal cyajbila bix naʼxtak t-xiʼ cykaʼnna.",
                "9.": "Atzan tuʼmal, pwes, cynaʼna Dios: Aya kMana taʼya tuj cyaʼj, cyʼiwlaʼnx teya tbi.",
                "10.": "Bantx tajbila twitz txʼotxʼ icytzanj nbant tuj cyaʼj.",
                "11.": "Bix najsama kcʼasbena tucʼala, icytzanj kecyʼ nko najsana cyiʼj cycʼasben kucʼala.",
                "12.": "Bix miʼn koʼx ttzakpiʼna tuʼn kcub tzʼaka tuj il, nok kotcalomxa tiʼj tnachal.",
                "13.": "Tuʼnj te teʼ aj etzbil reyno, bix aj ipamal, bix tzalajibil te junmajx. Icytzan tenjo.",
                "14.": "Porque ka ma chi najsana cypaj xjal, ax cnajsal Kman tuj cyaʼj cyiʼja.",
                "15.": "Bix ka ntiʼ ma najsana tiʼj cypaj xjal, bix ax nlay najsan Kman cyiʼj cypaja.",
                "16.": "Ax icx, ka ma apana weʼyj, miʼn tzʼoca icytzankaj xmeletzʼ, bis cywitz, ntzacj cywitz tuʼntzan t-xiʼ cyyecʼan cye xjal que ax toc nchi apan weʼyj. Ax toc cxel nmaʼna que ya bann chojbil cye.",
                "17.": "Atzan teʼ, oc taʼpana weʼyj, muʼnjax twiʼya bix txʼajoʼn el twitza;",
                "18.": "Tuʼntzan micx queʼyina icytzankaj xjal oc cyaʼpan weʼyj, sino que icyxa icytzanj tMana tuj ewj taʼ; bix aj tMana nqueʼyin tuj ewj, oc ctzajal kʼoʼn chojbil tey cywitz cyakil xjal.",
                "19.": "Miʼn txiʼ cycʼuʼna kʼinamabil tzaluʼ twitz txʼotxʼ, jatuma ajke puʼt bix sbacba cbajal cykʼuchan, bixkej alekʼ chocax bix cxel cyiʼn;",
                "20.": "Cycʼuʼnxa, más ban, aj kʼinamabil tuj cyaʼj, jatuma mix puʼt mix sbacba miʼn kʼuchj cyuʼn, bix jatuma miʼn chocx alekʼ bix milay txiʼ cyiʼn.",
                "21.": "Porque jatuma at cykʼinamabila, ax atzan ctel cyanmiya.",
                "22.": "Aj spicyʼan xumlalbaj atzan tbakʼ witzbajjo; cyjaʼtzan jluʼ, ka banxix tbakʼ twitza, tzaʼnx t-xumlala nojna ctel tuʼn spicyʼan.",
                "23.": "Per ka nach tbakʼ twitza, cyakil t-xumlala pur klolj tuj. Cyjaʼtzan jluʼ, ka aj spicyʼan at tiʼja pur klolj, ¡purala matijka!",
                "24.": "Mijun xjal jaʼca tzʼakʼnan cyucʼ caba patrón, tuʼntzanj cocal tkʼojleʼn jun bixmo cocal tcʼujlaʼn juntl, bixmo cocal lakʼeʼ tiʼj juntl bixmo celal ticʼan juntl. Milay tzʼajbena te Dios bix cye kʼinamabil.",
                "25.": "Bix banttzan que tajtzan otak chi jatz tkʼamaʼn Jesús yol ajo, nxiʼ tqueʼyin cyiʼj cab laj aj otak chi jaw tsicʼoʼn bix xiʼ tmaʼn cye: Cycʼujlama kej nyola ma chi baj nmaʼna. Tuʼnj lutzan luʼ, akatzana aj maʼ chi jaw nsicʼoʼna tuʼn cyakʼnana cyxol tnam. Cxel nmaʼna cyeya, pwes: Miʼn baj cycʼuʼja tiʼj cyankʼbila, tiʼj aj ti tkal tuʼn t-xiʼ cywaʼna bixmo aj ti tkal tuʼn t-xi cycʼaʼna; mix tiʼj cyxumlala, tiʼj aj ti tkal cocal cyxbalamaʼna. ¿Miyaʼpala a ankʼbil más twitz waʼj, bix xumlalbaj twitzj xbalan?",
                "26.": "Cyqueʼyinxa ajke chʼit twitz cyaʼj, que mix nchi awan, mix nchi txʼeman, mix tuʼn tjaw cysicʼoʼn cybakʼ awal, tzintzan, ntakʼ Kman tuj cyaʼj aj cysicʼ. ¿Mi pala yaʼ más tbanalkeya cywitz chʼit?",
                "27.": "¿Alcye jun keʼ, oc tcub t-xiʼman tiʼj, jaʼca tzʼoc tloʼtzan chʼintl tcʼoʼl?",
                "28.": "Bix tiʼj xbalan, ¿Ti til nxiʼ cyxiʼmana? Cyqueʼyinoca ajke jun wik bech lirio cybi tzaʼn nchi chʼiy tjakʼ cʼul: ntiʼ nchi akʼnan, mix nchi chmon;",
                "29.": "Mas nxiʼ nmaʼna cyeya, que mix Salomón, tuj cyakil tkʼinamabil, ntiʼ o xbalaman icytzan jun cye.",
                "30.": "Cyjaʼtzan jluʼ ka icy xbalaman Diosjo cyiʼj cʼul tuj campo, que icyjo jaʼla, bix nchiʼj tzʼocx tuj jorna, cyjaʼtzan chi xbalamijsa tuʼn, ka miyaʼ chʼin cyocslabila.",
                "31.": "Miʼn baj cycʼuja tiʼj, pwes, cyjaʼw: ¿Ti tkal cxel kwaʼna bix ti tkal xel kcʼaʼna, bix ti tkal cajblal kuʼn tuʼn kxbalaman?",
                "32.": "Tuʼntzanj loʼn tuʼn Kman tuj Cyaʼj que il cyiʼj cyakil cosas ajo.",
                "33.": "Bix tnejal cyjayonxa etzbil tuʼcʼ Dios bix t-xtis, bix tzaʼnx cytenca cosas ajo oc chocal junsaʼn cyiʼja.",
                "34.": "Cyjaʼtzan jluʼ, miʼn baj cycʼuʼja tiʼj kʼij nchiʼj; tuʼntzan aj kʼij te nchiʼj oc chocal tcwentan tiʼjx tib te tex tnachal."
            },
            "14": {
                "1.": "Bix banttzan que aj tbajlenxa tkʼamaʼn ke tyol, Jesús nnaʼjal meltzʼaj te acʼaj cyucʼ tzaʼnx cytenca xjal bix njakettzan juntl el ttziʼ, xiʼ tmaʼn: Miʼn chi xtisana tuʼntzan mi cyoca tuj xtis.",
                "2.": "Tuʼntzanj tuʼn aj jwisya oc cyxtisana oc chocala tuj xtis; bix tuʼntzanj malbil aj chamalola tuʼn oc chi maletala te acʼaj.",
                "3.": "Bix ¿Ti kuʼn ntila aj uẍ tocx tuj twitz termaniya, bix ntiʼ ntila aj biga tocx tuj teʼ?",
                "4.": "Bixmo ¿tzaʼn xel tmaʼna te termaniya: Tzakpintza tuʼn tetz wiʼna aj uẍ tuj tbakʼ twitza; bix lutzan luʼ, at jun biga tocx tuj teʼ tbakʼ twitza?",
                "5.": "¡Xmeletzʼa! tnejal kʼiʼn etza biga tuj teʼ twitz; tons spicyʼantzan ctilabala tuʼn tetz tiʼna uẍ tuj twitz termaniya.",
                "6.": "Miʼn txiʼ cykʼoʼna aj jun tiʼ tkal cyʼiwlaʼn cye chʼyan, mix tuʼn tcub cykʼoʼna cyeʼyax cywitz cuch; bala cyjel cybetzʼan tuʼn cykan bix chijawtz makʼtzʼaj bix oc chi bajal piẍj.",
                "7.": "Cykanantza, bix xel kʼot cyeya; cyjayonxa bix ccanetal cyuʼna; chi kʼajta tuʼn cyocxa, bix cocax jakoʼn cywitza.",
                "8.": "Pwes alcyej nkanan, ccʼametl; bix aj njayon, ncanet tuʼn; bix aj nkʼajt tuʼn tocx, nnocx jakoʼn twitz.",
                "9.": "Bixmo ¿Alcye jun xinak at cyxola, que oc tkanan tcʼwaʼl tiʼj pan, jun xak xel kʼoʼnte?",
                "10.": "¿Bixmo cyiẍ ctzajal tkaʼnan, oc cxel kʼoʼn jun labjte?",
                "11.": "Pwes ka ax toc nach akeye, baʼn chikʼona tbanal oyaj cye cycʼwaʼla, ¿Jnicyʼpuntzan ctzajal tkʼoʼn Kman taʼ tuj cyaʼj, ajke tbanal cosas cyekej nchi kanan tiʼj te?",
                "12.": "Cyjaʼtzan ten aj nicyʼpun cyajbila aj tuʼn tbant cyuʼn xjal cyucʼala, ax icyxtzan cyeya tuʼn tbant cyuʼna cyucʼal, tuʼntzanj atzanj leyjo bixke profetas.",
                "13.": "Cyocxa tuj tlamel ja nuch ttziʼ; porque matijxix twitz tlamel ja, bix matij tuj be aj nkoʼx tiʼn tuj najsbil, bix nimka nchocx tuj j-ajo;",
                "14.": "Porque nuch twitz tlamel ja, bix neʼ twitzj be nxiʼ kʼin te ke tuj ankʼbil, bix niʼxakaj ncanet cyuʼn.",
                "15.": "Cycwentanc cyiba cyiʼj slaʼj profetas, que chul tucʼ cyxbalan icytzan cye neʼl, bix tujxatzan akajo xoʼjke txʼuj.",
                "16.": "Nok tiʼj cywitz celal cynicyʼa tiʼj, ¿Cyiʼntzaj uva tiʼj tchʼiʼxal, bix higo twiʼ tkan?",
                "17.": "Tuj ax tuʼmal, tzaʼnx tenca tzeʼ tbanal ntakʼ tbanal twitz, atzan jun tzeʼ nach ax nach twitz ntakʼ.",
                "18.": "Jun tzeʼ tbanal nlay tzʼel jun twitz nach, mix jun tzeʼ nach nlay tzʼel jun twitz baʼn.",
                "19.": "Cyakilj tzeʼ ntiʼ ntakʼ twitz tbanal njaw txʼemat bix nnocx tuj kʼakʼ.",
                "20.": "Cyjaʼtzan, nok tiʼj cywitz celal cynicyʼa tiʼj.",
                "21.": "Nya cyakilkaj ntzaj cymaʼn wecyʼ: Tat, Tat, chocax etzbil tuʼcʼ Dios tuj cyaʼj; sino que oʼcxaj nbant tuʼn aj tajbil Nmana taʼ tuj cyaʼj.",
                "22.": "Nimke chi kʼamal tiʼj tuj kʼij ajo: Tat, Tat, ¿naʼx kkʼamantiya tiʼj tbiya, bix tiʼj tbiya naʼx t-xiʼ kxoʼna juʼẍ, bix naʼx cybant kuʼna, tuj tbiya, nim binchben nim t-xiʼlen?",
                "23.": "Tons chajal ntzakʼ weʼna: Mi jtoja tzʼoc nqueʼyina cywitza; cyel lakʼeʼya wiʼja, akaya binchal tnachal.",
                "24.": "Cyjaʼtzan ten, alcyej ma tbinta kej maʼ txiʼ nmaʼna, bix cbantel tuʼn, bix cocal mojbat tucʼ jun xjal aj jaw tbinchan jun tja tibaj jun xak:",
                "25.": "Bix ntzajtzan jbal bix ntzaj kʼakab, bix nxumantzanke cykʼikʼ, bix nchoctzan tintzʼj tiʼj ja; bix ntiʼ cub, tuʼnj binchaʼntak tibaj xak.",
                "26.": "Bix cyakil aj ma tbinta nyola ajo bix mi ma bant tuʼn, oc cocal mojbat tucʼ jun xjal aj junmajx mi loʼn tuʼn que cub tbinchan tja tibaj txatzʼaʼn:",
                "27.": "Bix ntzajtzan jbal, kʼakab, bix nxumantzanke cykʼikʼ, bix nchoctzan tintzʼj tiʼj ja; bix cub xitj, bix matijxix tcublen tilj."
            },
            "15": {
                "1.": "Bix banttzan taj tbajlen yolan Jesús, nxiʼ tqueʼyin tzaʼnx cytenca xjal, bix nxiʼtzan tmaʼn: Lutzan luʼ, ma cybintaya kej cosas i cub nxnakʼtzaʼna aj naʼxtak njaxa tucʼ Nmana; cyjaʼtzan jluʼ, alcyej cʼujlaʼnx tuʼn kej nyola, bix ma chi bant tuʼn, oc ccoletal wuʼna tuj mancʼbil kʼij.",
                "2.": "Bix banttzan taj otak txiʼ tmaʼn Jesús kej yol ajo, cheba xiʼ tqueʼyin que atka juʼn cyxol nchi labantak, bix i kanan tiʼj cyxolx ti tkal cbantel tuʼn tiʼj tley Moisés; tuʼnj ntiʼ el cynicyʼ cyiʼj yol que ajke cosas te ojtxa otak chicyʼjo, bix cyakilkaj cosas otak chajtz tuj acʼaj.",
                "3.": "Bix nxiʼ tmaʼn cye: Miʼn chi jaw labana tiʼj aj maʼ txiʼ nmaʼna cyeya cyiʼj cosas ojtxa otak chicyʼ bix cyakilkaj cosas otak chajtz tuj acʼaj.",
                "4.": "Lutzan luʼ, cxel nmaʼna cyeya que oʼ tzʼel twitz aj ley xiʼ kʼot te Moisés.",
                "5.": "Lutzan luʼ, a kina inx kʼon te ley, bix a kina bant tiʼj wuʼna tucʼ ntanmiya te Israel; cyjaʼtzan ten, aj ley ma tzʼel twitz wiʼja, tuʼnj oʼ chin nula tuʼn tel ley twitz; cyjaʼtzan jluʼ, oʼ tzʼel baj twiʼ.",
                "6.": "Lutzan luʼ, miyaʼ ma chin nula kʼuchal te cye profetas; tuʼnj nicyʼpun aj ntiʼ ma tzʼel baj twitz wiʼja, ax toc cxel nmaʼna cyeya que cyakilka chelal baj twitz.",
                "7.": "Bix noktzan tuʼnj xiʼ nmaʼna que aj ojtxatak otak tzicyʼ, ntiʼ nxiʼ nmaʼna que aj oʼ txiʼ kʼamet cyiʼjke cosas cyjaʼ cytzaj miyaʼ ax toc.",
                "8.": "Tuʼntzanj lu luʼ, naʼx tel twitz cyakil aj bant tiʼj wuʼna tucʼ ntanmiya mas atzaj ley xiʼ kʼot te Moisés oc nnel baj twiʼ wiʼja.",
                "9.": "Luluʼ, a kina aj ley bix spicyʼan. Cyqueʼyintza wiʼja, cyocxa tbanal asta oc tjapan baj twi, bix chiankʼiltzana, tuʼnj alcyej tbanal asta oc tjapan baj twi, cxel nkʼoʼna tankʼbil te junmajx.",
                "10.": "Lutzan luʼ, maʼ txiʼ nkʼoʼna ke mandamyent cyeya; cycʼuʼnx, pwes, ke nmandamyenta. Bix atzanka leyjo bixke profetas, tuʼnj ax toc ncykʼamanta ax toc wiʼja.",
                "11.": "Bix banttzan que aj tbajlen tkʼamaʼn Jesús ajke yol ajo, xiʼ tmaʼn cyekej aj cab laj otak jaw tsicʼoʼn:",
                "12.": "Akaya nxjala tiʼj akʼuntl bix akaya jun spicyʼan tej tnam luʼ, que ajo ttxaʼpan tja José.",
                "13.": "Bix lutzan luʼ, atzan nimak tnam jluʼ tiʼj cy-erensa; bix oʼ tzaj tkʼoʼn Mambaj cyeya.",
                "14.": "Bix mi jun el oʼ tzaj tmaʼn Mambaj wecyʼ tuʼn tjatz nmaʼna cyeke cyermaniya tuj Jerusalén.",
                "15.": "Tuj mi jun tyemp oʼ tzaj tkʼoʼn Mambaj mandamyent weya tuʼn nyolana cyiʼj txkantl cʼoloj xjal tuj ja te Israél, que oʼ txiʼ tiʼn tiʼjx aj tnam.",
                "16.": "Atzan jluʼ tzaj tmaʼn Mambaj wecyʼ tuʼn t-xiʼ nmaʼna cye:",
                "17.": "At txkantl nneʼla miyaʼ teʼ tuj cʼoloj cye neʼl luʼ; ax il tiʼj tuʼn cytzaj wiʼntla, bix chi bil tiʼj nwiʼya; bix cteltzan junx cʼoloj nel bix junx pastor.",
                "18.": "Bix nok tuʼnj tcyiwal cyanma bix ntiʼ ocx cyocslaʼn wiʼja, ntiʼ el cynicyʼ tiʼj nyola; cyjaʼtzan jluʼ, o tzaj tkʼamaʼn Mambaj wecyʼ tuʼn mi nyolantla tiʼj ajo.",
                "19.": "Mas ax toc aj cxel nmaʼna cyeya que oʼ tzaj tkʼoʼn Mambaj mandamyent wecyʼ, bix wecyʼtzan xel nmaʼna cyeya, que i el partiyiʼba cyiʼj nok tuʼn tlaj aj cynachal; cyjaʼtzan ten, nok tuʼn cynachal ntiʼ baʼn cyuʼn cyiʼja.",
                "20.": "Bix ax toc cxel nmaʼna, que oʼ tzʼel tpartiyiʼn Mambaj txkantl cʼoloj cyiʼj; nok tuʼn tlaj cynachal que ntiʼ loʼn cyuʼn cyiʼjke.",
                "21.": "Bix ax toc cxel nmaʼna que akaya al iʼj ẍin yolana; at txkantl nneʼla nyaʼ teʼ tuj cʼoloj te neʼl luʼ; il tiʼj tuʼn cytzaj wiʼntla, bix chi bil tiʼj nwiʼya; bix cteltzan junx cʼoloj bix junx pastor.",
                "22.": "Bix ntiʼ sel cynicyʼ wiʼja, pwes ma tzʼocx cyocslaʼn que akaj xjal nyaʼ teʼ tuj ja te Israel; bix ntiʼ el cynicyʼ tiʼj que nok tuʼn aj cypacbabil cye aj xjal teʼ tuj ja te Israel oc chi meltzʼajel aj ke nya teʼ tuj ja te Israel.",
                "23.": "Mix el cynicyʼ tiʼj aj t-xiʼ nmaʼna que txkantl neʼl chi bil tiʼj nwiʼya; mix el cynicyʼ tiʼj ajke xjal nyaʼ teʼ tuj ja te Israel miʼn cybinta nwiʼya nok alcye tyemp: que miʼn cub nyecʼan wiba cywitz sino oʼcx tuʼn Xewbaj Sant.",
                "24.": "Bix lutzan luʼ, oʼ cybintaya nwiʼya bix ax oʼ chin noc cyqueʼyina; bix akaya nneʼla, bix sicʼoʼnkaya cyxolkaj aj oʼ tzaj tkʼoʼn Mambaj wecyʼ."
            },
            "16": {
                "1.": "Bix ax toc, ax toc cxel nmaʼna cyeya que ateʼ txkantl nneʼla miyaʼ teʼ twitz tnam te tzaluʼ, mix tuj txʼotxʼ te Jerusalén, mix tuj jun part te tnam nakaʼyan jatuma oʼ chin tena tuʼn tbant wakʼana.",
                "2.": "Tuʼnj alcyekaj nchin yolana cyiʼj akaj aj naʼx cybinta nwiʼya; tuj mijun tyemp naʼx txiʼ nyecʼan wiba cye.",
                "3.": "Per oʼ wikʼa mandamyent te Mambaj tuʼn nxiʼya cyucʼal, tuʼntzan cybinta nwiʼya bix tuʼntzan cyoc tajlal cyxol nneʼla, tuʼntzan ten jun cʼolojx neʼl bix junx pastor; cyjaʼtzan jluʼ, chin xela yecʼal wiba cyucʼal.",
                "4.": "Bix chocal nkʼakʼana tiʼj tuʼn tcuʼb cytzʼibana yol luʼ oʼcxa wicyʼa, tuʼntzan cyxiʼ cʼuʼt bix tuʼntzan t-xiʼ yecʼat cye xjal miyaʼ teʼ tuj ja te Israel-noka atzan ntanmiya tuj Jerusalén, alcyekaj oʼ chin cyil bix oʼ chi ten wucʼala tuj akʼuntl, miʼn cykanna te Mambaj tuj nbicyʼa tuʼn ttzaj tkʼoʼn cye aj tuʼn tel cynicyʼ cyiʼja bix cyiʼj txkantl cʼoloj xjal tuʼn Xewbaj Sant, que cyiʼj ntiʼ loʼn cyuʼn—tuʼntzan aj cyxol tzaʼnx cytenca xjal miyaʼ teʼ tuj ja te Israel, baʼn tuʼn tcyikʼ bixmo tuʼn tel cynicyʼ wiʼja, aj Colal cyiʼj, ajke cycʼwaʼl cyja cytzajtl tuj ntanmiya te Jerusalén, oc cxel sipat twitz txʼotxʼ cyakilxa nok tuʼn tlaj ntiʼ cyocslabil.",
                "5.": "Tons chocal nchmoʼna ajke cyaja part te twitz txʼotxʼ; tons tuʼntzan wela twitz aj bant tiʼj tuʼn Mambaj tucʼ cyakilxa tnam te Israel.",
                "6.": "Bix cyeʼyaxkaj xjal miyaʼ teʼ tuj ja te Israel nok tuʼn tlaj cyocslabil wiʼja, per tuʼn Xewbaj Sant, que nkʼama ax toc wiʼja bix tiʼj Mambaj.",
                "7.": "Bix lutzan luʼ que tuʼn tlaj cyocslabil wiʼja, chitzan Mambaj, bix nok tuʼn tlaj aj ntiʼ ocslaʼn cyuʼna, akeye ja te Israel, aj ax toc cpol cyucʼal ajke xjal miyaʼ teʼ tuj ja te Israel tuj twiʼpan kʼij luʼ, tuʼntzan t-xiʼ yecʼat cye nicyʼca cyakil cosas.",
                "8.": "Per ¡becyʼbil cywitzkej xjal miyaʼ teʼ tuj ja te Israel ntiʼ cyocslabil! chitzan Mambaj — pwes banwtla otak chul tuj cyakil nimak tnam te tzaluʼ, bix otak txiʼ cysipan ntanmiya que aj ajo te Israel; bix otak txiʼ cyiʼn cyxol aj ntanmiya que aj ajo te Israel, bix otak baj cybetzʼan tuʼn cykan;",
                "9.": "Bix tuʼn tuʼmal xtalbil te Mambaj cyiʼjke xjal miyaʼ teʼ tuj ja te Israel bix icytzankaj tjwisya Mambaj cyiʼj ntanmiya, que a jajo te Israel, ax toc, ax toc cxel nmaʼna cyeya que cwando wuʼnxa otak tzʼoc wicyʼleʼna que ajke ntanmiya que a jajo te Israel oc chi cyʼixbajel, oc chi bisal bix chi cymel, bix chelax xoʼt cyxolke, bix chocal kʼojleʼn, bix cyxoljo oc chocal xmocchaʼn bix chel icʼan.",
                "10.": "Aj al iʼj ntkʼamanta Mambaj tuʼn t-xiʼ nmaʼna cyeya: aj kʼij chi binchal twitz il tiʼj nbangelya ajke xjal miyaʼ teʼ tuj ja te Israel, bixka nok gana ma chi ten nok tuʼn tlaj njaw nim cyanma, cyibaj tzaʼnx cytenca nimak tnam bix cyakil kaj tnam te twitz txʼotxʼ, bix nojna chi tel tucʼ cyakil slaʼj bix tnachal, bix tucʼ cyakil xmeletzʼ, tuʼn tcub cybiyoʼn cyucʼal, bix tuʼn tajblan nyola te tuʼn tcanet pwak cyuʼn, bix tuʼn tbant il cyuʼn tucʼ aj miyaʼ cymoj bix nicyʼaj aj junmax tnachal; Bix ka chi bant cyakilajo cyun, bix ma tzʼel cyicʼan nbangelya cyakil, lutzan luʼ, chitzan Mambaj, celal nxcʼaʼyana cyakilxa nbangelya cyxol.",
                "11.": "Tons cxel ncʼujlaʼcja aj bant tiʼj wuʼna tucʼ ntanmiya, aya ja te Israel, bix cxeltzan wina nbangelya cye.",
                "12.": "Bix cxel nyecʼana teya, aya ja te Israel, que ajke xjal miyaʼ teʼ tuj ja te Israel ntiʼ cyipamal cyibaja; tnejal cxel ncʼujlaʼcja aj bant tiʼj wuʼna cyucʼala, ja te Israel, bix icytzan chi pol cann tiʼj tuʼn tel cynicyʼa tiʼj nbangelya cyakil.",
                "13.": "Pero ka cyajbilkej xjal miyaʼ teʼ tuj ja te Israel tuʼn tajtz tiʼj cyanma tiʼj tnachal bix tuʼn cyajtz meltzʼaj wiʼja, chitzan Mambaj, lutzan luʼ, oc chocal tajlal cyxolkej tuj ntanmiya, aya ja te Israel.",
                "14.": "Bix miʼn ntzakpintaya aj ntanmiya, que a jajo te Israel, tuʼn cycub tzʼak cyibaj bix tuʼn tbaj cybetzʼan tjakʼ cykan, chitzan Mambaj.",
                "15.": "Per ka mi ma chajtz meltzʼaj wiʼja bix ntiʼ ma txiʼ cybiʼn nwiʼya, octzan cbel tuj nwitza, oc, cbel tuj nwitza que aj ntanmiya, aya ja te Israel, tuʼn tex tuj cymijal; bix tuʼn tbaj cybetzʼan, bix icytzan chocal icytzanj atzʼan otak tzʼel baj tcʼocʼjal, tons ya mitiʼtltzan tajblan nok oʼcx tuʼn t-xiʼ xoʼt bit tuʼn tbaj xblucʼat tjakʼ kanbaj cye ntanmiya, aya ja te Israel.",
                "16.": "Ax toc, ax toc cxel nmaʼna cyeya que oʼ tzaj tkʼoʼn Mambaj aj jluʼ wecyʼ: Que tuʼn t-xiʼ nkʼoʼn aj tnam luʼ cye xjal luʼ te erens.",
                "17.": "Tons cheltzan twitz ajke tyol profeta Isaías, que chitzan cyjaʼw:",
                "18.": "Ajke tcwental cjawal cywiʼ wena; cycyakilka junx chi bitzal, tuʼntzanj cqueʼyilabil tbakʼ witzbaj tiʼj tbakʼ witzbaj cwando oc tbant tuʼn Kman tuʼn tul juntl el Sión.",
                "19.": "¡Chi schʼina tuj tchi-al! ¡Chi bitzana junx cyakil, akiya ligar bis teʼ tuj Jerusalén! tuʼnj maʼ tzʼoc t-xmoxan Kajaw aj ttanma, ma colet aj Jerusalén tuʼn.",
                "20.": "Oʼ tzʼel ttzʼlincyan Kajaw aj tkʼab sant cywitz cyakil nasyon, bix tzaʼnx cytenca ttxaʼnla txʼotxʼ chi queʼyil tiʼj colbil tuʼn Dios."
            },
            "17": {
                "1.": "Lutzan luʼ, banttzan que aj otak baj tyoʼlan kej yol luʼ, nxiʼ tqueʼyin Jesús juntl el cyiʼj xjal cyakil, bix nxiʼ tmaʼn cye: Lutzan luʼ, cyjaʼ ttzaj lakʼeʼ ntyempa.",
                "2.": "Aj nxiʼ nqueʼyina xluʼchkaya, que nlay tzʼel cynicyʼa tiʼj cyakil nyola aj oʼ tzaj tsamaʼn Mambaj kina tiʼj tuʼn t-xiʼ ntxʼolbaʼna cyeya jaʼlixix.",
                "3.": "Cyjaʼtzan jluʼ, cyxiʼya cyjaya, bix chi tenciya ximal cyiʼj cosas maʼ txiʼ nmaʼna cyeya, bix cykananxa te Mambaj tuj nbicyʼa tuʼn tel cynicyʼa tiʼj; bix bant ten cyuʼna te nchiʼj aj cela cynicyʼa tiʼj, bix chin nultzan juntl ela cyucʼala.",
                "4.": "Per jaʼla matzan chinxa tucʼ Mambaj, bix ax ma chinxa yecʼal wiʼba cyucʼkaj jun cʼoloj xjal elna najka tiʼj Israel, tuʼnj nyaʼ elna najka tuj twitz Mambaj, pwes loʼn tuʼnkʼa jatuma oʼ cheʼx tiʼnkʼa.",
                "5.": "Bix banttzan taj tbajlen yolan Jesús icyjo, nxiʼ tqueʼyin cyiʼjke xjal cyakil, bix til que nchi okʼ bix axax queʼyin ke, lonxa icytzan o cyajbe tuʼn t-xiʼ cykanan tuʼn ten mástl cyucʼal.",
                "6.": "Tons nxi tmaʼn cye: lutzan luʼ, maʼ noj wanmiya tucʼ cyeʼyaxix wenn cyuʼcʼala.",
                "7.": "¿Kap ateʼke yab cyxola? cyiʼntzana tzaluʼ. ¿Kap ateʼke cox, bixmo moẍ, bixo xtunc, bixmo cox bixmo aj oʼ tzʼel jun piẍ t-xumlal, nchoc tzkij, bixmoke chcyin, bixmo alcyej juntl ikan jun tiʼx tkal yabil tuʼn? Cyiʼntza tzaluʼ jaʼca choc nkʼaʼnna, tuʼnj at ncʼuʼja cyiʼja; aj wanmiya maʼ noj tucʼ cyeʼyaxix wenn cyucʼala.",
                "8.": "Pwes nnel nnicyʼa tiʼj que at cyajbila tiʼj tuʼn t-xiʼ nyecʼana cyeya aj oʼ bant wuʼna cyiʼj cyermaniya tuj Jerusalén tuʼnj nnel nnicyʼa tiʼj que nim cyocslabila tuʼn cykʼanata wuʼna.",
                "9.": "Bix bajtzan que aj tbaj yolan cyjaʼw, cyakilka xjal, junxke cycyakil, nchoc lakʼeʼ, kʼiʼnke cyyab bixkej castiwa teʼ, ajke cox, moẍ, men, bix cyakilkaj nchi apanta tiʼj jun taʼw, bix ibantke cyakil tuʼn, según taj cyxiʼ kʼiʼn tucʼal.",
                "10.": "Bix cyakilka, tzanxkaj otak chi kʼanat, tzanxkaj baʼnka, nchi cub mocʼeʼ twitz tkan nchoc ten nal Dios twitz; bixkej nicyʼpun tzaʼnx cyten xjal i oc lakʼeʼ, nnel cytzʼuban tkan, que o baj txʼajoʼn tiʼj tkan tuʼn tʼal cywitz.",
                "11.": "Bix banttzan que xiʼ tmaʼn tuʼn ttzaj cyiʼn cycʼwaʼl nuch tucʼal.",
                "12.": "Bix nxiʼtzan cyiʼn cycʼwaʼl nuch; ncheʼxtzan txʼolbaʼn twitz txʼotxʼ txlajkʼa, bix atzan Jesús cyajten tuj tmijal; bix nxiʼ cykʼoʼn xjal be tuʼn cypon baj cycyakil tucʼal.",
                "13.": "Bix banttzan que taj cypon baj kʼiʼn cyakil, bix ncyajtzan Jesús tuj tmijal, nxiʼ tmaʼn cye tzaʼnx cytenca xjal tuʼn cycub ẍmejeʼ twitz txʼotxʼ.",
                "14.": "Bix banttzan que taj cycub ẍmejeʼ twitz txʼotxʼ, njaw okʼ Jesús tuj tanma, bix nxiʼ tmaʼn: Tat, bis tina tuʼn tlaj aj tnachal te tnam tej ja te Israel.",
                "15.": "Bix aj tjatz tkʼamaʼn kej yol ajo, ax ncub ẍmejeʼ twitz txʼotxʼ; bix lutzan luʼ, nnan Dios twitz Mambaj, bix ajke cosas xiʼ tmaʼn tuj t-orasyon milay chi bant tuʼn cycub tzʼibat, bix ajke tzanx cytenca xjal o cybinta, bix o cyma aj ax toc tiʼj ajo.",
                "16.": "Bix atzan tuʼmal ncymaʼn aj ax toc tiʼj: Mi jtoja oʼ til tbakʼ witzbaj bixmo oʼ tbinta ẍcyimbaj maxatzun jaʼla, ke cosas matij bix cyeʼyaxka icytzankaj maʼ chi kila bix ma chi kbintaya aj xiʼ tmaʼn Jesús te Mambaj.",
                "17.": "Bix mitiʼ akbaj jaʼca bant tuʼn t-xiʼ tmaʼn, mix xinak jaʼca bant tuʼn tcub ttzʼiban, mix tanma xjal jaʼca bant tuʼn tel tnicyʼ tiʼjkej matij bix cyeʼyax cosas icytzankaj maʼ chi kila bix maʼ kbintaya aj xtyolan Jesús; bix mijun jaʼca txiʼ t-xiʼman tiʼj tchi-al aj maʼ noj kanmiya tuʼn aj ẍkbintiya xiʼ tkaʼnan kiʼja te Mambaj.",
                "18.": "Bix banttzan taj tbaj nan Jesús twitz Mambaj, njaw weʼ; per matijtak tchi-al cye xjal cyakil, que cyeʼyax o cynaʼnta.",
                "19.": "Bix banttzan que nxiʼ tmaʼn Jesús cye, tuʼn cyjaw weʼ.",
                "20.": "Bix nchi jawtzan weʼ twitz txʼotxʼ, tons nxiʼ tmaʼn cye: Cyeʼyaxkaya tuʼn tlaj cyocslabila. Lutzan luʼ, ya jaʼla at cyakil ntzalajibila.",
                "21.": "Bix cwandatzan tbaj tkʼamaʼnkej yol luʼ, njaw okʼ, bix ajke tzaʼnx cytenca xjal nxiʼ cykʼoʼn ax toc tiʼj ajo; bix nchi tzyettzan juʼn cycʼwaʼl nuch tuʼn, juʼn bix juʼn, bix nbaj tcyʼiwlaʼn, bix nxiʼ tkaʼnan te Mambaj cyiʼj.",
                "22.": "Bix cwandatzan tbant tuʼn j-ajo, njaw okʼ juntl el.",
                "23.": "Bix nyolantzan cyucʼ xjal cyakilxa nxiʼ tmaʼn cyjaʼw: cyqueʼyinoca cycʼwaʼla.",
                "24.": "Bix lutzan luʼ, aj tjaw tkʼoʼn twitz twitz cyaʼj, nxiʼ cyqueʼyin tuj cyaʼj, bix cyil que i jaket cyaʼj, bix que i etz angel, lonxa icytzan tuj tmij kʼakʼ; bix nnoc cyjapuʼn cyiʼj cʼwal, bix i cyaj japuʼn tuʼn kʼakʼ, bix bant cyuʼn angel cyakʼan cyiʼjke.",
                "25.": "Bix cyil xjal cyakil, cybinta bix xiʼ cymaʼn ax toc tiʼj; bix loʼn cyuʼn que aj ax toc oʼ txiʼ kʼoʼn ax tocjo, tuʼnj teylax te juʼn o til bix tbinta tilx tib; bix japan cyajlal te cab mil tucʼ jweʼ syent anma, bix cysamontzan cyib xinak, xuʼj bix cʼwal."
            },
            "18": {
                "1.": "Bix banttzan que nxiʼ tmaʼn Jesús cyeke txnakʼtzben tuʼn t-xiʼ cyiʼn pan bix bin.",
                "2.": "Bix elcatzan nxiʼ kʼiʼcj, nxiʼ tmaʼn cye xjal cyakil tuʼn cycub tutzʼe.",
                "3.": "Tajtzan cypon txnaʼktzben tucʼ pan bix bin, njaw tiʼn pan, ncub tiʼn tmij bix nbaj tcyʼiwlaʼn; bix nxiʼ tkʼoʼn cye txnaʼktzʼben bix xiʼ tmaʼn tuʼn cywaʼn.",
                "4.": "Bix cybajtzan waʼn bix cynanta que otak chi kʼajen, xiʼ tkʼamaʼn cye tuʼn t-xiʼ cykʼoʼn cye cyakil xjal.",
                "5.": "Bix cybajtzan waʼn xjal cyakil bix cynanta que otak chi kʼajen, nxiʼ tmaʼn cye txnaʼkʼtzben: Lutzan luʼ, aj jun cyeʼ oc cbajal cyʼiwlat; bix cxel nkʼoʼna tipamal tuʼn tcub tiʼn tmij pan, bix tuʼn tbaj tcyʼiwlaʼn bix tuʼn t-xi kʼot cyekej tuj nglesya, cyeke tzaʼnx cytenca aj cocʼx cyocslaʼn bix chi biyal tuj nbicyʼa.",
                "6.": "Bix il tiʼj ccyilabala oc tbant jluʼ, icytzanj wecyʼ maʼ bant, icytzanj maʼ cub wiʼna tmij pan, bix maʼ baj ncyʼiwlaʼna bix ma txiʼ nkʼoʼna cyeya.",
                "7.": "Bix cbantel ajo cyuʼna tuj nabil te nxumlala aj maʼ txiʼ nyecʼana cyeya. Bix atzan jun tuʼmal ax toc que cucx cycʼujlana wiʼja. Bix ka cucx cycʼujlana wiʼja, oc ctel nXewa cyucʼala.",
                "8.": "Bix banttzan que aj tbajlentzan tkʼamaʼn kej yol ajo, nxiʼ tmaʼn cye txnakʼtzben tuʼn txiʼ cyiʼn bin bix tuʼn cycʼan tiʼj, bix ax tuʼn t-xiʼ cykʼoʼn cyeke tzaʼnx cytenca xjal tuʼn t-xiʼ cycʼaʼn.",
                "9.": "Bix banttzan que icy oc cyuʼnjo, bix i cʼan, bix i noj; bix nxiʼ cykʼoʼn cyeke xjal cyakilxa, bix akajo i cʼan, bix i noj.",
                "10.": "Bix banttzan cyuʼn txnaʼkʼtzben j-ajo, nxiʼ tmaʼn Jesús cye: Cyeʼyaxkaya tuʼnj maʼ bant cyuʼna; tuʼnj atzanjo nchel nmandamyenta twitz bix ntakʼ aj ax toc twitz Mambaj que cuʼyan cyuʼna tuʼn tbant aj nxiʼ nmaʼna cyeya.",
                "11.": "Bix cucx cbantel j-ajo cyuʼna cyiʼjkaj nnaʼjtz ti cyanma tiʼj tnachal bix ajke chi biyal tuj nbicyʼa; bix cbantel cyuʼna te nabil te nchicyʼela aj oʼ tzʼel bekan cyiʼja, tuʼn tzan t-xi cymaʼna ax toc te Mambaj que cucx chi cʼujlala wiʼja. Bix ka cucx machi cʼujlana wiʼja, oc ctel nXewa cyucʼala.",
                "12.": "Bix chi xel nmandarana tuʼn cybantj cosas ajo cyuʼna. Bix ka maxax chi bant aj-cosas cyuʼna, cyeʼyaxkaya tuʼnj a binchaʼnkaya tibaj nxaka.",
                "13.": "Per cyakilkaj cyxola ma bant yinjo cyuʼn, miyaʼ binchaʼnkajo tibaj nxaka, sino a taʼ cykʼukal tuj txatzʼaʼn; bix octzan ttzaj jbal, bix oc cytzaj kʼakab, bix oc t-xumanke cykʼikʼ, bix ma tzʼoc cyiʼj, chi bel tzʼak, bix ajtzan ttziʼ infierno ya bann ten tuʼn cycʼamet.",
                "14.": "Cyjaʼtzan ten, cyeʼyaxkaya, ka ma txiʼ cycʼuʼnke nmandamyenta aj oʼ tzaj tsamaʼn Mambaj kina, tuʼn cyxiʼ nkʼoʼna cyeya.",
                "15.": "Aj ax toc, ax toc cxel nmaʼna cyeya que il tiʼj tuʼn cycwentan cyiba bix tuʼnxax cynana Dios, pyorsanka kʼiʼn dyablo cyuʼna, bix chi xel kʼiʼna pres tuʼn.",
                "16.": "Bix maʼ chin nana Dios cyxola, cyjaʼtzan chi nala Dios tuj nglesya, cyxolke ntanmiya aj nnajs tiʼj cyanma tiʼj tnachal bix nchi biyan tuj nbicyʼa. Lutzan luʼ, a kina spicyʼan; maʼ txiʼ nkʼoʼna te yecʼbil cyeya.",
                "17.": "Bix bajtzan que tbajlenxix tmaʼn Jesus ke tyol cye txnakʼztben, nmeltzʼ juntl el cyibaj ke xjal bix tma:",
                "18.": "Ax toc, ax toc cxel nmaʼna cyeya que ilx tiʼj tuʼn cycwentana bix tuʼnxax cynana Dios, pyorsanka nchi cub tzʼaka tuj tcwent dyablo; tuʼnj tajbil Satanás tuʼn cyoc etzana te partiyil icytzan trigo.",
                "19.": "Cyjaʼtzan ten, ilxax tiʼj tuʼn cynana Dios twitz Mambaj tuj nbicyʼa;",
                "20.": "Bix octzan t-xiʼ cykaʼnna te Mambaj tuj nbicyʼa, ocslaʼn cyuʼna tuʼn ttzaj cyiʼna, ka tuj xtis aj cyajbila, oc cxel kʼot cyeya.",
                "21.": "Chi nana Dios twitz Mambaj tucʼax cyfamilya, cucʼx puraxax tuj nbicyʼa, tuʼntzan cycyʼiwlet cyxuʼjala bix cycʼwaʼla.",
                "22.": "Bix lutzan luʼ, cocʼx cocal cychmon cyiba; bix mi jun aj miʼnwt cycʼama tuʼn ten cyucʼala oc toc cychmon cyiba, tnejal xel cykʼoʼna tuʼmal cye tuʼn cyul lakʼeʼ cyiʼja, bix miʼn aj miʼnwt cycʼama;",
                "23.": "Sino que oc chinala Dios cyiʼj, bix miʼn chex cyicʼana; bix katzan ma chul cocʼxix cyucʼala, xel cykaʼnna te Mambaj cyiʼj tuj nbiya.",
                "24.": "Cyjaʼtzan jluʼ, cykʼoʼn jaw cyspicyʼana twitz cyaʼj tuʼntzan tkopan twitz txʼotxʼ. Lutzan luʼ, a kina spicyʼan aj tuʼn tjaw cykʼoʼna twitz cyaʼj: atzan aj oc cyqueʼyina bant wuʼna. Luʼtzan luʼ, ma chin noc cyqueʼyina xiʼ nnana Dios twitz Mambaj, bix tzaʼnx cytencaya stiwakaya tiʼj.",
                "25.": "Bix ma cyila aj xiʼ nmaʼna que mi jun keya tuʼn tel lakʼeʼ, sino que tuʼn cytzaja wiʼja, tuʼntzan toc cymacona bix tuʼn toc cyqueʼyina; bix cyjaʼtzan cteʼla cyuʼna twitz txʼotxʼ; bix alcyej ma cub tiʼn tmij nmandamyenta, nxiʼ tkʼon tib tuj tmoybil dyablo.",
                "26.": "Bix banttzan que taj tbaj tkʼamaʼn Jesús kej yol ajo, nnaʼjal meltzʼaj twitz cyucʼ txnakʼtzben aj otak chi jaw tsicʼoʼn, bix nxiʼ tmaʼn cye:",
                "27.": "Lutzan luʼ, aj ax toc, ax toc cxel nmaʼna cyeya que cxel nkʼoʼna juntl mandamyent cyeya, octzan t-xiʼ baj nkʼamaʼnajo cuʼyantzan tuʼn wicyʼa bix tuʼn waja tucʼ nMana tuʼn cyel txkantl mandamyent twitz aj oʼ chi tzaj tkʼoʼn wecyʼ.",
                "28.": "Bix lutzan luʼ atzan mandayent aj cxel nkʼoʼna cyeya: miʼn cycʼama mijun aj loʼn cyuʼna tuʼn tmojan tiʼj nchibajala bix nchicyʼela ka miyaʼ ax toc tbanal, oc tjaw cyiʼna twitz cyiʼj.",
                "29.": "Tuʼnj alcyekaj ma chex waʼn te nchibajala bix ma cheʼx cʼan te nchicyʼela myaʼ tbanal ke, bix nchi waʼn bix nchi cʼan tiʼj jun sentesn te cyanma; cyjaʼtzan jluʼ, ka loʼn cyuʼna jun xjal miyaʼ ax toc baʼn tuʼn twaʼn bix tuʼn tcʼan tiʼj nchibajala bix nchicyʼela, miʼn tzʼoc cytzakpiʼna.",
                "30.": "Oʼcxtzan, miʼ tzʼel cylajoʼna cyxola, sino que oc chi akʼnala tiʼj bix chi nala Dios twitz Mambaj tiʼj tuj nbicyʼa; bix ka ma tzʼajtz tiʼj tanma bix ma biyan tuj nbicyʼa, tons oc cocal cycʼamoʼna, bix cxel cykʼoʼna nchibajala bix nchicyʼela te.",
                "31.": "Per ka mi ma tzʼajtz tiʼj tanma tiʼj tnachal, miʼn tzʼoc tajlal cyxolkej tuj ntanmiya, tuʼntzan mi cycub tkʼuchan, tuʼnj lutzan luʼ, loʼnwa cywitz nneʼl, bix ajlaʼnka.",
                "32.": "Oʼcxtzan chʼin, miʼn tzʼex cylajoʼna tuj ja jatuma nchi chmeta mix tuj ligar jatuma nchi nana Dios, tuʼnj ilx tiʼj tuʼn cyakʼnana cyiʼj; pwes ntiʼ loʼn cyuʼna ka jaca chi maktzʼaj, bixmo ka ma tzʼajs tiʼj cyanma tiʼj tnachal, bix chultzan wucʼala tuʼn tcyakil cycʼuʼj, bix chi kʼanateltzan wuʼna; bix akaya tuʼmal tuʼn t-xiʼ kʼit colbil cyiʼj.",
                "33.": "Cyjaʼtzan jluʼ, cyxoʼn ocxa kej yol maʼ cheʼx nkʼoʼna cyeya tuʼn tbant, tuʼntzan mi cycub tzʼaka tuj jwisyo; ¡tuʼnj becyʼbil twitz aj cxel tuj jwisyo tuʼn Mambaj!",
                "34.": "Bix cxeltzan nkʼoʼn aj mandamyent luʼ cyeya nok tuʼnj aj xcyakbil at cyxola. Bix cyeʼyaxkaya ka ntiʼ ma ten xcyakbil cyxola.",
                "35.": "Bix jaʼla matzan chinxa tucʼ Mambaj, tuʼnj baʼn tuʼn nxiʼya tucʼal nok tuʼn ntzalajbila cyiʼja, bix aj ncʼuʼja njatz cyiʼja.",
                "36.": "Bix banttzan taj tbaj yolan Jesús nnoc tmacoʼn tuʼn tkʼab ajke txnakʼtzben otak chi jaw tsicʼoʼn, juʼn toc tmacoʼn, asta cyoc tmacoʼn cyakilka, bix nxiʼyaxa tmaʼn tyol taj nnocaxa tmacoʼn juʼn.",
                "37.": "Bix ntiʼ cybinta xjal cyakilxa ajke yol xiʼ tkʼamaʼn, cyjaʼtzan jluʼ, ntiʼ xiʼ cymaʼn ax toc tiʼj-jo; per atzanke txnaʼkʼtzben cyma ax toc tiʼj que tzaj kʼon cyipamal tuʼn t-xiʼ cykʼoʼn Xewbaj Sant. Bix yajxatzan cxel nyecʼana cyeya que axix toclen tiʼj-jo.",
                "38.": "Bix banttzan que aj tbajlen tmacoʼn Jesús cyakilke, npon chʼin muj bix juc tcub cyibaj xjal cyakilxa, que ya ntiʼ cyilt Jesús.",
                "39.": "Bix myentras jucl muj cyibaj, njaw tʼicypaj tuj bix njax tuj cyaʼj. Bix ajke t-xnakʼtzben o cyma ax toc tiʼj que jax tuj cyaʼj te acʼaj."
            },
            "19": {
                "1.": "Bix banttzan aj tjaxlenxa Jesús tuj cyaʼj, nchel til tzaʼnx cytenca xjal, bix ntikʼ teylax te juʼn t-xuʼjal bix tcʼwaʼl, nchaʼjal meltzʼaj cyja.",
                "2.": "Bix nxiʼ cysipan naj tuj tnam, cwando naʼxtak tul konicyʼan, aj tpacbal que otak tzʼoc cyqueʼyin Jesús cʼoloj xjal. Bixque otak bant takʼan baʼnte cye, bixque tuj juntl kʼij tuʼn tcub tyecʼan tib juntl el cywitz nimtl xjal.",
                "3.": "Icytzanjo, bix tujtzan akʼbil nnel naj tpocbal te acʼaj tiʼj Jesús; bix atzanjo xiʼ tsipan naj tib cyxol tnam, que nimxix wena, icytzanjo, otak chʼiy jun tajlal, i akʼnan cyakil konicyʼan tuʼn cyakil cycʼuʼj tuʼntzan cyten, tuj prim cyjaʼ ttzaj, tuj ligar jatuma tuʼn tcub tyecʼan tib Jesústl.",
                "4.": "Tujtzanj kʼij cyjaʼ ttzajtl, cwando cychmon cyib xjal cyakil, lutzan luʼ, bantzan que Nefi bix termano, aj otak jaw itzʼj juntl el tuʼnkʼa cyxol cyimna, bix atzan tbi aj Timoteo, bix tzaʼnx tcʼwaʼl, atzan tbi Jonás, bix icyx Matoni, bix Matoníah, aj termano, bix Kumen, bix Kumenoni, bix Jeremías, bix Shemnón, bix Jonás, bix Sedecías, bix Isaías — bix atzan cybikej txnaʼkʼtzben Jesús otak chi jaw tsicʼoʼn — ncheʼx lakʼeʼ bix ncub cytxolban cyib cymij cyakil xjal.",
                "5.": "Bix lutzan luʼ, nimxix xjal wena, bix cuʼbtzan cypaʼn cyib tuj cablaj cʼloj.",
                "6.": "Bix ajke cab laj cub cyxnakʼtzaʼn ajke xjal cyakilxa; bix lutzan luʼ, bant tuʼn cycub ẍmejeʼ twitz txʼotxʼ bix tuʼn cynan Dios twitz Mambaj tuj tbi Jesús.",
                "7.": "Bix ajke txnaʼkʼtzben ax inan Dios twitz Mambaj tuj tbi Jesús, bix banttzan que nchi jaw weʼ bix nchoc ten xnakʼtzal tyol Jesús cye tnam.",
                "8.": "Bix despwestzan t-xiʼlen cytxʼolbankej ax yol atak txiʼ tkʼamaʼn Jesús (bix ntiʼ cub meltzʼutkej yol otak tkʼamanta Jesús), lutzan luʼ, nchi cub ẍmejeʼ juntl maj bix inan Dios twitz Mambaj tuj tbi Jesús.",
                "9.": "Bix xiʼ kaʼnan aj masxix cyajbil, bix aj cyajbil atzanj tuʼn ttzaj kʼoʼn Xewbaj Sant.",
                "10.": "Bix cwandatzan cybaj nan Dios tuj tuʼmal ajo, ncheʼx max ttziʼ aʼ, bix nchoc lapeʼ cyakil xjal cyiʼj.",
                "11.": "Bix banttzan ncuʼx Nefi tuj aʼ, bix nbiyantzan.",
                "12.": "Bix njatz tuj aʼ bix nkeʼ tuʼn tbiyan cyiʼjkej otak chi jaw tsicʼoʼn Jesús.",
                "13.": "Bix banttzan que cybaj biyan cyakil, bix otak chi jatz tuj aʼ, nnul Xewbaj Sant cyibaj, bix inoj tuʼn Xewbaj Sant bix kʼakʼ.",
                "14.": "Bix lutzan luʼ, nchocx mukʼan lonxa icytzan kʼakʼ etz tuj cyaʼj; bixkej tzaʼnx cytenca xjal o cyil bix o cyma ax toc tiʼjjo; bix nchetz ángel tuj cyaʼj, bix nchi tzaj kʼolbeʼn.",
                "15.": "Bix banttzan que myentras nchi kʼin tiʼj cyikatz cye ángel, lutzan luʼ, nnul Jesús bix nnocx ten tuj cymij bix nnakʼnan cyiʼj.",
                "16.": "Bix banttzan cye ntzaj yolan cyucʼ cyakil xjal, bix tzaj tmaʼn tuʼn cycub ẍmejeʼ juntl el twitz txʼotxʼ, bix ax xiʼ tmaʼn tuʼn cycub ẍmejeʼ ke txnaʼkʼtzben.",
                "17.": "Bix banttzan taj cycub ẍmejeʼ cyakil twitz txʼotxʼ, nxiʼ tmaʼn cye txnaʼkʼtzben tuʼn cynan Dios.",
                "18.": "Bix lutzan luʼ, nkeʼ tuʼn cynan Dios; bix nchi nan Dios twitz Jesús, bix cyma cye axix cyAjaw bix cyDiosx.",
                "19.": "Bix banttzan nnel lakʼeʼ chʼin Jesús cyxol bix ncub mocʼeʼ twitz txʼotxʼ, bix xiʼ tmaʼn:",
                "20.": "Tat, chjonta cxel nkʼoʼna teya tuʼnj ma tzaj tkʼoʼna Xewbaj Sant cyekej aj ma chi jaw nsicʼoʼna luʼ; bix tuʼntzan tlaj cyocslabil wiʼja ma chi jaw nsicʼoʼna cyxolke demástl twitz txʼotxʼ.",
                "21.": "Tat, cxel nkaʼnna teya tuʼn ttzaj tkʼoʼna Xewbaj Sant cyekaj cyakil ma tzʼoc cyocslaʼn tiʼj cyyol.",
                "22.": "Tat, maʼ tzaj tkʼoʼna Xewbaj Sant cye tuʼnj at cyocslaʼbil wiʼja, bix loʼn tuʼna que at cyocslabil wiʼja, tuʼnj ntbintaya que nchi nan Dios wiʼja; bix nchi naʼn Dios wiʼja tuʼnj intina cyucʼal.",
                "23.": "Bix jaʼlatzan, Tat, cxel nkaʼnna teya cyiʼj, bix ax cyiʼj tzaʼnx cytencakaj oc cocax cyocslaʼn cyyol tuʼn cyocslan wiʼja tuʼntzan ntena cyucʼal icytzan teʼ, Tat, aya wucʼala, tuʼntzan koc te junx.",
                "24.": "Bix banttzan que aj tbajlen nan Jesús Dios twitz Mambaj, npon lakʼeʼ cyiʼj txnaʼkʼtzben, bix lutzan luʼ, cucxtak cynan Dios twitzkʼa bix ntiʼ xiʼ cycoʼlan; bix ntiʼ el más yol cyuʼn, tuʼnj kʼamaʼntak oc ttzaj cye aj ti tkal tuʼn t-xiʼ cykaʼnan, bix nojnaka tucʼ tbanal cyakil.",
                "25.": "Bix banttzan que nchi baj cyʼiwlaʼn tuʼn Jesús myentras nxiʼtak cykʼamaʼn cy-najl Dios te, bix aj twitz o kopan cyibaj, bix xiʼ ttxakoʼnke tuʼn spicyʼan tuj twitz; bix lutzan luʼ, nchi meltzʼaj pur sak icytzan witzbaj bix ax icyx t-xbalan Jesús; bix lutzan luʼ, aj cysakal o takʼ cyakil tsakal, icytzanjo, ntiʼwtla twitz txʼotxʼ aj cosa sak icytzan cysakal.",
                "26.": "Bix nxiʼ tmaʼn Jesús cye: Cucx chi nana Dios; sinbargo, ntiʼ xiʼ cycoʼlan cynana Dios.",
                "27.": "Bix nnel lakʼeʼ juntl el cyiʼj bix ncub mocʼeʼ twitz txʼotxʼ; bix nnan Dios te acʼaj twitz Mambaj, xiʼ tmaʼn:",
                "28.": "Tat, chjonta cxel nkʼoʼna teya tuʼnj maʼ baj ttxʼajoʼna ajke ma chi jaw nsicʼoʼna nok tuʼn tlaj cyocslabil, bix cxel nkaʼnna teya cyibaj, bix ax icyx cyibajkej chocax ocslan te cyyol, tuʼntzan cytxʼajet wiʼja, tzaʼn aj ocslabil tiʼj cyyol, bix tzanxax nchi txʼajet wiʼja.",
                "29.": "Tat, miʼn txiʼ nkaʼnna teya tiʼj txʼotxʼ, sino cyiʼjkej maʼ chi tzaj tkʼoʼna wecyʼ te twitz txʼotxʼ, nok tuʼn tlaj cyocslabil, tuʼntzan cytxʼajet wiʼja, tuʼntzan wocxa cyucʼal icytzan teʼ, Tat, aya wucʼala, tuʼntzan junx tuʼn koc, tuʼntzan at tzalajibil wiʼja cyucʼal.",
                "30.": "Bix taj t-xiʼtzan tkʼamaʼn Jesús kej yol ajo, nnaʼjal meltzʼaj cyucʼ txnakʼtzben, bix lutzan luʼ, inan Dios tuʼn cyakil cycʼuʼj bix ntiʼ xiʼ cycoʼlan; bix te acʼaj nkopan juntl el twitz cyibaj; bix lutzan luʼ, sak ijoc, icytzan Jesús.",
                "31.": "Bix bant nnel lakʼeʼ chʼintl juntl el cyiʼj, bix nnoc ten nal Dios twitz Mambaj;",
                "32.": "Bix aj akʼbaj nlay bant tkʼaman tiʼj aj yol jatz tuʼn, aj tnan Dios, bix mi jun xjal jaʼca bant tuʼn tcuʼ ttzʼiban kej tyol tuj t-orasyon.",
                "33.": "Bix tzaʼnx cytenca xjal o cybinta bix ncyma aj ax toc tiʼj; bix nchi jakettzan cyanma, bix nneltzan cynicyʼ tiʼj tuj cyanma ajke yol tuj t-orasyon.",
                "34.": "Oʼcxtzan chʼin, que matijka bix cyeʼyaxka tyol tuj t-oasyon, que milay bant cytzʼibanjtz, mix jaʼca bant tuʼn t-xiʼ tmaʼn xinak.",
                "35.": "Bix banttzan que taj tel baj twiʼ t-orasyon Jesús, nnaʼjal meltzʼaj cyucʼ txnakʼtzben, bix nxiʼ tmaʼn: Mi jtoja oʼ wila ocslabil matij cyxol tzaʼnx cytenca Judios; cyjaʼtzan jluʼ, milay ma txiʼ nyecʼana matij binchben nim tipamal, nok tuʼn tlaj ntiʼ cyocslabil.",
                "36.": "Ax toc cxel nmaʼna cyeya que mijun cyekejo oʼ til cosas matij icytzankaj cyeya ma cyila, mix tuʼn cybinta ajke cosas matij icytzankaj cyeya ma cybintaya."
            },
            "20": {
                "1.": "Bix banttzan que nxiʼ tmaʼn cye xjal cyakil bix cye txnaʼkʼtzben tuʼn t-xiʼ cycoʼlan cynan Dios; bix xiʼ tmaʼn cye tuʼn mi t-xi cycoʼlan cynan Dios tujxa cyanma.",
                "2.": "Bix xiʼtzan tkʼamaʼn cye tuʼn cyjaw weʼ. Bix nchi jawtzan weʼ, nchi cyaj weʼ.",
                "3.": "Bix banttzan ncub tiʼn tmij pan te acʼaj, nbaj tcyʼiwlaʼn bix nxiʼ tkʼoʼn cye txnaʼkʼtzben tuʼn cywaʼn.",
                "4.": "Bix cybajtzan waʼn, nxiʼ tkʼamaʼn cye tuʼn tcub cyiʼn tmij pan, bix tuʼn t-xiʼ cykʼoʼn cye xjal cyakilxa.",
                "5.": "Bix t-xiʼtzan baj cykʼoʼn cye xjal cyakil, ax xiʼ tkʼoʼn bin cye tuʼntzan t-xiʼ cycʼaʼn, bix xiʼ tkʼamaʼn cye tuʼn t-xiʼ cykʼoʼn cye xjal cyakil.",
                "6.": "Bix mixke txnaʼkʼtzben mixke xjal cyakil otak tzaj cyiʼn pan mix bin;",
                "7.": "Per ax toclen xiʼ tkʼoʼn cywa pan bix cycʼaʼ bin.",
                "8.": "Bix nxiʼ tmaʼn cye: Alcyej ma waʼn tiʼj pan luʼ, ma waʼn tiʼj nxumlala te tanma; bix alcyej ma cʼan tiʼj bin luʼ, ma cʼan nchicyʼela te tanma; aj tanma mi jtoj tuʼn tnanta wiʼij mix txketan, mas cyeʼyax oc tnanta.",
                "9.": "Bix cwandatzan cyakilke xjal otak chi waʼn bix chi cʼan, lutzan luʼ, inoj tucʼ Xewbaj; bix nchi jawtzan schʼin tuʼn junx cywiʼ bix itzalaj tiʼj Jesús, aj nnoʼc cyqueʼyan bix ncybiʼn.",
                "10.": "Bix banttzan taj cyakilka otak chi jaw tzalaj tiʼj Jesús, nxi tmaʼn cye: Luluʼ, jaʼla maʼtzan chin nela twitz mandamyent aj oʼ tzaj tkʼoʼn nMana te tnam luʼ, que a ttxʼaban tiʼj ja te Israel.",
                "11.": "Oc cpol tiʼj cycʼuʼja que oʼ chin yolana bix oʼ txiʼ nmaʼna que oc telke tyol Isaías twitz — lutzan luʼ, tzʼibanke bix at cywitza bix il tiʼj tuʼn cyxnakʼtzana tiʼj-",
                "12.": "Ax toc, ax toc cxel nmaʼna cyeya que octzan cyel twitz, tons octzan chi bantel aj oʼ bant tiʼj tuʼn Mambaj tucʼ tnam, aya ja te Israel.",
                "13.": "Atzankaj ttxʼaban, que oc ctel sipan twitz txʼotxʼ cyakil, oc cjawal chmet max tuj tjawatz kʼij bix telax kʼij, bix tuj txlaj kʼij te cubna bix txlaj kʼij te jawna; bix octzan cpol tuʼn tel cynicyʼ tiʼj cyAjaw Dios aj oʼ colan cyiʼj.",
                "14.": "Bix Mambaj oʼ chin tzaj samaʼn tuʼn, tuʼn t-xiʼ nkʼoʼna aj tnam luʼ te cy-erensa.",
                "15.": "Bix cxel nmaʼna cyeya que ka ntiʼ ma tzʼajtz tiʼj cyanma tiʼj tnachal ajke xjal miyaʼ teʼ tuj ja te Israel, despwés tiʼj cyʼiwbil otak cycʼam, despwés aj otak baj cysipan ntanma,",
                "16.": "Tons akaya, cye akaya chʼintl ttxʼaban tiʼj ja te Jacob, chi xela cyxol; bix chi tela cyxolkaj aj nimke; bix akaya icytzan jun balan tuj cymijke alemaj tjakʼ cʼul, bix icytzan tal balan cyxol jun cʼloj neʼl, que ajo, kama tzʼocx tuj tmij, cbajal tbetzʼan bix cbajal tluẍan, bix mijun jaʼca colan cyiʼj.",
                "17.": "Aj tkʼaba cjawal tyecʼana cyiʼj tajkʼoja, bix tzaʼnx cytenca tajkʼoja oc chi jawal tzʼak.",
                "18.": "Bix octzan chi jawal nsicʼoʼnke ntanmya icytzan xjal nnoc tcʼamoʼn tcosech tuj tyemp tkʼijal.",
                "19.": "Tuʼnj cbantel wuʼna tuj ntanma, aj al ucʼal at oʼ bant tiʼj tuʼn Mambaj, icytzanjo, aj tcacha cbantel wuʼna puro cʼuxbil ttxʼotxʼal, bixke tpas tkʼaba puro ẍkʼan cʼuxbil ttxʼotxʼal. Bix chi bajal tkʼuchana nim tnam; bix cxel nkʼoʼna cyʼiwbil te Kman cyiʼj cykʼinamabl, bixke cyban te Kman tuj cyakil twitz txʼotxʼ. Bix lutzan luʼ, akina binchal tiʼj.",
                "20.": "Bix cbajeltzan jluʼ, chitzan Mambaj, que tuj kʼij ajo aj spada te nxtisbila oc partiyil cyibaj; oʼcxtzla ka min ma tzʼajtz tiʼj cyanma tiʼj tnachal, chitzan Mambaj, oc cbel tzʼak cyibaj, oc, cyibaj cyakil nasyon cyekaj nyaʼ teʼ tuj ja te Israel.",
                "21.": "Bix cbanteltzan que cyjel bant wuʼna te ntanma, aya ja te Israel.",
                "22.": "Bix lutzan luʼ, cbel nkʼoʼna tnam luʼ tuj, twitz txʼotxʼ luʼ, tuʼntzan wela twitz aj bant tiʼj wuʼna tucʼ Jacob, aj cymana; bix atzan jun Acʼaj Jerusalénjo. Bix aj tipamal cyaʼj oc ctel tuj tnam ajo; icytzanjo, ax kina chin tel cyxola.",
                "23.": "Bix lutzan luʼ, akina aj oyolan Moisés tiʼj, cyjaʼw: Aj Kajaw Dios oc cjawl weʼ jun profeta tuʼn, cyxolke cyermaniye, icyx queʼyin tzaʼn kina; akʼajo il tiʼj tuʼn t-xiʼ cybiʼna cyiʼj cyakil cosas aj chi cyjel tkʼoʼn. Bix cbanteltzan alcyej anma miʼn txiʼ tbiʼnj profeta ajo, oc quelax lajet cyxol tnam.",
                "24.": "Ax toclen cxel nmaʼna cyeya que ajke cyakil profetas, icytzanjo, atxax tiʼj Samuel bix ajke lapchoʼc tiʼj, nicyʼpun aj oʼ baj cykʼamaʼn, oʼ cymanta ax toc wiʼja.",
                "25.": "Bix lutzan luʼ, akaya cycʼwaʼl ke profetas; bix akaya tuj ja te Israel; bix akaya aj alucʼal bant tiʼj tuʼn Mambaj cyucʼke ojtxa xjala, aj t-xiʼ tmaʼn te Abrahán: Cyiʼj aj chelal itzʼj tiʼja chi cyjel cyʼiwlet tzaʼnx cytenca familyas te twitz txʼotxʼ.",
                "26.": "Tuʼnj oʼ chin jaw weʼya tuʼn Mambaj tuʼn wula cyxola tnejal, bix maʼ chin tzaj tsamaʼn cyʼiwlal cyeya, tuʼn tel lakʼeʼke juʼnkaya tiʼj cynachala; bix j-ajo, nok tuʼnj akeya cʼwaʼlbaj tej bant tiʼj.",
                "27.": "Bix octzan chibajel cyʼiwleta, tons quelaltzan Mambaj twitz aj yol bant tiʼj tuʼn tucʼ Abrahán, aj t-xiʼ tmaʼn cyjaʼw: Cyiʼjkaj chelal itzʼj tiʼja chi cyjel cyʼiwlet tzaʼnx cytenca familyas twitz txʼotxʼ, asta oc t-xiʼ Xewbaj Sant cyibaj ajke xjal miyaʼ teʼ tuj ja te Israel nok tuʼn kina; bix aj cyʼiwbil ajo cye xjal miyaʼ teʼ tuj ja te Israel mas cyipamal cywitz tzaʼnx cytencatl, cyjaʼtzan tten chi xel sipan te ntanma, aya ja te Israel.",
                "28.": "Bix chocal te sentens tej tnam tuj país ajo. Oʼcxtzan chiʼn, ka otak cyikʼ cyakilxa nbangelya, ma loʼch cyanma wiʼja, chajal nmakʼtzʼuna ajke twitz cyil cyibajxke cywiʼ, chitzan Mambaj.",
                "29.": "Bix cpoltzan tiʼj ncʼuʼja aj oʼbant tiʼj wuʼna tucʼ ntanma; bix oʼ bant tiʼj wuʼna cyucʼal tuʼn cyxiʼ wiʼna nwitzelaya bix tuj tyemp bann tiʼj, bix juntl el tuʼn t-xiʼ nkʼoʼn te cye aj nimak tnam te cyman, que a aj tnam te Jersalén, aj txʼotxʼ tziʼyan cye te junmajx, chitzan Mambaj.",
                "30.": "Bix cbantel que cpol kʼij tuʼn t-xiʼ pacbet cyakilxa nbangelya cye;",
                "31.": "Bix cocax cyocslaʼn wiʼja, que a kina Jesucristo, aj tCʼwaʼl Dios; bix cxel cykaʼnan te Mambaj tuj nbicyʼa.",
                "32.": "Tons cjawal cywiʼkej cycwental, bix chi bitzal junx: tuʼnj ccyilabal witzbaj tiʼj witzbaj.",
                "33.": "Tons chocal tchmoʼn juntl el Mambaj, bix cxel tkʼoʼn te erens cye aj tnam te Jerusalén.",
                "34.": "Tons octzan chi schʼil tuʼn tchi-al: ¡Chi bitzana jun, akeya ligar colin teʼc tiʼj Jerusalén; tuʼnj ma cub cycʼuʼj tnam tuʼn Mambaj, ma clet Jerusalén tuʼn!",
                "35.": "Oʼ tzʼel ttzʼlincyan tiʼj tkʼab Mambaj cywitz cyakil nasyones; bix cywitz cyakil ttxaʼmla txʼotxʼ oc ccyilabal colbil te Mambaj; bix aj Mambaj bix kina junx koʼya.",
                "36.": "Tons cbantel aj tzʼiban maj: ¡Weʼctza, weʼctza juntl ela, bix xbalam oc tiba tuʼn tipamal, aya Sión; xbalaman oc t-xbalana ajke t-xbalana cyeʼyaxke, aya Jerusalén, aj tnam sant; tuʼnj mi jtoj tuʼn cyul juntl el ajke miyaʼ sak cyiʼj bix ajke ẍwoʼj cyiʼj.",
                "37.": "¡Chitoʼn el puj tiʼja; weʼctza, bix kʼim ttutzʼbila, aya Jerusalén; tzakpiʼn el tiba cyiʼj cʼalbil teya tiʼj tkula, aya pres tmeʼjal Sión!",
                "38.": "Tuʼnj icytzan ntkʼamaʼnta Kajaw: Oʼtxiʼ cycʼayan cyiba bix ntiʼ chojbil cyeya bix miyaʼ tuʼn pwak chi cletala.",
                "39.": "Ax toc, ax toc cxel nkʼamaʼna que aj ntanma quelal cynicyʼ tiʼj nbicyʼa, oc, tuj kʼij ajo cʼelal cynicyʼ tiʼj que a kina aj nchin yolan.",
                "40.": "Tons cxeltzan cymaʼn: ¡Nim cyeʼyaxke kambaj tibaj chicʼul aj kʼiʼn tbanal pocbal tuʼn; aj ntkʼamanta tchi-al; aj kʼiʼn pocbal tbanal tuʼn; aj nkʼaman tiʼj colbil; aj nkʼamanjs tiʼ Sión: Aj tDiosa ncawin!",
                "41.": "Tons oc cbintel aj schʼibil: ¡Tel cypartiyin cyiba, tel cypartiyin cyiba, cyetza atzo, miʼn tzʼoc cymacoʼna aj tnachal; cyetza tuj tmij ajo; cyoca sak wena, akaya aj kʼin cyuʼna aj tbas Kajaw!",
                "42.": "Tuʼnj miʼn chetza nok eʼla cyim bix miʼn chetz oka; tuʼnj cbel nej Kajaw cywitza, bix aj Dios te Israel lepchax cxel cyiʼja cwental te cyeya.",
                "43.": "Lutzan luʼ, aj nmajana cakʼnal tucʼ aj yol nim baʼn tuʼn; oc ctikʼal nim tchi-al bix tbanal, bix matijxix jun tlugar matij.",
                "44.": "Icytzankaj nim i laban tiʼja — aj junmajx nach queʼyin tiblal más que nok alxcyex xjal, bix aj txumlal más cywitzkej cycʼwaʼl xjal -",
                "45.": "Cyjaʼtzan cbajal xcotat cyiʼj nim masyon; ajke rey cmaketal cytziʼ twitzkʼa; tuʼnj oc ccyilabal aj naʼxtak tkʼunjs cye, bix cxel cykʼoʼn cycʼuʼj tiʼj aj naʼxtak cybi.",
                "46.": "Ax toclen, ax toclen cxel nmaʼna que cyakilkaj cosas ajo oc chi bantel, icyxax tzaʼn maʼ tzaj tkʼamaʼn Mambaj wecy. Tons celaltzan twitz aj oʼ bant tiʼj tuʼn Mambaj tucʼ tnam; tons octzan chi tel juntl el nxjala tuj Jerusalén, bix atzan tnamjo cxel te cy-erens."
            },
            "21": {
                "1.": "Bix tiʼj ax toc cxel nmaʼna cyeya, oc cxel nkʼoʼna jun techaklil tuʼntzan tel cynicyʼa tiʼj tyemp ya lista tuʼn cybaj cosas ajo, cwando oc cyoc nchmoʼn nxjala cyuj ligar sipanka, aya ja te Israel, bix cbel nkʼoʼn juntl ela aj nSyona cyxol.",
                "2.": "Bix lutzan luʼ, atzan jluʼ cxel nkʼoʼna te techaklil — tuʼnj ax toc cxel nmaʼna aj oc t-xiʼ yecʼat ke cosas aj nxiʼ ntxʼolbaʼna bix yajxatl cxel ntxʼolbaʼna wiʼjx wiba cyekej xjal miyaʼ teʼ tuj ja te Israel bix nok tuʼn tipamal Xewbaj Sant cye cxel kʼet tuʼn Mambaj, tuʼntzan tel cynicyʼ ajke miyaʼ teʼ tuj ja te Israel tuʼntzan tel cynicyʼ tiʼj tnam cye a chʼintl ttxaban tiʼj ja te Jacob, bix tiʼj tnam wecyʼ luʼ que cbajal sipj cyuʼn;",
                "3.": "Ax toclen, ax toclen cxel nmaʼna cyeya, aj oc t-xiʼ yecʼan cye ajke cosas j-ajo tuʼn Mambaj, bix tiʼj Mambaj tzul cyiʼj asta cyucʼala.",
                "4.": "Tuʼnj aj tuj yol nim baʼn tuʼn Mambaj, oc chi bel kʼotjo tzaluʼ twitz txʼotxʼ bix tuʼn cycyaj bant icytzan tnam libreka tuʼn tipamal Mambaj, tuʼntzan cyul cosas ajo cyiʼj asta tiʼj ttxʼabanke cycʼwaʼla cyjaʼ cytzaj, tuʼntzan tel twitz aj tziybil bant tuʼn Mambaj tucʼ tnam, aya ja te Israel;",
                "5.": "Cyjaʼtzan jluʼ, octzun ajke binchben luʼ, bix ajke chi banteltl cyxola, cyel tuʼn cytzaj cyiʼj xjal miyaʼ teʼ tuj ja te Israel asta cyiʼj chelal itzʼj cyiʼja, que oc chi bel tzʼak tuj ntiʼ cyocslabil nok tuʼn tlaj aj tnachal;",
                "6.": "Tuʼnj cyjaʼtzan tajbil Mambaj tuʼn ttzaj keʼ cyiʼj xjal miyaʼ teʼ tuj ja te Israel, noktzan tuʼnj tuʼn t-xiʼ yecʼat tipamal cyekej xjal miyaʼ teʼ tuj ja te Israel, tuʼntzan, ka mi ma cyuwax cyanma, baʼn tuʼn tajs tiʼj cyanma tiʼj tnachal bix tuʼn cyul wucʼala bix tuʼn cybiyan tuj nbiya bix tuʼn tel cynicyʼ tiʼj jun nxnakʼtzbila ax toc, tuʼntzan cyoc tajlal cyxol ntanma, aya ja te Israel -",
                "7.": "Bix octzan cybant cosas ajo, tuʼntzan tkeʼ tuʼn tel cynicyʼ ajke elna itzʼj cyiʼj, tons atzan techaklil cxel kʼot cye, tuʼntzan tel cynicyʼ tiʼj que maʼ keʼ tbinchben Mambaj, tuʼntzan tel twitz aj yol bann tiʼj tucʼ tnam tej ja te Israel.",
                "8.": "Bix octzan tpon kʼij ajo, cbanteltzan que ajke rey cmaksetal cytziʼ tuʼnj cocal cyqueʼyin aj minaʼxtak txiʼ kʼamaʼn cye, bix cocax cybiʼn aj naʼxtak cybinta.",
                "9.": "Porque tuj kʼij ajo cbantel tuʼn Mambaj, nok tuʼn nlaja, jun binchben matij cbantel bix cyeʼyax cyxolke; bix at ke cyxol que miʼn tzʼocx cyocslaʼn, banwtla at jun ma txʼolban te cye.",
                "10.": "Per lutzan luʼ, aj tankʼbil nmajana ctel tuj nkʼaba; cyjaʼtzan jluʼ, miʼ tzʼoc cyẍticana, banwtla ma naj tiblal nok tuʼn cylaj. Oʼcxtzan chʼin, oc ckʼanatel wuʼna, tuntzan t-xiʼ nyecʼana que aj nyola nim baʼn tuʼn más matij jo twitz te dyablo tmoybil.",
                "11.": "Oc cbantel, pwes, que ajke miʼn tzʼocx cyocslaʼnke yol wecyʼ akine Jesucristo, ajke yol chi bantel tuʼn Mambaj tuʼn cyxiʼ tiʼnkʼa ke xjal miyaʼ teʼ tuj ja te Israel, bix cxel tkʼoʼn tipamal tuʼn t-xiʼ kʼit cyeke xjal miyaʼ teʼ tuj ocslabil (oc cbantel ictzan aj tmanta Moisés) oc chelal lajet cyxolkaj ntanmya que akajo teʼc tuj bant tiʼj.",
                "12.": "Bix aj ntanmya que a chʼintl ttxʼaban tnam te Jacob oc ctel cymijke xjal miyaʼ teʼ tuj ja te Israel, icytzanjo, tuj cymijke lonxa icytzan jun balan cyxol alemaj tjakʼ chi cʼul, bix lonxa icytzan tal balan cyxol jun cʼloj neʼl, que aj ajo, ka ma tzicyʼ tuj tmij, cbajal tbetzʼan bix cbajal tluẍan, bix mijun jaʼca colan cyiʼj.",
                "13.": "Aj cykʼab cjawal twitz cyaʼj cyiʼj cyajkʼoj, bix cyakil cyajkʼoj chi bajal kʼuchj.",
                "14.": "Icytzanjo, ¡Becyʼbil cywitzkaj xjal miyaʼ teʼ tuj ja te Israel, ka mi ma tzʼajs tiʼj cyanma tiʼj tnachal! Porque atzan tuj kʼij ajo, chitzan Mambaj, chelal wiʼna ke tcheja t-xola, bix chi bajal nkʼuchanke tcarroya;",
                "15.": "Bix chi bajal nkʼuchana ke tnam te nimak tnam bix chi bajal nkʼuchana cyakilkej tplasa cyuwxax;",
                "16.": "Bix chi cʼwel naj tzaʼnx cytenca cyʼabil, bix mix tuʼn cytentl txkantl tajkʼija.",
                "17.": "Bix ax chi bajal nkʼuchana tuj tmija ajke tiblala at bixke tbinchbena twitz jun ti tkal, bix mi jtoj tuʼn toc tcʼujlaʼna juntl ela ajke takʼanben tkʼaba;",
                "18.": "Bix chi jawatz nbakoʼnke tchicʼula t-xola; bix cbel ntzkijsanke ttanmala tuʼn kʼij.",
                "19.": "Bix cbantel que oc quelal baj twiʼ nicyʼca slaʼj, moybil, kʼoj, bix tuʼn tajblan nyola te tuʼn tcanet pwak bix tuʼn tbant tnachal tucʼ xuʼj miyaʼ t-xuʼjala bixmo tucʼ xinak miyaʼ tchmila.",
                "20.": "Porque cbantel, chitzan Mambaj, que oc cbajal nkʼuchana cyxol ntanmya tuj kʼij ajo cyakilkaj mix ma tzʼajs tiʼj cyanma tiʼj tnachal bix mix ma tzul tiʼj aj nCʼwale nim wajbila tiʼj, akajo chi elil txʼemat cyiʼj nxjalile, aya ja te Israel.",
                "21.": "Bix cbantel t-xel bix kʼoj cyiʼj bix tzanx cyxolkaj miyaʼ ocslaʼn Dios cyuʼn tuj tumal minaʼx tpon tuj cyẍcyin.",
                "22.": "Per ka ma tzʼajs cyanma tiʼj tnachal bix ma txiʼ cybiʼn nyola, bix mi ma cyuwax cyanma, oc cbel nkʼoʼn nglesya cyxol; bix chocax tuj aj bann tiʼj bix chocaltzan tajlal cyxol chʼintl ttxʼaban Jacob, que oʼcyaj nkʼoʼna tnam ajo te cy-erens.",
                "23.": "Bix chi onal tiʼj ntanmya aj chʼintl ttxʼaban Jacob, icyxtzaʼn nok jteʼx chul tiʼj ja te Israel, tuʼn tbant jun tnam que cocal tbi aj Acʼaj Jerusalén.",
                "24.": "Bix tonstzan oc chi onal tiʼj ntanmya aj cysipan cyib tuj cyakil tnam, tuʼn cyoc tiʼj Acʼaj Jerusalén.",
                "25.": "Tons aj tipamal cyaʼj tzul cyibaj, bix ax ajun kina tuj tmij.",
                "26.": "Bix tujtzan kʼij ajo ckebil tbinchben Mambaj, icytzanjo, aj oc t-xiʼ pacbet bangelyo cyeke ttxʼaban tnam luʼ. Ax toc cxel nmaʼna que aj tuj kʼij ajo ckebal tbinchben Mambaj cyxolkaj tzaʼnx cytenca cysipan cyib tiʼj ntanmya, icytzanjo, cyxolkaj cʼloj xjal aj ochel naj ajke ijex tiʼn Mambaj tuj Jerusalén.",
                "27.": "Icytzanjo, aj binchben ckebil cyxolkaj cysipan cyib tuj ntanmya tucʼ Mambaj, tuʼntzan tbant ten be aj tzaʼn tuʼn cyul wucʼala, tuʼntzan cynan Dios twitz Mambaj tuj nbiyʼa.",
                "28.": "Icytzanjo, bix tons ckebaltzan, tucʼ Mambaj, aj binchben tuʼn tbant be, cyxol tzaʼnx cytenca nasyon, que tuʼnjo jaʼca tzʼajtz maktzʼaj tnam tuj país te t-erens.",
                "29.": "Bix chelatz cyuj cyakil nasyon; bix miʼn chetz nok eʼla cyim, mix okenka tuʼn cyex, tuʼnj a kina chin xel nej cywitz, bix chitzan Mambaj, a kina chin xel lapeʼ cwental cyiʼj."
            },
            "22": {
                "1.": "Tons cbanteltzan aj tzʼiban maj: ¡Bitzana, aya aj miban alan, aya aj ntiʼ pokʼsaʼna cʼwaʼlbaj! ¡Chi bitzana wena, bix kʼantz twiʼya tucʼ tchi-al, aya que mi jtoja tena tuʼn tpokʼsana tiʼj jun cʼwal! Tuʼnj máske tal aj mintiʼ tak xjal bis taʼ cywitzkej aj najamna, chitzan Kajaw.",
                "2.": "Tzʼoc más matijx tuʼna aj trancha, bix licʼan kej xbalan tuʼn cylamet tbentana tiʼj tjaya; miʼn tzʼoca aj miʼn xican, nimsantz tkan techa, bix cyuwsaʼn bajke tstacla.",
                "3.": "Porque tzanx tuj bankʼabaj bix tuj ẍnayj oc cchʼiyala; bix ajke chelal itzʼj tiʼja oc ccyikʼal erens ajke nasyon, bix oc chi ankʼil cyuj tnam bis teʼ.",
                "4.": "Miʼn baj tcʼuʼja, tuʼnj miʼn cub kʼot tchʼixwaya, bix miʼn jaw cʼasat tcʼuʼja nim. Tuʼnj miʼn cub kʼot tchʼixwaya; tuʼnj quelal tiʼj tcʼuʼja aj chʼixaw tiʼj kʼapojayil, bix aj icyʼlebil tiʼj kʼapojayil mi jtoj tuʼn tpon juntl el tiʼj tcʼuʼja, bix quelal tiʼj tcʼuʼja aj icʼbil tiʼja tuʼnj meba xuʼja.",
                "5.": "Tuʼnj aj binchalteya, aj tchmila, atzan aj Kajaw te Ejército tbi; bix aj Clol teya, aj Sant te Israel, atzan tbi cocal aj Dios te cyakil twitz txʼotxʼ.",
                "6.": "Porque tuʼnj icytzanj xuʼj oʼ cyaj coʼlan bix bis taʼ t-xew, ma txaqueta icyjo tuʼn Kajaw, bix tetzan xuʼjalalbaj kʼapoj, aj tel icʼana, chitzan Dios.",
                "7.": "Tuj jun chʼin tyemp ẍcyaj nkʼoʼna, per tucʼ nim becyʼbijil cjawal wiʼna.",
                "8.": "Tucʼ chʼin kʼoj xiʼ weʼwan nwitza tiʼja tuj jun rat, mas tuʼn nxtalbila njatz ncʼuja tiʼja, chitzan Kajaw aj Colal teya.",
                "9.": "Porque icy icytzanj aʼ te Noe; icy tzan otxiʼ ntziyana que mi jtoj tun ticʼ juntl el twitz txʼotxʼ aj aʼ te Noé, icyxtzan otxiʼ ntziʼyana que mi jtoj chin jaw kʼojla tucʼala.",
                "10.": "Porque chi bel naj cʼul bixke witz oc chelal kʼitjo, per atzan wecyʼ nbanajibila miʼn chel lakʼeʼ tiʼja tucʼ ntanmya, chitzan Kajaw que at tcʼuʼj tiʼja.",
                "11.": "¡Ayaj bis taʼ, kʼuchanmaj tuʼn kʼakab, bix tilx tib keʼ tcʼuʼj! bix lutzan luʼ, oc ckʼukbetlke t-xaka wuʼna cyuʼn cye yax cyiblal, bix cbantel tkʼukala wuʼna tuʼnj xak cyeʼyax bix chaʼx queʼyin.",
                "12.": "Chi bantel tbentana wuʼna tuʼn jun xak chʼin cyeʼyax, bixke tlamel tjaya tuʼn jun xak cyeʼyax bix yoẍ queʼyin, bix cyakil tligara cbantel wuʼna cyuʼn xak cyeʼyax chi queʼyin.",
                "13.": "Bix tzaʼnx cytenca tcʼwaʼla oc chocal xnakʼtzal tiʼj Kajaw; bix matijtzan tchi-al te cye tcʼwaʼla.",
                "14.": "Tuj xtis ctela; lekʼch ctela tiʼj moybil, tuʼnj ntiʼ tchi tiʼja, bix tiʼj tnachal, tuʼnj miʼn tzul lakʼeʼ tiʼja.",
                "15.": "Bix lutzan luʼ, tiʼj ax toclen cocal cychmon cyib ke contraryo tiʼja, bix nyaʼ tuʼn wecyʼ ntxocbila; alcyej ma tzʼoc tchmon tib tiʼja, cbel tzʼak tuʼn tlaja.",
                "16.": "Bix lutzan luʼ, oʼ txiʼ nkʼoʼna tuʼn t-itzʼj txʼinol cʼuxbil tuʼn t-xupan tiʼj txa xkʼaʼl tuj kʼakʼ, bix tuʼn tetz tiʼn tmacbil te tbinchben; bix oʼtxiʼ nkʼoʼna tuʼn t-itzʼj jun kʼuchil te kʼuchal te.",
                "17.": "Mijun macbil bann tiʼja jawna cjawal; bix cyakil akʼbaj ma jaw tiʼja tuj jwisyo, oc cbel tuʼna tuj sentens. Atzan cy-erens tmajan Kajaw, bix aj t-xtis tzajna wiʼja, chitzan Kajaw."
            },
            "23": {
                "1.": "Bix lutzan luʼ, aj jaʼla cxel nkʼamaʼna cyeya tuʼnxax tbaj cyxnakʼtzana wena cyiʼj cosas luʼ. Icytzanjo, cxel nkʼoʼna mandamyenta cyeya tuʼn tbaj cyxnaʼkʼtzaʼna wena cyiʼj cosas ax toc baʼnka, tuʼnj matijka tyol Isaías wena.",
                "2.": "Tuʼnj ax toc oyolankʼa cyiʼj cosas tiʼj ntanmya aj toc tiʼj ja te Israel; cyjaʼtzan jluʼ, ax il tiʼj tuʼn tyolankʼa cye xjal miyaʼ te tuj ja te Israel.",
                "3.": "Bix cyakilkaj cosas aj otyoʼla oʼ chel twitz, bix oc chelal twitzl, icxtzan ajke yol oʼchi tkʼamanta.",
                "4.": "Cyjaʼtzan jluʼ, cybinx nyola; cytzʼiban cuba ajke cosas maʼ cheʼx nkʼamaʼna; bix seguntzan tyemp bix tzaʼn tajbil Mambaj, oc chi xel cyiʼj xjal miyaʼ teʼ tuj ja te Israel.",
                "5.": "Bix alcyekaj ma txiʼ cybiʼn nyola, bix ma tzʼajs tiʼj cyanma tiʼj tnachal bix ma chi biyan, oc chi cletal. Chi xnaʼkʼtzana cyiʼj profetas wena, tuʼnj nimke ncymaʼn ax toc cyiʼj cosas luʼ.",
                "6.": "Bix banttzan que taj tbaj tkʼamaʼn Jesús ajke yol ajo, nxiʼ tkʼamaʼn juntl el cye, despwés aj otak baj ttxʼolbaʼn cyakilca cyiʼj tuʼjal otak cyin bix nxiʼ tmaʼn cye: Lutzan luʼ, wajbila tuʼn tcub cytzʼibana txkantl tuʼjal aj ntiʼ cyucʼala.",
                "7.": "Bix banttzan que nxiʼ tmaʼn te Nefi: Kʼintza ajke storya oʼ cheʼx tcʼuʼna.",
                "8.": "Bix aj cyxiʼ tiʼn Nefi ajke storya tuʼcal, nchi cub tkʼoʼn twitzkʼa nchi baj tqueʼyin Jesús wena bix nxiʼ tmaʼn:",
                "9.": "Ax toc cxel nmaʼna cyeya que tzaj nsamaʼn nmajana, aj Samuel aj Lamanita, tuʼn tkʼon ax toc tiʼj tnam luʼ, aj alcye kʼij tuʼn tjaw tbi Mambaj twitz cyaʼj wiʼja, nimke sant chi jawal weʼ cyxol cyimna, bix cbel cyyecʼan cyib cywitz nimke, bix oc chi xel cykʼolbeʼn. Bix nxiʼ tkaʼnan cye: ¿Miyaʼpala icy teʼnjo?",
                "10.": "Bix ajke txnaʼkʼtzben ajtz cytzakʼweʼn, bix nxiʼ cymaʼn: Icytzanjo, Tat, o tkʼamanta Samuel juntyempca ajke tyola, bix cyakilkajo maʼ chel twitz.",
                "11.": "¿Bix nxiʼ tmaʼn Jesús cye: Tzaʼn ten ntiʼ cub cytzʼibana j-ajo, que nimke sant ijaw weʼ, bix jaw cyyecʼan cyib cywitz nimke, bix eʼx kʼolbeʼn?",
                "12.": "Bix bajtzan que npon tiʼj tcʼuʼj Nefi que aj ajo ntiʼ otak cub tzʼibat.",
                "13.": "Bix banttzan que nxiʼ tmaʼn Jesús tuʼn tcub tzʼibat; bix ncubtzan tzʼiban, tzaʼnx aj tmandamyent.",
                "14.": "Bix tons nbanttzan que matak tbaj ttxʼolbaʼn Jesús tuj junx cyakilka tuʼjal otak chi cub tzʼibat, xiʼ tkʼamaʼn cye tuʼn tcub cyyecʼan cyakilkaj cosas otak txiʼ baj ttxʼolbaʼn."
            },
            "24": {
                "1.": "Bix banttzan que nxiʼ tkʼamaʼn tuʼn cycub tzʼibat ajke yol otak txiʼ tkʼamaʼn Mambaj te Malaquías, que oc cxel tkʼamaʼn juntl el. Bix banttzan que aj cybajlen tzʼibat, ncheʼx ttxʼolbaʼn bix akatzan yol jluʼ aj ieʼx tkʼamaʼn, cyjaʼw: Cyjaʼtzan ten xiʼ tmaʼn Mambaj te Malaquías: Lutzan luʼ, cxel nsamaʼn nsanjela, que ajo oc cbantel ten be nwitza, bix te junnaʼwax tzul tuj ttemplo aj Kajaw alcyej nchijayontaya tiʼj, icytzanjo, aj sanjel tiʼj yol bann tiʼj, aj al iʼj cyeʼyax teʼya tiʼj; lutzan luʼ, tzultzan, chitzan Kajaw tej Ejército.",
                "2.": "¿Bix alcye cicyʼelax tuʼn aj kʼij oc tul? bix ¿Alcye cweʼbal aj oc tcub tyecʼan tib? Tuʼnj icytzan kʼakʼ txʼajol bix icytzanj jabón cyekej xinak nchi txʼajan tiʼj cyxbalan xjal tuʼn cycyaj sakxix.",
                "3.": "Bix cbel tutzʼeʼ icytzan tzʼumsal te jun tiʼ tkal bix txʼajol tiʼj plata sak cʼuxbil bix cbajal ttxʼajón ajke tcʼwaʼl Levi, bix chi bajal txʼajón icytzan ẍkʼan cʼuxbil bix sak cʼuxbil tuʼntzan t-xiʼ cyoʼyan te Kajaw jun oyaj te xtis.",
                "4.": "Tons aj oyaj te Judá bix te Jerusalén cyeʼyax celal tnaʼn Kajaw, icytzan cyuj kʼij te ojtxa ix abkʼi te tjakʼxa.",
                "5.": "Bix chin nul lakʼeʼya cyiʼja tuj jwisyo; bix te joratx chin nocala stiwa cyiʼj ke cyʼaʼl bixke nbant tnachal cyuʼn tucʼ xuʼj nyaʼ t-txuʼjal bixmo xinak aj nyaʼ tchmil, bix cyiʼjkaj aj ntzaj cynaʼn Dios nok gan, bix cyiʼjkaj nchi moʼyan tiʼj twiʼ cycʼuʼj akʼnal, tiʼj meba xuʼj bix aj meba ntiʼ cyman, bix nnex cylajoʼn tuj stranjer, bix ntiʼ nchiylala tuj cywitz, chitzan Kajaw te Ejército.",
                "6.": "Tuʼnj a kina aj Kajaw, que ntiʼ nchin meltzʼaja; tuʼntzanj ajo, miʼn chi cub baja, akaya cʼwaʼlbaj te Jacob.",
                "7.": "Atxax tuj kʼij te cymana oʼ tzʼel cyiʼn cyiba cyiʼj nleya bix ntiʼ ma tzʼoc cycʼuna. Cyajtz maktzʼaja wucʼala, bix chin naʼjal maktzʼaj cyucʼala, chitzan Kajaw te Ejército. Per chichitzana cyjaʼw: ¿Al iʼj ucʼa ko aʼjal meltzʼaja?",
                "8.": "¿Cxel talkʼaʼn xinak tiʼj Dios? Mas akaya oʼchinx cyalkʼaʼna. Per chichitzana cyjaʼw; ¿al iʼj oʼtxiʼ kalkʼaʼna? Cyiʼj tlajiʼn pwak oyaj tiʼj aj nchi cambana bix ajke oyaj.",
                "9.": "Nachkaya junmajx tucʼ tnachal, tuʼnj akaya, tzaʼnx cytenca nasyon, oʼchinx cyalkʼaʼna.",
                "10.": "Cyiʼntza tzaʼnx cytenca tlajiʼnan pwak te oyaj tuj tcubil tuʼntzan ten waʼj tuj njaya; bix chin cyqueʼyintza tiʼj jluʼ, chitzan Kajaw te Ejército, ka mi ma chi jaketke bentanas te cyaʼj, bix cxel nkʼoʼna cyʼiwbil cyibaja que ntiʼ tuʼmal tuʼn ttzyet cyuʼna.",
                "11.": "Bix cbajal wiʼlana tij jaj n kʼuchan cyeya, bix miʼn baj tkʼuchan twitz awal tej cytxʼotxʼajo; mix uva tuʼn takʼ naj twitz aj naʼxtak tpon tyemp te tuj campo, chitzan Kajaw te Ejército.",
                "12.": "Bix cyuʼn cyakilka nasyon oc chi txaquetala cyeʼyaxkaya. Tuʼnj cyeʼyax cytxʼotxʼaya chitzan Kajaw te Ejército.",
                "13.": "Nim taʼw cyyola wiʼja, chitzan Kajaw te Ejército. Oʼcxtzan chʼin, ncykʼamantiya: ¿Ti tkal oʼ txiʼ kmaʼna tiʼja?",
                "14.": "Oʼ cykʼamantiya: Nokgana ntzaj ajben te Dios; ¿titzan tkalt baʼn kiʼja aj t-xiʼlen kcʼuʼna ke ley, bix aj kbetlena twitz Kajaw te Ejército?",
                "15.": "Bix jaʼlatzan nkkʼamantiya cyeʼyax cyiʼjkaj nchi jaw nim, icytzanjo, ajkej nchi binchan tnachal oc chi jawal wabat; icytzanjo, ajke cocal cymoyan Dios oc chi tzakpetal.",
                "16.": "Tons al cyekaj tzaj tchi Kajaw cyiʼj iyolan txiʼ, aj jun tucʼ juntl; bix ntbinta Kajaw; bix cubtzan tzʼibat jun uʼj te kiʼbil tajlal twitzkʼa cyekaj ntzaj tchi Kajaw cyiʼj bix nchi ximantak tiʼj tbi.",
                "17.": "Bix weyajo, tuj kʼij oc cyjaw nchmoʼn juntl el njoyya chitzan Kajaw te Ejército; bix nim chocal ncwentana oc cyxiʼ ncʼuʼna, bix oc chin najsal tiʼj icytzan xinak nnajsan tiʼj tcʼwaʼl aj nnajben te.",
                "18.": "Tons octzan chi maktzʼajel bix quelaltzan cynicyʼa tiʼj cyxolkej teʼ tuj xtis bix nachka, cyxolkej nchajben te Dios bix ntiʼ nchajben te Dios."
            },
            "25": {
                "1.": "Tuʼnj lutzan luʼ, tzultzan kʼij aj oc cjucal icytzan jorna; bix cyakilkaj aj nchi jaw nim, icytzanjo, bix cyakilkaj aj nchi binchan nach akatzanjo tbuchal aj ax chi cyjel; bix tujtzanj kʼij tzul oc chocal tjusan, chitzan Kajaw te Ejército, que aj tuʼmal miʼn cyaj kʼoʼn cylocʼ mix cykʼab.",
                "2.": "Per atzan cyeʼ ntzaj tchi nbiy cyiʼja, oc cjawal weʼ aj tCʼwal Xtis, que ctzajal tiʼn cyiʼj t-ẍicʼ aj ankʼbil tbanal te cye; bix chelaxtzana, bix octzan chi pokʼsetala icytzan wacẍ tuj peʼn.",
                "3.": "Bix octzan cbajal cybetzʼana ajke nach; tuʼnj lonxa ke icytzan tzaʼj ke tjakʼ tlakal cykana tuj kʼij oc tbant j-ajo wuʼna, chitzan Kajaw te Ejército.",
                "4.": "Cycʼujlanxa aj ley te Moisés, aj nmajana, xiʼ nsamaʼna te tuj Horeb te cyakil Israel.",
                "5.": "Bix lutzan luʼ, oc cxel nsamaʼna Elías aj profeta naʼnxtok tuʼn tul kʼij matij bix nach te Kajaw;",
                "6.": "Bix cajal tkʼoʼn cyanma mambaj te cye cʼwaʼlbaj, bix cyanma cʼwaʼlbaj te cye mambaj, bixmo nyaʼyaj oc npona bix cnajal txʼotxʼ wuʼna tuʼn jun cyʼiwbil nach."
            },
            "26": {
                "1.": "Tons, nbanttzan, que cwando otak txiʼ baj ttxʼolbaʼn Jesús kej cosas luʼ, nxiʼ ttxʼolbaʼn cye ke xjal cyakil; bix xiʼ ttxʼolbaʼn cyakil ke cosas matij bix tzanx ke nuch.",
                "2.": "Bix xiʼ tmaʼn cyjaʼw: Ajke tuʼjal luʼ aj naʼx ten cyucʼala, oʼ tzaj tmaʼn Mambaj tuʼn t-xiʼ nkʼona cyeya; tuʼnj tuj aj te nim baʼn tuʼn xiʼ tkʼoʼn tun t-xiʼ kʼamet cyekaj ankʼbil cyjaʼ cytzaj.",
                "3.": "Bix ttxʼolbaʼn cyakilke cosas cye, icytzanjo, atxax aj ttzajlen keʼ asta tuj tyemp oc tul tuj tchi-al; icytzanjo, cyakilx cosas tuʼn cybant twitz txʼotxʼ cyakil, asta oc cyel baj txʼitl tzaʼnx cytenca ttxʼotxʼal tuʼn taʼw cyak, bix tuʼn toc tbalkʼin tib txʼotxʼ icytzan jun tiʼ tkal tolan tiʼj, bix tuʼn cycub naj cyaʼj bix txʼotxʼ.",
                "4.": "Bix aj matij bix twiʼpan kʼij jatuma tzaʼnx cytenca tnam, familyas, nasyon bixke yolbil oc chi webil twitz Dios tuʼntzan cyoc tuj xtis según tzaʼn cybinchben, banwtla tbanal bixmo nach.",
                "5.": "Ka baʼnka, tujtzan itzʼbil tej ankʼbil te jumajx; bix ka nachka, tujtzan itzʼbil jatum at sentens; bix nbanttzan txan waʼl parej cyxol, txkan tuj jun plaj bix txkantl tuj juntl plaj, según aj xtalbil, xtis, bix tbanal aj at tiʼj Cristo, que attak atxax tcub keʼ twitz txʼotxʼ.",
                "6.": "Bix nlay bant ttzʼibj tuj uʼj luʼ aj jun piẍ te siént piẍ cyiʼj cosas ax toc cub tyecʼan Jesús cye tnam;",
                "7.": "Per lutzan luʼ, ajke sleʼw cʼuxbil te Nefi at cyuj aj tnimal part cyiʼj cosas cub tyecʼan.",
                "8.": "Bix oʼchi cub ntzʼibana kej cosas luʼ, que aje aj chʼin ni part tiʼj cub tyecʼan cye tnam, bix o chi cub ntzʼibana tuʼntzan cytzaj kʼit juntl el tuj tnam luʼ, tzajna cyiʼj xjal miyaʼ teʼ tuj ja te Israel, según ajke yol oʼ tzaj ttxʼolbaʼn Jesús.",
                "9.": "Octzan cycʼam kej cosas ajo, baʼn tuʼn tel cynicyʼ tiʼj tnejal tuʼntzan cyoc tuj preba cyocslabil, ka ma txiʼ cyocslaʼn, tons chi xeltzan yecʼat cye ajke cosas matij.",
                "10.": "Bix ka mi ma cyajbeʼ tuʼn tocx cyocslaʼn kej cosas ajo, tons miʼntzan cheʼx kʼot kaj cosas matij cye, tetzan cysentens.",
                "11.": "Lutzan luʼ, banatak nten tuʼn cycub tzʼibat, ajke cycub cywitzke sleʼw cʼuxbil te Nefi, pero inoʼc tmayoʼn Kajaw tiʼj, aj t-xiʼ tmaʼn cyjaʼw: Cbel nkʼoʼna tuj preba aj tocslabil ntanmya.",
                "12.": "Cyjaʼtzan jluʼ, akina, Mormón, ncub ntzʼibana kej cosas ntzaj tmaʼn Kajaw wecyʼ. Bix cbajeltzan baj nyola jaʼla, bix cucx cxel wiʼn wecyʼ ajke cosas oʼ tzaj kʼamaʼn wecyʼ.",
                "13.": "Cyjaʼtzan jluʼ, wajbila tuʼn tel cynicyʼa tiʼj que o xnakʼtzan Kajaw tiʼj tnam tuj ox kʼij; bix tiʼjxatzan j-ajo, cub tyecʼan tib cocʼxi, bix cocʼxiʼ cub tiʼn tmij pan, bix baj tcyʼiwlaʼn, bix nxiʼtzan tkʼoʼn.",
                "14.": "Bix banttzan que cub tyecʼan cye cʼwal cyiʼj xjal cyakil aj oc tyolj, bix banttzan takʼan te baʼn cye; bix xiʼ ttzakpiʼn cyakʼ, bix xiʼ cytxʼolbaʼnke te cyman ajke cosas matij bix cyeʼyaxka, kaj cosas matij aj otak jax tpocbal tuʼn cye tnam; bix xiʼ ttzakpiʼn cyakʼ tuʼntzan tbant cyyolan.",
                "15.": "Bix banttzan aj tjaxlenxa tuj cyaʼjtcaban el tcub tyecʼan tib cywitz, bix otak tzʼaʼjal tucʼ Mambaj, despwés otak chi baj tkʼaʼnan ke yab cyakilxa bix ke cox, bix queʼyin cywitz moẍ tuʼn, bix jaket tocyʼ cyẍcyin xon tuʼn, bix bant nicyʼca wik kʼanbil cyxolke, bix aj tjaw weʼ jun xinak cyxolke cyimna, bix despwés aj t-xiʼlen tyecʼan tipamal, bix njaxtzan tucʼ Mambaj,",
                "16.": "Lutzan luʼ, banttzan tuj juntl kʼij nnoc cychmon cyib xjal tzaʼnx cytenca, bix otbinta bix itilkej cʼwal ajo; bix tzanx ni nuchxax o jaket cytziʼ bix iyolan cyiʼj cosas cyeʼyaxka; bix ajke cosas xiʼ cytxʼolbaʼn, mijun tzakpiʼn tiʼj tuʼn tcub ttzʼiban.",
                "17.": "Bix banttzan que ajke txnaʼkʼtzben Jesús otak chi jaw tsicʼoʼn tons nkeʼtzan tuʼn cybiyan bix tuʼn cyxnakʼtzet cyakilkaj aj nchuʼlaxa cyiʼj; bix nicyʼpunj ibiyan tuj tbi Jesús inoj tuʼn Xewbaj Sant.",
                "18.": "Bix nimke o cyil bix o cybinta cyej cosas milay bant tuʼn cyxiʼ kʼametl, que miyaʼ wen cytzʼibjs.",
                "19.": "Bix cub cyyecʼan bix bant cyakʼan te baʼn tiʼj jun bix juntl; bix attak cyakil cycosa mojan tiʼj bix bant cybinchben tuj xtis cyiʼj txkan bix txkantl.",
                "20.": "Bix bant que ibant cyakil ke cosas, icytzaʼnj otj tkʼamanta Jesús cye.",
                "21.": "Bix ajke biyan tuj tbi Jesús, atzan cybi oc aj Glesya te Cristo."
            },
            "27": {
                "1.": "Bix nchi bettzanke txnaʼkʼtzben Jesús ncheʼx paseaʼl bix nchi pacbantzan cyiʼjke cosas otak cybinta bix otak cyil, bix nchi biyantzan tuj tbi Jesús, banttzan que nnoc cychmon cyib, bix nnoctzan cychmon cyib tuj jun matij tipamal orasyon bix tuʼn t-apet weʼyj.",
                "2.": "Bix ncub tyecʼan tib Jesús cywitz juntl el te acʼaj, tuʼnj kit t-xiʼ cykaʼnan te Mambaj tuj tbi; bix nnultzan Jesús bix ncub ten tuj cymij, bix nxiʼ tmaʼn cye: ¿Ti tkal cyajbila aj tuʼn t-xi nkʼoʼna?",
                "3.": "Bix nxiʼtzan cymaʼn te: Tat, kajbila tuʼn ttzaj tmaʼna kecyʼ aj tbi glesya tuʼn toc kuʼna tej glesya luʼ; tuʼnj atke tiʼ tkal tuj tnam luʼ aj ax toclen cyiʼj yol luʼ.",
                "4.": "Bix nnaʼjaltzan ttzakʼwen Kajaw: Ax toc cxel nmaʼna cyeya: ¿Ti kuʼn nbaj cyxcyʼakan cyib tnam bix nchi xmucchan tuʼn tlaj j-ajo?",
                "5.": "¿Minaʼx tjaw cyschʼiʼna ajke tuʼjal ntyoʼla il tiʼj tuʼn cycʼama cyibaja aj tbi Cristo, a nbicyʼa? Porque tuʼnj bibaj ajo oc chi txaquetala tuj twiʼpan kʼij;",
                "6.": "Bix alcyej ma tcʼam tibaj aj nbicyʼa, bix ax tbanaljo asta oc tel baj twiʼ, atzanjo oc cletal tuj twiʼpan kʼij.",
                "7.": "Cyjaʼtzan jluʼ, nok nicyʼpunx ma bant cyuʼna, bantx cyuʼna tuj nbicyʼa; bix cxel cykaʼnna te Mambaj tuj nbiya, tuʼn ttzaj tcyʼiwlan glesya tuʼn nlaja.",
                "8.": "¿Bix tzaʼntzan nglesya ka ntiʼ ma tikʼ nbicyʼa? Porque ka jun glesya kʼiʼn tbi Moisés tuʼn, tons tglesya Moisésjo; bix ka ma tzʼoc tbi te jun alxcyex, tons tete xjal tglesyajo; pero ka kʼiʼn nbicyʼa tuʼn, tons wecyʼa nglesyajo, ka binchan tkʼukal tibaj nbangelya.",
                "9.": "Ax toc, ax toc cxel nmaʼna que tcub cykʼukal tibaj nbangelya. Cyjaʼtzan jluʼ, aj tiʼ tkal ctzajal cytxacoʼna, cytxacontza tuj nbiya; icytzan tenj ka ma tzaj cykaʼnna te Mambaj te baʼn te glesya, oc chi tzajal biʼna tuʼn Mambaj, ka ma bant cyuʼna tuj nbiya;",
                "10.": "Bix ka a binchan glesya tibaj nbangelya, tons twitzela Mambaj ctzajal tyecʼan tecax tbinchben tibaj.",
                "11.": "Pero ka miyaʼ binchan tibaj nbangelya, sinoʼ tuj cybinchben xjal, bixmo tuj tbinchben dyablo, ax toc cxel nmaʼna que oc chi tzalajil tiʼj cybinchben tuj jun tyempx, bix cyjaʼtzan ttzaj tuʼn tjapan baj twiʼ, bix octzan chi jawal txʼemat bix chi xel kʼot tuj kʼakʼ, que tujjo ntiʼ tuʼn tmaktzʼaj.",
                "12.": "Aj cyakʼanben cucx cxel cyiʼn, nokna tuʼnj cybinchben aj chi bajal kʼuchat; cycʼujlanxtzan ajke cosas maʼ txiʼ nmaʼna.",
                "13.": "Lutzan luʼ, oʼ txiʼ nkʼoʼn nbangelya cyeya, bix atzan nbangelya aj oʼ txiʼ nkʼoʼna maʼ chin nula twitz txʼotxʼ tuʼn wela twitz aj tajbl nMana, tuʼnj akʼa tzaj saman te wecyʼ.",
                "14.": "Bix a nMana ma tzaj saman te wecyʼ tuʼn njawa twitz crus. Bix ocxatzan njawa twitz crus, jaʼca tzaj wiʼna wuʼnx wiba wiʼjxa ajke cyakilka xjal, bix ax icyxtzan we lonxa injaw kʼina cyʼun xjal, ax icyx cye, tuʼn cyjaw tuʼn Mambaj, tuʼntzan cyul nwitza bix tuʼntzan cyoc tuj xtis según aj cybinchben, banwtlaka baʼn bixmo nach;",
                "15.": "Noktzan tuʼnj tuʼmal ajo injawa twitz crus; bix txkantltzan, según aj tipamal Mambaj, chi tzajal wiʼna cyakilka xjal wiʼja tuʼntzan cyoc tuj xtis tzaʼnx aj cybinchben.",
                "16.": "Bix cbanteltzan que alcyej cʼajs tiʼj tanma tiʼj tnachal bix ma biyan tuj nbiya, content cocal; bixka ma ten tbanal ocxa tjapan baj twiʼ, lutzan luʼ, ctel te tbanal wuʼna twitz nMana tuj aj kʼij oc wula xtisal tiʼj ke teʼ twitz txʼotxʼ.",
                "17.": "Bix alcyej miyaʼ tbanal ma ten asta oc tjapan baj twiʼ atzanjo cjawal txʼemat bix cocatz tuj kʼakʼ, jatuma mi jtoj tuʼn tmaktzʼaj juntl el, nok tuʼn tlaj xtis te Mambaj.",
                "18.": "Bix atzan yoljo oʼtzaj tkʼoʼnkʼa cyeke cycʼwaʼl xjal; bix atzan tuʼmaljo tuʼn cyel tyol twitz aj ke yol oʼ cheʼx tkʼamaʼn; bix ntiʼ nnicʼan, sino que nnel twitz ke tyol cyakil.",
                "19.": "Bix mi jun nach jaʼca tzʼocx tuj tkʼuʼkʼbl; cyjaʼtzan jluʼ, mijun nnocx tuj tcubil, sino oʼcx aj maʼ ttxʼaj t-xbala tuj nchicyʼela, según tocslabil, aj tuʼn tajs tiʼj tcʼuʼj cyiʼj twitz til cyakil bix aj tbanal asta oc tjapan baj twiʼ.",
                "20.": "Bix atzan mandamyent jluʼ: Cyiʼn ajs tiʼj cyanma tiʼj tnachal, tzaʼnx cytencaya, ttxaʼnla txʼotxʼ, bix cytzaja wiʼja bix chi biyana tuj nbicyʼa, tuʼntzan cysakixa tuʼn Xewbaj Sant, tuʼntzanj tuj twiʼpan kʼij ateʼkaya nwitza, bix puro sak cyiʼja wena tiʼj cyakil tnachal.",
                "21.": "Ax toc, ax toc cxel nmaʼna cyeya que atzan nbangelyajo; bix loʼn cyuʼna ajke cosas tuʼn tbant cyuʼna tuj nglesya; ajkaj binchben soc cyqueʼyina xbant wuʼna, axka chi bantel cyuʼna, tuʼntzanj ajke nicyʼca soc cyqueʼyina xbant wuʼna, ax axkajo chi bantel cyuʼna.",
                "22.": "Que aj tuʼmal jluʼ ka ma chi bant cosas ajo cyuʼna, cyeʼyaxkaya, tuʼnj oc chi jawala twitz cyaʼj tuj twiʼpan kʼij.",
                "23.": "Cytzʼiban cuba ajke cosas ma cyila bix ma cybiya, per oʼcxtzan chʼin miʼntzan cub cytzʼibana ajke xjan.",
                "24.": "Cytzʼiban cuba ajke tbinchben tnam luʼ, aj binchben chibantel yajxatl, icytzanj oʼ cub tzʼibat tiʼj aj oʼ tzicyʼ.",
                "25.": "Pwes lutzan luʼ, cyuʼnkej uʼj aj oʼchi cub tzʼibat, bix ajke chi bel tzʼibat, chocal tnam luʼ tuj xtis; porque noktzan cyuʼnjo cxel kʼamet cye xjal aj tbinchben tuj ewj taʼtak.",
                "26.": "Lutzan luʼ, tzaʼnx cytencake cosas oʼ chi cub tzʼibat tuʼn Mambaj; cyjaʼtzan jluʼ, oc cocal twitz txʼotxʼ tuj xtis segun kej uʼj tzʼiban maj.",
                "27.": "Bix tzʼelx cynicyʼa tiʼj akaya chocal te cyjwes tiʼj tnam luʼ, según aj jwisyo cxel nkʼoʼna, aj baʼnx chʼin. Cyjaʼtzan jluʼ, ¿Ti tkal xjal il tiʼj tuʼn cyoca? Ax cxel nmaʼna cyeya, ilx tiʼj tuʼn cyoca icytzan kina.",
                "28.": "Bix jaʼlatzan ma chin aʼjala tucʼ Mambaj. Bix tiʼj ax toc cxel nmaʼna, nokx nicyʼpun cosas cxel cykaʼnna te mambaj tuj nbiya, chi cxel kʼot cyeya.",
                "29.": "Cyjaʼtzun, cykananxa, bix oc cycʼama; chi kʼajta, bix cocax jaket cywitza; tuʼntzanj alcyej ma tkana, nul kʼonte; bix alcye ma kʼajt, nnoc jaket twitz.",
                "30.": "Bix lutzan luʼ, aj ntzalajibla matijjo, bix asta nim, nok tuʼn cylaja, bix icx tiyijil ankʼbil luʼ; icytzanjo, bix ax te Mambaj nkeʼ tcʼuʼj bix icyxka tzaʼnx cytenca ángeles sant, nok tuʼn cylaja bix kej nchi ankʼin jaʼla; tuʼnj mijun jluʼ oc quelal tzacj.",
                "31.": "Lutzan luʼ, wajbila tuʼn tel cynicyʼa tiʼj, tuʼnj a nchin yolanwa tiʼj tiyijil ankʼbil aj n-ankʼin jaʼla. Bix mijuntzajo quelal naj; bix cabalx aj ntzalajibla cyuʼn.",
                "32.": "Lutzan luʼ, ntzaj taʼw wiʼja tuʼn tlaj tcyajin tiyijil ix tucʼx jluʼ, tuʼnj chi xeʼl tuj moybil tuʼn, icxtzan atzanjo cʼwaʼlbaj tuj najan; tuʼnj chin xeʼl cʼayana tuʼn ẍkʼan pwak bix sak pwak bix ti cyakil ajo cocal noj puʼt tiʼj bix cpoʼcʼx tel, ix ke lekʼ najnake ix alkʼalke. Ix tujtzan kʼij ajo chin pola lolta cye; nmaktzʼetzn cyakʼanben tibajx cywiʼ.",
                "33.": "Bix banttzan aj t-xiʼlen baj tkʼamaʼn Jesús kej yol ajo, nxiʼ tmaʼn cye txnaʼkʼtzben: Cyocxa tuj tlamel ja neʼ ttziʼ tuʼnj neʼ twitz tlamel ja, bix neʼ tuj be aj nxiʼ tuj ankʼbil, bix niʼxaka ncanet cyuʼn; per maʼ twitz tlamel ja, bix maʼ tuj be aj nxiʼ tuj camacy, bix nimka nnajblan cyuʼn, asta oc tpon konicyʼan jatuma mi-al nnakʼnantl."
            },
            "28": {
                "1.": "Bix banttzan que aj tbajlen tkʼamaʼn Jesús kej yol ajo, nxiʼ meltzʼaj cyucʼ txnaʼkʼtzben, tucʼ juʼn twitzela, bix nxiʼ tmaʼn cye: ¿Ti tkal cyajbila wiʼja aj ya otak chin aʼjala tucʼ Mambaj?",
                "2.": "Bix nnaʼjaltzan cytzakʼweʼn cycyakil oʼcx oxa myaʼ icju: Kajbila aj cwando ya otak kankʼina tabkʼiyal jun xjal, bix otak baj bant akʼuntl, aj al iʼj ẍko ttxoca, tuʼn kxiʼya joratx tucʼala tuj tkʼukʼbila.",
                "3.": "Bix nnajtztzan ttzakʼweʼnkʼa cye: Cyeʼyaxkaya tuʼnj maʼ cyajbeya j-ajo wiʼja, cyjaʼtzan jluʼ, aj oc cyoca setenta y dos abkʼi, oc chi xela wucʼila tuj nkʼukʼbila, bix wucʼaltzana ccanetal cyujlabila.",
                "4.": "Bix t-xiʼtzan baj tkʼamaʼn cye, nxiʼ meltzʼaj cyucʼj oxl bix nxiʼ tmaʼn: ¿Ti tkal cyajbila tuʼn tbant wuʼna cyiʼja, aj ya otakxa chin naʼjala tucʼ Mambaj?",
                "5.": "Bix nnoc ten cycʼuʼj bisl wena, tuʼnj ntiʼ cyipamal tuʼn t-xiʼ cykʼamaʼntak aj ti tkal cyajbil.",
                "6.": "Bix nxiʼtzan tkʼamaʼnkʼa cye: Luluʼ, loʼn wuʼna aj cyximbitza. Otak cyajbeya ax aj tajbe Xwan wiʼja, aj nim wajbila tiʼj, alcyej aj oc te wucʼala tuj wakʼana aj naʼxtak njaw kʼoʼna twitz crus cyuʼn judíos.",
                "7.": "Cyjaʼtzan jluʼ, más cyeʼyaxkaya, tuʼnj mi jtoj tuʼn t-xiʼ cynebeʼna camacy sino que chi ankʼila asta oc toc cyqueʼyina cyakilxa tbinchben Mambaj tucʼ cycʼwaʼlke xjal, bix maxa oc cyel twitz tzaʼnx cytenca aj tajbil Mambaj, oc wula tuj ntzalajibla tuʼn tipumal cyaʼj.",
                "8.": "Bix mi jtoj tuʼn cyapantiya jun taʼw te camacy sino ocxa wula tuj ntzalajibla, oc chi meltzʼajel cyxumlala te cyimleʼn tuʼntzan toc cyxumlala miʼn cyim tuj jun tuʼmal nok jaw jaket tziʼ witz bix tuʼn cub meltzʼuʼn witz, tons octzan chi cyʼiwletala te tuj tkʼukʼbil nMana.",
                "9.": "Bix icxtljun, miʼn cynantiya jun taʼw cwando nchi ankʼintaya tuʼn cychibjala, mix cʼixbil, sino nok tuʼntlaj twitz cyil twitz txʼotxʼ, bix cbantel cyakil wuʼna tuʼntzaj aj tiʼ tkal ẍcyajbeʼya wiʼja, tuʼnj maʼ cyajbeya tuʼn ttzaj cyiʼna ajke anma cye xjal, myentras atxca twitz txʼotxʼ.",
                "10.": "Bix tuʼntzan tlajjo oc ctel cyucʼala tzaʼnx tenca tzalajibil, bix chi bel tutzʼeʼya tuj tkʼukʼbil nMana, icytzanjo, aj cytzalajibla ctel cyakil, icx tzaʼn te Mambaj otzaj tkʼoʼn tzalajibil cyakil wecyʼ, bix icyxtzan chocala icytzaʼn kina, bix icyx kina icytzan Mambají bix aj Mambaj bix kina junx koʼya.",
                "11.": "Bix aj Xewbaj Sant ntmaʼn ax toc tiʼj Mambaj bix wiʼja, bix aj Mambaj ntzaj tkʼoʼn Xewbaj Sant cyeke cycʼwaʼl xjal tuʼn nlaja.",
                "12.": "Bix banttzan que aj tbajxa tkʼamaʼn kej yol ajo, nnoc tmacoʼn Jesús tuʼn tal tkʼab ajke juʼn txnakʼtzben, per ntiʼkej ox aj at cycyajalten, bix n-najaltzan.",
                "13.": "Bix lutzan luʼ, nchi jaket cyaʼj, bixkej ajo nchi jaw kʼiʼn tuj cyaʼj, bix cybinta bix cyil cosas aj milay bant tuʼn cyxiʼ kʼametl juntl el.",
                "14.": "Bix ntiʼ kʼon tun cyyolan, bix ax ntiʼ xiʼ kʼoʼn cyipamal tuʼn t-xiʼ cytxʼolbaʼn ajke cosas o cyil bix aj cybinta.",
                "15.": "Bix ntiʼ xiʼ cymaʼn ka teʼ tuj cyxumlal bixmo tiʼjxa cyxumlal, tuʼnj eʼla tuj cywitz que lonxa icytzan jun meltzʼubil cyiʼj, lonxa icytzan otak chi meltzʼaj cyxumlal aj chibaj oc te jun xumlalbaj miʼn cyim, tuʼntzan tcyil ajke cosas te Dios.",
                "16.": "Per banttzan que nbant juntl el te acʼaj aj cyakʼan twitz txʼotxʼ cyakil, per ntiʼ xiʼ cymaʼn ajke cosas otak cyil bix cybinta, nok tuʼn tlaj aj mandamyent xiʼ kʼon cye tuj cyaʼj.",
                "17.": "Mas iten-la tuj jun xumlalbaj te cyimleʼn bixmo miyaʼ te cyimleʼn, tujxa kʼij cybajlenx meltzʼaj, ntiʼ loʼn wuʼna.",
                "18.": "Oʼcx loʼn wuʼna ictzan aj storya oʼ kʼonjtz, que ibet tuj país cyakil, binchal akʼuntl cyxol cyakil tnam, te glesya cyakilkaj nnocaxa cyocslaʼn tiʼj aj nxiʼ cypacbaʼn, bix nicyʼ punxkaj ibiyan, o cycʼam Xewbaj Sant.",
                "19.": "Bix i-eʼxtzan pres cyuʼnkaj nyaʼ teʼc tiʼj glesya. Bix ajke pres ntiʼ itenke baʼn, tuʼnj kit tcub cymij tuj tmij.",
                "20.": "Bix nchi cuʼxtzan makuʼn per xiʼ paxj txʼotxʼ cyuʼn tuʼn tyol Dios, que aj tuʼmal iclet cyiʼj t-xeʼpan txʼotxʼ nok tuʼn cyipamal, bix, cyjaʼtzan jluʼ, ntiʼ jatz cyjuchan t-xeʼ txʼotxʼ nim tuʼntzan cyten.",
                "21.": "Bix ox el iocx kʼoʼn tuj jun jorna njucan kʼakʼtuj, bix ntiʼ baj jun tnachal tiʼj cyxumlal.",
                "22.": "Bix caʼb el i ocx kʼoʼn tuj jun pic txcup chol xjal. Bix lutzan luʼ, ischan cyucʼke txcup jawnaka lonxa icytzan jun cʼwal nschan tucʼjun tal neʼl nchʼun, bix ntiʼ baj mijun tnachal tiʼj cyxumlal.",
                "23.": "Bix banttzan icy ibetjo cyxol cyakil tnam te Nefi, bix o cypacbanta bangel te Cristo cyeke cyakil xjal tuj país, bix imeltzʼajtzan te Kajaw, bix ijoctzan tiʼj Glesya te Cristo, bix cyjaʼtzan cyaj cyʼiwlaʼn tiyijil jun cʼloj ankʼbil luʼ según ajke tyol Jesús.",
                "24.": "Bix jala, akine Mormón, chinxi colana tuʼn nyolana tiʼj kej tuʼmal luʼ.",
                "25.": "Luʼtzan luʼ, nokax banan ten tuʼn tcub ntzʼibana cybi kaj mi jtoj tuʼn cyneben tiʼj camacy, pero ntiʼ o tkiy Kajawí cyjaʼtzan jluʼ, ntiʼtzan cub ntzʼiban, tuʼnj eʼwanka twitz txʼotxʼ.",
                "26.": "Per lutzan luʼ, ochi wila, bix oʼ chin cykʼolbenta.",
                "27.": "Bix lutzan luʼ, chi canetal cyxolkej xjal miyaʼ teʼ tuj ja te Israel bix ajke xjal miyaʼ teʼ tuj ja te Israel min cytzkiʼn ke.",
                "28.": "Ax oc chi tel cyxol ke Judíos, bix ajkejluʼ mi cytzkiʼn.",
                "29.": "Bix octzan t-xiʼ tnaʼn Kajaw tiʼj baʼn tuj tnabil nim baʼn tuʼn, cbanteltzan cyakʼan cyxolke tzaʼnx cytenca cʼloj xjal cysipan cyib tuj Israel, bix cyxol cyakil nasyon, familyas, yolbil te bix tnam, bix cyxoltzan, cxel cyiʼn nim anma tucʼ Jesús, tuʼntzan cyel twitz aj cyajbil, bix ax tuʼntzan tlaj cyipamal tuʼn tcub tcʼuʼj Dios aj at cyucʼal.",
                "30.": "Bix icxke icytzankaj ángel te Dios, bix ka ma chi xmejlun twitz Mambaj tuj tbi Jesús, jaʼca bant tuʼn tcub cyyecʼan cyib cywitz nok alcyex xjal aj baʼn yin cynaʼn.",
                "31.": "Que aj tuʼmal oc chi bantel binchben cyeʼyax cyuʼn, aj naʼxtak tul aj matij kʼij, cwando cyakilka ax toc tuʼn cypon yecʼal cyib twitz Cristo aj tcubil xtis.",
                "32.": "Icytzanjo, banwtla cyxolke xjal aj miyaʼ teʼ tuj ja te Israel oc cbantel jun matij bix cyeʼyax binchben cyuʼn, aj naʼxtak tul kʼij te jwisyo.",
                "33.": "Bix nok ka at cyucʼala ajke tzaʼnx cytenca Tuʼjal ntyoʼla cyiʼj binchben cyeʼyax te Cristo, loʼnwla cyuʼna, según tyol Cristo, que oc chicʼelkej cosas axix toc.",
                "34.": "Bix ¡Becyʼbil twitz aj mi ma txiʼ tbiʼn ajke tyol Jesús, bix cyyolkej aj oʼchi jaw tsicʼoʼnkʼa bix oʼ cheʼx tsamaʼn cyxolke! Tuʼnj ajke miʼn ma cynima ajke tyol Jesús mix cyyolkej aj oʼ cheʼx samaʼn, mix akʼa milay cycʼam, bix jluʼtzan, milay chi tcʼamkʼa tuj twiʼpan kʼij.",
                "35.": "Mejor miwt i-itzʼj akajo. ¿Pwes nneʼla cynaʼna jaʼca maket t-xtis jun Dios aj otak tzʼoc icyʼleʼn, que oʼ baj betzʼan cyuʼn xjal, tuʼntzanj j-ajo tuʼn tul colbil?",
                "36.": "Bix lutzan luʼ, cyiʼjtzanj aj xiʼ nmaʼna ajke ijaw tsicʼoʼn Kajaw - icytzanjo, ajke ox ijax kʼiʼn tuj cyaʼj - que ntiʼ loʼntak wuʼna ka otak chi txʼajet tiʼj cyxumlal te cyimleʼn tuʼn cyoc te jun xumlalbaj miʼn cyim.",
                "37.": "Lutzan luʼ, aj tbajlenxa ntzʼibana, otxiʼ nkaʼnna te Kajaw, bix oʼ tzaj tyecʼan wecyʼ il tiʼj tuʼn tbanttak jun meltzʼubil tuj cyxumlal, nokt miʼn, iltla tiʼj tuʼn tcyikʼ camacy.",
                "38.": "Cyjaʼtzan jluʼ, tuʼntzan mi txiʼ cynebeʼn camacy, obant jun meltzʼubil tuj cyxumlal tuʼntzan mi cynanta taʼ bix bis, sino nok cyiʼj cyil te twitz txʼotxʼ.",
                "39.": "Perj meltzʼubil ajo micyʼx icytzanj cbantel tuj twiʼpan kʼij, per at jun meltzʼubil cyiʼj, tuʼntzan mi ten tipamal Satanás tuʼn toc laʼt cyiʼj, bix ma chi baj txʼajet cychibajal, tuʼntzan cyoc sant, tuʼntzan mi cyten tuj tipamal twitz txʼotxʼ.",
                "40.": "Bix cucxtla ẍi tenju hasta taj ẍpon cann aj kʼijte jwisyo te Cristo, bix tujtzan kʼij ajo oc chi apal tiʼj jun meltzʼubil matij, bix chi cʼametaltzan tuj tkʼukʼbil Mambaj tuʼn mi jtojx tuʼn cyetz, sino tuʼn cyankʼin jumajx tuj cyaʼj tucʼ Dios."
            },
            "29": {
                "1.": "Bix jaʼlatzan, luluʼ cxel nmaʼna aj oc t-xtisan Kajaw tuj yol aj nim baʼn tuʼn bix tuʼn cycanankej yol ajo cyucʼ xjal miyaʼ teʼ tuj ja te Israel, según aj ttziybil, tons quelaltzan cynicyʼa tiʼj ckebil tuʼn tel twitz aj bant tiʼj tuʼn Mambaj cyucʼ ke tcʼwaʼl Israel, tiʼj aj tuʼn cyajtz te acʼaj tuj txʼotxʼ cy-erens.",
                "2.": "Bix loʼntzan cyuʼna que ajke tyol Kajaw, aj oʼ chikʼamanta jun tyempca ajke profetas sant, oc chelal baj twitz cyakil; bix miʼn txiʼ cymaʼna que oc cwebil aj tulal Kajaw cyucʼ tcʼwaʼl Israel.",
                "3.": "Bix miʼn txiʼ cynaʼna tiʼj tuj cyanmiya que nok tenke yol aj oʼ cheʼx kʼamet, pwes lutzan luʼ, oc cxel tcʼujlaʼcj Kajaw aj oʼbant tiʼj tuʼn tucʼ tnam te ja te Israel.",
                "4.": "Bix aj oc toc cyqueʼyina oc cyjaw canetke yol ajo cyxola, mitiʼ tuʼmal il tiʼj tuʼn tel cyicʼana tuj más tyemp ajke tbinchben Kajaw, tuʼnj aj tspada te t-xtisibil taʼ tuj tbankʼaj; bix lutzan luʼ, ka ma tzʼel cyicʼana tbinchben tuj kʼij ajo, cbantel tuʼn tcub naj cyiʼja tuʼn.",
                "5.": "¡Becyʼbil twitz aj quelal ticʼan te tbinchben Kajaw; icytzanjo, becyʼbil twitz aj miʼn tkiy Cristo bix ajke tbinchben!",
                "6.": "Icytzanjo, ¡Becyʼbil twitz aj miʼn cub tuj twitz cyiʼj ajke tuj ewaj nchi kʼunj tuʼn Kajaw; bix aj nkʼaman tiʼj que aj Kajaw nyaʼ tuʼn yecʼbil nnakʼnan mix tuʼnj jun tyemp nkʼunj, mix cyuʼn oyaj, mix cyuʼn yolbil, mix tuʼn kʼanbil mix tuʼn tipamal Xewbaj Sant!",
                "7.": "Icytzanjo, ¡Becyʼbil twitz aj tuj kʼij ajo ma txiʼ tmaʼn, chila ka baʼn que milay bant binchben nim tipamal tuʼn Jesucristo! Tuʼnj alcyej ma kʼaman tiʼj icyjo, atzanjo icytzan cʼwaʼlbaj te najleʼn, que mintiʼ xtalbil tucʼal; ictzan tyol Cristo.",
                "8.": "Icytzanjo, ya miʼn chi xmucchana, mix tuʼn tel cyicʼana ajke judíos mix tuʼn cyjaw tzena cyiʼj, mix tiʼj mijuntl tuj ja te Israel; lutzan luʼ, cʼujlaʼnx tuʼn Kajaw aj bant tiʼj tuʼn cyucʼal, bix cbantel tuʼn cyiʼj aj oʼ txiʼ ttziʼyan.",
                "9.": "Cyjaʼtzan jluʼ, miʼn txiʼ cyxiʼmana tiʼj que jaʼca bant tuʼn taʼjal maktzʼaj tbankʼaj Kajaw tuj t-ẍnayj, tuʼntzan mi tbant tjwisyo asta oc tel twitz aj bant tiʼj tuʼn tucʼ ja te Israel."
            },
            "30": {
                "1.": "¡Cybinxa, akaya xjal miyaʼ teʼ tuj ja te Israel, cybinxa aj tyol Jesucristo, aj tCʼwaʼl Dios n-ankʼin, ke yol oʼtzaj tmaʼn wecyʼ tuʼn t-xiʼ nyoʼlana cyeya! Lutzan luʼ, oʼtzaj tmaʼn tuʼn ntzʼibana, tuʼn t-xiʼ nmaʼna cyjaʼw:",
                "2.": "¡Cyajtza, tzaʼnx cytencaya xjal miyaʼ teʼ tuj ja te Israel, tiʼj be tnachal bix tajs tiʼj cyanma tiʼj cybinchbena ploj, tiʼj cyslaʼja tiʼj cymoybila tiʼj juntl tiʼj tnachal tuʼn cycub mojeʼya tucʼ aj xjal miyaʼ cymoja, tiʼj cynachala tuj ewaj tiʼj tuʼn cyoc tena nal Dios cywitz nok tiʼx tkal tiblal, tiʼj tuʼn cybiyana, tiʼj tuʼn tajblan nyola tuʼn tcanet pwak, kʼoj, xcyʼakbil bix cyakilkaj cynachala bix nicyca icʼbil, bix cytzaja wiʼja, bix chi biyana tuj nbiya tuʼntzan cycʼama najsbil tiʼj twitz cyila, bix tuʼntzan cynoja tucʼ Xewbaj Sant, tuʼntzan cyoca tajlal cyxolke ntanmiya que akajo aj ja te Israel!"
            }
        }
    },
    "4-ne": {
        "meta": {
            "slug": "4-ne",
            "name": "Tcyajan Nefi",
            "chapterWord": "Capítulo"
        },
        "chapters": {
            "1": {
                "intro": "Aj t-xiʼlen tnam te Nefi, según aj tsorya cux tibaj ke sleʼw cʼuxbil.",
                "1.": "Bix bant que nnel baj aj treinta y cuatro abkʼi, bix ax icyx aj treinta y cinco abkʼi; bix lutzan luʼ, ajke txnaʼkʼtzben Jesús otak baj cyxnutxʼan Glesya te Cristo tuj cyakil twitz txʼotxʼ nakaʼyan. Bix nok nicyʼ punkaj aj ncheʼxax tuj, bix naʼja cyiʼn cyanma ax toclen tiʼj twitz cyil, biyaman tuj tbi Jesús; bix ax ncycʼamke aj Xewbaj Sant.",
                "2.": "Bix banttzan que tuj abkʼi treinta y seis otak chi meltzʼaj tiʼj Kajaw cyakilka xjal, tuj cyakil twitz txʼotxʼ, tzaʼnx ke nefitas bixke lamanitas; bix ntiʼ xcyʼakbil cyxol, bix oc cbantel cybinchben tuj tligaral tuʼn jun tucʼ juntl.",
                "3.": "Bix mojantak cyuʼn ajke cosas cyakil; cyjaʼtzan jluʼ, ntiʼ tak kʼinan mix meba, mixke pres mixke tzakpiʼn, sino que cyakilka tzakpiʼnka bix a juntak ka tiʼj oyj tuj cyaʼj.",
                "4.": "Bix bajtzan que tuj abkʼi treinta y siete ax oten tzalajibil twitz txʼotxʼ.",
                "5.": "Bix ajke txnaʼkʼtzben Jesús ibant matij bix cyeʼyaxke binchben cyuʼn, cyjaʼtzan ibanix yab cyuʼn, ijaw itzʼj cyimna cyuʼn, o bant cybet cox cyuʼn, xiʼ cykʼoʼn cywitz moẍ tuʼn cyqueʼyin bix bant cybin kej xon cyuʼn; bix bantke nim binchben aj nim tipamal cyuʼn cyxol cycʼwaʼl xjal bix ntiʼ ibant binchben nim tipamal, más oʼcx tuj tbi Jesús.",
                "6.": "Cyjaʼtzan el baj abkʼi treinta y ocho, treinta y nueve, cuarenta, cuarenta y uno, bix cuarenta y dos; icytzanjo, asta tuj abkʼi cuarenta y nueve bix cincuenta, cincuenta y uno bix cincuenta y dos; icyztzanjo, asta tel baj abkʼi cincuenta y nueve.",
                "7.": "Bix Kajaw onan cyiʼj tuʼn cyjaw jawna tuj akʼuntl twitz txʼotxʼ; icytzanjo, acʼaj jaw cybinchan tnam tuj juʼn ligar jatuma otak chi tzʼeʼy.",
                "8.": "Icytzanjo, bix jaw cybinchaʼntl juntl el te acʼaj aj tnam te Zarahemla.",
                "9.": "Per attak nimke tnam otak chaʼj jokpaj, bix noktzan aʼ otak jaw canet te cyxel; cyjaʼtzan jluʼ, ajke tnam j-ajo mitiʼ o bant tuʼn cyjaw binchat juntl el te acʼaj.",
                "10.": "Bix banttzan que aj tnam te Nefi cyiw iocatl, bix ochʼiy joratx, bix o canan tuʼn toc jun tnam cyeʼyax bix te ajbil wena.",
                "11.": "Bix kittzan cynajan bix kit cyocx tuj najabil, bix itzajtzan cyʼiwlaʼn ictzan ajke nim tziybil tzaj tkʼoʼn Kajaw.",
                "12.": "Bix ya ntiʼ ijoʼc lapeʼtl tiʼj ceremonia bix tley Moisés, sinoque txkanx ooc cyqueʼyin cyiʼj mandamyent otak tzaj cycʼamoʼn te cyAjaw bix cyDios, cocʼxix apaʼn weʼyaj cyuʼn bix cynaʼjl Dios, bix kittzan toc cychmon cyib cocʼxix tuʼn cynan Dios bix tuʼn cybin tiʼj tyol Kajaw.",
                "13.": "Bix banttzan onaj nicyʼca xcyʼakbil cyxol xjal tuj cyakilxa tnam; bix ajke txnaʼkʼsben Jesús ibant ajke matij binchben nim cyipamal cyuʼn.",
                "14.": "Bix banttzan que el baj abkʼi setenta y uno bix setenta y dos; icytzanjo, asta setenta y nueve, icytzanjo, bix asta otak tzʼel baj jun syent abkʼi, bix ajke xjal otak choc tyeʼcʼn Jesús otak txiʼ cycʼuʼn cyib tuj lugar cyeyixix te Dios, paraiso tbiʼ, per miʼnkej ox aj cucx tuʼn cyten; bix xiʼ kʼot cyipamal txkantl xjal te cyxelke; bix ax nimkej tuj ankʼibl ajo otak chi cyim.",
                "15.": "Bix banttzan que ntiʼ moybil tuj tnam, nok tuʼn tlaj aj tcʼuʼjlabil Dios aj n-ankʼintak tuj cyanma tnam.",
                "16.": "Bix ntiʼ aj nkʼojl tcʼuʼj tiʼj juntl, mix moybil, mixke pantyon, mix aj tnachal tuʼn tbant tuʼn xinak tucʼ aj miyaʼ tej, mix slaʼj, mix biyenj, mix achbil tiʼj jun xuʼj tuʼn toc binchat tnachal tiʼj; bix axix toc mitiʼ tnam cyeʼyax icytzanke cyxolkej tzaʼnx cytenca otak chi tzaj bant tuʼn tkʼab Dios.",
                "17.": "Mitiʼtajke alekʼ, mixke biyanel, mixke lamanitas, mix jun wik itas, sino que junxke, tcʼwaʼl Cristo bixke kʼil te erens tkʼukʼbil Dios.",
                "18.": "¡Bix nimxax itzaj cyʼiwlaʼn! Tuʼnj itzaj cyʼiwlaʼn tuʼn Kajaw tuj cyakil cybinchben; icytzanjo, itzaj cyʼiwlaʼn bix ionjs tuʼn cyjaw jawna asta tel baj jun syent laj abkʼi. Bix aj tnejal tiyijil ankʼbil yajxa tiʼj Cristo otak chi cyim; bix ntiʼtak moybil tuj cyakil tnam.",
                "19.": "Bix banttzan que Nefi, cʼuʼntak tuʼn ajke twiʼpan storya, ncyimca (bix kʼiʼntak storya cywitz ke sleʼw cʼuxbil te Nefi); bixj tcʼwaʼl aj Amós atzanjo xiʼ kʼintl te te t-xel; bix ax cywitz sleʼw cʼuxbil te Nefi cubl tuʼn.",
                "20.": "Bix xiʼ tiʼn ochenta y cuatro, bix cucxtak at tzalajibil twitz txʼotxʼ, per noktzan jun ni piẍ part te tnam otak txiʼ cycoʼlan tuʼn toc cyocslaʼn tiʼj glesya bix otaktzan txiʼ cyiʼn cyibaj aj cybi lamanitas. Cyjaʼtzan nkeʼ juntl el tuʼn cyten lamanitas tuj tnam.",
                "21.": "Bix bant que ax ncyim Amós (Bix atxax tuj ciento noventa y cuatro abkʼi aj tul-len Cristo), bix aj tcʼwaʼl, aj Amós, nxiʼ tiʼntl storya te t-xel; bix ax cub ttzʼiban cyuj sleʼw cʼuxbil te Nefi, bix ax cub tzʼibat tuj tuʼj Nefi, que aj uʼj luʼ.",
                "22.": "Bix banttzan que otak tzʼel baj cab syent abkʼi; bix tzaʼnx cytencakej tuj tcaban tiyijil ankʼibil otak chi cyim, banwtla atxtak juʼn ke iteʼx.",
                "23.": "Bix a kina, Mormón, wajbila tuʼn cybintaya que aj tnam otak jaw tajlal cyjaʼtzan cysipantak cyib tuj cyakil tnam, bix otak choc tmakal kʼinan, nok tuʼnj jawna ijaw tiʼj Cristo.",
                "24.": "Per tuj abkʼi ajo, tuj cab syent jun, o keʼ tuʼn ten cyxol juʼnke ijaw nim, icytzanj tuʼn toc cykʼoʼn cyxbalan nim twiʼ, bix nicyʼca wik xak uʼxke bix nicycʼa cyeʼyax te twitz txʼotxʼ.",
                "25.": "Bix tuj tyemp ajo ncyaj cykʼoʼn tuʼn ten tbanel bixj etzan cyuʼn aj tuʼn tcuʼb tuj moj.",
                "26.": "Bix nkeʼtzan tuʼn cyel sputj, bix tuʼn cybant glesya nok tun cyoc kʼinan; bix nkeʼtzan tuʼn tel cyicʼan aj Glesya te Cristo ax toc.",
                "27.": "Bix banttzan que aj otak tzʼel baj cab syent laj abkʼi, ya attak tuj tnam nim tajlal ke glesya; icytzanjo, attak nim txkan glesya bix xiʼ cymaʼn tuʼn toc cyqueʼyin Cristo, bix jluʼtzan, ncub cyeʼwan tnimal yol tiʼj tbangelyo, atzan tuʼmal cuʼ cyapaʼn nicyʼca wik tnachal, bix nchisipantale cyiʼj cyʼiwlaʼn maja cyekej miyaʼ baʼn tuʼn t-xiʼ kʼot cye tuʼnj miyaʼ tbanalke.",
                "28.": "Bix aj glesya ajo o tzʼel bichan wena nok tuʼn tnachal, bix tuʼn tipamal Satanás aj otak tzʼel etzan cyanma tuʼn.",
                "29.": "Bix attak juntl Glesya cuʼ teʼwan Cristo; bix aj ajo ijoʼc lapeʼ biyol cyeke lepẍtak tiʼj Glesya te Cristo ax toc nok tuʼnj aj ncub cybecyʼbiliʼn cywitz bix cyocslabil tiʼj Cristo; bix ijoc kʼojleʼn nok tuʼnj kej nim binchben nim tipamal nbanttak cyuʼn cyxol.",
                "30.": "Cyjaʼtzan jluʼ, kʼiʼntak cyipamal cyibaj txnaʼkʼtzben Jesús, aj otak chi cyajten cyucʼal, bix i ocx kʼoʼntak pres; per nok tuʼn tipamal tyol Dios aj attak cyibaj, caʼbx ijeʼla ke tjayl tzeʼ, bix kittzan cyetz binchal binchben nim tipamal cyxol tnam.",
                "31.": "Oʼcxtzan chʼin, bix cyiʼjxatzan tzaʼnx cytenca binchben nim cyipamal, o loʼch cyanma tnam bix oc cyjayoʼn tuʼn cybiyet, icytzankaj Judíos te Jerusalén o bant cyuʼn tuʼn tcub cybiyoʼn Jesús, ictzan tyol.",
                "32.": "Bix nchocx kʼoʼn cyuj jorna nchi cʼant wena; bix oc cyetztl ntiʼ otak baj mi jun tnachal tiʼj cyxumlal.",
                "33.": "Bix ax i-ocx kʼoʼn tuj picy ja teʼcx txcup baʼn chi chon xjal bix ischan lonxa icytzanj jun nuʼẍ nschan tucʼ jun tal neʼl; bix i-etz tuj bix ntiʼ tnachal otj baj tiʼj cyxumlal.",
                "34.": "Oʼcxtzan chʼin, ocyiwax cyanma tnam, tuʼnj attak nimke sacerdote bix profetas tzacaj que ijoc kʼakʼan tiʼj tuʼn cybant nim glesya bix tuʼn cybant nim tnachal. Bix icaban tnam Jesús tuʼnjo; per aj ttanma Jesús ntiʼ aʼjal cymaktzʼuʼn tmoj. Cyjaʼtzan ntiʼ ipon tiʼj tuʼn mi tocx cyocslaʼn tnachal tuj juʼn abkʼi, asta el baj cab syent tucʼ treinta abkʼi.",
                "35.": "Bix banttzan tuj abkʼi ajo icytzanjo, tuj abkʼi cab syent tucʼ treinta y un abkʼi obant jun matij tuʼmal tuʼn tel caba cʼloj tnam.",
                "36.": "Bix banttzan que tuj abkʼi ajo njaw weʼ jun cʼloj que oc cykʼoʼn cybi te nefitas, que akajo aj ax toc ocslaʼn cyuʼn tiʼj Cristo; bix akatzan aj jacobitas, josefitas bix zoramitas cybi cyuʼn lamanitas;",
                "37.": "Cyjaʼtzan jluʼ ajke ax toc ocslaʼn cyuʼn tiʼj Cristo bixkej ax toc nchi nan Dios twitz Cristo (bix cyxol ajo atak teʼ aj ox txnaʼkʼtzben Jesús ajke otak chi ten) atzan cybi nefitas, jacobitas, josefitas bix zoramitas;",
                "38.": "Bix banttzan que alcyekaj cyicʼan bangelyo, atzan cybi lamanitas, lemuelitas bix ismaelitas bixkej ajo ntiʼ icub tzʼak tuj aj mitiʼ ocslaʼn, sinoque ax cyuʼnx cyib iaʼjal maktzʼaj tucʼ tnachal tiʼj bangelyo te Cristo; bix cub cyyecʼan te cycʼwaʼl tuʼn mi tocx cyocslaʼn, icyxtzanj cyman, atxax ttzaj keʼ.",
                "39.": "Bix nok tuʼn tnachal bixke twitz il jun majx nachka te cyman, icytzanj ttzajlen keʼ. Bix icub xnakʼtzaʼn tuʼn cykʼojan cyiʼj tcʼwaʼl Dios, tzanx ax tuʼmal icub xnakʼtzet lamanitas tuʼn cykʼojl cyiʼj cycʼwaʼl Nefi atxax ttzajlen keʼ.",
                "40.": "Bix banttzan que otak tzʼel baj cab syent tucʼ cuarenta y cuatro abkʼi, bix cyjaʼtza taʼtak ke tumal tuj tnam. Bix aj tuʼmal junmajx nach nimca oten tipan, bix oc más nimtl twitz aj ttanma Dios.",
                "41.": "Bix cucx ibinchan cyiʼj glesya, baj cypitxan tiʼj tucʼ nicyʼca wikal cosas cyeʼyax. Cyjaʼtzan el baj cab syent tucʼ cincuenta abkʼi, bix ax icyx tjapan cab syent tucʼ sesenta abkʼi.",
                "42.": "Bix bant que aj tnachal tej tnam o keʼ juntl el te acʼaj ajke tziybil tuj ewj bix aj samobil te Gadiantón.",
                "43.": "Bix ax nkeʼ tuʼn ten nimbil tuj cyanma aj tnam a tbi, tnam te Nefi, nok tuʼn tlaj cykʼinamabl, bix nok gana ijoc icytzankej cyermana lamanitas.",
                "44.": "Bix atxaxtzanjo nkeʼtzan tuʼn ten cybis ke txnakʼtzben Jesús cyiʼj twitz il te twitz txʼotx.",
                "45.": "Bix banttzan que, otakxa tzʼel baj ox syent abkʼi, tzanxke nefitas bixke lamanitas otak chi meltzʼaj jun majx txuʼj xjalke, tzaʼnxke txkan icyxka icytzan txkantl.",
                "46.": "Bix banttzan que ajke alekʼ te Gadiantón i-chmetxix tuj cyakil tnam: bix cyjunalxke txnaʼkʼtzben Jesús tbanalke ateʼtak. Bix aj tnam otxiʼ tcʼuʼn nim oro bix plata: bix icʼayan tiʼj nicyʼca wikal cʼaẍjel.",
                "47.": "Bix banttzan que otakxa tzʼel baj ox syent jweʼ abkʼi (bix tnam cucx iten tuj cynachal), ncyim Amós; bix aj titzʼan Ammarón atzanjo cyaj te t-xel cʼulta-ke.",
                "48.": "Bix otakxa tzʼel baj ox syent tucʼ veinta abkʼi, bant que Ammarón, lamoʼntak tuʼn Xewbaj Sant, ncheʼx teʼwan ajke storya cyʼiwlaʼn, icytzanjo, cyakilkaj storya sant aj otak chi bant tuj juʼn tiyijil ankʼbil, ax tenjo tuj ox syent tucʼ veinta abkʼi tulenxa Cristo.",
                "49.": "Bix ijeʼx teʼwan según aj tnabil Kajaw, tuʼntzan tajtz maktzʼaj juntl el te cye ttxʼaban ja te Jacob, ictzan aj jun tyemp nkʼunj bix aj ttziybil Kajaw. Cyjaʼtzan njapan baj storya te Ammarón."
            }
        }
    },
    "morm": {
        "meta": {
            "slug": "morm",
            "name": "Aj Uʼj Te Mormón",
            "chapterWord": "Capítulo"
        },
        "chapters": {
            "1": {
                "1.": "Jaʼlatzan áyina, Mormón, nbant wuʼna jun tuʼmal junx cyiʼj cosas oʼ chi wila bix ochi nbintaya; bix cocal tbi wuʼna aj Uʼj te Mormón.",
                "2.": "Bix chʼix mi tuj tyemp aj t-xiʼlen teʼwan Ammarón ajke storya nabil te Kajaw, ul lol wecyʼ (tocxtak kina tuj laj abkʼi; nkeʼtak chʼin xnakʼtzbil tiʼj tzaʼn t-xiʼlen ntanmya), bix tzaj tmaʼn wecyʼ: Nnoc nqueʼyina que tbanal cʼwala, bix lista tuʼn tbant tuʼna.",
                "3.": "Cyjaʼtzan jluʼ, wajbila tuʼn t-xiʼ tcʼujlaʼna kej cosas oʼ chi tila tiʼj tnam luʼ, octzan tocxa twiʼ veinte y cuatro abkʼi tabkʼiyala, txiʼya tuj tnam te Antum, twiʼ jun witz Shim tbi; atzan oʼ cheʼx ncʼuʼna ajke sant tzʼibant te nabil te Kajaw tiʼj tnam luʼ.",
                "4.": "Bix lutzan luʼ chi xel tiʼna tucʼala ajka sleʼw cʼuxbil te Nefi, bix chi cyjel tkʼoʼntla demástl tuj ligar jatuma teʼ; bix cywitztzan sleʼw cʼuxbil te Nefi chi bel ttzʼibana cyakilke cosas otak chi tila tiʼj tnam luʼ.",
                "5.": "Bix aj áyina, Mormón, elna let kina tiʼj Nefi (bix aj tbi nmana atzanj Mormón) bix xiʼ ncʼujlaʼcja ajke cosas otak cheʼx tsamaʼn Ammarón wecyʼ.",
                "6.": "Bix bajtzan que tiʼnctaka tuj jun laj abkʼi wabkʼiyala, nchinx tiʼn nmana tuj tnam tcubil kʼij, icytzanjo, asta max tuj tnam te Zarahemla.",
                "7.": "Tzaʼnx tenca tuj tnam nojnatak cyuʼn ja, bix ajke xjal nchi ankʼin tuj nimca lonxa icytzanj txatzʼaʼn tzi mar.",
                "8.": "Bix banttzan que tuj abkʼi ajo njuctzʼaj jun kʼoj cyxol nefitas que akajo ajke nefitas, jacobitas, josefitas bix zoramitas; bix aj kʼoj ajo bant cyxol nefitas bix cyucʼ lamanitas, lemuelitas bix ismaelitas.",
                "9.": "Ajke lamanitas, lemuelitas bix ismaelitas atzan cybi lamanitas; bix ajke caba cʼloj xjal akatzanj nefitas bix lamanitas.",
                "10.": "Bix banttzan que nkeʼ kʼoj cyxol tuj cyakil t-tziʼ te Zarahemla, nakayan tnam aʼ Sidón.",
                "11.": "Bix banttzan que ajke nefitas o chmet jun matij cyajlal xjal cyuʼn que icyʼ tibaj treinta mil. Bix bajtzan icamban cyiʼj juʼn kʼoj, jatuma i cub lamanitas bix nimke icyim cyuʼn nefitas.",
                "12.": "Bix banttzan que nchi meltzʼaj lamanitas tuj cynabil, bix ten tzalajibil tuj tnam; bix ten tzalajibil tuj cyaj abkʼi, jatuma ntiʼ o bet chicyʼ.",
                "13.": "Per o ten tnachal tuj cyakil tnam, que banttzan tuʼmal nchel tiʼnke txnakʼtzben Kajaw ajke nim tajbil cyiʼj, bix nnajtzan binchben nim tipamal bix kʼanbil nok tuʼnj tnachal tnam.",
                "14.": "Bix ntiʼ toyaj Kajaw, bix ntiʼ tzaj Xewbaj Sant tibaj mijun, nok tuʼnj tnachal bix aj tocslabil ntiʼ.",
                "15.": "Bix nchin pontzana tuj olaj abkʼi, bix aj nnabila icytzan jawna, ul aj Kajaw lol wecyʼ, bix xiʼ nnebeʼna bix oc ntzkiʼna aj tcʼuʼjlabil Jesús wiʼja.",
                "16.": "Bix oc nnebeʼna tuʼn npacbana tuj tnam ajo, per omaket ntziʼya, bix ntiʼ kiyonjs tuʼn npacbana; tuʼnj lutzan luʼ, otak chaʼjal meltzʼaj cyuʼnx cyib tiʼj cyDios; bix ajke txnakʼtzben nim ncʼuje cyiʼj otak chel lakʼbaʼn tiʼj tnam nok tuʼnj tnachal tnam.",
                "17.": "Per intena cyxol, banwtla ntiʼ okiyojs tuʼn npacbana nok tuʼn tlaj tcyiwal cyanma; bix tuʼntzanj tcyiwal cyanma, o tzaj cyʼiwlaʼn tuj tnachal aj tnam nok tuʼn cylaj.",
                "18.": "Bix ajke alekʼ te Gadiantón, teʼtak cyxol lamanitas, nchi labtak tiʼj tnam cye ajke xjal nkeʼ tuʼn t-xiʼ cyeʼwan cykʼinamabl tjakʼ txʼotxʼ; bix otxiʼ cyewan cyib kʼinamabil tuʼnj otak tzaj tcyʼiwlaʼn Kajaw txʼotxʼ tuj tnachal que ntiʼ tuʼn t-xiʼ cycʼuʼntl mix tuʼn cyul juntl el.",
                "19.": "Bix banttzan que attak magia kʼak, cyʼabil bix binchben cyeʼyax; bix aj tipamal tnachal o chmet tuj cyakil tnam, asta cyel tyol Abinadí twitz bix ax icyx te Samuel aj lamanita."
            },
            "2": {},
            "3": {},
            "4": {
                "1.": "Banttzan, pwes, tuj abkʼi ox syent tucʼ sesenta y tres, nchex ok nefitas tuj tnam Kʼuchnaj tbiʼ cyucʼaj cy-soldado tuʼn cycub lamanitas.",
                "2.": "Bix banttzan que ajke nefitas ijeʼx lajoʼn tuj tnam Kʼuchnaj; bix cucxtak sicynaj teʼtak, nxiʼ cyibaj jun cʼloj kʼojlel acʼaj cye lamanitas; bix oc jun kʼoj nach wena, que ajke lamanitas nchoc tajwil tnam Kʼuchnaj tbi que icub cybiyoʼn nimke nefitas bix itzyet nim pres.",
                "3.": "Bix aj cabl cytxʼaban nefitas nchi okca bix oc cyjunan cyib cyucʼke xjal tej tnam te Teáncum, taʼtak twitz mojón, tuj mekʼmaj txʼotxʼ te mar, nakaʼyan tiʼj tnam Kʼuchnaj.",
                "4.": "Bix tuʼnj ajke ejército cyeke nefitas ij oc ten kʼojlel cyiʼj lamanitas, que nkeʼ tuʼn cykʼucht; nokat miyaʼ icyjo, miyaʼwla cycub cyuʼn lamanitas.",
                "5.": "Per lutzan luʼ, aj tsentens Dios cbel cyibaj aj nachke; bix tuʼntzanjke tnachal ajke nach nchi cub tuj sentens; tuʼnj akajo ncub cycʼuʼjke cycʼwaʼl xjal cyuʼn tuʼn tbekan chicyʼ.",
                "6.": "Bix nbantzan cyten lamanitas tuʼn toc kʼoj tiʼj tnam Teáncum.",
                "7.": "Bix banttzan que tuj abkʼi ox syent tucʼ sesenta y cuatro ncheʼx lamanitas kʼojlel tiʼj tnam Teáncum, ax tuʼntzan tcyetza tnamtl.",
                "8.": "Per bant que ntiʼ oc cyxcyeʼ cyiʼj nefitas. Bix tcyiltzan nefitas que otak chi cub lamanitas cyuʼn, nkeʼ juntl el cycʼuʼj tiʼj cyipamal; bix nchetztzan, xiʼ keʼtak cycʼuʼj tiʼj cyex cyipamal, bix o cyetza juntl el aj tnam Kʼuchnaj.",
                "9.": "Bix cyakilkaj cosas ajo otak chi baj, bix nimke mil xjal cyuj cʼloj ajo otak chi cyim, tzanx cyxol nefitas bix tzanx cyxol lamanitas.",
                "10.": "Bix banttzan que otak baj abkʼi ox cyent tucʼ sesenta y seis, bix nchaʼjal meltzʼaj juntl el ke lamanitas cyiʼj nefitas; bix jatzan taʼ, ntiʼ otak tzʼajs tiʼj cyanma nefitas cyiʼj tnachal otak bant cyuʼn, tnejaltak kʼiʼnxaxtak cyuʼn aj nach.",
                "11.": "Bix milay bant tuʼn t-xiʼ tmaʼn akʼbaj, bixmo tuʼn tcub ttzʼiban xjal jun t-xiʼlen cabal tiʼj aj tnachal telen chicyʼ bix biʼyan kʼinchaltak cyxol tnam, tzaʼncxka nefitas bix lamanitas; bix tzaʼnx cytenca anma icyiwax, que aj tuʼmal te cygana aj tuʼn tel chicyʼ cuxiʼ.",
                "12.": "Bix mi jtojatak otak ten nim tnachal cyxol tcʼwaʼl Lehi, mix cyxol tzaʼnx cytenca ajke teʼtak tuj ja te Israel, según aj tyol Kajaw, icytzanj at cyxol tnam ajo.",
                "13.": "Bix banttzan que nnoc cyetzan lamanitas aj tnam Kʼuchnaj, bix tuʼntzaj at icypun cybet mástl icytzan cye nefitas.",
                "14.": "Bix ncheʼxtzan kʼojlel tiʼj tnam te Teáncum, bix ijextzan cylajoʼn ajke xjal nchi ankʼintak tuj, bix itzyet nim pres cyuʼn, tzanxke xuʼj bixke cʼwal, bix xiʼ cykʼoʼn icytzan oyaj te cye tiblal.",
                "15.": "Bix tuj abkʼi ox syent tucʼ sesenta y siete bant que ajke nefitas, nchi kʼojl wena tuʼnj otak choc cyxuʼjal bix cycʼwaʼl te oyaj, ijeʼx tuʼn cyakil cykʼoj cyiʼjke, aj tuʼmal icub juntl elke lamanitas cyuʼn bix ijex cylajoʼn tuj cytxʼotxʼ.",
                "16.": "Bix ntiʼ ijajtz meltzʼaj juntl el lamanitas cyiʼj nefitas asta tuj abkʼi ox syent tucʼ setenta y cinco.",
                "17.": "Bix tuj abkʼi ajo ijeʼx cyibaj nefitas tuʼn cyakil cyipamal; bix ntiʼ i ajlet tuʼnj nimtak cybet wena.",
                "18.": "Bix atxaxtzanjo ntiʼ icamban nefitas cyibaj lamanitas, sino que nkeʼ tuʼn cycub naj cywitzxke lonxa icytzaj tkʼab cheʼw nnaj tuʼn tkan kʼij.",
                "19.": "Bix banttzan que ncheʼx lamanitas tibaj tnam Kʼuchnaj; bix banttzan que cycamba jun kʼoj junmajx nach jatuma icub nefitas cyuʼn.",
                "20.": "Bix akajo nchel okl cywitz lamanitas bix icanan tuj tnam Boaz; bix atzan ikʼoj cyiʼj lamanitas tucʼ nim cyipan, que akajo ntiʼ icub cyuʼn asta cyajtz maktzʼaj tcaban elan.",
                "21.": "Bix cytzyettzan tuj tcaban el, ntiʼ oc cyxcyeʼ nefitas bix ibaj kʼuchan nim bix nimke icyim; bixkej cyxuʼjal bix cycʼwaʼl ijeʼx juntl el te oyaj cyeke tiblal.",
                "22.": "Bix banttzan que nchi ok juntl el nefitas, bix ijeʼx cyiʼn cyucʼal tzaʼnx cytencake xjal nchi ankʼintak tuj tnam bix tzaʼnx cyuj cojbil.",
                "23.": "Bix wecyʼtzan, Mormón, toc nqueʼyina que cyjaʼtak toc cyetzan lamanitas aj país nchinxa, cyjaʼtzan jluʼ, max twiʼ witz Shim, bix ijatz wiʼna ajke storya otak cheʼx teʼwan Ammarón te naʼbl te Kajaw."
            },
            "5": {},
            "6": {
                "1.": "Bix jaʼla oc celal baj twiʼ nyola tiʼj kʼuchbil ntanmiya, ajke nefitas. Bix banttzan que o aʼjal makʼtzʼaja cywitz lamanitas jatuma toʼtaka tnejal.",
                "2.": "Bixj kʼina, Mormón, cub ntzʼibana jun epístola te rey cye lamanitas, bix xiʼ nkaʼnna te tuʼn tcub tkiyoʼn tuʼn cyoc chmet juntl el ntanmiya tuj tnam Cumora, nakaʼyan tiʼj witz Cumora tbi, bix atzan ko kʼojlela cyiʼjjo.",
                "3.": "Bix banttzan que aj rey cye lamanitas tzaj tkʼoʼn ttxolal tiʼj aj otak txiʼ nkaʼnna.",
                "4.": "Bix banttzan que nkoʼxa tuj país te Cumora, bix ibant kpacha tiʼjla witz Cumora; bix taʼtak tuj jun ligar jatuma attak nim aʼ niʼman bix jatuma nchi jatz itzʼj aʼ; bix atzan oayona cyiʼj lamanitas tuʼn cycub kuʼna.",
                "5.": "Bix taj teltzan baj ox syent tucʼ ochenta y cuatro abkʼi, ya otak chul kiʼna aj tzanx cytenca ttxʼaban ktnama tuj tnam te Cumora.",
                "6.": "Bix bajtzan que aj otak chi baj kchmoʼna tzaʼnx cytenca ttxʼaban ktnama tuj tnam te Cumora, lutzan luʼ a kina, Mormón, ya nkeʼ tuʼn ntijana; bix loʼntak wuʼna que oʼcxtak juntl twiʼpan kʼoj te ntanmiya, bix otak tzaj tmaʼn Kajaw wecyʼ tuʼn mi t-xiʼ tuj cykʼab lamanitas ajke storya cyʼiwlaʼn tzʼibanka cyuʼn kmana (tuʼnj cbeltak cykʼuchan lamanitas), bant wuʼna aj tuʼmal ax yin t-xiʼlen jatz wiʼna cyuj sleʼw cʼuxbil te Nefi, bix ijeʼx weʼwana tuj witz Cumora tzaʼnx cytenca ajke storya otak chi tzaj kʼoʼn wecyʼ tuʼn tkʼab kman, per miʼnkej cab ni planch ijex nkʼoʼna te ncyʼajala Moroni.",
                "7.": "Bix banttzan que aj ntanmiya, cyucʼ cyxuʼjal bix cycʼwaʼl, nxiʼ cyqueʼyin jaʼla ajke ejército cye lamanitas cye cyjaʼtak cyxiʼ cyiʼj; bix tucʼ aj taʼw tnachal te camac aj nnoj tzi cyxuʼc tzaʼnx cytenca nach, iayon cyiʼj tuʼn cycanan.",
                "8.": "Bix banttzan que ijul kʼojlel kecyʼ; bix tzaʼnx cytenca anma inoj tucʼ nim tchiylal aj toc cyqueʼyin baka chin bix baka neʼ cyipamal.",
                "9.": "Bix banttzan que xiʼ kʼoʼn tibaj ntanmiya ajke spada, arc, flecha, siʼwbil cʼuxbil, bix cyakilca wikal macbil te kʼojlebil.",
                "10.": "Bix bant cye icub biyoʼn nxjalala, oʼna, ajke laj mil teʼtak wucʼala, bix aj kina incub tzʼaka tucʼ wocyʼa cyxol; bix ajke lamanitas i icyʼ jatumatak tina, que aj tuʼmal mitiʼ el cyiʼn wankʼbila.",
                "11.": "Bix aj cyicyʼtzan baj kxola cyakil, bix kʼuchan majke tzaʼnx cytenca ntanmiya, per miʼn cyeke veinticuako neʼ (bix cyxolkej ajo atak taʼ ncʼwaʼla Moroni), tuj prim cyjaʼtak ttzajtl, otak chajtz maktzʼaj lamanitas tuj cycampament, bix koʼya otak ko cyaj ankʼina akajo ttxʼaban ktanmya, okila, max tibaj witz Cumora, cye otak chi cub baj biyoʼn aj laj mil nxjalala tej ntanmya ajke otak chi ten tuj kʼoj tuj ncwenta.",
                "12.": "Bix ax kila aj laj mil kxjala otak chi ten tuj tcwent ncyʼajala Moroni.",
                "13.": "Bix lutzan luʼ, bix aj laj mil te Gidgiddona ya otak chi cub, bix lukʼa taʼtak tuj cymijl.",
                "14.": "Bix otak cub tzʼak Lámah tucʼ laj mil t-xjalal; bix Gilgal otak cub tzʼak tucʼ laj mil t-xjala; bix Límah cyuj laj mil t-xjalal; bix Joneam cyucʼ laj mil t-xjalal; bix otak chi cub Cameníah, bix Moroníah, bix Antiónum, bix Shiblom, bix Shem, bix Josh, teylax te juʼn tucʼ laj mil t-xjalal.",
                "15.": "Bix bant que attak lajtl icub tuʼn spada, bix teylax te junn tucʼ laj mil t-xjalal, icytzanjo, tzaʼnx tenca nxjala otak chi naj — per miʼnkej veinticuatro neʼ ateʼtak wucʼala, bixke jun jteʼ neʼtl itzokpaj cyuj tnam tcubil kʼij, bixke juʼn neʼ otak chaʼjal cyucʼ lamanitas — bix aj cychibajal, cybakal bix cychicyʼel attak twitz txʼotxʼ, otak chi cyaj paleʼ tuʼn cykʼabkej icub biyonte cye, tuʼntzan cycub kʼay bix tuʼn cycub kʼuchj twitz txʼotxʼ, bix tuʼn cyaʼjal tuj txʼotxʼ aj cytxuʼ.",
                "16.": "Bix aj wanmiya o cub tmij tuʼn bis nok tuʼn tlaj nxjalala otak chi cyim, bix nxiʼ nmaʼna:",
                "17.": "¡Aya tnam cyeʼyax, tzaʼn el cyiʼn cyiba tiʼj tbe Kajaw! ¡Aya tnam cyeʼyax, tzaʼn el cyicʼana aj Jesús jajantakke tkʼab tuʼn cycʼameta!",
                "18.": "Lutzan luʼ, nokat miwtx bant j-ajo cyuʼna, miwtla ma chi cuba. Mas lutzan luʼ, maʼ chi cuba, bix nxiʼ wokʼjeʼna tzaʼn ma chi cuba.",
                "19.": "¡Akaya cʼwaʼlbaj xinak bix xuʼj cyeʼyaxke, akaya, mambaj bix txubaj, akaya, chmilbaj bix xuʼjlalbaj, aya tnam cyeʼyax, tzaʼnxax ten ma cuba!",
                "20.": "Per lutzan luʼ, maʼ chi cub naja, bix aj taʼw wiʼja milay bant tuʼn tuʼn cymakʼtzʼaj juntl ela.",
                "21.": "Bix jorat tzul kʼij que aj cyxumlala te cyimleʼn oc cocal te miyaʼ te cyimleʼn bix ajke xumlalbaj aj nchi kʼay tuʼn cykʼuchj, jorat chi pol tuʼn mi cykʼuchj; tons chi pola twitz xtisbil te Cristo tuʼntzan cyoca tuj xtis según tzaʼn cybinchbena; bix ka ax toc tbanalkiya, tons oc chi bajl cyʼiwlaʼna icyxtzaʼn cymana ajke oʼ chi cyim.",
                "22.": "¡Oy, nokat otak tzʼajs tiʼj cyanmya tiʼj tnachal aj naʼxtak tulj matij kʼuchbil luʼ. Bix lutzan luʼ, ẍe cub naja, bix aj Mambaj, icytzanjo, aj Mambaj te Junmajx tuj cyaʼj, loʼn tuʼn aj tzaʼn teʼya; bix oc cbantel tbinchbenkʼa cyucʼala según t-xtis bix xtalbil cyiʼja."
            },
            "7": {
                "1.": "Bix lutzan luʼ wajbila tuʼn t-xiʼ nmaʼna ke juʼn cosas tej ttxʼaban tnam luʼ ajke oʼ chi culet, kama cheʼx tkʼoʼn Dios nyola cye, tuʼntzan tel cynicyʼ cyiʼj cosas te cyman; icytzanjo, nchin yolana cyucʼala akiya ttxʼaban ja te Israel, bix akatzan yol jluʼ aj cxel ntxʼolbaʼna cyeya:",
                "2.": "Tzʼelx cynicyʼa tiʼj que akaya aj ja te Israel.",
                "3.": "Tzʼelx cynicyʼa tiʼj que oc cajs tiʼj cyanmya tiʼj tnachal, bixmo miʼn chi coleta.",
                "4.": "Tzʼelx cynicyʼa tiʼj que il tiʼj tuʼn tcyaj cycoʼlana ajke macbil te kʼojlebil, bix miʼn chi tzalaja tiʼj tuʼn tel mas chicyʼtl, bix miʼn chi aʼjal maktzʼaja tzyul juntl elke macbil te kʼojlebil, oʼcxtzala ka ma tmanta Dios.",
                "5.": "Tzʼelx cynicyʼa tiʼj que il tiʼj tuʼn cycanna tuʼn tel cynicyʼa tiʼj cymana, bix tuʼn tajs tiʼj cyanmya tiʼj twitz cyila bix nicyʼca tnachal, bix tzaʼnx tuʼn tocx cyocslaʼna que aj Jesucristo ajo tCʼwaʼl Dios, aj cub cybiyoʼn judíos, per nok tuʼn tipamal Mambaj xjaw weʼ juntl el te acʼaj, bix cyjaʼtzan ma camban tuʼn tetz tuj pantyon; bix tiʼjtzankʼa cyjel kʼuchbil aj taʼw camacy.",
                "6.": "Bix maʼ bant tuʼn cyjaw itzʼj cyimna, ix tuʼntzanjo chi jawal itzʼj xjal tuʼn cypon twitz xtisbil.",
                "7.": "Bix ax oʼ bant tuʼn, aj colbil tiʼj twitz txʼotxʼ tuʼntzanjo aj tuj kʼij te jwisyo alcyej ma kʼunj ax toc tbanal twitzkʼa, oc c-ankʼil ttxlaj Dios, tuj tkʼuʼkʼbil, tuj jun tuʼmal te tzalajibil bix ntiʼ tuʼn tnaj mi jtojx, tuʼntzan tbitzan tzalajibil te junmajx cyucʼke bitzal te tuj cyaʼj, te Mambaj, bix te Cʼwaʼlbaj, bix te Xewbaj Sant que akajo junx Dios.",
                "8.": "Cyjaʼtzan jluʼ, tzʼajs tiʼj cyanmya tiʼj tnachal bix chi biyana tuj tbi Jesús, bix cyoctzana tiʼj bangelyo te Cristo que miyaʼ nok oʼcx cyuj storya luʼ cxel yecʼat, sino que ax icyx cyuj storya chi xel cyiʼj judíos cyeke xjal miyaʼ teʼ tuj ja te Israel, ke storya chul cyucʼala cyuʼnke xjal miyaʼ teʼ tuj ja te Israel.",
                "9.": "Tuʼnj lutzan luʼ, nchi cub tzʼibat jluʼ tuʼntzan tocx cyocslaʼna cyiʼjke; bix ka ma tzʼocx cyocslaʼna cyiʼjke; bix ka ma tzʼocx cyocslaʼna cyiʼj jluʼ, oc celal cynicyʼa tiʼj cymana, bix tzaʼnx cyiʼj binchben cyeʼyax Ẍi bant cyxol tuʼn tipamal Dios.",
                "10.": "Bix quelal cynicyʼa tiʼj que akaya ttxaban elna let tiʼj Jacob; cyjaʼtzan jluʼ, ajlaʼnkiya cyxolke tnam tej at tnejal tziybil cyucʼal; bix ka ma tzʼocx cyocslaʼna tiʼj Cristo, bix ka ma chi biyana, tnejal tuj aʼ, bix yajxatzan tucʼtzan kʼakʼ bix tucʼ Xewbaj Sant, bix oc t-xiʼ kʼit aj yecʼbil tuʼn Coʼpal ke, según aj oʼ tzaj tmaʼn ke, tons baʼntzan cbajel cyiʼja tuj kʼij te jwisyo. Icytzan tenjo."
            },
            "8": {
                "1.": "Lutzan luʼ que ayina, Moroni, cxel nkʼoʼna tuʼmal tuʼn tel baj twiʼ storya te nmana, Mormón. Lutzan luʼ, niʼxake cosas chi bel ntzʼibana, aj tzaj tmaʼn nmana wecyʼ.",
                "2.": "Banttzan, que tbajlenxa aj matij bix nach kʼoj tuj Cumora, lutzan luʼ, i jayetke nefitas cyuʼn lamanitas aj otak chi tzokpaj tuj tnam tcubil kʼij asta cynaj tzaʼnx cytenca.",
                "3.": "Bix nmana ax o cyim tuʼn cykʼab lamanitas, bixma chin cyajtena njunalxa tzʼibal tiʼj storya tiʼj kʼuchbil te ntanmya, ix lutzan luʼ, maʼ chi cub naj, bix wecyʼ nchin nela twitz tmandamyent nmana. Bix ntiʼ loʼn wuʼna ka chin bel biyoʼna bix ka miʼn.",
                "4.": "Cyjaʼtzan jluʼ, cbel ntzʼibana bix chi belax weʼwana ke storya tjakʼ txʼotxʼ; bix ntiʼ wajbila tiʼj ti tkal cbajel wiʼja.",
                "5.": "Lutzan luʼ, oʼ bant cytenke storya luʼ tuʼn nmana, bix oʼ cub ttzʼiban aj tnabil cyiʼj, bix lutzan luʼ, ax icyx wecyʼ jaʼcawla cub ntzʼibana, nokat at tcubix cyuj sleʼw cʼuxbil; per ntiʼ, mix tuj cʼuxbil, tuʼnj njunalxa tina. Oʼ cyim nmana tuj kʼoj, icyxtzaʼn cyakilkaj nxjalya, bix mitiʼke wamigoya jatuma baʼn nxiʼya; bix jteʼ tyemp ctzajal tkʼoʼn Kajaw wecyʼ tuʼn wankʼina, ntiʼ loʼn wuʼna.",
                "6.": "Lutzan luʼ, maʼ tzicyʼxa cyaj syent abkʼi tul lenxa Kajaw bix Clol.",
                "7.": "Bix lutzan luʼ, ajke lamanitas maʼ choc lapeʼ tiʼj ntanmya tuʼn cycub, ajke nefitas ma chicyʼ tuj jun tnam bix tuj juntl tnam, tuj jun ligar bix juntl ligar, asta que mi jun cyaj ankʼin; bix matij t-xiʼlen aj cycublen tzʼak; icytzanjo, matij bix nim ma kʼuchj ntanmya, ajke nefitas.",
                "8.": "Bix lutzan luʼ, tuʼn tkʼab Kajaw oʼ bant j-ajo, bix ajke lamanitas ax nchi kʼojl junke cyiʼj juntlke; bix cyakil tuj tnam ntiʼ ntak jun tuʼmal baʼn masque oʼcx jun tuʼmal nach, nbaj biʼyon bix aj tuʼn tel chicyʼ; bix mi jun loʼn tuʼn jtoj ban tel baj twiʼ kʼoj.",
                "9.": "Bix lutzan luʼ, ya miʼn chin yolantla cyiʼj, tuʼnj ya miaʼl juntl mas que oʼcxka lamanitas ateʼx bixke alekʼ tuj país.",
                "10.": "Bix mitiʼ juntl alcye tuʼn toc tzkin tej Dios ax toc sino que oʼcxka txnaʼkʼtzben Jesús, que iten tuj tnam asta tchʼiy nim tnachal, que ntiʼ o tkiy kman tuʼn ten mástl cyxol tnam; bix mijun loʼn tuʼn ka teʼ bixmo tzʼinanka twitz txʼotxʼ.",
                "11.": "Ix lutzan luʼ, aj nmana bix kina oʼ chi kila, bix oʼ ko tzaj kʼolbeʼna cyuʼn.",
                "12.": "Bix alcyej ma tcʼam storya luʼ, bixmi ma tzʼel ticʼan cyjaʼw oc t-xiʼ tmaʼn que at tnachal tuj, oc celal tnicyʼ cyiʼj cosas matij cywitzkej jluʼ. Lutzan luʼ, akina Moroni; bix ka jaʼca bant, cxel nyecʼana cyakilka cosas cyeya.",
                "13.": "Lutzan luʼ, tucʼtzan jluʼ cxel ncoʼlana tuʼn nyolana tiʼj tnam luʼ. A kina tcʼwaʼl Mormón bix aj nmana a elna let tiʼj Nefi.",
                "14.": "Bix a kina aj cxel ewante storya luʼ te nabil te Kajaw; ajke sleʼw cʼuxbil jatuma chi canetl bix ntiʼ tajblan, nok tuʼn tmandamyent Kajaw. Tunj ax toc o tkʼamanta que mi jun jaʼca tikʼ tuʼn tcanet tbanl tiʼj; bix aj storya nim tajblan, bix ctzajal cyiʼwlaʼn aj cjawatz kʼinte tuʼn tchicʼbat.",
                "15.": "Tuʼnj mi jun at tipamal tuʼn tjatz tiʼn twitz kʼijlal ka miyaʼ kʼoʼn ma tzaj tuʼn Dios; tuʼnj tajbil Dios tuʼn tbant tucʼ aj tuʼmal tuʼn toc cʼujletkʼa, bixmo baʼn te ojtxa bix cyjaʼtzan tuj nim tyemp tsipan tib tnam tziyin maj tuʼn Kajaw.",
                "16.": "Bix cyeʼyax aj cjawatz kʼinte cyej cosas luʼ twitz kʼijlal; tuʼnj chelatz tuj klolj asta tuj spicyʼan, según tyol Dios: icytzanjo, chi jawatz tuj txʼotxʼ bix chi kopal tuj klolj bix chi pol tuʼn tel cynicyʼ tnam tiʼj; bix cbantel tuʼn tipamal Dios.",
                "17.": "Bix ka atka ttzacaj, akatzan ttzacaj xjaljo. Ix lu luʼ, ntiʼ loʼn kuʼn ka at ttzacajil; atzan te Dios loʼn tuʼn cyakilke cosas. Cyjaʼtzan jluʼ, cwentan oc tib aj ma tzʼel ticʼan nyaʼyaj tten tuj tnachal tuʼn t-xiʼ tuj kʼakʼ te infierno.",
                "18.": "Bix alcyej ma txiʼ tmaʼn: yecʼantza wecyʼ, mu octzan chi cabnela, cwentan oc tib, nyaʼyaj nxiʼ tsamaʼn aj xjan oʼ tmanta Kajaw.",
                "19.": "Tuʼnj lutzan luʼ, alcyej ma tzʼoc ten xtisal tucʼ tnachal, ax tucʼtnachal cocal tuj xtis; según ajke tbinchben, ax icyx chojbil te; aj tuʼmal cyjaʼw alcyej ma caban juntl tuʼn, ax oc ccabanel tuʼn Kajaw.",
                "20.": "Lutzan luʼ aj ncymanta Tuʼjal: Aj xjal mitiʼ tuʼn tcaban juntl tuʼn mix tuʼn t-xtisan; tuʼnj wewa jwisyo, chitzan Kajaw, bix ax wecyʼ aj t-xel, bix a kina chin chojal.",
                "21.": "Bix alcyej ma takʼ kʼoj bix moybil tiʼj tbinchben Kajaw, bix tiʼj tnam te tziybil tucʼ Kajaw, que a jajo te Israel, bix ma txiʼ tmaʼn: Cbel kkʼuchan tbinchben Kajaw, bix cbelax naj tiʼj tcʼuʼj Kajaw aj tziybil bann tuʼn tucʼ ja te Israel, aj xjal ajo taʼ tuj tnachal jaca tuʼn tkʼuchat bix tuʼn t-xiʼ kʼot tuj kʼakʼ;",
                "22.": "Tuʼnj ajke tnabil Kajaw bann tiʼj, cucx cxel asta oc cyel twitz cyakilkaj ttziybil.",
                "23.": "Chi xnakʼtzana wena cyiʼj yol aj aun tyempc kʼunj tuʼn Isaías. Luluʼ, milay tuʼn tcub ntzʼibana. Icytzanjo, lutzanluʼ, cxel nmaʼna que alcyekaj sant oʼ chulxa nej nwitz, oʼ tzʼoc cyetzan txʼotxʼ lu, cxel cytxʼolbaʼn tuj schʼibil, icytzanjo, asta max tuj puj cxel cytxʼolbaʼn tuj schʼibil te Kajaw; bix n-ankʼin Kajaw, cpol tcʼuʼj tiʼj aj tziybil bant tuʼn cyucʼal.",
                "24.": "Bix tekʼa loʼn tuʼn ajke t-orasyon, bix loʼn tuʼn que i bant te baʼn cye termano. Bix loʼn tuʼn aj cyocslabil, tuʼnj tuj tbi iyucchke witz; bix tuj tbi o chi nikʼan txʼotxʼ; bix nok tuʼn tipamal tyol bant tuʼn cycub kʼuchj pres; icytzanjo, mix jorna ncʼant wena takʼ tnachal cyiʼj, mixke txcup chol xjal, mixke labaj, nok tuʼn tipamal tyol.",
                "25.": "Bix lutzan luʼ ajke t-orasyon ax oʼ chi jax te baʼn tej aj otak txiʼ tkʼoʼn Kajaw tuʼn tjatz tiʼn twitz kʼijlal ajke cosas luʼ.",
                "26.": "Bix mijun baʼn tuʼn t-xiʼ tmaʼn que miʼn chi jatz, pwes ocla cbantel, tuʼnj oʼ tmanta Kajaw; tuʼnj tuj txʼotxʼ chi jawatz tuʼn tkʼab Kajaw, bix mijun baʼn tmakan; bix chi jawatz tuj jun tyemp jatuma ckʼunjtel que oʼ chi weʼ tuʼn cybant binchben nim cyipamal; bix lonxa icytzanj cy-yolal jun cyiʼj cyimna.",
                "27.": "Bix atzanj kʼij, aj cychicyʼel ke sant chischʼil wena te Kajaw, nok tuʼnj tuʼmal moybil tuj ewj bixke binchben tuj klolj.",
                "28.": "Icytzanjo, chi jawatz tuj kʼij oc tel icʼat tipamal Dios; bixke glesya otak chi ẍwaʼjax bix otak cheʼx mal tuj nimbil te cyanma; icytzanjo, tuj kʼij ajke kʼil twitz bixke maystra cye glesya nok ganaka tuʼn nimbil te cyanma, asta tuʼn cypon tuj tuʼmal tuʼn cykʼojan cyiʼjkaj teʼc tiʼj cyex cye glesya.",
                "29.": "Icytzanjo, chi jawatz tuj kʼij oc tkʼunj que tzul kʼakʼ, kʼakab bix sib cyuj tnam stranjer;",
                "30.": "Bix oc cy-yoltel tiʼj kʼoj, oc ckʼunjtel tiʼj kʼoj bix cyaknab cyuj nim ligar.",
                "31.": "Icytzanjo, chi jawatz tuj kʼij jatuma ctel nim tuj najbil twitz txʼotxʼ cyakil; ctel biʼyon, alkʼan, nokten, slaʼjan, tnachal tuʼn tbant tucʼ xuʼj bix tucʼ xinak bix nicyʼca wikal twitz il cye taʼw; jatuma nimka chi kʼamal tiʼj cyjaʼw; Bant jluʼ tuʼna, bixmo cbantel jcyin tuʼna, bix ntiʼ tajbil tiʼj, tuʼnj tujxa twiʼpan kʼij oc cjawil kʼin tuʼn Kajaw alcyej ma bant tuʼn, per ¡Becyʼbil cywitz, tuʼnj teʼ tuj tcʼayal, bix tuj takʼal tnachal!",
                "32.": "Icytzanjo, atzanjo tuj kʼij aj otak chi bant glesyas cxel cymaʼn: Cytzaja wiʼja, que tuʼn tlaj cypwaka oc chi najsetal twitz cyila.",
                "33.": "¡Aya tnam nach, binchal twitz il bix cyiw tbakal twiʼ! ¿Ti kuʼn ma bant glesyas cyuʼna tuʼn tcyaj cyganara? ¿Ti kuʼn maʼ tzʼel cyiʼna tiblal tyol te sant Dios, ajo ckʼol sentens tiʼj cyanmiya? Lutzan luʼ, chi tencaya ximal tiʼj aj ntyeʼcʼan Dios; pwes cpol tyemp, tuj kʼij ajo, aj oc tel twitz cyakilkaj cosas luʼ.",
                "34.": "Lutzan luʼ, oʼ tzaj tyecʼan Dios wecyʼ ajke cosas matij bix cyeʼyaxka tiʼj aj cbajel, tuj kʼij oc cyjaw canetkej cosas ajo cyxola.",
                "35.": "Lutzan luʼ, nchin yolana lonxa icytzan ateʼya nwitza, bix min tzʼinankaya. Per lutzan luʼ, oʼ tzaj tyecʼan Jesucristo wecyʼ, bix loʼn wuʼna aj cybinchbena.",
                "36.": "Bix loʼn wuʼna que nchi beta según nimbil te cyanmiya; bix ntiʼke oʼcx niʼcʼxa ntiʼ ncheʼx mal tuʼn nimbil te cyanma, tuʼn cypon tuj tuʼmal tuʼn tajblan xbalan kʼinan cyuʼna bix tuʼn cypona tiʼj tuʼn toc cykʼojleʼna, xcyʼakbil, tnachal, moybil bix nicyʼca wik tnachal. Bix aj cyglesya, icytzanjo, ntiʼ toc tajlal, maʼ chi ẍwajax nok tuʼn nimbil te cyanmiya.",
                "37.": "Tuʼnj lutzan luʼ cʼujlaʼn pwak cyuʼna, aj cykinmaʼbla, aj cyxbalana nim twiʼ bix aj tiblal cyglesya, más cʼujlaʼn cyuʼna twitz tuʼn toc cycʼujlaʼna ke meba, ke nim cyajbil tiʼj tijil, ke yab bixkej nchi apan taʼw.",
                "38.": "¡Akaya najna, xmeletzʼ, maestros, nxiʼ cycʼayan cyiba tuj tnachal! tiʼ kuʼn maʼ baj cyẍwaʼjsana aj Glesya sant te Dios ¿Ti kuʼn nchi jaw chʼiwbaya tiʼj tuʼn t-xiʼ cyiʼna tbi Cristo cyibaja? Ti kuʼn que tuʼntlaj aj schʼibil te twitz txʼotxʼ ntiʼ nxiʼ cynaʼna tiʼj que mas matij tipamal jun tchi-al miʼn tzʼel baj twiʼ, twitz jun taʼw que mi jtojx tuʼn tel baj twiʼ?",
                "39.": "Ti kuʼn nbaj cyachana aj jun ntiʼ tankʼbil, sinbargo, ncykiya que aj jun n-el tcʼuʼj, jun nim tajbil tiʼj tijil, sliʼnc tiʼj, yab, bix n-apan taʼw nnoc lakʼeʼ cytxlaja, bix ntiʼ nxiʼ cybiʼna?",
                "40.": "Icytzanjo, ti kuʼn nbaj cybinchana twitz cyila nim taʼw tuj ewj tuʼn tcyaj cyganara, bix nxiʼ cykʼoʼna ligar cyeke meba xuʼj bixke cʼwaʼlbaj meba tuʼn cy-okʼ twitz Kajaw, bix que max twitz txʼotxʼ aj tchicyʼel cyman bix cychmil nchi kanan tiʼj t-xel te kajaw tibaj cywiʼya?",
                "41.": "Lutzan luʼ, aj spada te xtis yoʼl cyibaja; bix jorat tzul kʼij jatuma aj cychicyʼel sant cxelal tuʼn cyiʼja, tuʼnj miʼn tzicyʼxtl tuʼn, tuʼn tapanta aj schʼiʼbil tuj nimtl tyemp."
            },
            "9": {
                "1.": "Bix jaʼla ax chin yolila cyiʼjkaj ntiʼ ocslaʼn cyuʼn tiʼj Cristo.",
                "2.": "Lutzan luʼ, ¿Oc cocax cyocslaʼna tiʼj kʼij oc tul lol keʼ— luluʼ, oc tjaw canet Kajaw, icytzanjo, aj kʼij matij jatuma aj txʼotxʼ oc celal baj kʼojl icytzan jun tiʼ tkal baltzʼiʼn tiʼj jun xcoʼt, bixke tiʼchak tkal at tuj oc chelal txʼitl tuʼn taw cyak, icytzanjo, aj kʼij ajo chi xel kʼiʼna twitz tNeʼl Dios — tons cxeltzan cymaʼna que ntiʼ Dios?",
                "3.": "¿Oc cwel cyeʼwna Cristo, bixmo jaʼca cyila aj tNeʼl Dios? Cha naʼnxa tiʼj jaʼcpa chiankʼina tucʼal, que ax toc at cypaja? ¿Chi xiʼmanxa tiʼj jaʼca chitena tuj tzalajibil, oc cyankʼina tucʼ aj xjal sant j-ajo ix toc taʼw tiʼj cyanmiya que akeya at cypaj tiʼj tbajlen cybetzʼana ke tley tuj cyakil tyemp?",
                "4.": "Lutzan luʼ, ax toc cxel nmaʼna cyeya que más mebakaya, oc cyankʼina ttxlaj Dios Sant bix ax toc, aj oc txiʼ cyyecʼana cynachala twitzkʼa, que ka ma chankʼina tucʼ anma taʼtuj sentens tuj infierno.",
                "5.": "Tuʼnj lutzan luʼ, aj oc t-xi yecʼat cytzʼlincbila twitz Dios, bix ax icyx ttzalajibil Dios, bix aj tsantal Jesucristo, nim ccʼantel jun tkan kʼakʼ miʼn yupj cyucʼala.",
                "6.": "Cyajtz maktzʼaja, pwes, akeya miyaʼ ocslal, cyajtz maktzʼaja tucʼ Kajaw; chi txocana axxax toc te Mambaj tuj tbi Jesús, tuʼntzan cytena miyaʼ tuj ẍwaʼj, tuj tbanal, cyeʼyax kaya bix sakkeya, tuj aj matij bix twiʼpan kʼij, pwes ya otak chi baj txʼajoʼna tuʼn tchicyʼel Neʼl.",
                "7.": "Bix ax nchin yolana cyucʼala, ajke nnel cyicʼana aj nkʼunj tuj ewj tuʼn Dios, bix nxiʼ cymaʼna que oʼ tzʼel baj twiʼjo, que ntiʼtlke nchi kʼunj bix nchi yecʼat tuj ewj, mixkej jun tyemp nchi kʼunj, mixke oyaj, mixke kʼanbil, mix tuʼn cyyolan cyuj cyyol, mix tuʼn tel cynicʼ tiʼj yolbil te juntl.",
                "8.": "Lutzan luʼ, cxel nmaʼna cye alcyej ma tzʼel ticʼan kej cosas ajo, mi tiʼ loʼn tuʼn aj bangelyo te Cristo; icytzanjo, minaʼx tjaw tschʼiʼn ajke tuʼjal; bix ka oʼ chi jaw tschʼiʼn, nti nnel tnicyʼ cyiʼj.",
                "9.": "Pwes ¿Ntiʼ njaw kschʼiʼn que Dios axjo te ew, te jaʼla bix te jun majx, bix aj te tiʼj ntiʼ tuʼn tmeltzʼaj mix t-xlecal tuʼn tmeltzʼaj?",
                "10.": "Bix jaʼla, ka oʼ txiʼ cyxiʼmana tiʼj jun dios nmeltzʼaj, bix al iʼj nmeltzʼ aj t-xlecamal, tons oʼ txiʼ cyxiʼmana tiʼj jun dios aj jun dios miyaʼ tuʼn cybant binchben nim tipamal.",
                "11.": "Per lutzan luʼ que cxel nyecʼana cyeya jun dios binchal nim tipamal, icytzanjo, aj Dios te Abrahán, bix aj Dios te Isaac, bix aj Dios te Jacob; bix ax Dios aj binchanta cyaʼj bix txʼotxʼ, bix tzaʼnx cytenca cosas at cyuj.",
                "12.": "Lutzan luʼ, tuʼnkʼa tzaj tkʼoʼnkʼa Adán, bix tuʼn Adán cub tzʼak xjal. Bix nok tuʼn tlaj tcublen tzʼak xjal, ul Jesucristo, icytzanjo, aj Mambaj bix Cʼwaʼlbaj; bix tuʼn Jesucristo ul colbil tiʼj xjal.",
                "13.": "Bix tuʼntzan tlaj aj colbil tiʼj xjal, aj ul tuʼn Jesucristo, ncheʼx kʼit te juntl el ttxlaj Kajaw; icytzanjo, tuʼntzanjo nchi colet cyakilka xjal, tuʼnj tcyimlen Cristo ntakʼ aj juntl el itzʼbil, que tuʼnjo ntzaj colbil tiʼj jun witzicyʼ e junmajx, al iʼjal cyakilka xjal chi jawal cyʼisj, nok tuʼn tipamal Dios, oc tkʼajt chun; bix chelatz ke matij, tzanx nuch, bix chi poltzan twitz xtisbil, coletnaka bix libraka tiʼj takʼal camacy te junmajx, nok oʼcx jun camacy te xumlalbaj.",
                "14.": "Tons octzan ckʼunjtel jwisyo te Sant cyibaj; tons atzan tyempjo aj taʼ tuj nach, ax tuj nach ctel bix aj tbanal cucx cxel tiʼn tuj t-xtis; alcyej ntzalaj cucx ctel tuj tzalajibil, bix alcyej taʼ tuj najna ax ctel tuj najna.",
                "15.": "Bix jaʼlatzan, tzaʼnx cytencaya ajke otak txiʼ cyxiʼmana tiʼj jun Dios milay bant binchben nim tipamal tuʼn, waja txiʼ nkaʼnna cyeya: ¿Oʼ chicyʼ baj ajke cosas maʼ chin yolana tiʼj? ¿Maʼpala pon tuʼn tel baj twiʼ? Lutzan luʼ, cxel nmaʼna que naʼx; bix naʼx txiʼ tcoʼlan Dios tuʼnj ka miyaʼ Dios binchal nim tipamal.",
                "16.": "Lutzan luʼ, ¿Miyaʼ cyeʼyaxka tuj kwitz ajke cosas oʼ chi bant tuʼn Dios? Icytzanjo, bix alcye jaʼca tzʼel tnicyʼ cyiʼj binchben cyeʼyax tuʼn Dios?",
                "17.": "Alcye ckʼamal tiʼj que miyaʼ jun binchben nim tipamal que nok tuʼn tyol at cyaʼj bix txʼotxʼ; que nok tuʼn tyol baj binchaʼn xjal tiʼj tpuʼjal txʼotxʼ, bix nok tuʼn tipamal tyol ibant binchben nim cyipamal?",
                "18.": "¿Bix alcye ckʼamal te que ntiʼ xbant nimke matij binchben nim cyipamal tuʼn Jesucristo? Bix ax atke nim binchben matij ibant tuʼn cykʼab txnaʼkʼtzben apóstol.",
                "19.": "Bix katzan ibant binchben nim cyipamal, ¿Titzan kuʼn oʼ cyaj tkʼoʼn Dios tuʼn mi toc Dios cye binchben nim cyipamal; bix cucx toc te jun Xjal milay meltzʼaj? Lutzan luʼ, cxel nmaʼna que mi jtojx tuʼn tmeltzʼaj; nokattzan icyjo, tons jaʼca txiʼ tcoʼlan tuʼn toc te Dios; mas nlay txiʼ tcoʼlan tuʼn toc te Dios, bix ajo a jun Dios cye binchben nim cyxiʼlen.",
                "20.": "Bix aj tuʼmal ti kuʼn nxiʼ tcoʼlan tuʼn cybant binchben nim tipamal cyxol cycʼwaʼl xjal, tuʼntzanj nchi cub tzʼak tuj ntiʼ cyocslabil, bix nnel cyiʼn cyib cyiʼj be jikan bix ntiʼ cytzkiʼn Dios aj al iʼjal tuʼn t-xiʼ keʼ cycʼuʼj.",
                "21.": "Lutzan luʼ, cxel nmaʼna que alcyej ma tzʼocx tocslaʼn tiʼj Cristo, bix miʼn tuʼn tbaj tcʼuʼj tiʼj, nok nicyʼpunx txiʼ tkaʼnan te Mambaj tuj tbi Cristo, oc ctzajal kʼoʼn te; bix aj tziybil ajo nxiʼ cyxola cyakil, asta max ttxaʼnla txʼotxʼ.",
                "22.": "Tuʼnj lutzan luʼ, cyjaʼtzan tma Jesucristo, aj tCʼwaʼl Dios, cyeke txnaʼkʼtzben aj attak tuʼn cycyaj ten, icytzanjo, bix ax cye tzaʼnx cytenca txnaʼkʼtzben, ocybi xjal cyakilxa; Cyxiʼya tuj cyakil twitz txʼotxʼ bix cypacbanxa bangelyo cye tzaʼnx cytenca xjal;",
                "23.": "Bix alcyej ma txiʼ tocslaʼn bix ma biyan, oc ccoletal, bix alcyej ntiʼ ma txiʼ tocslaʼn oc cxel tuj sentens.",
                "24.": "Bix ajke techaklil cucx chi bel yecʼat cyekej cxel cyocslaʼn: Tuj nbicyʼa celax cylajoʼn nicyʼca demonio; oc chi yolal cyiʼj acʼaj yol; cjawal cycʼuʼn labaj, bix ka matxiʼ cycʼaʼn jun ti tkal tuʼn cynaj mintiʼ cbajel cyiʼj; cbel cykʼoʼn cykʼab cyibaj yab, bix chi kʼanattel.",
                "25.": "Bixla cyej ma txiʼ tocslaʼn tiʼj nbicyʼa, bix miʼn baj chʼin tcʼuʼj, cxel nkʼoʼna cyakil nyola ax toc te, banwtla max ttxaʼnla txʼotxʼ.",
                "26.": "Bix lutzan luʼ, ¿Alcyej jaʼca tzicyʼx tuʼn aj tbinchben Kajaw? ¿Alcye jaʼca cuʼ teʼwan tyol? ¿Alcye cjawal weʼ tiʼj tipamal Kajaw matij wena? ¿Alcye celal icʼan te tbinchben Kajaw? Alcye celal icʼan cye tcʼwaʼl Cristo? Chi tencaya ximal te, cyakilkaya aj nnel cyicʼana tbinchben Kajaw, tuʼnj oc cjawal naj cynabila bix chi cymela.",
                "27.": "Cyjaʼtzan jluʼ, miʼn tzʼel cyicʼana bix miʼn jaw naj cynabila, tnejal cybinxa tyol Kajaw, bix cykananxa te Mambaj, tuj tbi Jesús, ajke cosas at til cyeya. Miʼn baj cycʼuʼja, mas cyocslanxa; bix tzaj keʼ cyuʼna icytzan cyuj kʼij ojtxa, bix cytzaj lakʼeʼya tiʼj Kajaw tucʼ cyakil cyanmiya, bix chakʼnana tiʼj cyexa cycolbila tucʼ tchi bix luʼlbil twitzkʼa.",
                "28.": "Ten cynabila cyiʼj kʼij oc toc preba cyiʼja; cyiʼn ela nicyʼca tnachal cyiʼja; miʼn txiʼ cykaʼnna tuʼn tkʼajen cyajbila tiʼj cychibajala, sino que cykananxa jun tuʼmal cyij, tuʼntzan mi t-xiʼ cykʼon cyiba tiʼj jun tnachal tuʼn dyablo, sino que tuʼn t-xiʼ cykʼoʼn cyibaʼ te Dios ax toc n-ankʼin.",
                "29.": "Cycwentan oc cyiba tuʼn mi cybiyana aj nyaʼ tuʼmal; ten cycwenta tuʼn mi cyoc tena tiʼj sacramento te Cristo miyaʼ ax toc, tnejal chi binchana tiʼj tuʼn cybant cosas cyuʼna tuj tbanal, bix tuj tbi Jesucristo, aj tcʼwaʼl Dios n-ankʼin; bix ka icy ma bant cyuʼnajo, bix ka baʼnkaya asta oc tjapan baj twiʼ mi jun tuʼmal tuʼn cyel icʼana.",
                "30.": "Lutzan luʼ, nchin yolana lonxa icytzan nchin yolana cyxol cyimna; tuʼnj loʼn wuʼna cye cxel cybiʼna nyola.",
                "31.": "Miʼn chinx cykʼoʼna tuj sentens tuʼn tlaj nnachila, mix nmana tuʼn tlaj te, mixkej aj oʼ chi tzʼibanxa tnejal twitz; más baʼn, cykʼonxa chjonta te Dios, que oʼ tzaj tyecʼan knachala, tuʼntzan tbant cyuʼna tuʼn cyoca más nim baʼn kwitza kecyʼ oʼ koca.",
                "32.": "Bix lutzan luʼ, oʼ chi cub ktzʼibana ajke storya luʼ, ax loʼn kuʼna, tuj knabila, ix kyola a tbi kuʼna Egipcio binchan juntl el; bix oʼ cheʼx kkʼoʼna, bix oʼ chi cub kmeltzʼuʼna ax tzaʼn koyolana.",
                "33.": "Bix nokat mas tijtlekej kplanchtla, owla cub ktzʼibana tuj Hebreo; per ax oʼ cub kmeltzʼuʼna aj Hebreo; bix nokattzan cub ktzʼibana tuj Hebreo, lutzan luʼ, ntiʼwla ma canet ttzacaj kstorya cyuʼna.",
                "34.": "Per loʼn tuʼn Kajaw ajke cosas oʼ chi cub ktzʼibana, bix mijun tnam loʼn kyolbil tuʼn; cyjaʼtzan jluʼ, oʼ chi bant tuʼmal tuʼn, tuʼn t-xi kʼot cyuj txkantl yol.",
                "35.": "Bix nchi cub tzʼibatj cosas luʼ tuʼn ttxʼajet kxbalana tiʼj cychicyʼel kermaniya aj oʼ chi cub tzʼak tuj ntiʼ ocslaʼn Jesucristo cyuʼn.",
                "36.": "Bix lutzan luʼ, ajke cosas o kajbecyʼa cyiʼj kermaniya, icytzanjo, bix aj tuʼn taʼjal tuj acʼaj aj cynabil tiʼj Cristo, junx taʼ tucʼ cy-orasyon cyakil sant oʼ ch ankʼin tuj tnam.",
                "37.": "Bix tzaj tkʼoʼn Jesucristo mojtzabil tiʼj cy-orasyon según aj cyocslabil; bixj Dios aj Mambaj pon tiʼj tcʼuʼj aj o bant tiʼj tuʼn tucʼ ja te Israel, bix chi tzaj tcyʼiwlaʼn te junmajx según cyocslabil tuj tbi Jesucristo. Icytzan tenjo."
            }
        }
    },
    "ether": {
        "meta": {
            "slug": "ether",
            "name": "ether",
            "chapterWord": "Capítulo"
        },
        "chapters": {
            "1": {},
            "2": {},
            "3": {},
            "4": {},
            "5": {},
            "6": {},
            "7": {},
            "8": {},
            "9": {},
            "10": {},
            "11": {},
            "12": {},
            "13": {},
            "14": {},
            "15": {}
        }
    },
    "moro": {
        "meta": {
            "slug": "moro",
            "name": "Aj Uʼj Te Moroni",
            "chapterWord": "Capítulo"
        },
        "chapters": {
            "1": {
                "1.": "Bix ayina, Moroni, despwes taj tcublen baj ntzʼibana oʼcxkej nim cyxiʼlen tuj storya te tnam te Jared, ntiʼ xi nxiʼmana tuʼn tcub ntzʼibana mástl, per naʼx ncyima; bix naʼx t-xiʼ nyecʼan wiba cye lamanitas, nyaʼ yaj chin cub biyoʼna cyuʼn.",
                "2.": "Tuʼnj lutzan luʼ, aj cykʼoj cyxolx junmajx nach; bix nok tuʼn tlaj cykʼoj, ncub cybiyoʼn cyakilke nefitas aj cycyʼiʼ cuʼ cyeʼwan Cristo.",
                "3.": "Bix akina, Moroni, miʼn cuʼ weʼwna Cristo; aj tuʼmal nok jaʼxa chinxa jatuma baʼn tuʼn nxiʼya, tuʼn ncolana tiʼj we wankʼbila.",
                "4.": "Bix jluʼtzan, cbel ntzʼiban jun jteʼtl cosas, juʼnxtl tiʼj aj otak txiʼ wocslaʼna; tuʼnj ntiʼtak xiʼman wuʼna tuʼn tcub ntzʼibana mástl; per chi bel ntzʼibana jun jteʼtl ni cosas, que bala at til cye wermaniya lamanitas tuj jun alcyex kʼij tzul, ax tzaʼn tajbil Kajaw."
            },
            "2": {
                "1.": "Ke yol xiʼ tmaʼn Cristo cye txnaʼkʼtzben, ajke cab laj otak chi jaw tsicʼoʼn, aj tcub tkʼoʼn tkʼab tibaj cywiʼ.",
                "2.": "Bix i txaquet tuʼn tiʼj cybi, cyjaʼw: Cxel cykaʼnna te Mambaj tuj nbicyʼa, tucʼ ax toc orasyon; bix octzan tbant j-ajo cyuʼna, at cyipamala tuʼn t-xiʼ cykʼoʼna Xewbaj Sant cyekej alcye ma cub cykʼoʼn cykʼaba tibaj cywiʼ; bix tuj nbicyʼa cxel cykʼoʼna, tuʼnj cyjaʼtzan nbant cyuʼn n-apóstola.",
                "3.": "Atzanke tyol Cristo xiʼ tmaʼn cye tuj tyemp aj tcub tyecʼan tib tnejal el; bix ajke tzaʼnx cytenca xjal ntiʼ o cybinta, atzan cye txnaʼkʼtzben oʼ cybi; bix cyakilkaj aj cub kʼoʼn kʼabaj cyibaj, ul Xewbaj Sant cyiʼj."
            },
            "3": {
                "1.": "Aj tuʼmal ke txnaʼkʼtzben Jesús, ajke elders te glesya, i cycyʼiwlan cyiʼj presbiteros bix xnaʼkʼtzal.",
                "2.": "Aj cybajlenxa nan Dios twitz Mambaj tuj tbi Cristo, kit tcub cykʼoʼn cykʼab cyibaj, bix o t-xiʼ cymaʼn cyjaʼw:",
                "3.": "Tuj tbi Jesucristo, nnoc n-otxʼoʼna te presbítero, (bixmo ka xnakʼtzal) nnoc n-otxʼoʼna te xnakʼtzal, tuʼn tpacbana tiʼj tuʼn tajs tiʼj anma bix najsbil cyiʼj twitz il, tuʼn tlaj Jesucristo, nok tuʼnj cucx tuʼn ten tbanal tuj ocslabil tuj tbi asta oc tel baj twiʼ. Icytzan tenjo.",
                "4.": "Bix atzan tuʼmaljo ijoʼc kʼoʼn ke xjal presbíteros bix xnaʼtzal, según ajke toyj bix ttxocbil Dios cyiʼj xjal; bix kittzan cyoc kʼoʼn tuʼn tipamal Xewbaj Sant aj attak cyucʼal."
            },
            "4": {
                "1.": "Aj tuʼmal tzaʼn kit tbaj cyʼiwlaʼn bix sipan t-xumlal bix tchicyʼel Cristo te glesya cyuʼn élderes bix presbíteros; bix kittzan tbaj cycyʼiwlaʼn bix tbaj cysipan según ajke tmandamyent Cristo, ax aj loʼn kuʼn baʼn ten tuʼmal; bix aj élderes bixmo presbítero cyuʼn nbaj cycyʼiwlaʼn bix nbaj cysipan.",
                "2.": "Bix i cub ẍmeje tucʼ glesya, bix inan Dios twitz mambaj tuj tbi Cristo, cyjaʼw:",
                "3.": "Aya Dios, Mambaj te Junmajx, tuj tbi Jesucristo, aj tCʼwaʼla, nxiʼ kkaʼnna teya tuʼn ttzaj tcyʼiwlaʼna bix tuʼn tbaj ttxʼajoʼna aj pan luʼ cyekej anma cyakil aj chi nebel tiʼj; tuʼn t-xiʼ cywaʼn te nabil te t-xumlal tCʼwaʼla, bix tuʼn t-xiʼ cykʼoʼn ax toc twitza, aya Dios, Mambaj te Junmajx, ajke cyajbil tuʼn cycʼam cyibaj aj tbi tcʼwaʼla, bix cucx tuʼn tcʼujlet, bix tuʼn t-xiʼ cycʼuʼn ajke tmandamyentya oʼ cheʼx tkʼoʼn cye, tuʼntzan tten tXew cyucʼal. Icytzan tenjo."
            },
            "5": {
                "1.": "Aj tuʼmal tuʼn tcyʼiwlet bix tuʼn tsipat bin, lutzan luʼ, o cycʼam bas bix otxiʼ cymaʼn cyjaʼw;",
                "2.": "Aya Dios, Mambaj te Junmajx, tuj tbi Jesucristo, aj tCʼwaʼla, nxiʼ kkaʼnna teya tuʼn ttzaj tcyʼiwlaʼna bix tuʼn tbaj ttxʼajona bin luʼ cyekej anma cyakil aj chi xel cʼante, tuʼntzan tbant cyuʼn te nabil te tchicyʼel tCʼwaʼla, aj cux tuʼn cylaj; tuʼn txiʼ cykʼoʼn ax toc twitza, aya Dios, Mambaj te Junmajx, tuʼntzan cucx tuʼn tcʼujlet, tuʼntzan ten tXew cyucʼal. Icytzan tenjo."
            },
            "6": {
                "1.": "Bix jaʼla chin yolila tiʼj biyabil. Lutzan luʼ, biyaʼnmajke élderes, presbíteros bix xnaʼtzal; bix ntiʼ baj cybiyaʼn ka ntiʼ t-xiʼ cyyecʼan ox toc te baʼn tuʼn tkʼamanta que ax toc tbanal taʼ tuʼn cycʼam.",
                "2.": "Ax mintiʼ tuʼn tcʼamet mijun tuj biyabil, ka miyaʼ ma tzul tucʼ jun tanma meba bix tucʼ jun t-xew otak tzʼajs tiʼj tnachal, bix tuʼn takʼ ax toc tiʼj glesya que ax toc otak tzʼajtz tiʼj tanma cyiʼj twitz til.",
                "3.": "Bix mi jun kit tcʼamet tuʼn tbiyan, oʼcxtzala ka ma tcʼam tibaj aj tbi Cristo, tucʼ ajbil tuʼn tkʼon baʼn te asta oc tjapan baj twiʼ.",
                "4.": "Bix octzan cycʼamet tuj biyabil, bix aj tipamal Xewbaj Sant otak bant tbinchben cyibaj bix otak chi baj txʼajoʼn, tons nchoctzan tajlal cyxol ke cyucʼal tuj Glesya te Cristo, bix octzan tcuʼx tzʼibat cybi, tuʼntzan tcyaj cyajlal tuj uʼj bix tuʼntzan t-xiʼ kʼot te cynebebil aj tyol Dios, tuʼntzan cyxiʼ cʼuʼt tuj be jikan bix tuʼn cyxiʼ bit tuj cy-orasyon miʼn baj, bix oʼcx tuʼn t-xiʼ keʼ cycʼuʼj tiʼj Cristo, que a binchal bix kʼol te cyocslabil.",
                "5.": "Bix cuxiʼ oc tchmon tib glesya tuʼn cyapaʼn weʼyaj bix tuʼn cynan Dios, bix tuʼn cyyolan jun tucʼ juntl tiʼj tuʼn ten cyanma tuj baʼn.",
                "6.": "Bix cuxiʼ toc cychmon cyib tuʼn cyneben tiʼj pan bix bin, te nabil te Kajaw Jesús.",
                "7.": "Bix nim soc cycwentan tuʼntzan mi ten tnachal cyxol; bix octzan tcanet jun cyuʼn que otak bant jun nach tuʼn, kittzan tcub tsentens cywitz élderes tuʼn ox testiwa te glesya, bixka ntiʼ oc tjaw jolpaj mix tuʼn ttzaj tmaʼn twitz til, kit tjatz kʼuchat tbi, bix ntiʼ toc tajlal cyxol tnam te Cristo.",
                "8.": "Per nok jteʼ elx oc tiʼj tanma, bix oc tkana najsbil tucʼ cyakil tcʼuʼj, kittzan tnajset.",
                "9.": "Bix ajke tuj glesya kit cykʼin twitz tiʼj cychembil según aj oc ttzaj tyecʼan Xewbaj, bix tuʼn tipamal Xewbaj Sant; según aj oc tkʼamanta Xewbaj Sant cye, tuʼntzan t-xiʼ pacbal, ocsal, nal Dios, kanal te bixmo bitzal, cyjaʼtzan kit tbant."
            },
            "7": {
                "1.": "Bix jaʼlatzan áyina, Moroni, cbel ntzʼibanake juʼn yol aj cyaj ttxʼolbaʼn nmana, tiʼj ocslabil, tuʼn tkeʼ kcʼuʼj bix xtalbil aj cʼujlabil; tuʼnj atzan tuʼmaljo aj t-xiʼ yolan cye tnam, myentras nyolantak tuj ja cyʼiwlaʼn aj otak baj binchan te nabil Dios:",
                "2.": "Jaʼla ayina, Mormón, chin xel yolana cyucʼala, akeya wermaniya cʼujlaʼn; bix tchjonta Dios bix aj tajbil Dios aj Mambaj bix Kajaw Jesucristo, tuʼn tlaj toyaj aj ttxocbil saj tkʼoʼn wecyʼ, ntkiy tuʼn nyolana cyucʼala tuj tyemp luʼ.",
                "3.": "Cyjaʼtzan jluʼ, wajbila tuʼn nyolana cyucʼala akaya te glesya, akeya t-xjalal Cristo cyajbil tiʼj tzalajibil, que maʼ chi cambana tiʼj tuʼn tkeʼ cycʼuʼja tuʼnjo chocax tuj ujlabil te Kajaw, biʼx jaʼla, asta oc tcanet ujlabil cyuʼna tucʼal tuj cyaʼj.",
                "4.": "Bix cxel nmaʼna jluʼ cyiʼja, akeya wermaniya, nok tuʼn tlaj cynabila pur tzalajibil cyucʼ cycʼwaʼl xjal.",
                "5.": "Tuʼnj cʼujlaʼnx wuʼna aj tyol Dios, chitzan cyjaʼw: nok cyiʼj cybinchben celal cynicyʼa tiʼj; tuʼnj ka tbanalke cybinchben, ax icyx cyejo.",
                "6.": "Tuʼnj lutzan luʼ, oʼ tmanta Dios que aj xjal nach milay bant tbanal tuʼn; tuʼnj ka ma txiʼ toʼyan jun oyaj bixmo orasyon te Dios, oʼcxtzala ka mintiʼ ma bant tuʼn cyakil tnabil, ntiʼ tganar tiʼj.",
                "7.": "Tuʼnj luluʼ, miyʼ toc tajlal tuj xtis.",
                "8.": "Tuʼnj lutzan luʼ, ka jun xjal nach, ma tyecʼa jun oyaj nbant tuʼn tuʼn caba tcʼuʼj; cyjaʼtzan jluʼ nnoctzan tajlal lonxa icytzan otaj tzʼoc tacyeʼ oyaj tuʼn; cyjaʼtzan ax loʼn que nachjo tuj twitz Dios.",
                "9.": "Ax icyx cocal tajlal tuj tnachal ka at jun xjal ma nan Dios bix miyaʼ ax toc miyaʼ tuʼn cyakil tcʼuʼj; icytzanjo, bix ntiʼ tganar tiʼj, tuʼnj ntiʼ ntcʼam Dios mi jun ajo.",
                "10.": "Cyjaʼtzan jluʼ, aj xjal nach milay bant tbanal tuʼn; bix milay txiʼ tyecʼan jun oyaj tbanal wena.",
                "11.": "Tuʼnj lutzan luʼ, aj jun tjawatz aʼ cʼa milay takʼ tbanal aʼ; mix jun tjawatz aʼ tbanal milay takʼ aʼ cʼa, cyjaʼtzan tuʼmal ka jun xjal tmajan dyablo, milay tzʼoc lapeʼ tiʼj Cristo; bix ka ma tzʼoc lapeʼ tiʼj Cristo, milay tzʼoc majan tucʼ dyablo.",
                "12.": "Cyjaʼtzan, cyakil cosa baʼn tzajna tiʼj Dios, bix aj tnachal tzajna tiʼj dyablo; tuʼnj tajkʼoj Dios aj dyablo, bix cyjaʼtzan cucxix nkʼojl tucʼal, bix npayar tuʼn tbant twitz il bix tuʼn tbant tnachal aj miʼ tzʼel baj twiʼ.",
                "13.": "Per lutzan luʼ, aj ka te Dios nkanan tiʼj tuʼn tbant tbanal; que atzan tuʼmal que cyakil aj nakanan tiʼj tuʼn tbant tbanal, bix tuʼn toc tcʼujlaʼn Dios, tuʼnkʼa ntzaj tkʼamaʼnkʼa te.",
                "14.": "Tenx tcwenta, pwes, akiya wermaniya cʼujlaʼn, tuʼn mi txiʼ cymaʼna que aj tnachal tzajna tiʼj Dios, bixmo aj tbanal bix te Dios tzajnajo tiʼj dyablo.",
                "15.": "Tuʼnj lutzan luʼ, ke wermaniya, cxel kʼot cyeya tuʼn cyxtisana, tuʼntzan tel cynicyʼa tiʼj tbanal bix tnachal; bix claro taʼ tuʼmal tuʼn t-xtisat, tuʼntzan tel cynicyʼa tiʼj tuj ttxolal wena tuj cyximbila, lonxa icytzan spicyʼan tuj kʼij ax icy te klolj te konicyʼan.",
                "16.": "Pwes lutzan luʼ, cye cyakil xjal nxiʼ kʼot t-Xew Cristo tuʼntzan tel tnicyʼ tiʼj tbanal tiʼj tnachal; cyjaʼtzan jluʼ, nxiʼ nyecʼana tuʼmal tiʼj xtisbil; tuʼnj cyakil aj nkanan tiʼj tuʼn tbant tbanal bix ntkana tuʼn tocx ocslat Cristo, ntzaj samaʼnjo tuʼn tipamal bix cyaj tiʼj Cristo; bix cyjaʼtzan celalxix cynicyʼa tiʼj, te Dios jo.",
                "17.": "Per alcyej nkanan tiʼj cye xjal tuʼn tbant tnachal cyuʼn, bix tuʼn mi tocx cyocslaʼn tiʼj Cristo, bix tuʼn tel icʼat bix tuʼn mi kserviʼran tucʼ Dios, tons jaʼca tzʼel cynicyʼa tiʼj, tucʼ jun ximbitz ax toc, que a dyablajo; tuʼnj atzan tuʼmal nbantte dyablo tbinchben, tuʼn ntiʼ nkana cye xjal tuʼn tbant tbanal, ntiʼ, mix te junx tjunalx; mix nbant cyuʼn t-ángel, mixkej teʼ tuj tcwent.",
                "18.": "Jaʼlatzan, akiya wermaniya, loʼn cyuʼna aj spicyʼan, aj al uʼn chi xtisala, que a tspicyʼamal Cristo, atx cycwenta tiʼj tuʼn min cyxstisna miyaʼ tuj ttxolal; tuʼnj ax sentens aj ma t-txiʼ cybinchaʼna ax icyx chi cha-cwela tuj sentens.",
                "19.": "Cyjaʼtzan jluʼ, cxel w-ocsaʼna cyeya, wermaniye, tuʼn cyjayona ttxolal según tspicyʼamal Cristo, tuʼntzan tel cynicyʼa tiʼj baʼn tiʼj tnachal; bix ka ma chi pona cyiʼj cyakil tbanal, bix mi ma chi kʼona sentens, ax toc tcʼwaʼl Cristo keya.",
                "20.": "Pero, akiya wermaniya, ¿Alcye tuʼmal jaʼca chi pona tiʼj cyakil tbanal?",
                "21.": "Jaʼlatzan kopoltzan tiʼj ocslabil aj xiʼ nmaʼna cye tiʼjjo chin yolala; bix cxel nmaʼna tuʼmal aj tzaʼn tuʼn cytena nakaʼyin tiʼj cyakil tbanal.",
                "22.": "Tuʼn lutzan luʼ, loʼn tuʼn Dios cyakilke cosas, que te junmajx tuj te junmajx, luluʼ, ma chi tzaj tsamaʼn ángel tuʼn tbant takʼan baʼn te cycʼwaʼl xjal, kʼamal te tiʼjxax tuʼn tul Cristo; bix que tiʼj Cristo tzul cyakilcaj baʼn.",
                "23.": "Bix ax xiʼ ttxʼolbaʼn Dios cye profetas, tuʼn tex ttziʼ, que tzul Cristo.",
                "24.": "Bix lutzan luʼ, cyuj nimca tuʼmal xiʼ tyecʼan cosas baʼn te cycʼwaʼl xjal; bix cyakilkaj cosas baʼn tzajna tiʼj Cristo; tuj juntl tuʼmal, ajke xjal jaʼca chiten tuj jun tuʼmal tuʼn cycub tzʼak, bix mijun cosa baʼn jaʼca canan cyiʼj.",
                "25.": "Que tuʼntzan jluʼ tuʼn onbil cye ángel bix tuʼn cyakil yol nnetz tuj ttziʼ Dios, keʼ cyuʼn xjal tuʼn ten cyocslabil tiʼj Cristo; bix icytzanjo, nok tuʼn ocslabil, ma chi cyajten nakaʼyan cyiʼj cosa baʼn; bix cyjaʼtzanjo baj asta tul Cristo.",
                "26.": "Bix tulxatzan, ax i coletke xjaltl nok tuʼn ocslabil tuj tbi; bix tuʼn ocslabil ma choc tcʼwaʼl Dios. Bix toc que n-ankʼin Cristo lonxa icytzan o tma kej yol luʼ cye kman, cyjaʼw: Nok nicyʼpunx cosa ma cykaniya te Mambaj tuj nbicyʼa, ka baʼn, bix ocslaʼn tuʼn cyakil cycʼuʼja oc ctzajal kʼoʼn, lutzan luʼ, oc tzul kʼoʼn cyeya.",
                "27.": "Cyjaʼtzan ten jluʼ, akeya wermaniya nim ncʼuʼja cyiʼja, ¿Maʼ chi weʼke binchben nim tipamal, tuʼnj oʼ jax Cristo tuj cyaʼj bix oʼ cub tutzeʼ tuj tbankʼaj Dios tuʼn tkanan te Mambaj aj xtalbil cyibaj cycʼwaʼl xjal?",
                "28.": "Tuʼnj maʼ tzʼelkʼa twitz aj tnabil ley, bix nkanan cyiʼj cyakilka at cyocslabil tiʼjkʼa; bix ajka at cyocslabil tiʼjkʼa, oc chi pol tiʼj aj cyakil baʼn; cyjaʼtzan jluʼ, ncolankʼa tiʼj tuʼmal te cycʼwaʼl xjal; bix c-ankʼil te junmajx tuj cyaʼj.",
                "29.": "Bix tuʼntzanj oʼ bant tuʼn j-ajo, ¿Oʼ chi weʼke binchben nim cyipamal? Lutzan luʼ, cxel nmaʼna cyeya que miʼn; bix naʼnx t-xiʼ cycoʼlan ángel tuʼn tbant cyakʼan cyxol cycʼwaʼl xjal.",
                "30.": "Tuʼnj lutzan luʼ, teʼ tuj tcwentkʼa tuʼn tbant takʼan según aj tekʼa nxiʼ tmaʼnkʼa, bix ncub tyecʼan tib cywitz kej at jun cyocslabil n-ankʼin bix jun cyxew twaban tib wena tuj cyakil tuʼmal ix sakxax wena.",
                "31.": "Bix aj tuʼmal takʼan atzanj tuʼn cytxaquet xjal tiʼj tuʼn cyjaw jolpaj tajtz tiʼj cyanma tiʼj tnachal; bix tuʼn cyel twitz ajke binchben bann tiʼj tuʼn Mambaj cyucʼ cycʼwaʼl xjal; bix tuʼn tbant tten be cyxol cycʼwaʼl xjal, tuʼn t-xiʼ txʼolbet tyol Cristo cyeke xjal sicʼoʼnka te Mambaj, tuʼntzan cymanta ax toc tiʼjkʼa.",
                "32.": "Bix tuʼntzan cybant binchben tuj tuʼmal j-ajo, aj Kajaw Dios cbajal tbinchan be te cyocslabil tiʼj Cristo ajke ttxʼaban xjal, tuʼntzan ten tcubil Xewbaj Sant tuj cyanma, ax aj tipamal; cyjaʼtzan nnel Mambaj cywitzj bann tiʼj cyucʼ cycʼwaʼl xjal.",
                "33.": "Bix oʼ tma Cristo: ka at cyocslabila wiʼja, at cyipamala tuʼn cybant nok alxcyex cosa aj baʼn tuj nwitza.",
                "34.": "Bix oʼ tkʼamantakʼa: Cyiʼn ajs cyanma tiʼj tnachal, cyakilkaya, tuj ttxaʼmla txʼotxʼ; cytzaja wiʼja bix chi biyana tuj nbicyʼa bix tenx cyocslabila wiʼja tuʼntzan cycoleta.",
                "35.": "Cyjaʼtzan jluʼ, akiya wermaniya cʼujlaʼn wuʼna, ka ax toc tuʼmal cyiʼj cosas nchin yolana tiʼj cyeya — bix tuj twiʼpan kʼij oc ctzajel tyecʼan Dios cyeya tuʼn tipamal bix tucʼ matij ttzalajibil que ax tocke — bix ka ax tocke, ¿Oʼnla chel baj ke kʼij tuʼn cybant binchben nim cyipamal?",
                "36.": "Bixmo ¿Oʼ txiʼ cycoʼlan ángeles tuʼn tcub cyyecʼan cyib cywitz cycʼwaʼl xjal? bixmo ¿Oʼ tmaket aj tipamal Xewbaj Sant? ¿Cbantel tuʼn, myentras n-nel tyemp, bixmo myentras atx txʼotxʼ, bixmo cyjelten twitz txʼotxʼ jun xjal aj ccoletal?",
                "37.": "Lutzan luʼ, cxel nmaʼna que miʼn; porque tuʼn ocslabil aj nchi bant binchben nim tipamal, bix tuʼn ocslabil nchi jaw let ángel bix nbant cyakʼan te baʼn cye xjal; cyjaʼtzan jluʼ, ka maʼ chi weʼ jluʼ, ¡Becyʼbil cywitz cycʼwaʼl xjal, porque tuʼntzanj ntiʼ cyocslabil, bix cyakiljo nok gana!",
                "38.": "Tuʼntzanj, según tyol Cristo, mijun xjal jaʼca colet oʼcxtzanj ka at tocslabil tiʼj tex tbi; que aj tuʼmal ka maʼ chi weʼkaj cosas ajo ax maʼ weʼ ocslabiltl; bix junmajx nach tuʼmal xjal, tuʼnj ncyajtzan lonxa icytzan ntiʼ otak bant jun colbil.",
                "39.": "Per lutzan luʼ, akeya wermaniya cʼujlaʼn wuʼna, chin ayola tiʼj ke cosas tbanaltl cyiʼja, tuʼn nxiʼ nxiʼmana que at cyocslabila tiʼj Cristo nok tuʼn tlaj aj ncub cybecyʼbiliʼn cywitza, tuʼnj ka ntiʼ cyocslabila tiʼjkʼa, tons miyaʼ tbanalkeya tuʼn cyoca tajlal cyxol tnam te glesya.",
                "40.": "Bix txkantl, akeya wermaniya cʼujlaʼnkeya wuʼna, wajbila tuʼn nyolana cyeya tiʼj tuʼn tkeʼ kcʼuʼj. Txaʼn tuʼn cycambana tiʼj ocslabil, ka ntiʼ tuʼn tkeʼ cycʼuʼja.",
                "41.": "Bix ¿Ti tkal tuʼn tcub cyayoʼna? Lutzan luʼ, cxel nmaʼna que il tiʼj tuʼn tenj aj tuʼn tkeʼ cycʼuʼja, que nok tuʼn aj tcyimlen Cristo chjol twitz kil bix aj tipamal tjawlen itzʼjtl, oc chi jawal itzʼja tuj ankʼbil te junmajx, bix j-ajo nok tuʼn cyocslabila tiʼjkʼa, ictzan aj tziybil.",
                "42.": "Que aj tuʼmal cyjaʼw que ka at tocslabil jun xjal, il tiʼj tuʼn ten aj tuʼn tkeʼ tcʼuʼj; tuʼnj ka ntiʼ tocslabil ax milay ten aj tuʼn tkeʼ cʼuʼjbaj.",
                "43.": "Bix lutzan luʼ, ax cxel nmaʼna que ax milay ten tocslabil jun xjal mix tuʼn tkeʼ tcʼuʼj, oʼcxtzala ka mans bix tuj becyʼbil taʼ tanma.",
                "44.": "Katzan miʼn, aj tocslabil bix aj nkeʼ tcʼuʼj nok ganakajo, tuʼn mijun cʼamoʼn tuʼn Dios oʼcxkaj mans bix becyʼbil taʼ tanma; bix ka aj jun xjal mans bix tuj becyʼbil taʼ tanma, bix ma tkʼamanta tuʼn tipamal Xewbaj Sant que a Jesús aj Cristo, il tiʼj tuʼn tten t-xtalbil; tuʼnj ka ntiʼj ajo mitiʼ ti tkal til; cyjaʼtzan jluʼ, il tiʼj tuʼn ten tucʼal aj cʼujlabil.",
                "45.": "Nim taʼw tiʼj xtalbil aj cʼujlabil, bix puro tbanal, ntiʼ kʼoj tuj, ntiʼ nxiʼ mal kanma, ntiʼn tjoy aj te jun nok teca, ntiʼ nt-xiʼma tnachal, ntiʼ ntzalaj tiʼj tnachal, sino tuj ax toc, ntapaʼnte cyakil taʼw tiʼj, cyakil ntocslanta, cyakil ntayonta, cyakil nnicyʼ taʼw tuʼn.",
                "46.": "Cyjaʼtzan jluʼ, akeya wermaniya cʼujlaʼn, ka ntiʼ cyxtalbila aj cʼujlabil, ntiʼ ti tkal cyxilena, tuʼnj mi jtoj tuʼn tcyaj xtalbil aj cʼujlabil aj miyaʼ xtalbil, que ajo matij twitz cyakil, tuʼnj cyakilka cosas oc chi najal.",
                "47.": "Pero aj xtalbil aj cʼujlabil ajo puro tchi-al te Cristo, bix ax ctel te junmajx; bix alcyej kʼiʼn tuʼn tuj twiʼpan kʼij, baʼn cxel tiʼj.",
                "48.": "Bix txkantltzan, akeya wermaniya cʼujlaʼn, cykananxa te Mambaj tuʼn cyakil tipamal cyanmiya, que oʼ tzaj tkʼoʼn tuʼn t-xiʼ mal aj tzalajibil ajo cyeke t-xjalal ax toc te tCʼwaʼl, Jesucristo; tuʼn cyoca tcʼwaʼl Dios; que octzan tjaw canetkʼa, icyx koʼ icytzan akʼa, tuʼnj kocx queyiʼn tzaʼnxax nqueʼyin que tuʼn ten aj tuʼn tkeʼ kcʼuʼj; tuʼn koc ax toc tbanal lonxa icytzan, pur tbanal. Icytzan tenjo."
            },
            "8": {
                "1.": "Aj uʼj tzaj tkʼoʼn nmana Mormón wecyʼ, Moroni; bix cub ttzʼiban te wecyʼ despwestak ntxaquetlena tuj akʼuntl; bix cyjaʼtzan tzaj ttzʼiban wecyʼ, cyjaʼw:",
                "2.": "Aya ncʼwaʼla Moroni nim wajbila tiʼja, nchin tzalaja nim wena que aj Kajaw Jesucristo maʼ pon tcʼuʼj tiʼja, bix maʼ txaqueta tuʼn te takʼan bix jun binchben sant.",
                "3.": "Cucx tpona tiʼj ncʼuʼja cyuj n-orasyona, nchin kanna tiʼja te Dios aj Mambaj; tuj tbi aj tCʼwaʼl Sant Jesús, que tuʼn aj tbanal miʼn baj bix tchjonta caloʼna tuʼn tuj ocslabil tuj te tbi asta oc tel baj twiʼ.",
                "4.": "Bix jaʼlatzan, aya ncʼwaʼla, chin yolala tiʼj teya aj ti tkal tina tiʼj wena, tuʼnj ntakʼ nim bis wiʼja que maʼ let xcyʼakbil cyxola.",
                "5.": "Tuʼnj ka maʼ tzʼel nicyʼa tiʼj ax toc maʼ let xcyʼakbil cyxola tiʼj biyabil cyiʼj cycʼwaʼla ninuchke.",
                "6.": "Aya ncʼwaʼl, wajbila tuʼn takʼnana cyuw wena tuʼn tel kʼitj ttzacaj luʼ cyxol; tuʼntzanj tlaj ajo ncub ntzʼibanaj uʼj teya luʼ.",
                "7.": "Porque oʼcx aj sel nnicyʼa tiʼj ajo cyiʼja, ẍin yolan naja tucʼ Kajaw tiʼj j-ajo. Bix sultzan tyol Kajaw wibaj tuʼn tipamal Xewbaj Sant, cyjaʼw:",
                "8.": "Binxaj tyol Cristo, aj Colal tiʼja, aj tAjawa bix tDiosa: lutzan luʼ, ntiʼ ma chin nula twitz txʼotxʼ cyiʼj teʼ tuj xtis tuʼn tajtz tiʼj cyanma tiʼj tnachal, sino que cyiʼjke aj il: ajke baʼn ateʼ ntiʼ til kʼanal cye, sino que akaj yab; cyjaʼtzan jluʼ, ajke cʼwal tal nuchka tbanal ateʼcyajo, tuʼnj milay bant twitz il cyuʼn; cyjaʼtzan jluʼ, aj cyʼiwbil nach tiʼj Adán maʼ tzʼel cyiʼj wuʼna, que cyjaʼtzan jluʼ ntiʼ tipamal cyibaj; bix aj ley xiʼ kʼot te Abrahán maʼ kʼuchjjo wiʼja.",
                "9.": "Cyjaʼtzan ten tuʼmal aj tzaj tyecʼan Xewbaj Sant tyol Dios wecyʼ; cyjaʼtzan ten, aya ncʼwaʼl nim wajbila tiʼja loʼn wuʼna que jun xmocchaʼbil nach tuj twitz Dios, tuʼn cybiyan ninuch cʼwal.",
                "10.": "Lutzan luʼ, cxel nmaʼna teya que ajo jluʼ cbel t-xnakʼtzaʼna: tuʼn tajs tiʼj cyanma tiʼj tnachal bix biyabil cyekej aj at tuʼn tbant wen cyuʼn bix tuʼn tbant twitz il cyuʼn; icytzanjo; xnakʼtzaʼn cuba cye mambaj aj tuʼn cyjaw jolpaj bix tuʼn cybiyan bix tuʼn tcub cybecyʼbiliʼn cywitz lonxa icytzan cycʼwaʼl ni nuch, bix chi coletal cycyakil tucʼ cycʼwaʼl ninuch.",
                "11.": "Bix aj cycʼwaʼl ni nuch miyaʼ il tiʼj cye tuʼn tajs tiʼj cyanma, mix aj biyabil. Lutzan luʼ, aj bawtismo a til tuʼn tajs cyanma tiʼj tnachal tuʼntzan cyel twitz ajke mandmyenta tuʼntzan cynajset twitz il.",
                "12.": "Per ajke tal cʼwal nchi ankʼin tucʼ Cristo atxax tcub keʼ twitz txʼotxʼ; nokatwatzan micyʼjo, Dios ajo jun Dios miyaʼ ax toc, jun Dios nok nmeltzʼaje que atka juʼn xjal nchoc tcʼujlaʼn bix juʼnke ntiʼ; tuʼnj ¡Nicyʼpunxaka cʼwal chi cyim bix miyaʼ biyamanke!",
                "13.": "Que aj tuʼmal ajke cʼwal ntiʼ tuʼn cycolet tuʼn ntiʼ nchi biyan, pwes akajo oʼla cheʼx tuj jun infierno miʼn baj.",
                "14.": "Lutzan luʼ, alcyej nxiʼ tnaʼn tiʼj que il tiʼj biyabil cye cʼwal tal nuch, taʼjo tuj tcʼayal cʼa bix tuj takʼal tnachal; tuʼnj ntiʼ tocslabil, mix ntiʼ aj nkeʼ tcʼuʼj, mix xtalbil; cyjaʼ tzan jluʼ, ka ma cyim tuj ximbitz ajo, oc cxelx tuj infierno.",
                "15.": "Tuʼnj jun majx nach tuʼn t-xiʼ xiʼmat tiʼj que ncolet jun cʼwal tuʼn Dios nok tuʼn biyabil, myentras que cymel juntl nok tuʼnj ntiʼ otak tcʼam.",
                "16.": "¡Becyʼbil cywitzkej ma cub cymeltzʼuʼn tuʼmal tbe Kajaw! tuʼnj chi cyimel oʼcxtzala ka ma chi jaw jolpaj. Lutzan luʼ, nchin yolana miyaʼ tucʼ tchi, tuʼnj at woclena tuʼn Dios; bix ntiʼ tchi wiʼja aj tiʼ tkal baʼn tbant tuʼn xjal, tuʼnj aj tchi-al ax toc nbaj tkʼuchan aj nicyʼca tnachal.",
                "17.": "Bix nxiʼ nnaʼna que nojna tina tucʼ xtalbil aj cʼujlabil, que ajo tchi-al te junmajx; cyjaʼtzan jluʼ, cyakilka cʼwal nuch parejkajo nwitza cyakil, que aj tuʼmal nim ncʼuʼja cyiʼj cʼwal tucʼ jun tchi-al ax toc wena; bix parejka cyakil bix nchi mojan tiʼj colbil.",
                "18.": "Tuʼnj loʼn wuʼna aj Dios miyaʼ Dios nok te jun tyemp, mix jun xjal nok nmeltzʼajeʼ; sino que ntiʼ nmeltzʼaj te junmajx bix tuj junmajx.",
                "19.": "Ajke cʼwal nuch milay tzʼajs tiʼj cyanma tiʼj tnachal; bix cyjaʼtzan, jun tnachal matij tuʼn mi tkʼakʼat cʼuʼjbaj cyiʼj aj axax toc te Dios, tuʼn cyakilka a taʼ cyankʼbil tiʼj nok tuʼnj njatz tcʼuʼj.",
                "20.": "Bix alcyej ma kʼamante tiʼj que il tiʼj tuʼn cybiyan cʼwal nuch, nnel ticʼan aj njatz tcʼuʼj Cristo kiʼj bix nnel ticʼan aj chojbil twitz til bix aj tipamal najsbil cyiʼj twitz il.",
                "21.": "¡Becyʼbil cywitz kej akajo, tuʼnj teʼ tuj jun cyimleʼn, infierno bix tnachal aj miʼn baj! Nxiʼ nmaʼna miyaʼ tucʼ tchi, tuʼnj oʼ tzaj tmaʼn Dios wecyʼ. Binxajke yol luʼ bix xoʼn ocxa, bixmo oc cykʼamaʼya ax toc tiʼja twitz xtisbil te Cristo.",
                "22.": "Tuʼnj lutzan luʼ, cyakilkaj cʼwal nuch nchi ankʼin tiʼj Cristo, icyx tzaʼn cyakilkaj ntiʼ teʼ tuj ley. Tuʼnj aj tipamal colbil kʼiʼn tuʼn cyakilxa ajke miyaʼ teʼ tuj ley; cyjaʼtzan jluʼ, alcyej minaʼx tcub tuj sentens, bixmo alcyej miya taʼ tjakʼ sentens, milay bant tuʼn tjaw jolpaj tiʼj tnachal; bix atzanj biyabil mitiʼ tajblenan te;",
                "23.": "Aj tnejal jun xmocchaʼbil tuj twitz Dios, tuʼnj nchel icʼat aj njatz tcʼuʼj Cristo bix aj tipamal Xewbaj Sant, bix tzintzan nnoc keʼ cʼuʼjbaj cyiʼj binchben cyimnaka.",
                "24.": "Lutzan luʼ, aya ncʼwaʼl, micyʼ tuʼn teʼnaj ajo, tuʼnj aj tuʼn tajs anma tiʼj tnachal ajo cyekaj teʼ tjakʼ sentens bix tjakʼ cyʼiwlabil tuj tnachalte aj ley miyaʼ xoʼn.",
                "25.": "Bix aj tnejal twitz tiʼj tuʼn tajtz kanma tiʼj tnachal atzanj biyabil; bix aj biyabil ntzajjo tuʼnj ocslabil tuʼntzan cyel twitzkej mandamyent; bix aj tuʼn cyel cywitzkej mandamyent ntzaj tiʼn najsbil cyiʼj twitz il;",
                "26.": "Bix aj najsbil cyiʼj twitz il ntakʼ aj tuʼn kbecyʼbilin kwitz bix becyʼbijil te anma; bix nok tuʼn tlaj aj mitiʼ nimsbil bix becyʼbijil te anma, ntzaj aj tuʼn tul Xewbaj Sant lol ke, aj Kʼukbal Kcʼuʼj aj nnoj tuʼn tuʼn tkeʼ kcʼuʼj bix tchi-al ax toc, aj tchi-al ncolet tuʼn cyakil kipamal tiʼj k-orasyon asta oc tel baj twiʼ, cwando cyakilka sant chi ankʼil tucʼ Dios.",
                "27.": "Lutzan luʼ, aya ncʼwaʼl, cbel ntzʼibana juntl el teya, ka mi ma chinnex naja contraryo cyiʼj lamanitas. Lutzan luʼ, aj tnimbil nasyon luʼ, bixmo aj tnam te nefitas, oc ctakʼal tuʼn tkʼuchj, oʼcxtzla ka ma tzʼajs cyanma tiʼj tnachal.",
                "28.": "Kananxa cyiʼj, aya ncʼwaʼl, tuʼntzan cycamban tiʼj tuʼn cyjaw jolpaj. Mas lutzan luʼ, nbaj ncʼuʼja que oʼ txiʼ tcoʼlan Xewbaj Sant tuʼn takʼnan cyucʼal; bix tuj part tej tnam luʼ nchi akʼnan tiʼj tuʼn tkʼuchat cyakil ipamal tzajna tiʼj Dios; bix ncuʼ cyeʼwan aj Xewbaj Sant.",
                "29.": "Bix despwés tej nnel cyicʼan aj matij ximbitz, aya ncʼwaʼl, oc chi najal najjo, tuʼntzan cyel twitz ajke oʼ chi kʼunj jun tyemp aj i eʼx txʼolbaʼn cyuʼn Profetas, bix tzanxkej tyolx Colal.",
                "30.": "Per kintzana, ncʼwaʼl, asta oc tcub ntzʼibana teya, bixmo cocal nqueʼyina juntl ela. Icytzan tenjo."
            },
            "9": {
                "intro": "Tcaban uʼj tuʼn Mormón te tcʼwaʼl, Moroni.",
                "1.": "Aya ncʼwaʼl nim wajbila tiʼj, cbel ntzʼiban juntl ela teya tuʼn tel tnicyʼa tiʼj que itzʼx kina; per cbel ntzʼibana jun nim bisbil tiʼj.",
                "2.": "Tuʼnj luluʼ, oʼ teʼn jun matij kʼoj wuʼna cyucʼ lamanitas, que mitiʼ o cambana; bix Arcanteo maʼ cub tuʼn spada, tzanx Luram bix Emrón; icytzanjo, bix maʼ chinaj nim tajlal ke tbanal kxjalala.",
                "3.": "Bix nbaj ncʼuʼja, aya ncʼwaʼl, que cbel cykʼuchan lamanitas aj tnam luʼ; tuʼnj ntiʼx tuʼn tajs cycʼuj tuj tuʼmal, bix cucx tlaʼt Satanás tuʼn ten cykʼoj, jun cyiʼj juntl.",
                "4.": "Lutzan luʼ, tzinxax nchin ocsana cyiʼj; bix octzan t-xiʼ nchicʼbaʼna tyol Dios tuʼn cyakil wipamala, nchi luʼlan bix nchi jaw kʼojl wucʼala; bix atzanj oc nyolana nyaʼ tucʼ wipana, ncyuwax cycʼuʼj tiʼj yol; cyjaʼtzan jluʼ, nbaj ncʼuʼja que aj Xewbaj te Kajaw ntiʼtl nnakʼnan cyucʼal.",
                "5.": "Tuʼnj matijxax cykʼoj cye aj nneʼla nnaʼna ntiʼ tchi camacy cyiʼj; bix maʼ naj cychi-al, tiʼj jun bix juntl; bix nokxax ntxket tiʼj cycʼuʼj tiʼj chicyʼ bix tuʼn t-xelan kʼoj cyuʼn.",
                "6.": "Bix atzanj, aya ncʼwaʼl wajbila tiʼj, ko akʼnan wena banwtla cyuw taʼ cyiʼj; tuʼnj ka ma txiʼ kcoʼlan tuʼn kakʼnan, oc koxel tuj sentens. Tuʼnj at jun kbinchben il tiʼj tuʼn tbant myentras toʼ tuj xumlalbaj luʼ, tuʼntzan tcub ajkʼoj kuʼn tiʼj xtis, bix ajke kanma tuʼn tcanet ujlabil tuj tkʼuʼkʼbil Dios.",
                "7.": "Bix aj jaʼla cbel ntzʼibana chʼin tiʼj taʼw tuj tnam luʼ, según aj tpocbal oʼ nbintaya tiʼj Ammarón, lutzan luʼ, ateʼ nim pres cyucʼ lamanitas aj i tzyet cyuʼn tuj torre te Sherriza; bix atke xinak, xuʼj bixke cʼwal cyxol.",
                "8.": "Bix oʼ cub cybiyoʼn aj cychmil xuʼj bix cyman cʼwal, bix cyej xuʼj nxiʼ kʼoʼn tchibajal cychmil te cychiʼ, bix aj cye cʼwal aj tchibajal cyman; bix ntiʼ nxiʼ kʼoʼn cye nok chʼin ni aʼ.",
                "9.": "Pwes miyaʼniʼxa aj twitz il nach cye lamanitas, miyaʼ más nach twitz te ktanma Moriántum. Pwes lutzan luʼ, nimke cycʼwaʼl lamanitas ma chi cub tzʼak tuj cykʼab; bix despwes oc tel kʼiʼn cyiʼj aj cosa más cyeʼyax bix más caro twitz cyakil que a aj tuʼn min tbant nach tiʼj cychibajal cyuʼn xinak,",
                "10.": "Icytzanjo, ocxatzan tbaj twiʼj icyjo, nchi cubtzan biyoʼn tuj tuʼmal nach, nchi baj patzʼuʼn asta oc cycyim; octzan tbant j-ajo cyiʼj, nxiʼ cychoʼnj xumlalbaj ajo lonxa icytzan txcupka chol xjal, nok tuʼnj cyuw cyanma, bix nbanttzan cyuʼn te yecʼbil que at cyipan.",
                "11.": "Aya ncʼwaʼl nim wajbila tiʼja, tzaʼn jun tnam icytzanj jluʼ, t-txol ntiʼ tcostumbre —",
                "12.": "(Bix miyaʼ laʼxa abkʼi luxix jun tnam ax icx tcostumbre)",
                "13.": "Aya ncʼwaʼl, ¿Tzaʼn icytzanj jun tnam luʼ, ntzalaj tucʼ nim tnachal junmax —",
                "14.": "Tzaʼn tuʼn k-ayon tiʼj que miʼ tzaj tkʼoʼn tkʼab Dios tucʼ jwisyo kiʼj?",
                "15.": "Lutzan luʼ, aj wanmiya ntschʼinta: ¡Becyʼbil twitzj tnam luʼ! ¡Tzaja xtisal cyiʼj, aya Dios, bix ewanxa twitz cyil, bix cynachal bix tzʼilxix cyil jun majx twitz!",
                "16.": "Bix ax, aya ncʼwaʼl, ateʼ nim meba xuʼj bix cycʼwaʼl ateʼx tuj Sherriza; bixkej nebebil aj ntiʼ canan t-xiʼ cyiʼn lamanitas, lutzan luʼ, aj ejercito te Zenefí xiʼ tiʼn tucʼal, que i eʼx kʼiʼn jatuma tuʼn cybet nok jaʼx tuma cub tiʼj cysicʼ; bix nimke tij xjal xuʼj nchi cub nacs bix nchi cyim.",
                "17.": "Bix aj ejército taʼ wucʼala ntiʼ tipan; bix aj ejército cye lamanitas coʼlan kina cyuʼn tuj Sherriza; bix ajke oʼ chaj tuj ejército te Aarón oʼ chi cub biyoʼn tuj tnachal junmajx.",
                "18.": "¡Becyʼbil tcostumbre ntanmiya! Ntiʼ ttxolal mix tbanal. Lutzan luʼ, miyaʼ más kina que oʼcx xinak, bix ntitl wipamaltl oʼcx icytzan jun xinak, bix ya ntiʼtl tuʼn tbant wuʼna tuʼn tocx xoʼn aj nxiʼ nmaʼna.",
                "19.": "Bix maʼ cheʼx tuj más nachtl; bix tuj aj ntiʼ cyanma parejka, pwes ntiʼ ncynajsam mixjun, mix cuʼxan mix tij xjal; bix nchi tzalaj tiʼj cyakil, per ntiʼ tiʼj aj baʼn; bix mix cyiʼj cycyimlen kxuʼjala bixke kcʼwaʼla tuj cyakil tnam junmajx nachtlka cywitz cosas cyakil; icytzanjo, mix tuʼn tyolan akʼbaj, mix tuʼn ttzʼibat.",
                "20.": "Bix lutzan luʼ, aya ncʼwaʼl, miʼn chin yolana mástl tiʼj nach luʼ. Loʼn tuʼna aj tnachalj tnam luʼ; loʼn tuʼna que ntiʼ aj tzaʼn cytzajlen keʼ mixj tuʼn t-xiʼ cybisan tiʼj; bix aj cynachal más nachjo twitz cye lamanitas.",
                "21.": "Lutzan luʼ, aya ncʼwaʼl, ntiʼ wipamal tuʼn cyxiʼ wokxeʼnna tucʼ Dios tuʼn tchi que bala nchin cuʼb kʼoʼna tuj sentens tuʼn.",
                "22.": "Per lutzan luʼ, aya ncʼwaʼl, cxel wokxeʼnna te Dios, bix cxel keʼ ncʼuʼja tiʼj Cristo que ccoletala; bix cxel nkaʼnna te Dios tuʼn toc cwentan tankʼbila tuʼntzan toca stiwa tiʼj oc tajs cyanma aj tnam luʼ tiʼj tnachal, bixmo tiʼj oc tbaj kʼuchan junmajx; tuʼnj loʼn wuʼn que chi najal, miʼntzala ka ma tzʼajs cyanma tiʼj tnachal bix ma chajtz makʼtzʼaj tucʼalkʼa.",
                "23.": "Bix ka ma chi naj, icyla icytzankaj jareditas, nok tuʼn tlaj tnachal junmajx te cyanma, que nchi jayon tiʼj chicyʼ bix t-xel kʼoj; bix katzan icyjo, tons chi najal.",
                "24.": "Loʼn kuʼna que jun tajlal kermana matij oʼ chaj cyucʼ lamanitas, bix nimke txkantl chi xel cyucʼal. Tzʼiban cuba, aj chʼintl, ka ax tewanxax tiba bix wecyʼ chin cymela bix mi jtoj tuʼn toc nqueʼyntla; pero ckebil ncʼuʼja que oc cocal nqueʼyintla juntl el te jorat, tuʼnj ateke txkan storya wucʼala tuʼn cyxiʼ nkʼoʼna teya.",
                "25.": "Aya ncʼwaʼl, tocxa tbanal tiʼj Cristo; bix miʼn bisan tcʼuʼja tuʼnj maʼ cub ntzʼibana tuj tuʼmal que tuʼn tel tcʼuʼja; per njaw nimsaʼn tcʼuʼja tuʼn Cristo, bixke tbis bix camacy, bix aj tcub tyecʼan tib t-xumlal twitz kman, bixj aj ntzaj kʼakʼan tcʼuʼj bix tpasens, bix aj tuʼntkeʼ tcʼuʼj bix tchi-al tankʼbil te junmajx, chi tenx tuj t-ximbitza te junmajx.",
                "26.": "Bix aj txtalbil Dios Mambaj, que aj tkʼuʼkʼbil taʼ tuj cyaʼj jawna, bix aj te Kajaw Jesucristo, que ncub tutzʼeʼ tuj tipamal tbankʼaj asta que cyakilkaj cosas tuʼn cyoc tuj tcwent, baʼnwt tuʼn toc te tucʼala bix te tucʼala te junmajx. Icytzan tenjo."
            },
            "10": {
                "1.": "Bix jaʼlatzan ayina, Moroni, cbel ntzʼibana aj ocslaʼn wuʼna que baʼn; bix cbel ntzʼibana cye wermaniya lamanitas; bix wajbila tuʼn tel cynicyʼ tiʼj que maʼ tzʼelxa cyaja syent tucʼ veinte abkʼi aj cyyecʼlenxa techaklil tiʼj tuʼn tul Cristo.",
                "2.": "Bix despwestzan oc t-xiʼ baj nkʼamaʼna aj yol luʼ te ocsabil, octzan cjel w-otxʼona ajke storya luʼ.",
                "3.": "Lutzan luʼ wajbala tuʼn cyxiʼ wocsaʼna, oc cyjaw schʼitj cosas luʼ, ka baʼn tuj twitz Dios tuʼn tjaw cyschʼiʼna, tuʼn tzan t-xiʼ cycʼujlaʼcja que njatz tcʼuʼj Kajaw cyiʼj cycʼwaʼl xjal, atxax aj t-itzʼj Adán asta tuj tyemp oc cycʼama ajke cosas luʼ, bix tuʼntzan t-xiʼ cybisama tiʼj tuj cyanmiya.",
                "4.": "Bix octzan tcyikʼaya kej cosas luʼ, wajbila tuʼn t-xiʼ wocsaʼna cyeya tuʼn t-xiʼ cykaʼnana te Dios aj Mambaj te jumajx, tuj tbi Cristo, ka miyaʼx ax tockej cosas luʼ; bix ka ma txiʼ cykaʼnna tucʼ jun cyanmiya ax toc, bix tuʼn cyakil cyanmiya, bix tucʼ cyocslabila tiʼj Cristo, oc ctzajal tyecʼankʼa cyeya aj kej cosas ajo nok tuʼn tipamal Xewbaj Sant;",
                "5.": "Bix tuʼn tipamal Xewbaj Sant jaʼca tzʼel cynicyʼa tiʼj ax toc cyiʼj cyakil cosas.",
                "6.": "Nok tiʼx tkal jun cosa baʼn, ax tbanaljo bix ax toc tiʼj; cyjaʼtzan jluʼ, mijun aj tiʼ tkal baʼn nnel icʼan Cristo tuʼn tnejal nxiʼ tcʼujlaʼcj que itzʼkʼa.",
                "7.": "Bix nok tuʼn tipamal Xewbaj Sant celal cynicyʼa tiʼj que atkʼa; cyjaʼtzanjo tuʼn t-xiʼ wocsaʼna cyeya tuʼn mi tel cyicʼana tipamal Dios; tuʼn nbant tbinchben tucʼ tipamal, según aj cyocslabil cycʼwaʼl xjal, icytzanj jaʼla, nchiʼj bix te junmajx.",
                "8.": "Bix cxel wocsaʼna cyeya, akeya wermaniya, tuʼn mi tel cyicʼana aj toyj Dios, tuʼnj nimke bix tzajna tiʼjx Dios at nim tuʼmal tuʼn t-xiʼ txʼoleʼ cyiʼj oyj ajo, per ax Dios nnakʼnan cyiʼj cyakil cosas, bix nxiʼtzan kʼot cye xjal tuʼn t-Xew Dios tuʼntzan tajblan cye.",
                "9.": "Tuʼnj lutzan luʼ, te junx kʼoʼn tuʼn txnaʼtzan tiʼj yol nim tipamal ax t-Xew Dios;",
                "10.": "Bix te juntl, tuʼn tyecʼat aj te syencia tuʼnx ax Xewbaj;",
                "11.": "Bix te juntl, tuʼn ten jun tocslabil matij wena; bix te juntl, ajke oyaj tuʼn tkʼanan tuʼnx a Xewbaj;",
                "12.": "Bix te juntl, tuʼn cybant binchben matij tipamal;",
                "13.": "Bix te juntl, tuʼn tkʼama jun tyempca cyiʼj cyakil cosas;",
                "14.": "Bix te juntl, tuʼn toc tqueʼyin ángeles bixke xewbaj xnakʼtzalka cyiʼj xjal twitz txʼotxʼ.",
                "15.": "Bix te juntl, tzaʼnx cytenca wik yolbil;",
                "16.": "Bix te juntl, tuʼn tbant tuʼn t-xiʼ tmaʼn cyuj juntl yolbil bix cyakil wikal yolbil.",
                "17.": "Bix cyakilkaj oyaj ajo nchi tzaj tuʼn t-Xew Cristo; bix aj tzaʼn te tajbil, nxiʼ tkʼoʼn te teylax juʼn xjal.",
                "18.": "Bix wajbila tuʼn cyxiʼ wocsaʼna, akeya wermaniya nim wajbila cyiʼja, tuʼn tten tuj cynabila cyakilkaj oyaj tbanal tzajnaka tiʼj Cristo.",
                "19.": "Bix wajbila tuʼn cyxiʼ wocsaʼna, akeya wermaniya wajbila cyiʼja, tuʼn tpon tiʼj cycʼuʼja que axkʼa aj ew, jaʼla bix te junmajx, bix cyakilkaj oyaj maʼ chin yolana tiʼj cyeya, puro xewbajkajo, mi jtoj tuʼn cyel kʼit, myentras cucx tten twitz txʼotxʼ, sino que nok tuʼn ntiʼ cyocslabil cycʼwaʼl xjal.",
                "20.": "Cyjaʼtzan jluʼ, ilx tiʼj tuʼn ten ocslabil; bix ka il tiʼj tuʼn ten ocslabil, ax il tiʼj tuʼn ttenaj tuʼn tkeʼ kcʼuʼj, ax il tiʼj tuʼn tten xtalbil aj cʼujlabil.",
                "21.": "Bix miʼntzala xtalbil aj cʼujlabil at tucʼala, mi jun tuʼmal jaʼca coleta tuj tkʼukʼbil Dios; bix milay chi coleta tuj tkʼukʼbil Dios ka ntiʼ cyocslabila; mix ka ntiʼ tuʼn tkeʼ cycʼuʼja.",
                "22.": "Bix ka ntiʼ tuʼn tkeʼ cycʼuʼja, ilx tiʼj chi tela tuj bis; bix aj bis ntzaj tuʼn tlaj tnachal.",
                "23.": "Bix ax toc aj xiʼ tmaʼn Cristo cye kman: ka at cyocslabila, jaʼca chi bant cyakil cosas aj baʼn tuj nwitza.",
                "24.": "Bix jaʼla chin yolala cyibaj cyakil xjal ttxanla txʼotxʼ: ka ma pon kʼij aj tuʼn t-xiʼ cycoʼlan tuʼn cyten aj tipamal bix toyj Dios, tuʼntzaj aj mitiʼ ocslabil.",
                "25.": "Bix ¡Becyʼbil cywitz cycʼwaʼl xjal ka ma bant icyjo; tuʼnj mi al jun cyxola tuʼn tbinchan tiʼj baʼn, mi jun tjunalx! Nokattzan at jun cyxola tuʼn tbant baʼn tuʼn, tons nok tuʼn tipamal bix toyj Diosjo.",
                "26.": "Bix ¡Becyʼbil cywitzkej ajo aj ka ma txiʼ cycoʼlan bix ma chi cyim, tuʼnj chi cymel tuj twitz il bix milay chi colet tuj tkʼukbil Dios! bix nxiʼnmaʼna según ajke tyol Cristo, bix ntiʼ nxiʼ nnicʼana.",
                "27.": "Bix nxiʼ w-ocsaʼna cyeya tuʼn t-xiʼ cycʼujlaʼcje kej cosas ajo; pwes nlekʼan ttzaj tyemp ajo que quelal cynicyʼa tiʼj que ntiʼ nxiʼ nnicʼana, tuʼnj chin nocal cyqueʼyina twitz xtisbil te Dios; bix aj Kman Dios ctzajal tkʼamaʼn cyeya: ¿Ntiʼ xiʼ ntxʼolbaʼn nyola cyeya, aj cub tzʼiban tuʼnj xjal luʼ, lonxa icytzanx jun xjal nschʼin cyxol cyimna, icytzanjo, lonxa icytzan junx oc tyolan max tuj puj?",
                "28.": "Nxiʼ ntxʼolbaʼna kej cosas luʼ tuʼntzan tel twitz ajke jun tyemp nchi kʼunj bix lutzan luʼ, chelatz tuj ttziʼ Dios te Junmajx; bix aj tyol oc cẍutʼal tuj juʼn cʼoloj ankʼbil.",
                "29.": "Bix ctzajal tyecʼan Dios cyeya que aj maʼ cub ntzʼibana ax tocjo.",
                "30.": "Bix juntl el cxel wocsaʼna cyeya tuʼn cytzaja tiʼj Cristo, bix cyoc lakʼeya tiʼj tbanal oyaj; tuʼn mi toc cymacoʼna ajke oyaj nach, mix aj ti tkal nach.",
                "31.": "¡Tjaw cyʼisja, bix weʼctza tuj puj, aya Jerusalén; icytzanjo, bix kʼoʼnoc ke t-xbalana cyeʼyax, aya tmeʼjal Sión; cyiwsaʼn baj ke tstaca, bix kʼonxke tmajona te jun majx, tuʼntzan mi tocla más ttzacaj, bix tuʼntzan cyel twitz aj bann tiʼj tuʼn Mambaj tucʼala, aya ja te Israel!",
                "32.": "Icytzanjo, cytzaja tiʼj Cristo, bix cybinchanx cyiba tuj tbanal tiʼj, bix cytzinan cub cyiba tiʼj cyakil tnachal; bix ka ma cub cytzinan cyiba tiʼj cyakil tnachal, bix tzʼoc cycʼujlaʼna Dios tuʼn cyakil cyipamala, cyanmiya bix cyipana, tons acax xtalbil cyeya, bix tuʼn xtalbil jaʼca baj cybinchan cyiba tuj tbanal tiʼj Cristo; bix ka tuʼn txtalbil Dios ma choca tbanal tiʼj Cristo, tons mijun tuʼmal jaʼca tzʼel cyicʼana tipamal Dios.",
                "33.": "Bix icxtlju, ka tuʼn txtalbil Dios ma baj cybinchan cyiba tuj tbanal tiʼj Cristo, bix mi ma tzʼel cyicʼana tipamal, tons octzan chi bajal txʼajoʼna tiʼj Cristo tuʼn txtalbil Dios, aj tuʼn tel len tchicyʼel Cristo, según aj bann tiʼj tuʼn Mambaj cyucʼala tuʼntzan cynajset twitz cyila, tuʼntzan cyoca sant bix ntiʼ ẍwoʼj cyiʼja.",
                "34.": "Bix jaʼla octzan chi cyjel ncaʼwana cycyakila. Te joratx chin xela ujlal tuj cyaʼj tucʼ Dios, asta que aj nxewa bix nxumlala cocal cyjunan juntl el cyib te acʼaj, bix ma txiʼ kʼiʼn tuʼj cykʼikʼ tucʼa nim tzalajibil tuʼntzan toc kqueʼyin kib twitz aj cyeʼyax bix matij xtisbil te Jehová, aj Jwes te Junmajx cyekej nchi ankʼin ankʼin bixkej cyimna. Icytzan tenjo."
            }
        }
    }
}