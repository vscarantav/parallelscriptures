{
    "1-ne": {
        "meta": {
            "slug": "1-ne",
            "name": "Buku ya Yambo ya Nefi",
            "chapterWord": "Mokapo"
        },
        "chapters": {
            "1": {
                "intro": "Lisolo ya Lehi mpe mwasi na ye Salia, mpe bana mibali minei na ye lokola babiangamaki, (kobandaka na nkulutu) Lamani, Lemuele, Sami, mpe Nefi. Nkolo akebisi Lehi ete alongwa uta na mboka ya Yelusaleme, mpo asakoleli bato mpo na oyo etali mabe na bango mpe baluki kobebisa bomoi na ye. Abandi mobembo ya mikolo misato kati na esobe elongo na libota na ye. Nefi akamati bandeko na ye ya mibali mpe bazongi na mboka ya Yelusaleme koluka lisolo ya makomi ya Bayuda. Lisolo ya mpasi na bango kati na esobe. Bakamati bana basi ya Yisamaele na bolongani. Bakamati mabota na bango mpe bakeyi kati na esobe. Mpasi mpe mitungisi na bango kati na esobe. Botamboli ya mibembo na bango. Bakomi na mai monene. Bandeko mibali ya Nefi batomboki na ye. Ayokisi bango nsoni, mpe atongi masuwa. Babiangi nkombo ya esika yango Ebele. Bakatisi mai monene mpo na kokoma na mboka elakelama, mpe bongo na bongo. Oyo ezali engebene na lisolo ebetaki Nefi; soki te na maloba mosusu, ngai, Nefi, nde nakomaki lisolo ya makomi oyo.",
                "1": "Ngai, Nefi, lokola nabotamaki na baboti malamu, boye nateyamaki mwa moke na boyekoli nyonso ya tata na ngai; mpe lokola namonaki mitungisi mingi na botamboli ya mikolo na ngai, nzokande, lokola nasungamaki mingi mpenza na Nkolo na mikolo na ngai nyonso; iyo, lokola nazwaki boyebi monene mpo na oyo etali bolamu mpe mibombamo ya Nzambe, boye nasali lisolo ya makomi ya botamboli ya misala na ngai na mikolo na ngai.",
                "2": "Iyo, nasali lisolo ya makomi na lokota ya tata na ngai, oyo ezali na boyekoli ya Bayuda mpe lokota ya Baejipito.",
                "3": "Mpe nayebi ete lisolo ya makomi nasali ezali ya solo; mpe nasali yango na loboko na ngai moko; mpe nasali yango engebene na boyebi na ngai.",
                "4": "Mpo esalemaki na ebandeli ya mobu ya yambo ya boyangeli ya Sidikiya, mokonzi na Bayuda, (tata na ngai, Lehi, efandaki ye mikolo na ye nyonso na Yelusaleme); mpe na mobu se moko wana, baprofeta mingi bayaki kosakolaka epayi ya bato ete basengeli koyambola, soki te engumba monene ya Yelusaleme esengeli kobebisama.",
                "5": "Yango wana esalemaki ete tata na ngai, Lehi, lokola ekendaki ye, asambelaki epayi ya Nkolo, iyo, kutu na motema na ye mobimba, mpo na bato na ye.",
                "6": "Mpe esalemaki lokola ezalaki ye kosambela epayi ya Nkolo, likonzi ya moto eyaki mpe efandaki likolo ya libanga moko liboso na ye; mpe amonaki, mpe ayokaki makambo mingi; mpe na ntina ya makambo amonaki mpe ayokaki, aninganaki mpe alengaki mingi koleka.",
                "7": "Mpe esalemaki ete azongaki na ndako na ye moko na Yelusaleme; mpe amibwakaki likolo ya mbeto na ye, mpo ete alongamaki na Molimo mpe na makambo oyo amonaki.",
                "8": "Mpe elongamaki ye boye na Molimo, akumbamaki na limoni, na lolenge ete amonaki lola efungwami, mpe amikundolaki ete amonaki Nzambe kofandaka likolo ya kiti ya bokonzi na ye, mpe azingamaki na mangomba mingimingi ya banjelu na ezalela ya koyembelaka mpe kosanzolaka Nzambe na bango.",
                "9": "Mpe esalemaki ete amonaki Moko kokitaka libanda uta na katikati ya lola, mpe amonaki ete bongengi na ye ezalaki koleka boye ya moi na nzanga.",
                "10": "Mpe amonaki lisusu zomi na mibale basusu kolandaka ye, mpe engengeli na bango elekaki oyo ya minzoto na bofungwami ya likolo.",
                "11": "Mpe bakitaki, mpe bakendaki na etando ya mabele; mpe ya yambo ayaki, mpe atelemaki liboso ya tata na ngai, mpe apesaki epayi na ye buku moko, mpe atindaki ye ete asengeli kotanga.",
                "12": "Mpe esalemaki ete wana ezalaki ye kotanga, atondisamaki na Molimo ya Nkolo.",
                "13": "Mpe atangaki, kolobaka: Lisuma, lisuma, epayi ya Yelusaleme, mpo namoni bonsomo na yo! Iyo, mpe tata na ngai atangaki makambo mingi matali Yelusaleme—ete ekobebisama, mpe bafandi na yango; mingi bakowa na mompanga, mpe mingi bakomemama bakangemi kati na Babiloni.",
                "14": "Mpe esalemaki ete ntango tata na ngai atangaki mpe amonaki makambo mingi minene mpe ya kokamwa, alobaki na kogangaka makambo mingi epayi ya Nkolo; lokola: Minene mpe ya kokamwa ezali misala na yo, O Nkolo Nzambe ya Bokasi Nyonso! Kiti ya bokonzi na yo ezali mpenza na lola, mpe ya yo nguya, mpe bolamu, mpe boboto ezali likolo ya bafandi nyonso na mabele; mpe, mpo ete otonda na boboto, okopesa te nzela ete bango oyo bayaka epayi na yo bakufa!",
                "15": "Mpe ezalaki na elobeli ya lolenge oyo nde tata na ngai asanzolaki Nzambe na ye; mpo molimo na ye esepelaki, mpe motema na ye mobimba etondaki, na ntina ya makambo oyo amonaki, iyo, oyo Nkolo alakisaki epayi na ye.",
                "16": "Mpe sikawa, ngai, Nefi, nasali te lisolo mobimba ya makambo oyo tata na ngai akomaki, mpo akomaki makambo mingi oyo amonaki na mamoni mpe na bandoto; mpe akomaki lisusu makambo mingi oyo asakolaki mpe alobaki epayi ya bana na ye; ndambo ya makambo oyo, nakokoma lisolo mobimba te.",
                "17": "Kasi nakosala lisitwale ya botamboli ya misala na ngai na mikolo na ngai. Tala, nasali bokuse ya lisolo ya makomi ya tata na ngai, likolo ya bapalaki oyo nasalaki na maboko na ngai moko; yango wana, ntango nakosilisa kosala na bokuse lisolo ya makomi ya tata na ngai, nde nsima nakosala lisitwale ya bomoi na ngai moko.",
                "18": "Boye, nalingi ete boyeba, ete esilaki Nkolo kolakisa makambo mingi ya kokamwa epayi ya tata na ngai, Lehi, iyo, oyo etali bobebisami ya Yelusaleme, tala akendaki na kati ya bato, mpe abandaki kosakola, mpe koyebisa epayi na bango mpo na oyo etali makambo oyo amonaki mpe oyo ayokaki.",
                "19": "Mpe esalemaki ete Bayuda batiolaki ye mpo na makambo oyo atatolaki na ntina na bango; mpo solo atatolaki na ntina ya nkuna na bango, mpe bonsomo na bango; mpe atatolaki ete makambo oyo amonaki mpe ayokaki, mpe lisusu makambo oyo atangaki na buku, emonisaki polele boyei ya Masiya, mpe lisusu bosikoli ya mokili.",
                "20": "Mpe ntango Bayuda bayokaki makambo oyo, basilikaki na ye; iyo, se lolenge moko lokola na baprofeta ya kala, baoyo bango babenganaki, mpe babambaki mabanga, mpe babomaki; mpe lisusu balukaki bomoi na ye, ete bakoka kolongola yango. Kasi tala, ngai, Nefi, nakolakisa epayi na bino ete boboto ya bolamu ya Nkolo ezali likolo ya baoyo nyonso aponaki, na ntina ya bondimi na bango, mpo na kopesa bango makasi, ata kino na nguya ya bokangoli."
            },
            "2": {
                "1": "Mpo tala, esalemaki ete Nkolo alobelaki tata na ngai, iyo, kutu na ndoto, mpe alobaki epayi na ye: Opambolami Lehi, na ntina ya makambo oyo osalaki; mpe mpo ete ozalaki sembo, mpe na ntina ete oyebisaki epayi ya bato oyo makambo oyo natindaki yo, tala, bazali koluka kolongola bomoi na yo.",
                "2": "Mpe esalemaki ete Nkolo atindaki tata na ngai, kutu na ndoto, ete akamata libota na ye mpe akende kati na esobe.",
                "3": "Mpe esalemaki ete azalaki moto ya botosi na liloba ya Nkolo, yango wana asalaki lokola Nkolo atindaki ye.",
                "4": "Mpe esalemaki ete akendaki kati na esobe. Mpe atikaki ndako na ye, mpe mboka ya bosangoli libula na ye, mpe wolo na ye, mpe mpauni na ye, mpe biloko na ye ya motuya, mpe akamataki eloko moko te elongo na ye, longola se libota, mpe bilei, mpe biema na ye, mpe bakendaki kati na esobe.",
                "5": "Mpe akitaki mpembeni na ndelo, penepene na libongo ya Mbu Etane; mpe akendaki mobembo kati na esobe na ndelo oyo ezali penepene mpenza na Mbu Etane; mpe akendaki mobembo kati na esobe elongo na libota na ye, oyo ezalaki na mama na ngai Salia, mpe bandeko mibali bankulutu na ngai, oyo bazalaki Lamani, Lemuele mpe Sami.",
                "6": "Mpe esalemaki ete ntango akendaki mobembo mikolo misato kati na esobe, atelemisaki ema na ye na lobwaku, mpembeni na ebale ya mai.",
                "7": "Mpe esalemaki ete atongaki etumbelo ya mabanga, mpe abonzelaki Nkolo, mpe apesaki matondi epayi ya Nkolo Nzambe na biso.",
                "8": "Mpe esalemaki ete abiangaki nkombo ya ebale yango, Lamani, mpe ezalaki kosopana kati na Mbu Etane; mpe lobwaku yango ezalaki na ndelo mpembeni na monoko na yango.",
                "9": "Mpe ntango tata na ngai amonaki ete mai ya ebale ezalaki kosopana kati na liziba ya Mbu Etane, alobaki epayi ya Lamani, kolobaka: O tika ete okoka kozala lokola ebale oyo, ntango nyonso kotiolaka mbangu kati na liziba ya bosembo nyonso!",
                "10": "Mpe alobaki lisusu epayi ya Lemuele: O tika ete okoka kozala lokola lobwaku oyo, ngwi mpe makasi, mpe kozangaka koningana na kobatelaka mitindo ya Nkolo!",
                "11": "Sikawa alobaki oyo na ntina ya matoyi mangongi ya Lamani mpe ya Lemuele; mpo tala bazalaki na makambo mingi koyima-yima na tata na bango, mpo ete azalaki moto ya mamoni, mpe akumbaki bango uta na mboka ya Yelusaleme, mpo batika mboka ya bosangoli libula na bango, mpe wolo na bango, mpe mpauni na bango, mpe biloko na bango ya motuya, mpo na kowa na esobe. Mpe oyo balobaki, asalaki yango na ntina ya makanisi ya liboma ya motema na ye.",
                "12": "Mpe boye Lamani mpe Lemuele, lokola bazalaki bankulutu, bazalaki koyima-yima na tata na bango. Mpe bazalaki koyima-yima mpo bayebaki te misala ya Nzambe oyo akelaki bango.",
                "13": "Mpe bandimaki te ete Yelusaleme, engumba wana monene, ekokaki kobebisama engebene na maloba ya baprofeta. Mpe bazalaki lokola Bayuda oyo bazalaki na Yelusaleme, oyo balukaki kolongola bomoi ya tata na ngai.",
                "14": "Mpe esalemaki ete na lobwaku ya Lemuele tata na ngai, lokola atondisamaki na Molimo, alobelaki bango na nguya, kino nzoto ya nzoto na bango elengaki liboso na ye. Mpe ayokisaki bango nsoni mpenza, ete bamekaki te kozongisa na ye liloba; yango wana, basalaki lokola atindaki bango.",
                "15": "Mpe tata na ngai azalaki kofanda na ema.",
                "16": "Mpe esalemaki ete ngai, Nefi, nazalaki elenge mpenza, kasi nazalaki mbinga na nzoto, mpe lisusu nazalaki na mposa mingi ya koyeba mibombamo ya Nzambe, yango wana, nabelelaki epayi ya Nkolo; mpe tala, abimelaki ngai, mpe alembisaki motema na ngai mpenza, ete nandimaki maloba nyonso oyo elobamaki na tata na ngai; yango wana, natombokelaki ye te lokola bandeko na ngai ya mibali.",
                "17": "Mpe nalobaki epayi ya Sami, koyebisaka ye makambo oyo Nkolo amonisaki epayi na ngai na nzela ya Molimo Mosantu na ye. Mpe esalemaki ete andimaki maloba na ngai.",
                "18": "Kasi, tala, Lamani mpe Lemuele balingaki te koyoka maloba na ngai; mpe lokola nayokaki mawa na ntina ya bokasi ya mitema na bango, nabelelaki epayi ya Nkolo mpo na bango.",
                "19": "Mpe esalemaki ete Nkolo alobelaki ngai, kolobaka: Opambolami, Nefi, na ntina ya bondimi na yo, mpo olukaki ngai na molende, na bokitisi ya motema.",
                "20": "Mpe mbala mingi lokola ekobomba yo mitindo na ngai, okofuluka, mpe okokambama na mboka ya elaka; iyo, kutu mboka oyo nalengelaki mpo na yo; iyo, mboka oyo ezali ya boponi koleka bamboka nyonso mosusu.",
                "21": "Mpe mbala mingi lokola bandeko na yo ya mibali bakotombokela yo, bakokatama mosika uta na miso ya Nkolo.",
                "22": "Mpe mbala mingi lokola ekobomba yo mitindo na ngai, okokoma moyangeli mpe moteyi likolo ya bandeko na yo ya mibali.",
                "23": "Mpo tala, na mokolo wana oyo bakotomboka na ngai, nakolakela bango mabe, kutu na bolakeli mabe ya nsomo, mpe bakozala na nguya te likolo ya nkona na yo longola se soki bakotomboka na ngai lokola.",
                "24": "Mpe soki bongo ete batombokeli ngai, bakozala fimbo mpo na nkona na yo, mpo na kolamusa bango na banzela ya bokundoli."
            },
            "3": {
                "1": "Mpe esalemaki ete ngai, Nefi, nazongaki, uta na masolo elongo na Nkolo, na ema ya tata na ngai.",
                "2": "Mpe esalemaki ete alobelaki ngai, kolobaka: Tala, nalotaki ndoto, na oyo wapi Nkolo atindaki ngai ete yo mpe bandeko na yo ya mibali bozonga na Yelusaleme.",
                "3": "Mpo tala, Labana azali na lisolo ya makomi ya Bayuda, mpe lisusu mambi ma kala ya libota ya batata na ngai, mpe ekomami likolo ya bapalaki ya motako.",
                "4": "Yango wana Nkolo atindaki ngai ete yo mpe bandeko na yo ya mibali bosengeli kokende na ndako ya Labana, mpe koluka masolo ya makomi, mpe komema yango awa kati na esobe.",
                "5": "Mpe sikawa, tala bandeko na yo ya mibali bazali koyima-yima, kolobaka ete ezali likambo ya makasi oyo nasengaki bango; kasi tala nasengaki bango yango te, kasi ezali motindo ya Nkolo.",
                "6": "Boye kende, mwana na ngai ya mobali, mpe Nkolo akosunga yo, mpo oyimaki-yimaki te.",
                "7": "Mpe esalemaki ete ngai, Nefi, nalobaki epayi ya tata na ngai: Nakokende mpe nakosala makambo oyo Nkolo atindi, mpo nayebi ete Nkolo apesaka mitindo epayi ya bana ya bato te, longola se soki alengeli nzela mpo na bango ete bakoka kokokisa likambo oyo atindi bango.",
                "8": "Mpe esalemaki ete ntango tata na ngai ayokaki maloba oyo, azalaki na nsai koleka, mpo ayebaki ete napambolamaki na Nkolo.",
                "9": "Mpe ngai, Nefi, mpe bandeko na ngai ya mibali tokamataki nzela ya mobembo na biso na esobe, elongo na biema na biso, mpo na komata na mboka ya Yelusaleme.",
                "10": "Mpe esalemaki ete emataki biso na mboka ya Yelusaleme, ngai elongo na bandeko na ngai ya mibali totunanaki moko na mosusu.",
                "11": "Mpe tobetaki zeke—nani kati na biso akokota na ndako ya Labana. Mpe esalemaki ete zeke ekweyaki likolo ya Lamani; mpe Lamani akotaki kati na ndako ya Labana, mpe asololaki elongo na ye, wana ezalaki ye ya kofanda na ndako na ye.",
                "12": "Mpe asengaki na Labana masolo ya makomi oyo ekomamaki likolo ya bapalaki ya motako, oyo ezalaki na mambi ma kala ya libota ya tata na ngai.",
                "13": "Mpe tala, esalemaki ete Labana asilikaki, mpe abenganaki ye libanda uta na miso na ye; mpe alingaki te ete akamata bapalaki. Yango wana, alobelaki ye: Tala ozali moyibi, mpe nakoboma yo.",
                "14": "Kasi Lamani akimaki libanda uta na miso na ye, mpe ayebisaki makambo oyo Labana asalaki, epayi na biso. Mpe tobandaki koyoka mawa mingi koleka, mpe bandeko na ngai ya mibali bazalaki penepene na kozonga epayi ya tata na ngai na esobe.",
                "15": "Kasi tala nalobaki epayi na bango ete: lokola Nkolo azali na bomoi, mpe lokola tozali na bomoi, tokokita te epayi ya tata na biso na esobe kino ekokokisa biso likambo oyo Nkolo atindaki biso.",
                "16": "Yango wana, tika tozala sembo na kobombaka mitindo ya Nkolo; boye tika tokita na mboka ya bosangoli libula ya tata na biso, mpo atikaki wolo, mpe mpauni, mpe ndenge nyonso ya bozwi. Mpe nyonso oyo asalaki na ntina ya mitindo ya Nkolo.",
                "17": "Mpo ayebaki ete Yelusaleme esengeli kobebisama, na ntina ya nkuna ya bato.",
                "18": "Mpo tala, babwakaki maloba ya baprofeta. Yango wana, soki tata na ngai afandi na mboka nsima na ye kotindama mpo na kokima uta na mboka, tala, ye asengeli kowa mpe lokola. Yango wana, esengeli mpenza ete akima uta na mboka yango.",
                "19": "Mpe tala, ezali bwania ya Nzambe ete tozwa masolo ya makomi oyo, ete tokoka kobomba lokota ya batata na biso mpo na bana na biso.",
                "20": "Mpe lisusu ete tokoka kobomba mpo na bango maloba elobama na monoko ya baprofeta basantu Nyonso, oyo epesama epayi na bango na Molimo mpe nguya ya Nzambe, uta mokili ebanda, kutu kino na ntango oyo ya lelo.",
                "21": "Mpe esalemaki ete na elobeli ya lolenge oyo nandimisaki bandeko mibali na ngai, ete bazala sembo na kobombaka mitindo ya Nzambe.",
                "22": "Mpe esalemaki ete tokitaki na mboka ya bosangoli libula na biso, mpe tosangisaki esika moko wolo na biso, mpe mpauni na biso, mpe biloko na biso ya motuya.",
                "23": "Mpe esilaki biso kosangisa biloko oyo esika moko, tomataki lisusu na ndako ya Labana.",
                "24": "Mpe esalemaki ete tokotaki epayi ya Labana, mpe tosengelaki na ye ete apesa biso masolo ya makomi oyo ekomamaki likolo ya bapalaki ya motako, mpo na yango tolingaki kopesa ye wolo na biso, mpe mpauni na biso, mpe biloko nyonso na biso ya motuya.",
                "25": "Mpe esalemaki ete ntango Labana amonaki bozwi na biso, mpe ete ezalaki monene koleka, alulaki yango, na lolenge ete abenganaki biso libanda, mpe atindaki basali na ye koboma biso, ete akoka kozwa bozwi na biso.",
                "26": "Mpe esalemaki ete tokimaki liboso ya basali ya Labana, mpe tosengelaki kotika bozwi na biso, mpe ekweyaki na maboko ya Labana.",
                "27": "Mpe esalemaki ete tokimaki kati na esobe, mpe basali ya Labana bakangaki biso te, mpe tomibombaki kati na libulu ya libanga.",
                "28": "Mpe esalemaki ete Lamani asilikelaki ngai, mpe lisusu tata na ngai; mpe Lemuele mpe lokola, mpo ayokaki maloba ya Lamani. Yango wana Lamani mpe Lemuele balobaki maloba ya mabe mingi epayi na biso, bandeko mibali baleki na bango, mpe babetaki biso kutu na lingenda.",
                "29": "Mpe esalemaki ete lokola babetaki biso na lingenda, tala, anjelu ya Nkolo ayaki, mpe atelemaki liboso na bango, mpe alobaki epayi na bango, kolobaka: Mpo na nini kobeta ndeko ya leki na bino ya mobali na lingenda? Boyebi te ete Nkolo aponaki ye mpo na kozala moyangeli na bino, mpe oyo na ntina ya mabe na bino? Tala, bokomata lisusu na Yelusaleme, mpe Nkolo akotika Labana na maboko na bino.",
                "30": "Mpe esilaki anjelu kolobela biso, ye akendaki.",
                "31": "Mpe esilaki anjelu kokende, Lamani mpe Lemuele babandaki lisusu koyima-yima, kolobaka: Lolenge boni ekoki kosalema ete Nkolo atika Labana na maboko na biso? Tala, azali moto moko makasi, mpe akoki kopesa motindo na ntuku mitano, iyo, kutu akoki koboma ntuku mitano; bongo lolenge boni biso te?"
            },
            "4": {
                "1": "Mpe esalemaki ete nalobaki epayi ya bandeko mibali na ngai, kolobaka: Tika tomata lisusu na Yelusaleme, mpe tozala sembo na kobombaka mitindo ya Nkolo; mpo tala, ye aleki mabele nyonso na bokasi, bongo mpo na nini ekozala ye makasi koleka Labana na bokasi mpe ntuku mitano na ye te, iyo, to kutu koleka nkoto zomi na ye te?",
                "2": "Boye tika tomata; tika tozala makasi lokola Mose; mpo solo alobaki na mai ya Mbu Etane, mpe mai yango ekabwanaki ngambo na ngambo, mpe batata na biso batambolaki, uta na bokangemi, likolo ya mabele ekawuka, mpe mampinga ya Falo elandaki mpe ezindaki kati na mai ya Mbu Etane.",
                "3": "Sikawa tala boyebi ete oyo ezali ya solo; mpe boyebi lisusu ete anjelu alobelaki bino; yango wana ekoki bino kotia ntembe? Tika tomata; Nkolo akoki kobikisa biso, kutu lokola asalaki na batata na biso, mpe kobebisa Labana, kutu lokola asalaki na Baejipito.",
                "4": "Sikawa esilaki ngai koloba maloba oyo, bazalaki naino kodasuka, mpe bazalaki se kokoba koyima-yima; nzokande balandaki ngai kino tokomaki na libanda ya bifelo ya Yelusaleme.",
                "5": "Mpe ezalaki na butu; mpe nasalaki ete bamibomba na libanda ya bifelo. Mpe esilaki bango komibomba, ngai, Nefi, nayingelaki na bonkutu kati na engumba, mpe nakendaki epayi na ndako ya Labana.",
                "6": "Mpe nakambamaki na Molimo, koyebaka liboso te makambo oyo nasengelaki kosala.",
                "7": "Nzokande nakendaki, mpe lokola ekomaki ngai penepene na ndako ya Labana, namonaki moto moko, mpe azalaki ya kokweya na mabele liboso na ngai, mpo alangwaki vinyo.",
                "8": "Mpe ntango nakomaki epayi na ye, namonaki ete ezalaki Labana.",
                "9": "Mpe namonaki mompanga na ye, mpe nabendaki yango uta na lokoto na yango; mpe esimbelo na yango ezalaki ya wolo ya peto, mpe esaleli na yango ezalaki ya malonga koleka, mpe namonaki ete mbeli na yango ezalaki ya ebende ya motuya mingi koleka nyonso.",
                "10": "Mpe esalemaki ete nasengisamaki na Molimo ete naboma Labana; kasi namilobelaki na motema na ngai: Naino nasopa makila ya moto ata na ntango moko te. Mpe nazongaki nsima, mpe nalingaki te ete naboma ye.",
                "11": "Mpe Molimo alobelaki ngai lisusu: Tala Nkolo atiki ye na maboko na yo. Iyo, mpe lisusu nayebaki ete alukaki kolongola bomoi na ngai moko; iyo, mpe aboyaki koyoka mitindo ya Nkolo; mpe akamataki lisusu bozwi na biso.",
                "12": "Mpe esalemaki ete Molimo alobelaki ngai lisusu: Boma ye, mpo Nkolo atiki ye na maboko na yo;",
                "13": "Tala Nkolo abomaka bato ya nkuna mpo na kokokisa bantina na ye ya sembo. Eleki malamu mingi ete moto moko awa na esika ete ekolo mobimba ebeba moke moke mpe ewa kati na bozangi boyambi.",
                "14": "Mpe sikawa, eyokaki ngai, Nefi, maloba oyo, namikundolaki maloba ya Nkolo, oyo alobaki epayi na ngai na esobe, kolobaka ete: Mbala mingi lokola ekobomba nkona na yo mitindo na ngai, bakofuluka na mboka ya elaka.",
                "15": "Iyo, mpe nakanisaki lisusu ete bakokaki te kobomba mitindo ya Nkolo, engebene na mobeko ya Mose, longola se soki bakozala na mobeko.",
                "16": "Mpe nayebaki lisusu ete mobeko ekomamaki likolo ya bapalaki ya motako.",
                "17": "Mpe lisusu, nayebaki ete Nkolo atikaki Labana na maboko na ngai mpo na ntina oyo—ete nakoka kozwa masolo ya makomi engebene na mitindo na ye.",
                "18": "Boye natosaki mongongo ya Molimo, mpe nakamataki Labana na nsuki ya moto, mpe nakataki moto na ye na mompanga na ye moko.",
                "19": "Mpe esilaki ngai kokata moto na ye na mompanga na ye moko, nakamataki bilamba ya Labana, mpe nalataki yango likolo ya nzoto na ngai moko; iyo, kutu eteni na eteni; mpe nazingaki bibundeli na ye na nketo na ngai.",
                "20": "Mpe esilaki ngai kosala oyo, nakendaki na ebombelo ya bozwi ya Labana. Mpe lokola nabelemaki na ebombelo ya bomengo ya Labana, tala, namonaki mosali ya Labana oyo azalaki na bafungola ya ebombelo ya bozwi. Mpe natindaki ye, na mongongo ya Labana, ete akota elongo na ngai kati na ebombelo ya bozwi.",
                "21": "Mpe abanzaki ete ngai nazalaki nkolo na ye, Labana, mpo atalaki bilamba, mpe lisusu mompanga oyo ezingaki nketo na ngai.",
                "22": "Mpe alobelaki ngai mpo na oyo etali bampaka ya Bayuda, mpo ayebaki ete nkolo na ye Labana, azalaki libanda na butu kati na bango.",
                "23": "Mpe nalobelaki ye lokola soki ezalaki Labana.",
                "24": "Mpe lisusu nalobaki epayi na ye ete nakomema minkoma, oyo ezali likolo ya bapalaki ya motako, epayi na bandeko mibali bankulutu na ngai, oyo bazalaki na libanda ya bifelo.",
                "25": "Mpe lisusu natindaki ye ete alanda ngai.",
                "26": "Mpe, lokola akanisaki ete nazalaki koloba na ntina ya bandeko ya eklezia, mpe ete nazalaki solo Labana oyo nabomaki, yango wana alandaki ngai.",
                "27": "Mpe alobelaki ngai mbala mingi mpo na oyo etali bampaka ya Bayuda, lokola ezalaki ngai kokende epayi ya bandeko mibali na ngai, oyo bazalaki na libanda ya bifelo.",
                "28": "Mpe esalemaki ete ntango Lamani amonaki ngai abangaki mpenza, mpe Lemuele mpe Sami lisusu mpe lokola. Mpe bakimaki mosika uta na liboso ya miso na ngai; mpo babanzaki ezalaki Labana, mpe ete abomaki ngai, mpe azalaki lisusu koluka kolongola bomoi na bango.",
                "29": "Mpe esalemaki ete nabiangaki bango, mpe bayokaki ngai; yango wana batikaki kokima mosika uta na miso na ngai.",
                "30": "Mpe esalemaki ete ntango mosali ya Labana amonaki bandeko mibali na ngai abandaki kolenge, mpe azalaki penepene na kokima mosika liboso na ngai mpe kozonga na engumba ya Yelusaleme.",
                "31": "Kasi ngai, Nefi, lokola nazalaki moto moko mbinga na nzoto, mpe lokola nazwaki makasi mingi uta na Nkolo, boye nasimbaki mosali ya Labana, mpe nakangaki ye, ete akoka kokima te.",
                "32": "Mpe esalemaki ete nalobaki na ye, ete soki akoyoka maloba na ngai, lokola Nkolo azali na bomoi, mpe lokola nazali na bomoi, kutu boye ete soki akoyoka maloba na biso, tokobikisa bomoi na ye.",
                "33": "Mpe nalobaki epayi na ye, kutu na nzela ya kolapaka ndai, ete azali te na ntina ya kobanga; ete akozala nsomi lokola biso soki akokende na esobe elongo na biso.",
                "34": "Mpe nalobaki lisusu epayi na ye, kolobaka: solo Nkolo atindaki biso mpo na kosala likambo oyo; mpe ekozala biso na molende te mpo na kobombaka mitindo ya Nkolo? Boye, soki okokita kati na esobe epayi ya tata na ngai, okozwa esika elongo na biso.",
                "35": "Mpe esalemaki ete Zolami azwaki mpiko na koyokaka maloba oyo nalobaki. Sikawa Zolami ezalaki nkombo ya mosali yango; mpe alakaki ete akokita kati na esobe epayi ya tata na biso. Iyo, mpe alapaki lisusu ndai epayi na biso ete akotikala na biso uta na ntango wana kokende liboso.",
                "36": "Sikawa tozalaki na mposa ete atikala na biso mpo na ntina oyo, ete Bayuda bakoka koyeba te oyo etali bokimi na biso kati na esobe, mbele balanda biso mpe baboma biso.",
                "37": "Mpe esalemaki ete ntango Zolami alapaki ndai epayi na biso, bobangi na biso esilaki mpo na ye.",
                "38": "Mpe esalemaki ete tokamataki bapalaki ya motako mpe mosali ya Labana, mpe tokendaki kati na esobe, mpe tosalaki mobembo epayi na ema ya tata na biso."
            },
            "5": {
                "1": "Mpe esalemaki ete esilaki biso kokita kati na esobe epayi ya tata na biso, tala, atondaki na bosepeli, mpe lisusu mama na ngai, Salia, azalaki na nsai mingi koleka, mpo alelaki solo na ntina na biso.",
                "2": "Mpo abanzaki ete towaki kati na esobe; mpe lisusu ayima-yimaki na tata na ngai, kolobelaka ye ete azali moto ya mamoni; kolobaka: Tala, omemaki biso mosika uta na mboka ya bosangoli libula na biso, mpe bana na ngai ya mibali bazali lisusu te, mpe tozali kowa kati na esobe.",
                "3": "Mpe mama na ngai ayima-yimaki na tata na ngai na elobeli ya lolenge oyo.",
                "4": "Mpe esalemaki ete tata na ngai alobaki epayi na ye, kolobaka: Nayebi ete nazali moto ya mamoni; mpo soki namonaki makambo ya Nzambe na limoni te, nalingaki koyeba bolamu ya Nzambe te, mbele natikalaki na Yelusaleme, mpe nawaki elongo na bandeko na ngai.",
                "5": "Kasi tala, nazwi mboka ya elaka, makambo oyo wapi nasepeli; iyo, mpe nayebi ete Nkolo akobikisa bana mibali na ngai uta na maboko ya Labana, mpe akokitisa bango lisusu epayi na biso na esobe.",
                "6": "Mpe na elobeli ya lolenge oyo, tata na ngai, Lehi, abondisaki mama na ngai, Salia, mpo na oyo etali biso, wana ezalaki biso na mobembo na esobe komata na mboka ya Yelusaleme, mpo na kozwa lisolo ya makomi ya Bayuda.",
                "7": "Mpe ntango tozongaki na ema ya tata na ngai, tala bosepeli na bango etondaki, mpe mama na ngai abondisamaki.",
                "8": "Mpe abimisaki maloba, kolobaka: Sikawa nayebi na ntembe te ete Nkolo atindaki mobali na ngai kokima kati na esobe; iyo, mpe nayebi lisusu na ntembe te ete Nkolo abatelaki bana na ngai, mpe abikisaki bango uta na maboko ya Labana, mpe apesaki bango nguya na oyo wapi bakokisaki likambo oyo Nkolo atindaki bango. Mpe azalaki koloba na elobeli ya lolenge oyo.",
                "9": "Mpe esalemaki ete basepelaki mingi koleka, mpe batumbaki mbeka mpe bapesaki mabonza matumbama epayi ya Nkolo; mpe bapesaki matondi epayi ya Nzambe ya Yisalaele.",
                "10": "Mpe esilaki bango kopesa matondi epayi ya Nzambe ya Yisalaele, tata na ngai, Lehi, akamataki masolo ya makomi oyo ekomamaki likolo ya bapalaki ya motako, mpe amanyolaki yango uta na ebandeli.",
                "11": "Mpe amonaki ete ezalaki na buku mitano ya Mose, oyo ezalaki kopesa lisolo ya bokeli ya mokili, mpe lisusu ya Adama mpe Eva, oyo bazalaki baboti na biso ya yambo;",
                "12": "Mpe lisusu lisolo ya makomi ya Bayuda uta na ebandeli, kutu kino kokita na ebandeli ya boyangeli ya Sidikiya, mokonzi ya Yuda;",
                "13": "Mpe lisusu masakoli ya baprofeta basantu, uta na ebandeli, kutu kokita kino na ebandeli ya boyangeli ya Sidikiya; mpe lisusu masakoli mingi oyo elobamaki na monoko ya Yilimia.",
                "14": "Mpe esalemaki ete tata na ngai, Lehi, akutaki lisusu likolo ya bapalaki ya motako mambi ma kala ya libota ya batata na ye; yango wana ayebaki ete azalaki eboto ya Yosefe; iyo, kutu Yosefe oyo azalaki mwana ya Yakobo, oyo atekamaki kati na Ejipito, mpe oyo abatelamaki na loboko ya Nkolo, ete akoka kobatela tata na ye, Yakobo, mpe bato ya ndako na ye mobimba uta na liwa ya nzala.",
                "15": "Mpe lisusu bakambamaki uta na bokangemi mpe libanda ya mboka ya Ejipito, na Nzambe se moko oyo abatelaki bango.",
                "16": "Mpe boye, tata na ngai, Lehi, akutaki mambi ma kala ya libota ya batata na ye. Mpe Labana lisusu azalaki eboto ya Yosefe, yango wana ye, mpe batata na ye, babatelaki masolo ya makomi.",
                "17": "Mpe sikawa emonaki tata na ngai makambo oyo nyonso, atondisamaki na Molimo, mpe abandaki kosakola mpo na oyo etali nkona na ye—",
                "18": "Ete bapalaki ya motako oyo esengeli kokende epayi na bikolo nyonso, mabota nyonso, minoko nyonso, mpe bato nyonso oyo bazalaki ya nkona na ye.",
                "19": "Yango wana, alobaki ete bapalaki oyo ya motako ekowa soki moke te; mpe ekobebisama lisusu te na ntango. Mpe asakolaki makambo mingi oyo etali nkona na ye.",
                "20": "Mpe esalemaki ete kino lelo, ngai mpe tata na ngai tobombaki mitindo, oyo wapi Nkolo atindaka biso.",
                "21": "Mpe tozwaki masolo ya makomi oyo Nkolo atindaki biso, mpe tomanyolaki yango mpe tososolaki ete ezalaki na ntina; iyo, kutu ezalaki ya motuya mingi mpenza mpo na biso, mpo ete tokoka kobomba mitindo ya Nkolo mpo na bana na biso.",
                "22": "Yango wana, ezalaki bwania ya Nkolo ete tokoka komema yango elongo na biso, lokola esalaki biso mobembo na esobe kokendaka na mboka ya elaka."
            },
            "6": {
                "1": "Mpe sikawa ngai, Nefi, napesi mambi ma kala ya libota ya batata na ngai te kati na eteni oyo ya lisolo ya makomi na ngai; mpe nsima nakopesa yango na ntango moke te likolo ya bapalaki oyo nazali kokoma; mpo epesamaki kati na lisolo ya makomi oyo tata na ngai abatelaki; yango wana, nakomi yango kati na buku oyo te.",
                "2": "Mpo ekoki na ngai koloba ete tozali biboto ya Yosefe.",
                "3": "Mpe likambo ezali te epayi na ngai ete nazali na bokebi ya kopesa lisolo mobimba ya makambo nyonso ya tata na ngai, mpo ekoki kokomama likolo ya bapalaki oyo te, mpo nazali nde koluka esika ete nakoka kokoma makambo ya Nzambe.",
                "4": "Mpo litondi ya mokano na ngai ezali ete nakoka kondimisa bato ete baya epayi ya Nzambe ya Abalayama, mpe Nzambe ya Yisaka, mpe Nzambe ya Yakobo, mpe babikisama.",
                "5": "Yango wana, makambo oyo ezali kosepelisa mokili, nakomi te; kasi makambo ezali kosepelisa Nzambe mpe bango oyo bazali ya mokili te.",
                "6": "Yango wana, nakopesa motindo epayi ya nkona na ngai, ete batondisa bapalaki oyo te na makambo oyo malongobani te mpo na bana ya bato."
            },
            "7": {
                "1": "Mpe sikawa, nalingi bokoka koyeba ete esilaki tata na ngai, Lehi, kosakola mpo na oyo etali nkona na ye, esalemaki ete Nkolo alobelaki ye lisusu, kolobaka ete ezali malamu te mpo na ye, Lehi, ete akamata libota kati na esobe se libota moko na ye; kasi ete bana na ye ya mibali bakamata bana basi na bolongani, ete bakoka kokolisa nkona mpo na Nkolo na mboka ya elaka.",
                "2": "Mpe esalemaki ete Nkolo atindaki ye ete ngai, Nefi, mpe bandeko na ngai ya mibali tosengeli kozonga lisusu epayi na mboka ya Yelusaleme, mpe kokita na Yisamaele mpe libota na ye kati na esobe.",
                "3": "Mpe esalemaki ete ngai, Nefi, elongo na bandeko mibali na ngai, tokendaki lisusu kati na esobe mpo na komata na Yelusaleme.",
                "4": "Mpe esalemaki ete tomataki epayi na ndako ya Yisamaele, mpe tozwaki lisungi na miso ya Yisamaele, na lolenge ete tolobelaki ye maloba ya Nkolo.",
                "5": "Mpe esalemaki ete Nkolo alembisaki motema ya Yisamaele, mpe bato ya ndako na ye mpe lokola, na lolenge ete basalaki mobembo na bango elongo na biso kati na esobe kino na ema ya tata na biso.",
                "6": "Mpe esalemaki ete lokola ekendaki biso mobembo na esobe, tala Lamani mpe Lemuele, mpe mibale ya bana basi ya Yisamaele, mpe bana mibali mibale ya Yisamaele elongo na mabota na bango, batombokelaki biso; iyo, na ngai, Nefi, mpe Sami, mpe tata na bango, Yisamaele, mpe mwasi na ye, mpe bana basi misato misusu na ye.",
                "7": "Mpe esalemaki ete kati na botomboki wana, bazalaki na mposa ya kozonga epayi na mboka ya Yelusaleme.",
                "8": "Mpe sikawa ngai, Nefi, nayokaki mawa mpo na bokasi ya mitema na bango, boye nalobelaki bango, kolobaka, iyo, kutu na Lamani mpe na Lemuele: Tala bozali bandeko mibali bankulutu na ngai, mpe ezali lolenge boni ete bozali bongo makasi na mitema na bino, mpe bakufi miso na mayele na bino, ete bosengeli ete ngai, ndeko mobali ya leki na bino, nalobela bino, iyo, mpe nazala ndakisa mpo na bino?",
                "9": "Ezali lolenge boni ete botiaki bokebi te na liloba ya Nkolo?",
                "10": "Ezali lolenge boni ete bobosani ete bomonaki anjelu ya Nkolo?",
                "11": "Iyo, ezali lolenge boni ete bobosani makambo minene kani Nkolo asalaki mpo na biso, na kobikisaka biso uta na maboko ya Labana, mpe lisusu ete tozwa lisolo ya makomi?",
                "12": "Iyo, mpe ezali lolenge boni ete bobosani ete Nkolo akoki kosala makambo nyonso engebene na bolingi na ye, mpo na bana ya bato, soki ezali bongo ete basaleli bondimi epayi na ye? Yango wana, tika tozala sembo epayi na ye.",
                "13": "Mpe soki ezali bongo ete tokozala sembo epayi na ye, tokozwa mboka ya elaka; mpe bokoyeba na eleko moko ekoya nsima ete liloba ya Nkolo ekokokisama mpo na oyo etali bobebisami ya Yelusaleme; mpo makambo nyonso oyo Nkolo alobaki mpo na oyo etali bobebisami ya Yelusaleme esengeli kokokisama.",
                "14": "Mpo tala, Molimo na Nkolo akotika kala mingi te kobunda elongo na bango; mpo tala, baboyaki baprofeta, mpe Yilimia babwakaki ye kati na boloko. Mpe balukaki kolongola bomoi ya tata na ngai, na lolenge ete babenganaki ye uta na mboka.",
                "15": "Sikawa tala, nalobi epayi na bino ete soki bokozonga na Yelusaleme, bokowa elongo na bango mpe lokola. Mpe sikawa, soki boponi, bomata na mboka, mpe bomikundola maloba oyo nalobi epayi na bino, ete soki bokei, bokowa mpe lokola; mpo boye nde Molimo na Nkolo asengisi ngai ete naloba.",
                "16": "Mpe esalemaki ete ntango ngai, Nefi, nalobaki maloba oyo epayi ya bandeko na ngai ya mibali, basilikaki na ngai. Mpe esalemaki ete batiaki maboko na bango likolo na ngai, mpo tala, badasukaki mingi koleka, mpe bakangaki ngai na singa, mpo balukaki kolongola bomoi na ngai, ete bakoka kotika ngai na esobe, naliama na nyama ya zamba.",
                "17": "Kasi esalemaki ete nasambelaki epayi ya Nkolo, kolobaka: O Nkolo, engebene na bondimi na ngai oyo nazali na yango epayi na yo, kangola ngai uta na maboko ya bandeko mibali na ngai; iyo, kutu pesa ngai makasi ete nakoka kokata singa oyo nakangami na yango.",
                "18": "Mpe esalemaki ete ntango nalobaki maloba oyo, tala, singa efungolamaki na maboko mpe makolo na ngai, mpe natelemaki liboso ya bandeko mibali na ngai, mpe nalobelaki bango lisusu.",
                "19": "Mpe esalemaki ete basilikaki na ngai lisusu, mpe balukaki kotia maboko na bango likolo na ngai; kasi tala, moko kati na bana basi ya Yisamaele, iyo, mpe mama na ye mpe lokola, mpe moko ya bana mibali ya Yisamaele, babondelaki bandeko mibali na ngai, kino balembisaki mitema na bango; mpe batikaki kosala makasi mpo na kolongola bomoi na ngai.",
                "20": "Mpe esalemaki ete bayokaki mawa, na ntina ya nkuna na bango, na lolenge ete bafukamaki liboso na ngai, mpe babondelaki ngai ete nalimbisa bango mpo na likambo basalaki ngai.",
                "21": "Mpe esalemaki ete nalimbisaki bango na motema moko na nyonso basalaki, mpe nalendisaki bango ete basambela Nkolo Nzambe na bango mpo na bolimbisi. Mpe esalemaki ete basalaki bongo. Mpe esilaki bango kosambela epayi ya Nkolo, tokobaki lisusu kosala mobembo na biso epayi na ema ya tata na biso.",
                "22": "Mpe esalemaki ete tokitaki na ema ya tata na biso. Mpe esilaki ngai, mpe bandeko mibali na ngai, mpe ndako mobimba ya Yisamaele, kokita na ema ya tata na ngai, bapesaki matondi epayi ya Nkolo Nzambe na bango; mpe batumbaki mbeka mpe bapesaki mabonza etumbama epayi na ye."
            },
            "8": {
                "1": "Mpe esalemaki ete tosangisaki esika moko ndenge nyonso ya nkona ya ndenge na ndenge, mboto ya ndenge na ndenge mpe lokola, mpe lisusu nkona ya mbuma ya ndenge na ndenge.",
                "2": "Mpe esalemaki ete wana efandaki tata na ngai na esobe, alobaki epayi na biso, kolobaka: Tala, naloti ndoto; to, na maloba mosusu, namoni limoni.",
                "3": "Mpe tala, mpo na likambo oyo namonaki, nazali na ntina ya kosepela na Nkolo mpo na Nefi mpe lisusu mpo na Sami; mpo nazali na ntina ya kobanza ete bango, mpe lisusu mingi ya nkona na bango, bakobikisama.",
                "4": "Kasi tala, Lamani mpe Lemuele, nazali kobanga mingi koleka na ntina na bino; mpo tala, nakanisi namonaki na ndoto na ngai, esobe moko ya molili mpe ya mawa.",
                "5": "Mpe esalemaki ete namonaki moto moko, mpe alataki nzambala ya mpembe; mpe ayaki, mpe atelemaki liboso na ngai.",
                "6": "Mpe esalemaki ete alobelaki ngai, mpe ayebisaki ngai nalanda ye.",
                "7": "Mpe esalemaki ete lokola nalandaki ye, namimonaki ete nazalaki na eliki ya molili mpe ya mawa.",
                "8": "Mpe esilaki biso kokende mobembo na ntaka ya ngonga mingi kati na molili, nabandaki kosambela epayi ya Nkolo ete boboto na ye ezala na ngai, engebene na ebele ya boboto ya bolamu na ye.",
                "9": "Mpe esalemaki ete esilaki ngai kosambela epayi ya Nkolo, namonaki elanga ya monene mpe ya etando.",
                "10": "Mpe esalemaki ete namonaki nzete moko, oyo kani mbuma ezalaki elengi mpo na kopesa moto esengo.",
                "11": "Mpe esalemaki ete nakendaki, mpe naliaki mbuma na yango; mpe namonaki ete ezalaki sukali mingi, likolo ya nyonso oyo namekaka naino yambo. Iyo, mpe namonaki ete mbuma na yango ezalaki mpembe, koleka mpembe nyonso oyo naino namona.",
                "12": "Mpe lokola naliaki mbuma na yango, etondisaki molimo na ngai na bosepeli monene koleka; yango wana, mposa na ngai ebandaki kozala ete libota na ngai esengeli kolia yango mpe lokola, mpo nayebaki ete ezalaki elengi koleka bambuma nyonso mosusu.",
                "13": "Mpe lokola nabwakaki miso na ngai nzinganzinga, ete mbele nakokaki komona libota na ngai mpe lokola, namonaki ebale ya mai ezalaki kotiola mpembeni; mpe ezalaki penepene na nzete oyo kani mbuma nazalaki kolia.",
                "14": "Mpe natalaki mpo na komona wapi eutaki; mpe namonaki moto na yango kuna na mosika; mpe na moto na yango, namonaki mama na bino Salia, mpe Sami mpe Nefi; mpe batelemaki lokola soki bayebaki te epayi wapi basengeli kokende.",
                "15": "Mpe esalemaki ete napepaki loboko epayi na bango; mpe nalobaki lisusu epayi na bango na mongongo makasi ete baya epayi na ngai, mpe balia mbuma, oyo ezalaki elengi koleka bambuma nyonso mosusu.",
                "16": "Mpe esalemaki ete bayaki epayi na ngai mpe baliaki mbuma yango mpe lokola.",
                "17": "Mpe esalemaki ete nazalaki na mposa ete Lamani mpe Lemuele baya mpe balia mbuma yango mpe lokola; yango wana, nabwakaki miso na ngai epayi na moto ya ebale, ete mbele nakokaki komona bango.",
                "18": "Mpe esalemaki ete namonaki bango, kasi balingaki koya epayi na ngai mpe kolia mbuma yango te.",
                "19": "Mpe namonaki lingenda ya ebende, mpe ebendanaki na bolayi na libongo ya ebale, mpe ekambaki na nzete, mpembeni na oyo wapi natelemaki.",
                "20": "Mpe namonaki lisusu nzela ya moke mpe ya nkaka, oyo eyaki kolandaka penepene na lingenda ya ebende, kutu kino na nzete mpembeni na oyo wapi natelemaki; mpe ekambaki mpe lokola mpembeni na moto ya liziba, na elanga moko ya monene mpe ya etando, lokola soki ezalaki mokili moko.",
                "21": "Mpe namonaki mangomba mingi na bato, mingi na bango bazalaki kokende mbangu liboso ete bakoka kozwa nzela oyo ekambaki na nzete mpembeni na oyo wapi natelemaki.",
                "22": "Mpe esalemaki ete babelemaki, mpe babandaki kotambola na nzela oyo ekambaki na nzete.",
                "23": "Mpe esalemaki ete londende ya molili emataki; iyo, kutu londende ya monene koleka ya molili, na lolenge ete baoyo bayingelaki na nzela babungaki nzela na bango, ete bayenga-yengaki mosika mpe babungaki nzela.",
                "24": "Mpe esalemaki ete namonaki basusu bazalaki kokende mbangu liboso, mpe babelemaki mpe bakangaki nsuka ya lingenda ya ebende; mpe bakendaki mbangu liboso na nzela ya londende ya molili, kokangamaka na lingenda ya ebende, kutu kino babelemaki mpe baliaki mbuma ya nzete.",
                "25": "Mpe esilaki bango kolia mbuma ya nzete, babwakaki miso na bango nzinganzinga lokola soki bazalaki koyoka nsoni.",
                "26": "Mpe ngai lisusu nabwakaki miso na ngai bipayi na bipayi nzinganzinga, mpe namonaki, na ngambo mosusu ya ebale ya mai, ndako moko ya monene mpe ya etando; mpe etelemaki lokola soki ezalaki na mopepe, likolo mpenza ya mabele.",
                "27": "Mpe etondaki na bato, mibange mpe bilenge lokola, mibali mpe basi lokola; mpe lolenge ya molato na bango ezalaki ya malonga koleka; mpe bazalaki na ezalela ya kosekaka mpe kolakisaka misapi na bango na baoyo bakomaki mpe bazalaki kolia mbuma.",
                "28": "Mpe esilaki bango komeka mbuma ya nzete bayokaki nsoni, na ntina ya baoyo bazalaki koseka bango; mpe bakweyaki mosika kati na banzela oyo epekisami mpe babungaki nzela.",
                "29": "Mpe sikawa ngai, Nefi, nalobi te maloba nyonso ya tata na ngai.",
                "30": "Kasi, mpo nazala mokuse na bokomi, tala, amonaki ebele ya bato basusu kokendaka mbangu liboso; mpe bayaki mpe bakangaki nsuka ya lingenda ya ebende; mpe bakendaki mbangu liboso, na nzela na bango, ntango nyonso kokangaka lingenda ya ebende ngwi, kino babelemaki, mpe bakweyaki, mpe baliaki mbuma ya nzete.",
                "31": "Mpe amonaki lisusu ebele ya bato mosusu kolukaka nzela na bango epayi na ndako wana ya monene mpe ya etando.",
                "32": "Mpe esalemaki ete mingi babendamaki kati na mozindo ya liziba; mpe mingi balimwaki mosika uta na miso na ye, koyenga-yengaka na banzela ya ndenge mosusu.",
                "33": "Mpe mingi mpenza ezalaki ebele ya bato oyo bakotaki kati na ndako wana ya lolenge mosusu. Mpe esilaki bango kokota kati na ndako wana, balakisaki mosapi ya litio epayi na ngai mpe baoyo bazalaki kolia mbuma mpe lokola; kasi tokebaki na bango te.",
                "34": "Oyo ezali maloba ya tata na ngai: Mpo mingi lokola baoyo bakebaki na bango, bakweyaki.",
                "35": "Mpe Lamani mpe Lemuele baliaki mbuma te, elobaki tata na ngai.",
                "36": "Mpe esalemaki ete esilaki tata na ngai koloba maloba nyonso na ndoto to limoni na ye, oyo ezalaki mingi, alobaki epayi na biso ete, na ntina ya makambo oyo amonaki na limoni, abangaki koleka mpo na Lamani mpe Lemuele; iyo, abangaki mbele babwakama mosika uta na miso ya Nkolo.",
                "37": "Mpe alendisaki bango na motema ya moboti ya bolingo, ete bayoka maloba na ye, ete mbele Nkolo alingaki kolakisa boboto epayi na bango, mpe kobwaka bango mosika te; iyo, tata na ngai ateyaki bango.",
                "38": "Mpe esilaki ye koteya bango, mpe kosakola makambo mingi epayi na bango, atindaki bango kobomba mitindo ya Nkolo; mpe asilisaki kolobela bango."
            },
            "9": {
                "1": "Mpe makambo nyonso oyo tata na ngai amonaki, mpe ayokaki, mpe alobaki, lokola azalaki kofanda na ema, kati na lobwaku ya Lemuele, mpe amonaki lisusu makambo mingi mpenza, oyo ekoki kokomama likolo ya bapalaki oyo te.",
                "2": "Mpe sikawa, lokola elobaki ngai mpo na oyo etali bapalaki oyo, tala ezali te bapalaki likolo ya oyo wapi napesi lisolo mobimba ya mambi ya kala ya bato na ngai; mpo bapalaki likolo ya oyo wapi napesi lisolo mobimba ya bato na ngai, napesi yango nkombo ya Nefi; yango wana, ebiangami bapalaki ya Nefi, nsima ya nkombo na ngai moko; mpe bapalaki oyo lisusu ebiangami bapalaki ya Nefi.",
                "3": "Nzokande, nazwaki motindo ya Nkolo ete nasala bapalaki oyo, mpo na ntina ya malamu koleka ete ekozala na lisolo moko ekomama ya mosala ya bato na ngai.",
                "4": "Likolo ya bapalaki mosusu, ekokomama lisolo ya boyangeli ya bakonzi, mpe bitumba mpe boweli ya bato na ngai; yango wana bapalaki oyo ezali, mpo na eteni eleki mingi mpo na oyo etali mosala; mpe bapalaki mosusu ezali, mpo na eteni eleki mingi, mpo na oyo etali boyangeli ya bakonzi, mpe bitumba mpe boweli ya bato na ngai.",
                "5": "Yango wana, Nkolo atindaki ngai nasala bapalaki oyo mpo na ntina ya bwania na ye, oyo ntina, nayebi te.",
                "6": "Kasi Nkolo ayebi makambo nyonso uta na ebandeli; yango wana, alengelaka nzela mpo na kokokisa misala na ye nyonso na kati ya bana ya bato; mpo tala, azali na nguya nyonso mpo na kokokisa maloba na ye nyonso. Mpe ezali boye. Amene."
            },
            "10": {
                "1": "Mpe sikawa ngai, Nefi, nakobi kopesa lisolo likolo ya bapalaki oyo ya botamboli ya misala na ngai, mpe boyangeli, mpe mosala na ngai ya Nzambe; yango wana, mpo na kokoba na lisolo na ngai, nasengeli koloba na moke makambo ya tata na ngai, mpe lisusu na bandeko na ngai ya mibali.",
                "2": "Mpo tala, esalemaki ete esilaki tata na ngai kosukisa koloba maloba na ndoto na ye, mpe lisusu kolendisa bango na molende nyonso, alobelaki bango mpo na oyo etali Bayuda—",
                "3": "Ete ekosila bango kobebisama, kutu engumba monene wana ya Yelusaleme, mpe ekosila mingi komemama mosika bakangemi kati na Babiloni, engebene na ntango esengeli ya Nkolo ye moko, bakozonga lisusu, iyo, kutu bakozongisama uta na bokangemi; mpe nsima na bango kozongisama uta na bokangemi bakozwa lisusu mboka ya bosangoli libula na bango.",
                "4": "Iyo, kutu mibu nkama motoba uta ntango tata na ngai alongwaki na Yelusaleme, Nkolo Nzambe akobimisa profeta moko na kati ya Bayuda—kutu Masiya, to, na maloba mosusu, Mobikisi ya mokili.",
                "5": "Mpe alobaki lisusu mpo na oyo etali baprofeta, lolenge boni motango monene ya bato batatolaki makambo oyo, mpo na oyo etali Masiya, oyo alobelaki, soki te Mosikoli oyo ya mokili.",
                "6": "Yango wana, bato nyonso bazalaki na ezalela ya libunga mpe ya bokwei, mpe balingaki kozala boye libela longola se soki bataleli Mosikoli oyo.",
                "7": "Mpe alobaki lisusu na ntina ya profeta moko oyo akoya liboso ya Masiya, mpo na kolengela nzela ya Nkolo—",
                "8": "Iyo, kutu akokende mpe akobelela na esobe: Bolengela nzela ya Nkolo, mpe bosembola nzela na ye; mpo ezali na moko na kati na bino oyo boyebi te; mpe aleki ngai na nguya; oyo ya ye singa ya sapato nalongobani te kokangola. Mpe tata na ngai alobaki mingi mpo na oyo etali likambo oyo.",
                "9": "Mpe tata na ngai alobaki ete akobatisa na Betabara, na ngambo ya Yaladene; mpe alobaki lisusu akobatisa na mai; kutu ete akobatisa Masiya na mai.",
                "10": "Mpe ekosila ye kobatisa Masiya na mai, akomona mpe akopesa litatoli ete abatisaki Mwana ya mpate na Nzambe, oyo akolongola masumu na mokili.",
                "11": "Mpe esalemaki ete esilaki tata na ngai koloba maloba oyo, alobelaki bandeko mibali na ngai mpo na oyo etali nsango malamu oyo ekoteyama na kati ya Bayuda, mpe lisusu mpo na oyo etali bobebisami ya Bayuda moke moke kati na bozangi boyambi. Mpe ekosilisa bango koboma Masiya, oyo akoya, mpe ekosila ye kowa, akosekwa uta na bakufi, mpe akomimonisa, na nzela ya Molimo Mosantu, epayi ya Bayuda-te.",
                "12": "Iyo, kutu tata na ngai alobaki mingi mpo na oyo etali Bayuda-te, mpe lisusu mpo na oyo etali ndako ya Yisalaele, ete bakomekisama nzete ya elaya, oyo kani bitape bikobukama mpenza mpe bikopanzama likolo ya etando nyonso ya mabele.",
                "13": "Yango wana, alobaki ete esengeli mpenza tokambama esika moko kati na boyokani na mboka ya elaka, mpo na kokokisa maloba ya Nkolo, ete tokopanzama likolo ya etando nyonso ya mabele.",
                "14": "Mpe ekosila ndako ya Yisalaele kopanzama, bakosangisama lisusu esika moko; to, mpo na kosukisa, ekosila baoyo bazali Bayuda-te kozwa litondi ya Nsango malamu, bitape ya mboka ya nzete ya elaya to mintika ya ndako ya Yisalaele, mikokangisama na kati, to mikoya na boyebi ya Masiya ya solo, Nkolo na bango mpe Mosikoli na bango.",
                "15": "Mpe na elobeli ya lolenge oyo nde tata na ngai asakolaki mpe alobaki epayi ya bandeko mibali na ngai, mpe asakolaki lisusu makambo mingi koleka oyo nakomi na buku oyo te; mpo nakomaki mingi na yango, lokola elongobanaki mpo na ngai na buku na ngai mosusu.",
                "16": "Mpe makambo nyonso wana, oyo nalobaki, masalemaki lokola ezalaki tata na ngai kofanda na ema, na lobwaku ya Lemuele.",
                "17": "Mpe esalemaki ete esilaki ngai, Nefi, koyoka maloba nyonso ya tata na ngai, mpo na oyo etali makambo oyo amonaki na limoni, mpe lisusu makambo oyo alobaki na nguya ya Molimo Mosantu, oyo nguya azwaki na nzela ya bondimi na Mwana ya Nzambe—mpe Mwana ya Nzambe azalaki Masiya oyo akoya—ngai, Nefi, nazalaki na mposa lisusu ete nakoka komona, mpe koyoka, mpe koyeba makambo oyo, na nguya ya Molimo Mosantu, oyo azali likabo ya Nzambe epayi ya baoyo nyonso balukaka ye na etingia, ezala na bileko ya kala mpe na eleko oyo akomimonisa epayi ya bana ya bato mpe lokola.",
                "18": "Mpo azali se ndenge moko lobi, lelo, mpe libela; mpe nzela elengelami mpo na bato nyonso uta na bokelami ya mokili, soki ekozala bongo ete bayamboli mpe bayei epayi na ye.",
                "19": "Mpo oyo akoluka na molende akozwa; mpe mibombamo ya Nzambe mikofungwama epayi na bango, na nguya ya Molimo Mosantu, ezala na bileko oyo mpe lokola na bileko ya kala, mpe na bileko ya kala mpe na bileko ekoya mpe lokola; yango wana, nzela ya Nkolo ezali zunguluke ya seko.",
                "20": "Boye omikundola, O moto, mpo na misala na yo nyonso okomemama na bosambisi.",
                "21": "Yango wana, soki olukaki kosala na nkuna na mikolo ya momekano na yo, nde okutami na mbindo liboso ya kiti ya bosambisi ya Nzambe; mpe eloko moko te ya mbindo ekoki kofanda na Nzambe; yango wana, osengeli kobwakama mosika libela.",
                "22": "Mpe Molimo Mosantu apesi likoki ete naloba makambo oyo, mpe nawangani yango te."
            },
            "11": {
                "1": "Mpo esalemaki ete esilaki ngai koyoka mposa ya koyeba makambo oyo tata na ngai amonaki, mpe kondimaka ete Nkolo akokaki kosala ete eyebana epayi na ngai, lokola efandaki ngai komanyolaka na motema na ngai, nakumbamaki mosika na Molimo ya Nkolo, iyo, kati na ngomba ya molai koleka, oyo namonaki naino te, mpe likolo na yango natiaki naino te lokolo na ngai.",
                "2": "Mpe Molimo alobaki epayi na ngai: Tala, mposa na yo ezali nini?",
                "3": "Mpe nalobaki: nazali na mposa ya komona makambo oyo tata na ngai amonaki.",
                "4": "Mpe Molimo alobaki epayi na ngai: Ondimi ete tata na yo amonaki nzete oyo alobelaki?",
                "5": "Mpe nalobaki: Iyo, oyebi ete nandimi maloba nyonso ya tata na ngai.",
                "6": "Mpe elobaki ngai maloba oyo, Molimo agangaki na mongongo makasi, kolobaka: Hozana na Nkolo, Nzambe oyo aleki likolo; mpo azali Nzambe likolo ya mabele nyonso, iyo, kutu likolo ya nyonso. Mpe opambolami, Nefi, mpo ete ondimi Mwana ya Nzambe oyo aleki likolo; yango wana, okomona makambo oyo ozalaki na yango mposa.",
                "7": "Mpe tala eloko oyo ekopesama epayi na yo lokola elembo, ete ekosila yo komona nzete oyo eboti mbuma oyo tata na yo amekaki, okomona lisusu moto moko kokitaka uta na lola, mpe ye nde okotatola; mpe ekosila yo kotatola ye okopesa litatoli ete ezali Mwana ya Nzambe.",
                "8": "Mpe esalemaki ete Molimo alobaki epayi na ngai: Tala! Mpe natalaki mpe namonaki nzete moko; mpe ezalaki lokola nzete oyo tata na ngai amonaki; mpe kitoko na yango ezalaki ya mosika koleka, iyo, kolekaka kitoko nyonso, mpe mpembe na yango elekaki mpembe ya mvula ya mpembe oyo epusami na mopepe.",
                "9": "Mpe esalemaki ete esilaki ngai komona nzete yango, nalobaki epayi na Molimo yango: namoni olakisi ngai nzete oyo ezali motuya koleka nyonso.",
                "10": "Mpe alobaki epayi na ngai: Mposa na yo ezali nini?",
                "11": "Mpe nalobaki epayi na ye: Koyeba ndimbola na yango—mpo nalobaki epayi na ye lokola moto alobaka; mpo namonaki ete azalaki na lolenge ya moto; kasi nzokande, nayebaki ete ezalaki Molimo ya Nkolo; mpe alobaki epayi na ngai lokola moto alobaka na mosusu.",
                "12": "Mpe esalemaki ete alobaki epayi na ngai: Tala! Mpe natalaki lokola soki epayi na ye, mpe namonaki ye te; mpo alongwaki uta na liboso ya miso na ngai.",
                "13": "Mpe esalemaki ete natalaki mpe namonaki engumba monene ya Yelusaleme, mpe bingumba mosusu mpe lokola. Mpe namonaki engumba ya Nasalete; mpe kati na engumba ya Nasalete, namonaki moseka moko, mpe azalaki bonzenga mpe mpembe mingi koleka.",
                "14": "Mpe esalemaki ete namonaki lola efungwami; mpe anjelu akitaki mpe atelemaki liboso na ngai; mpe alobaki epayi na ngai: Nefi omoni nini?",
                "15": "Mpe nalobaki epayi na ye: Moseka moko, kitoko mpe bonzenga mingi ya koleka likolo ya baseka nyonso.",
                "16": "Mpe alobaki epayi na ngai: Oyebi bonkonde ya Nzambe?",
                "17": "Mpe nalobaki epayi na ye: Nayebi ete alingi bana na ye; nzokande, nayebi ndimbola ya makambo nyonso te.",
                "18": "Mpe alobaki epayi na ngai: Tala, moseka oyo omonaki azali mama ya Mwana ya Nzambe, na lolenge ya mosuni.",
                "19": "Mpe esalemaki ete namonaki ete amemamaki mosika na Molimo; mpe esilaki ye komemama mosika na Molimo na ntaka ya ntango moko, anjelu alobaki epayi na ngai, kolobaka: Tala!",
                "20": "Mpe natalaki mpe namonaki moseka yango lisusu, komemaka mwana na maboko na ye.",
                "21": "Mpe anjelu alobaki epayi na ngai: Tala Mwana ya mpate ya Nzambe, iyo, kutu Mwana ya Tata ya Seko! Oyebi ndimbola ya nzete oyo tata na yo amonaki?",
                "22": "Mpe nayanolaki ye, kolobaka: Iyo, ezali bolingo ya Nzambe, oyo esopani na mitema ya bana ya bato; yango wana, ezali eloko oyo esengelami mingi koleka biloko nyonso.",
                "23": "Mpe alobaki epayi na ngai, kolobaka: Iyo, mpe ya elengi mingi koleka mpo na molimo.",
                "24": "Mpe esilaki ye koloba maloba oyo, alobaki epayi na ngai: Tala! Mpe natalaki, mpe namonaki Mwana ya Nzambe kokendaka na kati ya bana ya bato; mpe namonaki mingi bakwei na makolo na ye mpe bazali kokumbamela ye.",
                "25": "Mpe esalemaki ete namonaki ete lingenda ya ebende, oyo tata na ngai amonaki, ezalaki liloba ya Nzambe, oyo ekambaka na liziba ya mai ya bomoi, soki te nzete ya bomoi; oyo mai ezali elilingi ya bolingo ya Nzambe; mpe lisusu namonaki ete nzete ya bomoi ezalaki elilingi ya bolingo ya Nzambe.",
                "26": "Mpe anjelu alobaki epayi na ngai lisusu boye: Tala mpe mona bonkonde ya Nzambe!",
                "27": "Mpe natalaki mpe namonaki Mosikoli ya mokili, oyo tata na ngai alobelaki; mpe lisusu namonaki profeta oyo akolengela nzela liboso na ye. Mpe Mwana ya mpate ya Nzambe akendaki mpe abatisamaki na ye; mpe esilaki ye kobatisama, namonaki lola efungwani, mpe Molimo Mosantu akiti uta na lola mpe afandi likolo na ye na lolenge ya ebenga.",
                "28": "Mpe namonaki ete akendaki kosalelaka bato, na nguya mpe nkembo monene; mpe ebele ya bato basanganaki elongo mpo na koyoka ye; mpe namonaki ete babenganaki ye uta na kati na bango.",
                "29": "Mpe namonaki lisusu zomi na mibale mosusu kolandaka ye. Mpe esalemaki ete bamemamaki na Molimo mosika uta na liboso ya elongi na ngai, mpe namonaki bango te.",
                "30": "Mpe esalemaki ete anjelu alobaki epayi na ngai lisusu kolobaka: Tala! Mpe natalaki, mpe namonaki lola efungwani lisusu, mpe namonaki banjelu kokitaka likolo ya bana ya bato; mpe basalelaki bango.",
                "31": "Mpe alobaki epayi na ngai lisusu, boye: Tala! Mpe natalaki, mpe namonaki Mwana ya mpate ya Nzambe kokendaka na kati ya bana ya bato. Mpe ebele ya bato oyo bazalaki bakoni, mpe baoyo batungisamaki na bokono ya ndenge nyonso, mpe na bazabulu mpe milimo ya mbindo; mpe anjelu alobaki mpe alakisaki makambo oyo nyonso epayi na ngai. Mpe babikisamaki na nguya ya Mwana ya mpate ya Nzambe; mpe babenganaki zabulu mpe milimo ya mbindo.",
                "32": "Mpe esalemaki ete anjelu alobaki epayi na ngai lisusu kolobaka: Tala! Mpe natalaki mpe namonaki Mwana ya mpate ya Nzambe, ete akamatamaki na bato; iyo, Mwana ya Nzambe ya libela asambisamaki na mokili; mpe namonaki mpe napesi litatoli.",
                "33": "Mpe ngai, Nefi, namonaki ete atombolamaki likolo ya ekulusu mpe abomamaki mpo na masumu ya mokili.",
                "34": "Mpe esilaki ye kobomama, namonaki ebele ya bato ya mabele, ete basanganaki elongo mpo na kobunda na bapostolo ya Mwana ya mpate; mpo boye nde ebiangamaki Bazomi na mibale na anjelu ya Nkolo.",
                "35": "Mpe ebele ya bato ya mabele basanganaki elongo; mpe namonaki bazalaki kati na ndako ya monene mpe ya etando, lokola ndako oyo tata na ngai amonaki. Mpe anjelu ya Nkolo alobaki epayi na ngai lisusu kolobaka: Tala mokili mpe bwania na yango, iyo, tala ndako ya Yisalaele esangani mpo na kobunda na bapostolo zomi na mibale ya Mwana ya mpate.",
                "36": "Mpe esalemaki ete namonaki mpe napesi litatoli, ete ndako ya monene mpe ya etando ezalaki lolendo ya mokili; mpe ekweyaki mpe bokwei na yango ezalaki monene mpenza. Mpe anjelu ya Nkolo alobaki epayi na ngai kolobaka: Boye nde ekozala bobebisami ya bikolo nyonso, mabota nyonso, minoko nyonso mpe bato nyonso, baoyo bakobunda na bapostolo zomi na mibale ya Mwana ya mpate."
            },
            "12": {
                "1": "Mpe esalemaki ete anjelu alobaki epayi na ngai: Tala, mpe mona nkona na yo, mpe lisusu nkona ya bandeko mibali na yo. Mpe natalaki mpe namonaki mboka ya elaka; mpe namonaki ebele ya bato, iyo, kutu lokola soki ezalaki na motango monene lokola zelo ya mbu.",
                "2": "Mpe esalemaki ete namonaki ebele ya bato basanganaki esika moko mpo na kobunda, bango na bango; mpe namonaki bitumba, mpe nungunungu ya bitumba, mpe kobomaboma na mompanga na kati ya bato.",
                "3": "Mpe esalemaki ete namonaki nkola mingi koleka, engebene na lolenge ya bitumba mpe boweli na mboka; mpe namonaki bingumba mingi, iyo, kutu mingi ete natangaki yango te.",
                "4": "Mpe esalemaki ete namonaki londende ya molili likolo ya etando ya mboka ya elaka; mpe namonaki minkalikali, mpe nayokaki kake, mpe boningani ya mabele, mpe ndenge nyonso ya makelele ya lokito; mpe namonaki mabele mpe mabanga, ete epasukaki; mpe namonaki bangomba ebukanaki na biteni; mpe namonaki bitando ya polele ya mabele, ete ebukanaki; mpe namonaki bingumba mingi ete ezindaki; mpe namonaki mingi oyo ezikaki na moto; mpe namonaki mingi ete ekweyaki na mabele, na ntina ya boningani na yango.",
                "5": "Mpe esalemaki ete esilaki ngai komona makambo oyo, namonaki mbongi ya molili, ete elekaki mosika uta na etando ya mabele; mpe tala, namonaki ebele ya bato oyo bakweyaki te na ntina ya masambisi minene mpe ya nsomo ya Nkolo.",
                "6": "Mpe namonaki lola efungwani, mpe Mwana ya mpate ya Nzambe kokitaka uta na lola, mpe akitaki mpe amilakisaki epayi na bango.",
                "7": "Mpe namonaki lisusu mpe napesi litatoli ete Molimo Mosantu akitaki likolo ya zomi na mibale basusu; mpe bakulisamaki na Nzambe, baponamaki.",
                "8": "Mpe anjelu alobaki epayi na ngai kolobaka: Tala bayekoli zomi na mibale ya Mwana ya mpate, baoyo baponami mpo na kosala epayi na nkona na yo.",
                "9": "Mpe alobaki epayi na ngai: Omikundoli bapostolo zomi na mibale ya Mwana ya mpate? Tala ezali bango oyo bakosambisa mabota zomi na mibale ya Yisalaele; yango wana, basali zomi na mibale ya nkona na yo bakosambisama na bango; mpo bozali bato ya ndako ya Yisalaele.",
                "10": "Mpe basali zomi na mibale oyo omoni bakosambisa nkona na yo. Mpe, tala, bazali basembo mpo na libela; mpo na ntina ya bondimi na bango na Mwana ya mpate ya Nzambe bilamba na bango ekomisami mpembe na makila na ye.",
                "11": "Mpe anjelu alobaki epayi na ngai, boye: Tala! Mpe natalaki, mpe namonaki nkola misato elekaki na bosembo; mpe bilamba na bango ezalaki mpembe kutu lokola Mwana ya mpate ya Nzambe. Mpe anjelu alobaki epayi na ngai: Baoyo bakomisami mpembe na makila ya Mwana ya mpate, na ntina ya bondimi na bango na ye.",
                "12": "Mpe ngai, Nefi, namonaki lisusu mingi ya nkola ya minei oyo elekaki na bosembo.",
                "13": "Mpe esalemaki ete namonaki ebele ya bato ya mabele basangani esika moko.",
                "14": "Mpe anjelu alobaki epayi na ngai: Tala nkona na yo, mpe lisusu nkona ya bandeko na yo ya mibali.",
                "15": "Mpe esalemaki ete natalaki mpe namonaki bato ya nkona na ngai basangani esika moko elongo kati na ebele ya bato kotelemelaka nkona ya bandeko mibali na ngai; mpe basanganaki esika moko mpo na kobunda.",
                "16": "Mpe anjelu alobaki epayi na ngai, kolobaka: Tala liziba ya mai ya mbindo oyo tata na yo amonaki; iyo, kutu ebale oyo alobelaki; mpe bozindo na yango ezali bozindo ya lifelo.",
                "17": "Mpe londende ya molili ezali masenginia ya zabulu, oyo ezipi miso, mpe ekomisi mitema ya bana ya bato makasi, mpe ekokamba bango mosika kati na nzela ya monene, ete bawa mpe babunga nzela.",
                "18": "Mpe ndako ya monene mpe ya etando, oyo tata na yo amonaki, ezali bililingi mpamba ya makanisi mpe lolendo ya bana ya bato. Mpe libulu monene mpe ya nsomo likaboli bango; iyo, kutu liloba ya boyengebene ya Nzambe ya Seko, mpe Masiya oyo azali Mwana ya mpate ya Nzambe, oyo kani Molimo Mosantu apesi litatoli, uta na ebandeli ya mokili kino na ntango oyo, mpe uta na ntango oyo kokende liboso mpe libela.",
                "19": "Mpe ntango elobaki anjelu maloba oyo, natalaki mpe namonaki ete nkona ya bandeko mibali na ngai ewelanaki na nkona na ngai, engebene na liloba ya anjelu; mpe na ntina ya lolendo ya nkona na ngai, mpe masenginia ya zabulu, namonaki ete nkona ya bandeko mibali na ngai balongaki bato ya nkona na ngai.",
                "20": "Mpe esalemaki ete natalaki, mpe namonaki bato ya nkona ya bandeko mibali na ngai balongaki nkona na ngai; mpe bakendaki na ebele ya bato likolo ya etando ya mboka.",
                "21": "Mpe namonaki bango basangani esika moko na ebele ya bato; mpe namonaki bitumba mpe nungunungu ya bitumba na kati na bango; mpe kati na bitumba mpe kati na nungunungu ya bitumba namonaki nkola mingi koleka.",
                "22": "Mpe anjelu alobaki epayi na ngai: Tala baoyo bakobeba moke moke kati na bozangi boyambi.",
                "23": "Mpe esalemaki ete namonaki, esilaki bango kobeba moke moke kati na bozangi boyambi, bakomaki bato moko baindo, bato bayinama, mpe bato ya mbindo, batonda na goigoi mpe ndenge nyonso ya bonsomo."
            },
            "13": {
                "1": "Mpe esalemaki ete anjelu alobaki epayi na ngai kolobaka: Tala! Mpe natalaki mpe namonaki bikolo mpe babokonzi.",
                "2": "Mpe anjelu alobaki epayi na ngai: Omoni nini? Mpe nalobaki: Namoni bikolo mpe babokonzi.",
                "3": "Mpe alobaki epayi na ngai: Oyo ezali bikolo mpe babokonzi ya Bayuda-te.",
                "4": "Mpe esalemaki ete namonaki na kati ya bikolo ya Bayuda-te, bokeli ya eklezia ya monene.",
                "5": "Mpe anjelu alobaki epayi na ngai: Tala bokeli ya eklezia oyo ezali ya nsomo mingi koleka likolo ya baeklezia nyonso misusu, oyo ebomi basantu ya Nzambe, iyo, mpe ekonyokola bango mpe ekolinga bango ba nsinga, mpe ekangi bango na nkanga ya ebende, mpe ememi bango kati na bokangemi.",
                "6": "Mpe esalemaki ete namonaki eklezia monene mpe ya nsomo; mpe namonaki zabulu ete azalaki mokeli na yango.",
                "7": "Mpe lisusu namonaki wolo, mpauni, mpe bilamba ya swa, mpe nsalaba mpe lino ya kilo ya malonga, mpe ndenge nyonso ya bilamba ya motuya; mpe namonaki basi mingi ya pite.",
                "8": "Mpe anjelu alobaki epayi na ngai, kolobaka: Tala wolo, mpe mpauni, mpe bilamba ya swa, mpe nsalaba, mpe lino ya kilo mpe ya malonga, mpe bilamba ya motuya, mpe basi ya pite, bazali mposa ya eklezia ya monene mpe ya nsomo.",
                "9": "Mpe lisusu mpo na masanzoli ya mokili nde babomi basantu ya Nzambe, mpe bamemaki bango kati na bokangemi.",
                "10": "Mpe esalemaki ete natalaki mpe namonaki mai mingi; mpe ekabolaki baoyo bazali Bayuda-te uta na nkona ya bandeko na ngai ya mibali.",
                "11": "Mpe esalemaki ete anjelu alobaki epayi na ngai: Tala nkele ya Nzambe ezali likolo ya nkona ya bandeko na yo ya mibali.",
                "12": "Mpe natalaki mpe namonaki moto moko na kati ya baoyo bazalaki Bayuda-te, oyo akabwanaki na nkona ya bandeko mibali na ngai na mai mingi; mpe namonaki Molimo ya Nzambe, ete akitaki mpe asalaki likolo ya moto yango; mpe akendaki likolo ya mai mingi, kutu epayi na nkona ya bandeko mibali na ngai, baoyo bazalaki na mboka elakelama.",
                "13": "Mpe esalemaki ete namonaki Molimo ya Nzambe, ete asalaki likolo ya basusu oyo bazalaki Bayuda-te; mpe bakendaki uta na bokangemi, likolo ya mai mingi.",
                "14": "Mpe esalemaki ete namonaki ebele mingi ya Bayuda-te likolo ya mboka ya elaka; mpe namonaki nkele ya Nzambe, ete ezalaki likolo ya nkona ya bandeko mibali na ngai; mpe bapanzamaki liboso ya baoyo bazalaki Bayuda-te mpe babetamaki.",
                "15": "Mpe namonaki Molimo ya Nkolo, ete ezalaki likolo ya Bayuda-te, mpe bafulukaki mpe bazwaki mboka ya bosangoli libula na bango; mpe namonaki ete bazalaki mpembe, mpe bonzenga mpe kitoko mingi koleka, lokola bato na ngai yambo ete babomama.",
                "16": "Mpe esalemaki ete ngai, Nefi, namonaki ete Bayuda-te baoyo bakendaki uta na bokangemi bamikitisaki liboso ya Nkolo, mpe nguya ya Nkolo ezalaki elongo na bango.",
                "17": "Mpe namonaki ete mama na bango Bayuda-te basanganaki esika moko likolo ya mai, mpe lisusu likolo ya mabele, mpo na kobunda na bango.",
                "18": "Mpe namonaki ete nguya ya Nzambe ezalaki elongo na bango, mpe lisusu ete nkele ya Nzambe ezalaki likolo na bango nyonso oyo basanganaki esika moko mpo na kobunda na bango.",
                "19": "Mpe ngai, Nefi, namonaki ete Bayuda-te baoyo bakendaki uta na bokangemi bakangolamaki na nguya ya Nzambe uta na maboko ya bikolo nyonso misusu.",
                "20": "Mpe esalemaki ete ngai, Nefi, namonaki ete bafulukaki na mboka; mpe namonaki buku moko, mpe ememamaki na kati na bango.",
                "21": "Mpe anjelu alobaki epayi na ngai: Oyebi ndimbola ya buku oyo?",
                "22": "Mpe nalobaki epayi na ye: Nayebi te.",
                "23": "Mpe alobaki: Tala ebimi uta na monoko ya Moyuda. Mpe ngai, Nefi, namonaki yango; mpe alobaki epayi na ngai: Buku oyo omoni ezali lisolo ya makomi ya Bayuda, oyo ezali na mayokani ya Nkolo, oyo asalaki na ndako ya Yisalaele; mpe lisusu ezali na mingi ya masakoli ya baprofeta basantu; mpe ezali lisolo ya makomi lolenge moko mpe lokola minkoma oyo ezali likolo ya bapalaki ya motako, longola se ezali mingi mpenza te; kasi, ezali na mayokani ya Nkolo, oyo asalaki na ndako ya Yisalaele; yango wana, ezali ya motuya monene mpenza mpo na Bayuda-te.",
                "24": "Mpe anjelu ya Nkolo alobaki epayi na ngai: Omonaki ete buku oyo ebimaki uta na monoko ya Moyuda; mpe ntango ebimaki uta na monoko ya Moyuda ezalaki na litondi ya nsango malamu, oyo kani bapostolo zomi na mibale bapesi litatoli; mpe bapesi litatoli engebene na bosolo oyo ezali na Mwana ya mpate ya Nzambe.",
                "25": "Yango wana, makambo oyo ekendaki uta na Bayuda na bopeto epayi ya Bayuda-te, engebene na bosolo oyo ezali na Nzambe.",
                "26": "Mpe esili yango kokende na loboko ya bapostolo zomi na mibale ya Mwana ya mpate, uta na Bayuda epayi ya Bayuda-te, omoni bokeli ya eklezia wana ya monene mpe ya nsomo, oyo ezali ya nsomo mingi koleka baeklezia nyonso misusu; mpo tala, balongoli uta na nsango malamu ya Mwana ya mpate biteni mingi oyo ezalaki polele mpe motuya mingi koleka nyonso; mpe lisusu mayokani mingi ya Nkolo balongolaki.",
                "27": "Mpe nyonso oyo basalaki ete bakoka kobebisa nzela ya sembo ya Nkolo, ete bakoka kozipa miso mpe koyeisa mitema ya bana ya bato makasi.",
                "28": "Yango wana, omoni ete esilaki buku kokende na nzela ya maboko ya eklezia ya monene mpe ya nsomo, ete makambo mingi ya polele mpe ya motuya elongolamaki uta na buku yango, oyo ezali buku ya Mwana ya mpate ya Nzambe.",
                "29": "Mpe esilaki makambo oyo ya polele mpe ya motuya kolongolama, yango ekendaki na bikolo nyonso ya Bayuda-te; mpe esilaki yango kokende na bikolo nyonso ya Bayuda-te, iyo, kutu na ngambo ya mai mingi oyo omonaki elongo na Bayuda-te baoyo bakendaki uta na bokangemi, omoni—na ntina ya makambo mingi ya polele mpe ya motuya oyo balongolaki uta na buku, oyo ezalaki polele mpo na bososoli ya bana ya bato, engebene na polele oyo ezali na Mwana ya mpate ya Nzambe—na ntina ya makambo oyo balongolaki uta na nsango malamu ya Mwana ya mpate, motango monene koleka mingi babetaki mabaku, iyo, na lolenge ete Satana azali na nguya monene likolo na bango.",
                "30": "Nzokande, omoni ete Bayuda-te oyo bakendaki uta na bokangemi, mpe baoyo batombolamaki na nguya ya Nzambe likolo ya bikolo misusu, likolo ya etando ya mboka ya boponi koleka bamboka nyonso mosusu, oyo ezali mboka oyo Nkolo Nzambe asalaki liyokani na tata na yo ete nkona na ye ekozwa lokola mboka ya bosangoli libula na bango; yango wana, omoni ete Nkolo Nzambe akopesa te nzela ete baoyo bazali Bayuda-te babebisa bosangisi ya nkona na yo nie, oyo ezali na kati ya bandeko na yo ya mibali.",
                "31": "Akopesa mpe te nzela ete baoyo bazalaki Bayuda-te babebisa nkona ya bandeko na yo ya mibali.",
                "32": "Nkolo Nzambe akopesa mpe te nzela ete Bayuda-te bawumela na ezalela ya nsomo ya bokufi miso, oyo omoni bazali na yango, mpo ete biteni ya polele mpe ya motuya mingi koleka ya nsango malamu oyo elongolamaki na eklezia wana ya nsomo, oyo kani omonaki bokeli.",
                "33": "Yango wana, elobi Mwana ya mpate ya Nzambe: Nakotondisama na boboto mpo na Bayuda-te, kino na kokendaka kotala montika ya ndako ya Yisalaele na bosambisi monene.",
                "34": "Mpe esalemaki ete anjelu ya Nkolo alobaki epayi na ngai, kolobaka: Tala, elobi Mwana ya mpate ya Nzambe, ekosila ngai kokende kotala montika ya ndako ya Yisalaele—mpe montika oyo nalobelaki ete ezali nkona ya tata na yo—yango wana, ekosila ngai kokende kotala bango na bosambisi, mpe kobeta bango na loboko ya Bayuda-te, mpe ekosila Bayuda-te kobeta mabaku mingi koleka, na ntina ya biteni ya polele mpe ya motuya koleka ya nsango malamu ya Mwana ya mpate oyo elongolamaki na eklezia ya nsomo, oyo ezali mama na basi ya pite, elobi Mwana ya mpate—nakotondisama na boboto mpo na Bayuda-te na mokolo wana, na lolenge ete nakomema epayi na bango, na nguya na ngai moko, mingi ya nsango malamu, oyo ekozala polele mpe ya motuya, elobi Mwana ya mpate.",
                "35": "Mpo, tala, elobi Mwana ya mpate: Nakomilakisa epayi na nkona na yo, ete bakokoma makambo mingi oyo nakosala epayi na bango, oyo ekozala polele mpe ya motuya; mpe ekosila nkona na yo kobebisama, mpe kobeba moke moke kati na bozangi boyambi, mpe nkona ya bandeko na yo ya mibali mpe lokola, tala, makambo oyo ekobombama, mpo na kokende epayi ya Bayuda-te, na lisalisi ya likabo mpe nguya ya Mwana ya mpate.",
                "36": "Mpe na yango nde nsango malamu na ngai ekokomama, elobi Mwana ya mpate, mpe libanga na ngai mpe lobiko na ngai.",
                "37": "Mpe bapambolami ezali bango oyo bakoluka kotia Siona na ngai na mokolo wana, mpo bakozwa likabo mpe nguya ya Molimo Mosantu; mpe soki bakotia molende kino na nsuka, bakotombwama likolo na mokolo ya nsuka, mpe bakobikisama na bokonzi ya libela ya Mwana ya mpate; mpe oyo nyonso akosakola kimia, iyo, nsango ya bosepeli monene, lolenge boni kitoko bakozala likolo ya ngomba.",
                "38": "Mpe esalemaki ete namonaki montika ya nkona ya bandeko mibali na ngai, mpe lisusu buku ya Mwana ya mpate ya Nzambe, oyo ebimaki uta na monoko ya Moyuda, ete ekendaki uta na Bayuda-Te epayi ya montika ya nkona ya bandeko na ngai ya mibali.",
                "39": "Mpe esilaki yango kokoma epayi na bango, namonaki babuku mosusu, oyo eyaki na lisalisi ya nguya ya Mwana ya mpate, uta na Bayuda-te epayi na bango, mpo na kondimisa baoyo bazalaki Bayuda-te mpe montika ya nkona ya bandeko mibali na ngai, mpe lisusu Bayuda baoyo bapanzamaki likolo ya etando nyonso ya mabele ete masolo ya makomi ya baprofeta mpe ya bapostolo zomi na mibale ya Mwana ya mpate ezali solo.",
                "40": "Mpe anjelu alobaki epayi na ngai, kolobaka: Masolo ya makomi oyo ya nsuka, oyo omonaki na kati ya baoyo bazali Bayuda-te, makotia bosolo na oyo ya yambo, oyo ezali ya bapostolo zomi na mibale ya Mwana ya mpate, mpe makoyebisa makambo ya polele mpe ya motuya oyo elongolamaki uta na yango, mpe ekoyebisa na mabota nyonso, minoko nyonso, mpe bato nyonso, ete Mwana ya mpate ya Nzambe azali Mwana ya Tata ya Seko, mpe Mobikisi na mokili; mpe ete bato nyonso basengeli koya epayi na ye, soki te bakoki te kobikisama.",
                "41": "Mpe esengeli koya engebene na maloba oyo ekotiama na monoko ya Mwana ya mpate; mpe maloba ya Mwana ya mpate ekoyebisama kati na masolo ya makomi ya nkona na yo, kati na masolo ya makomi ya bapostolo zomi na mibale ya Mwana ya mpate mpe lokola; yango wana, nyonso mibale ekotiama kati na lisolo ya makomi moko; mpo azali se Nzambe moko mpe Mobateli moko likolo ya mabele nyonso.",
                "42": "Mpe ntango ezali koya ete akomimonisa epayi na bikolo nyonso, ezala epayi na Bayuda mpe lisusu epayi ya Bayuda-te mpe lokola; mpe ekosila ye komimonisa epayi na Bayuda mpe epayi ya Bayuda-te, nde akomimonisa epayi ya baoyo bazali Bayuda-te mpe epayi na Bayuda, mpe baoyo ya nsuka bakozala ya yambo, mpe baoyo ya yambo bakozala ya nsuka."
            },
            "14": {
                "1": "Mpe ekosalema, ete soki Bayuda-te bakoyokela Mwana ya mpate ya Nzambe na mokolo wana oyo akomimonisama epayi na bango na liloba, mpe lisusu na nguya, na ekela mpenza, mpo na kolongola mabanga oyo babetisamaki mabaku—",
                "2": "Mpe bakoyeisa te mitema na bango makasi na Mwana ya mpate ya Nzambe, bakotangama na kati ya nkona ya tata na yo; iyo, bakotangama na kati ya ndako ya Yisalaele; mpe bakozala bato bapambolama likolo ya mboka elakelama libela; bakomema bango lisusu te kati na bokangemi; mpe ndako ya Yisalaele ekobulunganisama lisusu te.",
                "3": "Mpe libulu wana ya monene, oyo etimolami mpo na bango na eklezia oyo ya monene mpe ya nsomo, oyo ekelamaki na zabulu mpe bana na ye, ete akoka kobungisa milimo ya bato na nse ya lifelo—iyo, ete libulu wana ya monene oyo etimolamaki mpo na bobebisami ya bato ekotondisama na baoyo batimolaki yango, mpo na bobebisami nie na bango, elobi Mwana ya mpate ya Nzambe; bobebisami ya molimo te, longola se soki ezali kobwakama na yango kati na lifelo oyo ezali na nsuka te.",
                "4": "Mpo tala, oyo ezali engebene na bokangemi ya zabulu, mpe lisusu engebene na boyengebene ya Nzambe, likolo na bango nyonso oyo bakosala nkuna mpe bonsomo liboso na ye.",
                "5": "Mpe esalemaki ete anjelu alobaki epayi na ngai, Nefi, kolobaka: Omonaki ete soki baoyo bazali Bayuda-te bayamboli ekozala bolamu mpo na bango; mpe oyebi lisusu mpo na oyo etali mayokani ya Nkolo epayi na ndako ya Yisalaele; mpe oyokaki lisusu ete oyo nyonso ayamboli te asengeli kowa.",
                "6": "Yango wana, lisuma ezala epayi ya Bayuda-te soki boye ekozala ete bayeisi mitema na bango makasi na Mwana ya mpate ya Nzambe.",
                "7": "Mpo ntango ekoya, elobi Mwana ya mpate ya Nzambe, ete nakosala mosala monene mpe ya kokamwa na kati ya bana ya bato; mosala oyo ekozala ya libela, epayi moko soki te epayi mosusu—ezala mpo na kondimisa bango mpo na kimia mpe bomoi ya seko, soki te mpo na kosundola bango na bokasi ya mitema na bango mpe bokufi miso ya mayele na bango mpo na bomemami na bango kati na bokangemi, mpe lisusu kati na bobebisami, ezala na ndenge ya ntango to ya molimo mpe lokola, engebene na bokangemi ya zabulu, oyo kani nalobelaki.",
                "8": "Mpe esalemaki ete elobaki anjelu maloba oyo, alobaki epayi na ngai: Ezali yo komikundola mayokani ya Tata epayi na ndako ya Yisalaele? Nalobaki epayi na ye: Iyo.",
                "9": "Mpe esalemaki ete alobaki epayi na ngai: Tala, mpe mona eklezia oyo ya monene mpe ya nsomo, oyo ezali mama ya bonsomo, oyo kani mokeli ezali zabulu.",
                "10": "Mpe alobaki epayi na ngai: Tala ezali bobele Baeklezia mibale; moko ezali eklezia ya Mwana ya mpate ya Nzambe, mosusu ezali eklezia ya zabulu; yango wana, oyo nyonso azali ya eklezia ya Mwana ya mpate ya Nzambe te, azali ya eklezia ya monene, oyo ezali mama ya bonsomo; mpe ezali mwasi ya pite ya mabele nyonso.",
                "11": "Mpe esalemaki ete natalaki mpe namonaki mwasi ya pite ya mabele nyonso, mpe afandaki likolo ya mai mingi; mpe azalaki na mpifo likolo ya mabele nyonso, na kati ya bikolo nyonso, mabota nyonso, minoko nyonso, mpe bato nyonso.",
                "12": "Mpe esalemaki ete namonaki eklezia ya Mwana ya mpate ya Nzambe, mpe motango na yango ezalaki mingi te, na ntina ya nkuna mpe bonsomo ya mwasi ya pite oyo afandi likolo ya mai mingi; nzokande, namonaki eklezia ya Mwana ya mpate, oyo bazalaki basantu ya Nzambe, bazalaki lisusu likolo ya etando nyonso ya mabele, mpe bokonzi na bango likolo ya etando ya mabele ezalaki moke, na ntina ya nkuna ya mwasi ya pite monene oyo namonaki.",
                "13": "Mpe esalemaki ete namonaki ete mama monene ya bonsomo asangisaki ebele ya bato esika moko likolo ya etando ya mabele nyonso, na kati ya bikolo nyonso ya Bayuda-te, mpo na kobunda na Mwana ya mpate ya Nzambe.",
                "14": "Mpe esalemaki ete ngai, Nefi, namonaki nguya ya Mwana ya mpate ya Nzambe, ete ekitaki likolo ya basantu ya eklezia ya Mwana ya mpate, mpe likolo ya bato ya liyokani ya Nkolo, oyo bapanzamaki likolo ya etando nyonso ya mabele; mpe balatisamaki na bibundeli ya bosembo mpe na nguya ya Nzambe na nkembo monene.",
                "15": "Mpe esalemaki ete namonaki ete nkele ya Nzambe esopanaki likolo ya eklezia ya monene mpe ya nsomo, na lolenge ete bitumba mpe nungunungu ya bitumba ezalaki na kati ya bikolo nyonso mpe mabota nyonso ya mabele.",
                "16": "Mpe lokola bitumba mpe nungunungu ya bitumba ebandaki kozala na kati ya bikolo oyo ezalaki ya mama ya bonsomo, anjelu alobelaki ngai, kolobaka: Tala, nkele ya Nzambe ezali likolo ya mama ya basi ya pite; mpe tala, omoni makambo oyo nyonso—",
                "17": "Mpe ntango ekoya mokolo oyo nkele ya Nzambe ekosopana likolo ya mama ya basi ya pite, oyo ezali eklezia ya monene mpe ya nsomo ya mabele nyonso, oyo kani mokeli azali zabulu, nde, na mokolo wana, mosala ya Tata mokobanda, na kolengelaka nzela mpo na bokokisi ya mayokani na ye, oyo asalaki mpo na bato na ye baoyo bazali bato ya ndako ya Yisalaele.",
                "18": "Mpe esalemaki ete anjelu alobelaki ngai, kolobaka: Tala!",
                "19": "Mpe natalaki mpe namonaki moto, mpe alataki nzambala ya mpembe.",
                "20": "Mpe anjelu alobaki epayi na ngai: Tala moko ya bapostolo zomi na mibale ya Mwana ya mpate.",
                "21": "Tala, akomona mpe akokoma oyo etikali ya makambo oyo; iyo, mpe lisusu makambo mingi oyo ezalaki.",
                "22": "Mpe akokoma lisusu mpo na oyo etali nsuka ya mokili.",
                "23": "Yango wana, makambo oyo akokoma ezali sembo mpe solo; mpe tala ekomami na buku oyo omonaki kobimaka uta na monoko ya Moyuda; mpe na ntango ebimaki uta na monoko ya Moyuda, soki te, na ntango buku oyo ebimaki uta na monoko ya Moyuda, makambo oyo ekomamaki ezalaki polele mpe peto, mpe ma motuya mingi koleka nyonso mpe petepete mpo na bososoli ya bato nyonso.",
                "24": "Mpe tala, makambo oyo apostolo ya Mwana ya mpate akokoma ezali makambo mingi oyo omonaki, mpe tala, oyo etikali yango nde okomona.",
                "25": "Kasi makambo oyo okomona nsima awa okokoma te; mpo Nkolo Nzambe akulisi apostolo ya Mwana ya mpate ya Nzambe ete akoma yango.",
                "26": "Mpe lisusu basusu baoyo bazalaki, na bango alakisaki makambo nyonso, mpe bakomaki yango; mpe makangami mpo na kobima na bopeto na yango, engebene na bosolo oyo ezali na Mwana ya mpate, na ntango esengeli ya Nkolo ye moko, mpo na ndako ya Yisalaele.",
                "27": "Mpe ngai, Nefi, nayokaki mpe napesi litatoli, ete nkombo ya apostolo ya Mwana ya mpate ezalaki Yoane, engebene na liloba ya anjelu.",
                "28": "Mpe tala, ngai, Nefi, epekisami ngai ete nakoma oyo etikali ya makambo oyo namonaki mpe nayokaki; yango wana makambo oyo nakomaki ekoki mpo na ngai, mpe nakomaki bobele eteni ya moke ya makambo oyo namonaki.",
                "29": "Mpe napesi litatoli ete namonaki makambo oyo tata na ngai amonaki, mpe anjelu ya Nkolo ayebisaki yango epayi na ngai.",
                "30": "Mpe sikawa natie nsuka ya koloba mpo na oyo etali makambo oyo namonaki wana ememamaki ngai na Molimo; mpe soki makambo nyonso oyo namonaki ekomami te, makambo oyo nakomaki ezali solo. Mpe ezali boye. Amene."
            },
            "15": {
                "1": "Mpe esalemaki ete ngai, Nefi, esilaki ngai komemama mosika na Molimo, mpe komona makambo oyo nyonso, nazongaki na ema ya tata na ngai.",
                "2": "Mpe esalemaki ete namonaki bandeko mibali na ngai, mpe bazalaki koswana bango na bango mpo na oyo etali makambo oyo tata na ngai alobaki epayi na bango.",
                "3": "Mpo solo alobaki makambo minene mingi epayi na bango, oyo ezalaki makasi mpo ete masosolama, longola se soki moto asengi uta na Nzambe; mpe lokola bazalaki mitema makasi, boye balukaki te Nkolo lokola basengelaki.",
                "4": "Mpe sikawa ngai, Nefi, nayokaki mawa na ntina ya bokasi ya mitema na bango, mpe lisusu, na ntina ya makambo oyo namonaki, mpe nayebaki ete esengeli na tembe te kosalema na ntina ya nkuna monene ya bana ya bato.",
                "5": "Mpe esalemaki ete nalongamaki na ntina ya mitungisi na ngai, mpo nakanisaki ete mitungisi na ngai ezalaki minene koleka nyonso, na ntina ya bobebisami ya bato na ngai, mpo namonaki bokwei na bango.",
                "6": "Mpe esalemaki ete esilaki ngai kozwa makasi, nalobaki epayi ya bandeko mibali na ngai, mpe nazalaki na mposa ya koyeba uta na bango ntina ya boswani na bango.",
                "7": "Mpe balobaki: Tala, tokoki te kososola maloba oyo tata na biso alobaki mpo na oyo etali bitape ya mboka ya nzete ya elaya, mpe lisusu mpo na oyo etali Bayuda-te.",
                "8": "Mpe nalobaki epayi na bango: Elukaki bino koyeba yango uta na Nkolo?",
                "9": "Mpe balobaki epayi na ngai: Tosalaki yango te; mpo Nkolo ayebisi likambo ya lolenge oyo epayi na biso te.",
                "10": "Tala, nalobaki epayi na bango: Ezali boniboni ete bobatelaka te mitindo ya Nkolo? Ezali boniboni ete bowa, na ntina ya bokasi na mitema na bino?",
                "11": "Bomikundoli te makambo oyo Nkolo alobaki?—Soki bokoyeisa mitema na bino makasi te, mpe bosengi ngai na bondimi, kondimaka ete bokozwa, na molende na kobatelaka mitindo na ngai, solo makambo oyo ekoyebisama epayi na bino.",
                "12": "Tala, nalobi epayi na bino, ete ndako ya Yisalaele emekisamaki na nzete ya elaya, na Molimo ya Nkolo oyo azalaki na tata na biso; mpe tala ebukami biso te uta na ndako ya Yisalaele, mpe ezali biso te etape ya ndako ya Yisalaele?",
                "13": "Mpe sikawa, likambo oyo tata na biso alingi koloba mpo na oyo etali bokangisami kati na bitape ya mboka na nzela ya litondi ya Bayuda-te, ezali, ete na mikolo ya nsuka, ntango nkona na biso ekosila kobeba moke moke kati na bozangi boyambi, iyo, na ntaka ya mibu mingi, mpe nkola mingi nsima ya Masiya komimonisama na nzoto epayi ya bana ya bato, nde litondi ya nsango malamu ya Masiya ekokoma epayi ya baoyo bazali Bayuda-te, mpe uta na Bayuda-te epayi ya montika ya nkona na biso—",
                "14": "Mpe na mokolo wana montika ya nkona na biso mokoyeba ete bazali baoyo bato ya ndako ya Yisalaele, mpe ete bazali bato ya liyokani ya Nkolo; mpe nde bakoyeba mpe bakoya na boyebi ya batata na bango ya kala, mpe lisusu na boyebi ya nsango malamu ya Mosikoli, oyo epesamaki epayi ya batata na bango na nzela na ye; yango wana, bakoya na boyebi ya Mosikoli na bango mpe na boyebi ya biteni sikisiki ya malongi na ye, ete bakoka koyeba lolenge nini ya koya epayi na ye mpe kobikisama.",
                "15": "Mpe boye na mokolo wana ekosepela bango te, mpe ekopesa bango masanzoli te epayi ya Nzambe ya Libela, libanga na bango mpe lobiko na bango? Iyo, na mokolo wana, ekozwa bango te bokasi mpe bilei uta na nzete ya vinyo ya solo? Iyo, ekoya bango te epayi na etonga ya solo ya Nzambe?",
                "16": "Tala, nalobi epayi na bino, Iyo; bakokundolama lisusu na kati ya ndako ya Yisalaele; bakokangisama na kati, mpo bazali etape ya mboka ya nzete ya elaya, na kati ya nzete ya elaya ya solo.",
                "17": "Mpe oyo ezali nini oyo tata na biso alingi koloba; mpe alingi koloba ete ekosalema te kino ekosila bango kopanzama na Bayuda-te; mpe alingi koloba ete ekosalema na nzela ya Bayuda-te, ete Nkolo akoka kolakisa nguya na ye epayi ya baoyo bazali Bayuda-te, mpo na ntina mpenza ete akobwakama na Bayuda, to na ndako ya Yisalaele.",
                "18": "Yango wana, tata na biso alobelaki nkona na biso yango moko te, kasi lisusu ndako ya Yisalaele, kolakisaka liyokani oyo esengelaki kokokisama na mikolo ya nsuka; oyo liyokani Nkolo asalaki elongo na tata na biso Abalayama, kolobaka: Na nzela ya nkona na yo mabota nyonso ya mabele ekopambolama.",
                "19": "Mpe esalemaki ete ngai, Nefi, nalobelaki bango mingi mpo na oyo etali makambo oyo; iyo, nalobelaki bango mpo na oyo etali bozongisi ya Bayuda na mikolo ya nsuka.",
                "20": "Mpe nazongaki kolobela bango maloba ya Yisaya, oyo alobaki mpo na oyo etali bozongisi ya Bayuda, soki te bozongisi ya ndako ya Yisalaele; mpe ekosila bango kozongisama bakobulunganisama lisusu te, mpe bakopanzama mpe lisusu te. Mpe esalemaki ete nalobaki maloba mingi epayi ya bandeko mibali na ngai, ete bazwaki kimia mpe bamikitisaki liboso ya Nkolo.",
                "21": "Mpe esalemaki ete balobelaki ngai lisusu, kolobaka: Likambo oyo tata na biso amonaki na ndoto? Elimboli nini nzete oyo amonaki?",
                "22": "Mpe nalobaki epayi na bango: Ezalaki emoniseli ya nzete ya bomoi.",
                "23": "Mpe balobaki epayi na ngai: Elimboli nini lingenda ya ebende oyo tata na biso amonaki, oyo ekambaki na nzete?",
                "24": "Mpe nalobaki epayi na bango ete ezalaki liloba ya Nzambe, mpe nyonso oyo akoyoka liloba ya Nzambe, mpe akosimba yango ngwi, akowa soki moke te; mpe masenginia mpe mbanzi ya nkanda ya moyini ekolonga bango te kino na bokufi miso, mpo na kokamba bango na bobebisami.",
                "25": "Yango wana, ngai, Nefi, nalendisaki bango na kotiaka bokebi na liloba ya Nkolo; iyo, nalendisaki bango na makasi nyonso ya molimo na ngai, mpe na boyebi nyonso oyo nazwaki, ete batiaka bokebi na liloba ya Nzambe mpe bamikundola kobatela mitindo na ye ntango nyonso mpe na makambo nyonso.",
                "26": "Mpe balobaki epayi na ngai: Elingi koloba nini ebale ya mai oyo tata na biso amonaki?",
                "27": "Mpe nalobaki epayi na bango ete mai oyo tata na ngai amonaki ezalaki mbindo; mpe boye mpenza mayele na ye matindamaki mobimba na makambo mosusu ete amonaki te mbindo ya mai.",
                "28": "Mpe nalobaki epayi na bango ete ezalaki libulu monene ya kobangisa, oyo ekabolaki bato ya nkuna uta na nzete ya bomoi, mpe lisusu na basantu ya Nzambe.",
                "29": "Mpe nalobaki epayi na bango ete ezalaki elilingi ya lifelo ya kobangisa, oyo anjelu alobaki epayi na ngai ete elengelamaki mpo na bato ya nkuna.",
                "30": "Mpe nalobaki epayi na bango ete tata na biso lisusu amonaki ete boyengebene ya Nzambe ekabolaki lisusu bato ya nkuna uta na basembo; mpe engengeli ya boyengebene yango ezalaki lokola engengeli ya moto oyo ezali kopela, oyo emataka epayi ya Nzambe libela na libela, mpe oyo ezali na nsuka te.",
                "31": "Mpe balobaki epayi na ngai: Likambo oyo elingi kolimbola monyoko ya nzoto na mikolo ya momekano, to elingi kolimbola ezalela ya nsuka ya molimo nsima ya liwa ya nzoto oyo ya ntango, to ezali kolobela makambo oyo ezali ya ntango?",
                "32": "Mpe esalemaki ete nalobaki epayi na bango ete ezali elilingi ya makambo ya ntango mpe ya molimo mpe lokola; mpo na mokolo ekoya wapi basengeli kosambisama mpo na misala na bango, iyo, kutu misala oyo misalemaki na nzoto oyo ya ntango na mikolo na bango ya momekano.",
                "33": "Yango wana, soki bakokufa na nkuna na bango, basengeli mpe lokola kobwakama mosika, mpo na makambo oyo ezali ya molimo, oyo etali bosembo; yango wana, basengeli komemama mpo na kotelema liboso ya Nzambe, mpo na kosambisama mpo na misala na bango, mpe soki misala na bango ezalaki mbindo basengeli mpenza kozala mbindo; mpe soki bazali mbindo esengeli mpenza ezala ete bakoka kofanda na bokonzi ya Nzambe te; soki bongo, bokonzi ya Nzambe esengelaki kozala mbindo mpe lokola.",
                "34": "Kasi tala, nalobi epayi na bino, bokonzi ya Nzambe ezali mbindo te, mpe eloko moko te ya bosoto ekoki kokota na bokonzi ya Nzambe; yango wana esengeli mpenza ete esika ya mbindo ezala elengelami mpo na oyo ezali mbindo.",
                "35": "Mpe ezali na esika oyo elengelami, iyo, kutu lifelo wana ya kobangisa oyo nalobelaki, mpe zabulu azali molengeli na yango; yango wana ezalela ya nsuka ya milimo ya bato ezali kofanda na bokonzi ya Nzambe, to kobwakama libanda na ntina ya boyengebene boye nalobelaki.",
                "36": "Yango wana, bato ya nkuna babwakami mosika uta na basembo, mpe mpo na kobakisa uta na nzete wana ya bomoi, oyo kani mbuma ezali ya motuya koleka mpe esengelami koleka bambuma nyonso; iyo, mpe oyo ezali likabo monene koleka kati na makabo nyonso ya Nzambe. Mpe boye nde nalobaki na bandeko mibali na ngai. Amene."
            },
            "16": {
                "1": "Mpe sikawa esalemaki ete ngai, Nefi esilaki ngai kotia nsuka ya koloba na bandeko mibali na ngai, tala balobaki epayi na ngai: Olobeli biso makambo makasi, koleka oyo tokoki kondima.",
                "2": "Mpe esalemaki ete nalobaki epayi na bango ete nayebaki ete nalobaki makambo makasi mpo na bato ya nkuna, engebene na bosolo; mpe basembo nde nalongisaki, mpe natatolaki ete bakotombwama likolo na mokolo ya nsuka; yango wana, moto oyo akamatami elindo amonaka ete bosolo ezali mpasi, mpo ezali kokata bango na katikati mpenza.",
                "3": "Mpe sikawa bandeko mibali na ngai, soki bozalaki sembo mpe bolingaki koyoka bosolo, mpe kotia bokebi na yango, ete bokoka kotambola semba liboso ya Nzambe, nde bolingaki te koyima-yima na ntina ya bosolo, mpe koloba: Olobeli biso makambo makasi.",
                "4": "Mpe esalemaki ete ngai, Nefi, nalendisaki bandeko mibali na ngai, na molende nyonso, mpo na kobomba mitindo ya Nkolo.",
                "5": "Mpe esalemaki ete bamikitisaki liboso ya Nkolo, na lolenge ete nazwaki bosepeli mpe elikya monene mpo na bango, ete bakotambola na banzela ya bosembo.",
                "6": "Sikawa, makambo nyonso oyo elobamaki mpe masalemaki wana ezalaki tata na ngai kofanda na ema na ye na lobwaku oyo abiangaki Lemuele.",
                "7": "Mpe esalemaki ete ngai, Nefi, nakamataki moko kati na bana basi ya Yisamaele na bolongani; mpe lisusu, bandeko mibali na ngai bakamataki bana basi ya Yisamaele na bolongani; mpe lisusu Zolami akamataki mwana mwasi ya nkulutu ya Yisamaele na bolongani.",
                "8": "Mpe boye tata na ngai akokisaki mitindo nyonso ya Nkolo oyo epesamaki epayi na ye. Mpe lisusu ngai, Nefi, napambolamaki koleka na Nkolo.",
                "9": "Mpe esalemaki ete mongongo ya Nkolo molobaki epayi ya tata na ngai na butu, mpe motindaki ye ete na mokolo ya nsima asengeli kokende mobembo kati na esobe.",
                "10": "Mpe esalemaki ete lokola tata na ngai alamukaki na ntongo, mpe ekendaki ye na ekuke ya ema na ye, na bokamwi monene na ye amonaki likolo ya mabele libungutulu moko ya esaleli ya ntoki; mpe ezalaki ya motako ya malonga. Mpe kati na libungutulu, ezalaki na makonga mibale; mpe moko ezalaki kolakisa nzela wapi tosengelaki kokende kati na esobe.",
                "11": "Mpe esalemaki ete tosangisaki elongo biloko nyonso oyo tosengelaki komema kati na esobe, mpe nyonso oyo etikalaki ya bilei na biso oyo Nkolo apesaki epayi na biso; mpe tokamataki nkona ya ndenge nyonso oyo tokokaki komema na esobe.",
                "12": "Mpe esalemaki ete tokamataki biema na biso mpe tokendaki kati na esobe, na ngambo ya ebale ya Lamani.",
                "13": "Mpe esalemaki ete tokendaki mobembo na ntaka ya mikolo minei, penepene na epayi na sudi mpe sudi-esti, totelemisaki lisusu biema na biso; mpe esika yango tobiangaki yango na nkombo ya Sazele.",
                "14": "Mpe esalemaki ete tokamataki matimbo na biso mpe makula na biso, mpe tokendaki kati na esobe koboma bilei mpo na mabota na biso; mpe esilaki biso koboma bilei mpo na mabota na biso, tozongaki lisusu epayi na mabota na biso na esobe, na esika ya Sazele. Mpe tokendaki lisusu na esobe, kolandaka se epayi moko wana kaka, kolandaka se bisika ya mabele maleki malamu ya esobe, oyo ezalaki na ndelo mpembeni na Mbu Etane.",
                "15": "Mpe esalemaki ete tokendaki mobembo na ntaka ya mikolo mingi, kobomaka bilei na nzela, na matimbo na biso, mpe na makula na biso, mpe mabanga na biso, mpe bilingongo na biso.",
                "16": "Mpe tolandaki nzela ya libungutulu yango, oyo ekambaki biso na bisika ya mabele maleki malamu ya esobe.",
                "17": "Mpe esilaki biso kotambola mobembo mpo na ntaka ya mikolo mingi, totelemisaki biema na biso mpo na ntaka ya ntango, ete tokokaki lisusu kopema biso moko mpe kozwa bilei mpo na mabota na biso.",
                "18": "Mpe esalemaki ete lokola ngai, Nefi, nakendaki koboma bilei, tala, nabukaki litimbo na ngai, oyo esalemaki na ebende ya makasi mpe ya malonga; mpe wana ebukanaki litimbo na ngai, tala bandeko na ngai basilikaki na ngai mpo ete nabungisaki litimbo na ngai, mpo tozwaki bilei te.",
                "19": "Mpe esalemaki ete tozongaki na bilei te epayi na mabota na biso, mpe lokola balembaki mingi, na ntina ya mobembo na bango, bayokaki mpasi mingi mpo na bozangi ya bilei.",
                "20": "Mpe esalemaki ete Lamani mpe Lemuele mpe bana mibali ya Yisamaele babandaki koyima-yima mingi koleka, na ntina ya mpasi mpe mitungisi na bango na esobe; mpe lisusu tata na ngai abandaki koyima-yima na Nkolo Nzambe na ye; iyo, mpe batondisamaki bango nyonso na mawa koleka, kutu ete bazalaki koyima-yima na Nkolo.",
                "21": "Sikawa esalemaki ete ngai, Nefi, etungisamaki ngai elongo na bandeko mibali na ngai na ntina ya bobungisi ya litimbo na ngai, mpe ebungisaki bango mpe singa ya matimbo na bango, ebandaki kokoma kokoso mingi koleka, iyo, na lolenge ete tokokaki te kozwa bilei.",
                "22": "Mpe esalemaki ete ngai, Nefi, nalobaki mingi na bandeko mibali na ngai, mpo ete bayeisaki mitema na bango makasi lisusu, kutu kino na koyima-yima na Nkolo Nzambe na bango.",
                "23": "Mpe esalemaki ete ngai, Nefi, nasalaki litimbo ya libaya, mpe na nzete ya semba, likula; yango wana, namilatisaki ngai moko na bibundeli se litimbo mpe likula, na bilingongo mpe na mabanga. Mpe nalobaki epayi ya tata na ngai: Wapi ekokende ngai mpo na kozwa bilei?",
                "24": "Mpe esalemaki ete alukaki koyeba uta na Nkolo, mpo bamikitisaki na ntina ya maloba na ngai; mpo nalobaki epayi na bango makambo mingi na makasi ya molimo na ngai.",
                "25": "Mpe esalemaki ete mongongo ya Nkolo moyaki epayi ya tata na ngai; mpe apesamaki solo etumbu na ntina ya koyima-yima na ye na Nkolo, na lolenge ete akitisamaki kati na bozindo ya mawa.",
                "26": "Mpe esalemaki ete mongongo ya Nkolo molobelaki ye: Tala likolo ya libungutulu, mpe tala makambo ekomami.",
                "27": "Mpe esalemaki ete ntango tata na ngai amonaki makambo oyo ekomamaki likolo ya libungutulu, abangaki mpe alengaki mpenza, mpe lisusu bandeko mibali na ngai, mpe bana mibali ya Yisamaele, mpe basi na biso.",
                "28": "Mpe esalemaki ete ngai, Nefi, namonaki makonga oyo ezalaki na libungutulu, ete ezalaki kosala engebene na bondimi mpe molende mpe bokebi oyo topesaki epayi na yango.",
                "29": "Mpe ekomi ya sika ekomamaki likolo na yango, oyo ezalaki polele mpo na kotangama, oyo epesaki biso bososoli mpo na oyo etali banzela ya Nkolo; mpe ekomamaki mpe ebongwanaki mbala na mbala, engebene na bondimi mpe molende oyo topesaki epayi na yango. Mpe boye tomoni ete na kosalelaka banzela ya mike mike Nkolo akoki kokokisa makambo minene.",
                "30": "Mpe esalemaki ete ngai, Nefi, namataki na kati ya nsonge ya ngomba, engebene na mitindo oyo epesamaki likolo ya libungutulu.",
                "31": "Mpe esalemaki ete nabomaki banyama ya zamba, na lolenge ete nazwaki bilei mpo na mabota na biso.",
                "32": "Mpe esalemaki ete nazongaki na biema na biso, komemaka banyama oyo nabomaki; mpe sikawa emonaki bango ete nazwaka bilei, boni monene ezalaki bosepeli na bango! Mpe esalemaki ete bamikitisaki liboso ya Nkolo, mpe bapesaki matondi epayi na ye.",
                "33": "Mpe esalemaki ete tosalaki lisusu mobembo na biso, kotambolaka penepene se na nzela se moko wana kaka lokola na ebandeli; mpe esilaki biso kokende mobembo mpo na ntaka ya mikolo mingi totelemisaki lisusu biema na biso, ete tokoka kofanda mpo na ntaka ya ntango moko.",
                "34": "Mpe esalemaki ete Yisamaele akufaki, mpe akundamaki na esika tobiangaki Nawomi.",
                "35": "Mpe esalemaki ete bana basi ya Yisamaele balelaki mingi koleka, na ntina ya liwa ya tata na bango, mpe na ntina ya mitungisi na bango na esobe; mpe bayima-yimaki na tata na ngai, mpo ete akumbaki bango uta na mboka ya Yelusaleme, kolobaka: Tata na biso akufi; iyo, mpe toyenga-yengaki mingi na esobe, mpe toyokaki mpasi mingi ya mitungisi, nzala, mposa ya mai, mpe bolembu; mpe nsima ya mpasi oyo nyonso, tosengelaki kowa na nzala na esobe.",
                "36": "Mpe boye eyima-yimaki bango likolo na tata na ngai, mpe lisusu na ngai; mpe bazalaki na mposa ya kozonga na Yelusaleme.",
                "37": "Mpe Lamani alobaki epayi ya Lemuele mpe lisusu epayi ya bana ya Yisamaele: Tala, tika toboma tata na biso, mpe ndeko na biso Nefi, oyo akamati mokumba ya kozala moyangeli mpe moteyi na biso, oyo tozali bankulutu na ye.",
                "38": "Sikawa, alobi ete Nkolo asololaki elongo na ye, mpe banjelu basalelaki ye. Kasi tala, toyebi ete akosi biso; mpe alobeli biso makambo oyo, mpe asali makambo mingi na nzela ya misala ya mayele mabe na ye, ete akoka kokosa miso na biso, kokanisaka, mbele, ete akoka kokamba biso mosika na esobe ya lolenge mosusu; mpe ekosilisa ye kokamba biso mosika, akanisaki komikomisa ye moko mokonzi mpe moyangeli likolo na biso, ete akoka kosala elongo na biso engebene na bolingi mpe mposa na ye. Mpe na lolenge oyo ndeko na ngai Lamani alamusaki mitema na bango na nkanda.",
                "39": "Mpe esalemaki ete Nkolo azalaki elongo na biso, iyo, kutu mongongo ya Nkolo eyaki mpe molobaki maloba mingi epayi na bango, mpe mopesaki bango etumbu koleka; mpe esilaki bango kopesama etumbu na mongongo ya Nkolo balongolaki nkanda na bango, mpe bayambolaki uta na masumu na bango, na lolenge ete Nkolo apambolaki biso lisusu na bilei, mpe towaki te."
            },
            "17": {
                "1": "Mpe esalemaki ete tosalaki lisusu mobembo na biso na esobe; mpe tokendaki mobembo penepene na epayi na esti uta na ntango wana kokende liboso. Mpe tokendaki mobembo mpe tolekaki na nzela ya mitungisi mingi na esobe; mpe basi na biso babotaki bana na esobe.",
                "2": "Mpe mapamboli ya Nkolo likolo na biso ezalaki minene mpenza, ete ntango ezalaki biso kolia nyama ya mobesu na esobe, basi na biso bamelisaki bana na bango mabele matonda mekemeke, mpe bazalaki makasi, iyo, lokola mibali; mpe babandaki kondima mobembo na bango na bozangi koyima-yima.",
                "3": "Mpe boye tomoni ete mitindo ya Nzambe esengeli kokokisama. Mpe soki ekozala bongo ete bana ya bato babombi mitindo ya Nzambe ye akoleisa bango, mpe akopesa bango bokasi, mpe akopesa bango banzela oyo wapi bakoki kokokisa makambo oyo atindaki bango; yango wana, apesaki makoki mpo na biso, ntango ezalaki biso kofanda na esobe.",
                "4": "Mpe totikalaki na esobe na ntaka ya mibu mingi, iyo, kutu mibu mwambe na esobe.",
                "5": "Mpe tokomaki na mboka oyo tobiangaki Beboo, na ntina ya mbuma mingi na yango mpe lisusu mafuta ya nzoi; mpe biloko oyo nyonso bilengelamaki na Nkolo ete tokoka kowa te. Mpe tomonaki mbu, oyo tobiangaki Ileyatumi, oyo, na kolimbolaka, elingi koloba mai mingi.",
                "6": "Mpe esalemaki ete totelemisaki biema na biso na libongo ya mbu; mpe ata toyokaki mpasi ya mitungisi mingi mpe pkokoso ebele, iyo, kutu boye ebele ete tokoki kokoma yango nyonso te, tosepelaki mingi koleka ntango ekomaki biso na libongo ya mbu; mpe tobiangaki esika yango Beboo, na ntina ya mbuma mingi na yango.",
                "7": "Mpe esalemaki ete ngai, Nefi, esilaki ngai kozala na mboka ya Beboo na ntaka ya mikolo mingi, mongongo ya Nkolo eyaki epayi na ngai, kolobaka: Telema, mpe kende na ngomba. Mpe esalemaki ete natelemaki mpe namataki na ngomba, mpe nabelelaki epayi ya Nkolo.",
                "8": "Mpe esalemaki ete Nkolo alobelaki ngai, kolobaka: Okotonga masuwa, nsima ya lolenge oyo nakolakisa yo, ete nakoka komema bato na yo na ngambo ya mai oyo.",
                "9": "Mpe nalobaki: Nkolo, nakokende wapi ete nakoka kozwa makele mpo na koniangola, ete nakoka kosala bisaleli mpo na kotonga masuwa nsima ya lolenge oyo olakisaki ngai?",
                "10": "Mpe esalemaki ete Nkolo ayebisaki ngai wapi nakokende mpo na kozwa makele, ete nakoka kosala bisaleli.",
                "11": "Mpe esalemaki ete ngai, Nefi, nasalaki nkuka oyo wapi kofula na yango moto, ya mposo ya nyama; mpe esilaki ngai kosala nkuka, ete nakoka kozwa nini oyo wapi kofula na yango moto, natutisaki mabanga mibale elongo ete nakoka kosala moto.",
                "12": "Mpo Nkolo, kino na ntango wana, atikalaki te kopesa nzela ete tokoka kosala moto moike, lokola ekendaki biso mobembo na esobe; mpo alobaki: Nakoyeisa bilei na bino elengi, ete bolamba yango te;",
                "13": "Mpe lisusu nakozala pole na bino kati na esobe; mpe nakolengela nzela liboso na bino, soki ekozala bongo ete bokobomba mitindo na ngai; yango wana, mbala mingi lokola ekobomba bino mitindo na ngai bokokambama na mboka elakelama; mpe bokoyeba ete bokambami na ngai.",
                "14": "Iyo, mpe Nkolo alobaki lisusu ete: Ekosila bino kokoma na mboka elakelama, bokoyeba ete ngai, Nkolo, nazali Nzambe; mpe ete ngai Nkolo nabikisaki bino uta na bobebisami; iyo, ete namemaki bino uta na mboka ya Yelusaleme.",
                "15": "Yango wana, ngai, Nefi, nasalaki makasi mpo na kobomba mitindo ya Nkolo, mpe nalendisaki bandeko mibali na ngai na bosembo mpe na molende.",
                "16": "Mpe esalemaki ete nasalaki bisaleli ya makele oyo naniangolaki uta na libanga.",
                "17": "Mpe emonaki bandeko mibali na ngai ete nalingaki kotonga masuwa, babandaki koyima-yima na ngai, kolobaka: Ndeko na biso azali moto ya liboma, mpo akanisi ete akokoka kotonga masuwa; iyo, mpe akanisi lisusu ete akokoka kokatisa mai oyo monene.",
                "18": "Mpe boye bandeko mibali na ngai bayima-yimaki na ngai, mpe balingaki ete bakoka te kosala, mpo bandimaki te ete ngai nakokoka kotonga masuwa; balingaki kondima mpe te ete ngai nalakisamaki na Nkolo.",
                "19": "Mpe sikawa esalemaki ete ngai, Nefi, nayokaki mawa mingi koleka mpo na bokasi ya mitema na bango; mpe sikawa emonaki bango ete nabandaki koyoka mawa, bazalaki na nsai na mitema na bango, na lolenge ete basepelaki likolo na ngai, kolobaka: Toyebaki ete okokaki te kotonga masuwa, mpo toyebaki ete ozalaki kozanga bwania; yango wana, okoki te kokokisa mosala monene boye.",
                "20": "Mpe ozali lokola tata na biso, oyo akambami mosika na bililingi ya makanisi ya liboma ya motema na ye; iyo, akambaki biso uta na mboka ya Yelusaleme, mpe toyenga-yengaki na esobe mibu oyo mingi; mpe basi na biso bayokaki bwale, kokumbaka zemi; mpe babotaki bana na esobe mpe bayokaki mpasi ya ndenge nyonso, longola se liwa; mpe elingaki kozala bolamu mingi koleka ete bakufa yambo baya uta na Yelusaleme esika ete bayoka mpasi ya mitungisi oyo.",
                "21": "Tala, mibu mingi oyo toyokaki mpasi na esobe, ntango yango tokokaki kosepela na bozwi na biso mpe mboka ya bosangoli libula na biso; iyo, tokokaki kozala na esengo.",
                "22": "Mpe toyebi ete bato oyo bazalaki na mboka ya Yelusaleme bazalaki bato ya sembo; mpo babatelaki meko mpe masambisi ya Nkolo, mpe mitindo na ye nyonso, engebene na mobeko ya Mose; yango wana, toyebi ete bazalaki bato ya sembo; mpe tata na biso asambisaki bango, mpe akambaki biso mosika mpo ete toyokaki maloba na ye; iyo, mpe ndeko na biso mobali azali lokola ye. Mpe na elobeli ya lolenge oyo bandeko mibali na ngai bayima-yimaki mpe bamilelaki na biso.",
                "23": "Mpe esalemaki ete ngai, Nefi, nalobaki epayi na bango, kolobaka: Bondimi ete batata na biso, baoyo bazalaki bana ya Yisalaele, balingaki kokambama mosika uta na maboko ya Baejipito soki bayokaki maloba ya Nkolo te?",
                "24": "Iyo, bobanzi ete balingaki kokambama uta na boumbu soki Nkolo atindaki te Mose ete akamba bango uta na boumbu?",
                "25": "Sikawa boyebi ete bana ya Yisalaele bazalaki na boumbu; mpe boyebi ete bamemisamaki mikumba, oyo ezalaki bozito na komema; yango wana, boyebi ete esengelaki mpenza kozala likambo malamu mpo na bango, ete bakambama uta na boumbu.",
                "26": "Sikawa boyebi ete Mose atindamaki na Nkolo mpo na kosala mosala wana monene; mpe boyebi ete na liloba na ye mai ya Mbu Etane ekabwanaki ngambo na ngambo, mpe balekaki na katikati likolo ya mabele ekawuka.",
                "27": "Kasi boyebi ete Baejipito, baoyo bazalaki mampinga ya Falo, bazindaki na Mbu Etane.",
                "28": "Mpe lisusu boyebi ete baleisamaki na mana na esobe.",
                "29": "Iyo, mpe boyebi lisusu ete Mose, na liloba na ye, engebene na nguya ya Nzambe oyo ezalaki na ye, abetaki libanga, mpe mai ebimaki ete bana ya Yisalaele bakokaki kosilisa mposa na bango.",
                "30": "Mpe ata bokambami na bango, Nkolo Nzambe na bango, Mosikoli na bango, kokendaka liboso na bango, kokambaka bango na moi mpe kopesaka bango pole na butu, mpe kosalaka makambo nyonso mpo na bango oyo malongobanaki mpo na moto kozwa, bayeisaki mitema na bango makasi mpe bakangaki miso ya mayele na bango, mpe batiolaki Mose mpe Nzambe ya solo mpe ya bomoi.",
                "31": "Mpe esalemaki ete engebene na liloba na ye, abebisaki bango; mpe engebene na liloba na ye, akambaki bango; mpe engebene na liloba na ye, asalaki makambo nyonso mpo na bango; mpe likambo te esalemaki longola se soki ezalaki na liloba na ye.",
                "32": "Mpe esilaki bango kokatisa ebale ya Yaladene, akomisaki bango bato makasi mpo na kobengana bana ya mboka wana, iyo, kino na bopanzani na bango na bobebisami.",
                "33": "Mpe sikawa, bobanzi ete bana ya mboka oyo, baoyo bazalaki na mboka ya elaka, baoyo babenganamaki libanda na batata na biso, bobanzi ete bazalaki sembo? Tala, nalobi epayi na bino, Te.",
                "34": "Bobanzi ete batata na biso balingaki kozala bato balongobani mingi na boponi koleka bango soki bazalaki sembo? Nalobi epayi na bino, Te.",
                "35": "Tala, Nkolo atalaka mosuni nyonso lolenge moko; ye oyo azali sembo asungami na Nzambe. Kasi tala, bato oyo babwakaki liloba nyonso ya Nzambe, mpe bakomelaki kati na mabe; mpe litondi ya nkele ya Nzambe ezalaki likolo na bango; mpe Nkolo alakelaki mboka na bango mabe mpo na bango, mpe apambolaki yango mpo na batata na biso; iyo, alakelaki yango mabe kino na bobebisami mpo na bango, mpe apambolaki yango mpo na batata na biso kino ete bazwaki nguya likolo na yango.",
                "36": "Tala, Nkolo akelaki mabele ete bato bafanda; mpe akelaki bana na ye ete bazwa yango.",
                "37": "Mpe atombolaka ekolo ya sembo, mpe abebisaka bikolo ya bato ya nkuna.",
                "38": "Mpe akambaka basembo mosika kati na bamboka ya motuya, mpe bato ya nkuna nde abebisaka, mpe alakelaka mboka mabe mpo na ntina na bango.",
                "39": "Azali kokonza likolo na lola, mpo ezali kiti ya bokonzi na ye, mpe mabele oyo ezali etielo ya makolo na ye.",
                "40": "Mpe alingaka baoyo balingaka kozwa ye azala Nzambe na bango. Tala, alingaki batata na biso, mpe asalaki liyokani na bango, iyo, kutu Abalayama, Yisaka, mpe Yakobo; mpe amikundolaki mayokani oyo asalaki; yango wana, amemaki bango libanda uta na mboka ya Ejipito.",
                "41": "Mpe akangaki bango na nkaka kati na esobe na lingenda na ye; mpo bayeisaki mitema na bango makasi, kutu lokola bosalaki; mpe Nkolo akangaki bango na nkaka na ntina ya mabe na bango. Atindaki nioka ya moto oyo epumbwaki na kati na bango; mpe esilaki bango koswama alengelaki nzela ete bakoka kobikisama; mpe mosala oyo basengelaki kosala ezalaki bobele kotala; mpe na ntina ya bozangi mokakatano ya nzela wana, to petepete na yango, bazalaki mingi baoyo bawaki.",
                "42": "Mpe bayeisaki mitema na bango makasi mbala na mbala, mpe batiolaki Mose, mpe lisusu Nzambe; nzokande, boyebi ete bakambamaki na nguya na ye ezanga emekiseli, na kati ya mboka ya elaka.",
                "43": "Mpe sikawa, nsima ya makambo oyo nyonso, ntango eyaki ete bakomaki bato ya nkuna, iyo, penepene na bokomeli; mpe nayebi te kasi bazali na mokolo oyo penepene na kobebisama; mpo nayebi ete mokolo esengeli solo koya ete basengeli kobebisama, longola se bobele bato moke, baoyo bakokambama mosika kati na bokangemi.",
                "44": "Yango wana, Nkolo atindaki tata na ngai ete akende na esobe; mpe lisusu Bayuda balukaki kolongola bomoi na ye; iyo, mpe bolukaki lisusu kolongola bomoi na ye; yango wana, bozali babomi kati na mitema na bino mpe bozali lokola bango.",
                "45": "Bozali mbangu mpo na kosala mabe kasi malembe mpo na komikundola Nkolo Nzambe na bino. Bomonaki anjelu, mpe alobelaki bino; iyo, boyokaki mongongo na ye mbala na mbala; mpe alobaki epayi na bino na mongongo ya moke ya kimia, kasi bozalaki mosika mpo na koyoka na mitema, ete bokokaki koyoka maloba na ye na mitema te; yango wana, alobelaki bino lokola na mongongo ya kake, oyo moningisaki mabele lokola soki esengelaki kokabwana na katikati.",
                "46": "Mpe boyebi lisusu ete na nguya ya liloba na ye ya bokasi nyonso akoki kosala ete mabele maleka mosika; iyo, mpe boyebi ete na liloba na ye akoki kosala ete bisika ya mabulu mabulu eyeisama ya patalalu, mpe bisika ya patalalu bibukani bukana. O, nde, ntina nini ezali, ete bokoki kozala bato makasi mingi boye na mitema na bino?",
                "47": "Tala, molimo na ngai mopasuki na nsomo na ntina na bino, mpe motema na ngai moyoki mpasi; nazali kobanga mbele bobwakama mosika libela. Tala natondi na Molimo ya Nzambe, na lolenge ete nzoto na ngai ezali na makasi te.",
                "48": "Mpe sikawa esalemaki ete elobaki ngai maloba oyo basilikaki na ngai, mpe balingaki kobwaka ngai kati na bozindo ya mbu; mpe eyaki bango kotia maboko na bango likolo na ngai nalobaki epayi na bango, kolobaka: Na nkombo ya Nzambe ya Bokasi Nyonso, natindi bino ete bosimba ngai te, mpo natondi na nguya ya Nzambe, kutu kino na bozikisami ya mosuni na ngai; mpe oyo nyonso akotia maboko na ye likolo na ngai akokawuka kutu lokola monkekele mokawuka; mpe akozala lokola eloko te liboso ya nguya ya Nzambe, mpo Nzambe akobeta ye.",
                "49": "Mpe esalemaki ete ngai, Nefi, nalobaki epayi na bango ete bayima-yima lisusu te likolo ya tata na bango; mpe baboya kosalisa ngai te, mpo Nzambe atindaki ngai ete natonga masuwa.",
                "50": "Mpe nalobaki epayi na bango: Soki Nzambe atindaki ngai nasala makambo nyonso, nakokoka kosala yango. Soki atindaki ngai naloba na mai oyo, zala mabele, elingaki kozala mabele; mpe soki nalobaki yango, elingaki kosalema.",
                "51": "Mpe sikawa, soki Nkolo azali na nguya monene ya lolenge oyo, mpe asalaki bongo makamwisi mingi na kati ya bana ya bato, ezali lolenge boni ete akoka koteya ngai te, ete nakoka kotonga masuwa?",
                "52": "Mpe esalemaki ete ngai, Nefi, nalobaki makambo mingi epayi ya bandeko na ngai, na lolenge ete bayokisamaki nsoni mpe bakokaki lisusu kotia ntembe na ngai te; mpe bamekaki te kotia maboko na bango likolo na ngai soki te kosimba ngai na misapi na bango, kutu na ntaka ya mikolo mingi. Sikawa bamekaki kosala yango te na kobangaka ete bakawuka liboso na ngai, Molimo ya Nzambe ezalaki na nguya makasi; mpe boye esalaki likolo na bango.",
                "53": "Mpe esalemaki ete Nkolo alobaki epayi na ngai: Sembola lisusu loboko na yo epayi ya bandeko mibali na yo, mpe bakokawuka te liboso na yo, kasi nakotuta bango, elobaki Nkolo, mpe nakosala oyo, ete bakoka koyeba ete nazali Nkolo Nzambe na bango.",
                "54": "Mpe esalemaki ete na sembolaki loboko na ngai epayi ya bandeko mibali na ngai, mpe bakawukaki liboso na ngai te; kasi Nkolo aningisaki bango, kutu engebene na liloba oyo alobaki.",
                "55": "Mpe sikawa, balobaki: Toyebi na ntembe te ete Nkolo azali elongo na yo, mpo toyebi ete ezali nguya ya Nkolo oyo eningisaki biso. Mpe bakweyaki na nse liboso na ngai, mpe bazalaki penepene na kokumbamela ngai, kasi napesaki bango nzela te, kolobaka: Ngai nazali ndeko na bino, iyo, kutu ndeko na bino ya leki; yango wana, bokumbamela Nkolo Nzambe na bino, mpe bokumisa tata na bino mpe mama na bino, ete mikolo na bino mikoka kozala molai na mboka oyo Nkolo Nzambe na bino akopesa bino."
            },
            "18": {
                "1": "Mpe esalemaki ete bakumbamelaki Nkolo, mpe bakendaki elongo na ngai; mpe tosalaki mabaya ya esaleli ya ntoki. Mpe Nkolo alakisaki ngai mbala na mbala lolenge kani oyo nasengelaki kosala mabaya ya masuwa.",
                "2": "Sikawa ngai, Nefi, nasalaki mabaya na lolenge ya bato oyo bateyamaki te, mpe natongaki masuwa na lolenge ya bato te; kasi natongaki yango na lolenge oyo Nkolo alakisaki ngai; yango wana, ezalaki te na lolenge ya bato.",
                "3": "Mpe ngai, Nefi, nakendaki na ngomba mbala mingi, mpe nasambelaki mbala mingi epayi ya Nkolo; yango wana Nkolo alakisaki ngai makambo minene.",
                "4": "Mpe esalemaki ete esilisaki ngai masuwa, engebene na liloba ya Nkolo, bandeko mibali na ngai bamonaki ete ezalaki malamu, mpe esaleli na yango ezalaki malonga mpenza; yango wana bamikitisaki lisusu liboso ya Nkolo.",
                "5": "Mpe esalemaki ete mongongo ya Nkolo eyaki epayi na tata na ngai, ete totelema mpe tokota kati na masuwa.",
                "6": "Mpe esalemaki ete na mokolo ya nsima, esilaki biso kolengela biloko nyonso, mbuma mpe nyama mingi uta na esobe, mpe mafuta ya nzoi ya kotondana, mpe bilei engebene na oyo Nkolo atindaka biso, tokotaki na masuwa, elongo na mikumba na biso nyonso mpe nkona na biso, mpe eloko nyonso oyo tomemaki elongo na biso, moto na moto engebene na mibu na ye; yango wana, tokotaki biso nyonso na masuwa, elongo na basi na biso mpe bana na biso.",
                "7": "Mpe sikawa, tata na ngai abotaki bana mibale na esobe; nkulutu abiangamaki Yakobo mpe leki Yosefe.",
                "8": "Mpe esalemaki ete esilaki biso nyonso kokita kati na masuwa, mpe kokamata elongo na biso bilei na biso mpe biloko oyo totindamaki kokamata, tokotaki kati na mbu mpe topusamaki liboso na mopepe na mboka elakelama.",
                "9": "Mpe esilaki biso kopusama liboso na mopepe na ntaka ya mikolo mingi, tala, bandeko mibali na ngai mpe bana mibali ya Yisamaele mpe lisusu basi na bango bakomaki komisepelisa, na lolenge ete babandaki kobina, mpe koyemba, mpe koloba na yauli mingi, iyo, kutu ete babosanaki na nguya nini bamemamaki kuna; iyo, batombolamaki na yauli ya mingi koleka.",
                "10": "Mpe ngai, Nefi, nabandaki kobanga mingi koleka mbele Nkolo asilika na biso, mpe abeta biso na ntina ya mabe na biso, ete tomelama na bozindo ya mbu; yango wana ngai, Nefi, nabandaki koloba na bango na limemia mingi; kasi tala, basilikaki na ngai, kolobaka: Tolingi te ete ndeko na biso mobali ya leki azala moyangeli na biso.",
                "11": "Mpe esalemaki ete Lamani mpe Lemuele bakamataki ngai mpe bakangaki ngai na singa, mpe basalelaki ngai na loma; nzokande, Nkolo apesaki na yango nzela ete akoka kolakisa nguya na ye, mpo na kokokisa liloba na ye oyo alobaki mpo na oyo etali bato ya nkuna.",
                "12": "Mpe esalemaki ete esilaki bango kokanga ngai na lolenge ete nakoka koningana lisusu te, kompa, oyo elengelamaki na Nkolo, etikaki kosala.",
                "13": "Yango wana, bayebaki te wapi basengelaki kokamba masuwa, na lolenge ete mopepe makasi monene emataki, iyo, mopepe makasi monene mpe ya nsomo, mpe tozongisamaki nsima likolo ya mai na ntaka ya mikolo misato; mpe babandaki kobanga mingi koleka ete bazinda na mbu; nzokande bafungolaki ngai te.",
                "14": "Mpe na mokolo ya minei, oyo tozongisamaki nsima, ekumbaki ebandaki kozala ya nsomo mingi koleka.",
                "15": "Mpe esalemaki ete tokomaki penepene na komelama na mbu. Mpe esilaki biso kozongisama nsima likolo ya mai na ntaka ya mikolo minei, bandeko na ngai babandaki komona ete masambisi ya Nzambe ezalaki likolo na bango, mpe ete basengelaki kowa longola se soki bakoyambola uta na mabe na bango; yango wana, bayaki epayi na ngai, mpe bafungolaki singa oyo ezalaki na nkingo ya maboko na ngai, mpe tala evimbaki mingi koleka; mpe lisusu makaka na ngai mavimbaki mingi, mpe mpasi na yango ezalaki ya monene.",
                "16": "Nzokande, natalelaki Nzambe, mpe nasanzolaki ye bolayi ya mokolo mobimba; mpe nayima-yimaki te na Nkolo na ntina ya mitungisi na ngai.",
                "17": "Sikawa tata na ngai, Lehi, alobaki makambo mingi epayi na bango, mpe lisusu epayi na bana ya Yisamaele; kasi, tala, babimisaki libanda bokaneli boike na oyo nyonso akoloba mpo na ngai; mpe baboti na ngai, lokola babukanaki na mibu, mpe lokola bayokaki mpasi ya mitungisi mingi na ntina ya bana na bango, bakitisamaki, iyo, kutu likolo ya mbeto na bango ya bokono.",
                "18": "Na ntina ya mpasi mpe mawa mingi na bango, mpe mabe ya bandeko mibali na ngai, bayeisamaki penepene kutu na komemama uta na ntango oyo mpo na kokutana elongo na Nzambe na bango; iyo, na bango nsuki ya mpembe ezalaki penepene na kokitisama mpo na kolala na nse na kati ya mputulu; iyo, kutu bazalaki penepene na kobwakama na mawa kati na lilita ya mai.",
                "19": "Mpe Yakobo mpe Yosefe lisusu, lokola bazalaki bilenge, mpe lokola bazalaki na mposa ya bilei mingi, bayokaki mpasi na ntina ya mitungisi ya mama na bango; mpe lisusu mwasi na ngai, na mai ya miso na ye mpe sambo na ye, mpe bana na ngai lokola, balembisaki te mitema na bandeko mibali na ngai ete bafungola ngai.",
                "20": "Mpe ezalaki na eloko te longola se nguya ya Nzambe, oyo ebundisaki bango na bobebisami, ekokaki kolembisa mitema na bango; yango wana, lokola bamonaki ete bakomaki penepene na komelama na bozindo ya mbu nde bayambolaki uta na likambo oyo basalaki, na lolenge ete bafungolaki ngai.",
                "21": "Mpe esalemaki ete esilaki bango kofungola ngai, tala, nakamataki kompa, mpe ebandaki kosala lokola nalingaki. Mpe esalemaki ete nasambelaki epayi ya Nkolo; mpe esilaki ngai kosambela, mopepe motikaki, mpe mopepe monene makasi motikaki, mpe kimia ya monene eyingelaki.",
                "22": "Mpe esalemaki ete ngai, Nefi, nakambaki masuwa, ete tonanaki lisusu epayi na mboka elakelama.",
                "23": "Mpe esalemaki ete esilaki biso konana na ntaka ya mikolo mingi, tokomaki na mboka elakelama; mpe tokitaki likolo ya mabele, mpe totelemisaki biema na biso; mpe tobiangaki yango mboka elakelama.",
                "24": "Mpe esalemaki ete tobandaki kosala bilanga, mpe tobandaki kowana nkona; iyo, totiaki nkona na biso nyonso kati na mabele, oyo tomemaki uta na mboka ya Yelusaleme. Mpe esalemaki ete ekolaki mingi koleka; yango wana, topambolamaki na lolenge ya kotondana.",
                "25": "Mpe esalemaki ete toyekolaki mboka ya elaka, lokola ekendaki biso mobembo na esobe, ete ezalaki na banyama ya zamba ya ndenge na ndenge, ngombe ya mwasi mpe ngombe ya mobali lokola, mpe bampunda mpe bampunda, mpe ntaba mpe ntaba ya zamba, mpe ndenge nyonso ya banyama ya zamba, oyo bato bakoki kosalela. Mpe toyekolaki ndenge nyonso ya makele, ya wolo, mpe ya mpauni lokola, mpe ya motako."
            },
            "19": {
                "1": "Mpe esalemaki ete Nkolo atindaki ngai, yango wana nasalaki bapalaki ya makele ete nakoka kokoma likolo na yango lisolo ya makomi ya bato na ngai. Mpe likolo ya bapalaki oyo nasalaki nakomaki lisolo ya makomi ya tata na ngai, mpe lisusu mibembo na biso na esobe, mpe masakoli ya tata na ngai; mpe lisusu mingi ya masakoli na ngai moko nakomaki likolo na yango.",
                "2": "Mpe nayebaki te na ntango nasalaki yango ete Nkolo akotinda ngai nasala bapalaki oyo; yango wana, lisolo ya makomi ya tata na ngai, mpe mambi ma kala ya libota ya batata na ye, mpe eteni eleki mingi ya botamboli ya misala na biso na esobe ekomami likolo ya bapalaki ya yambo nalobeli; yango wana, makambo malekaki yambo nasala bapalaki oyo, na bosolo, mingi mingi matiami ya kokoma likolo ya bapalaki ya yambo.",
                "3": "Mpe esilaki ngai kosala bapalaki oyo na nzela ya motindo, ngai, Nefi, nazwaki motindo ete mosala ya Nzambe mpe masakoli, biteni na yango oyo bileki polele mpe motuya, bikomama likolo ya bapalaki oyo; mpe ete makambo oyo ekomamaki ekobatelama mpo na malakisi ya bato na ngai, baoyo bakozwa mabele, mpe lisusu mpo na ntina mosusu ya bwania, oyo ntina eyebani epayi ya Nkolo.",
                "4": "Yango wana, ngai, Nefi, nasali lisolo ya makomi likolo ya bapalaki mosusu, oyo epesi lisitwale, soki te oyo epesi lisitwale ya monene koleka ya bitumba mpe boweli mpe bobebisami na bato na ngai. Mpe oyo nasalaki, mpe natindaki bato na ngai nini basengeli kosala wana ekosila ngai kokende; mpe ete bapalaki oyo ekolekisama uta nkola moko na mosusu, elingi koloba uta profeta moko na mosusu, kino mitindo ya nsima ya Nkolo.",
                "5": "Mpe lisolo ya mosala na ngai ya bapalaki oyo ekopesama nsima; mpe nde, tala, nazali kokoba engebene na oyo nalobaki; mpe oyo nasali mpo ete makambo oyo maleki bule makoka kobatelama mpo na boyebi ya bato na ngai.",
                "6": "Nzokande, nakomi eloko te likolo ya bapalaki oyo longola se soki nakanisi ezali ya bule. Mpe sikawa, soki nabungi, kutu babungaki kala; ezali te ete nalingi komilimbisa na ntina ya bato basusu, kasi na ntina ya bolembu oyo ezali kati na ngai, engebene na mosuni, yango nde nalingi komilimbisa.",
                "7": "Mpo makambo oyo boko bato bakomona ete ezali ya motuya monene, ezala na nzoto mpe na molimo, basusu bakotala yango mpamba mpe bazali koniata yango na nse ya makolo na bango. Iyo, kutu bato baniati Nzambe mpenza ya Yisalaele na nse ya makolo na bango; nalobi, koniata na nse ya makolo na bango kasi nalingi koloba na maloba mosusu—batali mpamba, mpe bayokeli te mongongo ya toli na ye.",
                "8": "Mpe tala azali koya, engebene na maloba ya anjelu, nsima ya mibu nkama motoba uta na ntango tata na ngai atikaki Yelusaleme.",
                "9": "Mpe mokili, na ntina ya mabe na bango, bakosambisa ye lokola eloko mpamba; yango wana bafiakoli ye, mpe atiki ayokela yango mpasi; babamboli ye, mpe atiki ayokela yango mpasi. Iyo, babwakeli ye nsoi, mpe atiki ayokela yango mpasi, na ntina ya bonkonde ya bolingo na ye mpe ya motema na ye molai epayi na bana ya bato.",
                "10": "Mpe Nzambe ya batata na biso, baoyo bakambamaki uta na Ejipito, uta na boumbu, mpe lisusu baoyo babatelamaki na ye na esobe, iyo, Nzambe ya Abalayama, mpe ya Yisaka, mpe Nzambe ya Yakobo, amitiki, engebene na maloba ya anjelu, lokola moto, kati na maboko ya bato ya nkuna, mpo na kotombolama, engebene na maloba ya Zenoki, mpo na kobakama na ekulusu, engebene na maloba ya Neumi, mpe mpo na kokundama na lilita, engebene na maloba ya Zenosi, oyo alobaki mpo na oyo etali mikolo misato ya molili, oyo ekozala elembo epesami mpo na liwa na ye epayi na bango oyo bakofanda namabongo ya mbu, mingi koleka malamu epesami na bango oyo bazali bato ya ndako ya Yisalaele.",
                "11": "Mpo boye elobaki profeta: Nkolo Nzambe solo akoya kotala ndako nyonso ya Yisalaele na mokolo wana, boko bato na mongongo na ye, na ntina ya bosembo na bango, kino na bosepeli monene mpe lobiko na bango, mpe basusu na kake mpe minkalikali ya nguya na ye, na ekumbaki, na moto, mpe na molinga, mpe mbongi ya molili, mpe na bofungwami ya mabele, mpe na bangomba oyo ekomemama na likolo.",
                "12": "Mpe makambo oyo nyonso esengeli solo koya, elobi profeta Zenosi. Mpe mabanga ya mokili makopasuka; mpe na ntina ya minkime ya mabele, bakonzi mingi ya mabongo ya mbu bakosimbama na Molimo ya Nzambe, mpo na koganga: Nzambe ya molongo ayoki mpasi.",
                "13": "Mpe mpo na oyo etali bango oyo bazali na Yelusaleme, elobi profeta, bakobetama fimbo na bato nyonso, mpo ete babaki Nzambe ya Yisalaele na ekulusu, mpe babaloli mitema na bango epayi mosusu, kobwakaka bilembo mpe makamwisi, mpe nguya mpe nkembo ya Nzambe ya Yisalaele.",
                "14": "Mpe mpo ete babaloli mitema na bango epayi mosusu, elobi profeta, mpe batioli Moko Mosantu ya Yisalaele, bakoyenga-yenga na mosuni, mpe bakowa, mpe bakokoma litio mpe liseki, mpe bakoyinama na kati ya bikolo nyonso.",
                "15": "Nzokande, ekoya mokolo wana, elobi profeta, oyo bakobalola lisusu te mitema na bango epayi mosusu na Moko Mosantu ya Yisalaele, nde akomikundola mayokani oyo asalaki elongo na batata na bango.",
                "16": "Iyo, nde ekomikundola ye bisanga ya mbu; iyo, mpe bato nyonso oyo bazali ya ndako ya Yisalaele, nde nakosangisa na kati, elobi Nkolo, engebene na maloba ya profeta Zenosi, uta na ntaka minei ya mabele.",
                "17": "Iyo, mpe mabele nyonso makomona lobiko ya Nkolo, elobi profeta; ekolo na ekolo, libota na libota, monoko na monoko mpe bato na bato bakopambolama.",
                "18": "Mpe ngai, Nefi, nakomaki makambo oyo epayi ya bato na ngai, ete mbele nakoka kondimisa bango ete bamikundola Nkolo Mosikoli na bango.",
                "19": "Yango wana, nalobi na ndako nyonso ya Yisalaele, soki ezali bongo ete bakozwa makambo oyo.",
                "20": "Mpo tala, nazali na mayoki ya molimo, oyo malembisi ngai kutu na lolenge ete mikangano ya binama ya nzoto na ngai milembi, mpo na bango oyo bazali na Yelusaleme; mpo soki Nkolo atondisamaka na boboto te, mpo na kolakisa epayi na ngai oyo etali bango, kutu lokola esalaki baprofeta ya kala, nasengelaki kowa mpe lokola.",
                "21": "Mpe solo alakisaki epayi na baprofeta ya kala makambo nyonso oyo etali bango; mpe lisusu alakisaki epayi na mingi oyo etali biso; yango wana, esengeli mpenza ete toyeba makambo oyo etali bango mpo ekomamaki likolo ya bapalaki ya motako.",
                "22": "Sikawa esalemaki ete ngai, Nefi, nalakisaki bandeko mibali na ngai makambo oyo; mpe esalemaki ete natangelaki bango makambo mingi, oyo ekomamaki likolo ya bapalaki ya motako, ete bakoka koyeba oyo etali misala ya Nkolo na bamboka mosusu, na kati ya bato ya kala.",
                "23": "Mpe natangelaki bango makambo mingi oyo ekomamaki kati na babuku ya Mose; kasi ete nakoka kondimisa bango malamu mpo na kondima Nkolo Mosikoli na bango natangelaki bango oyo ekomamaki na profeta Yisaya; mpo nasalelaki makomi masantu nyonso mpo na biso, ete ekoka kozala mpo na litomba mpe boyekoli na biso.",
                "24": "Yango wana nalobaki epayi na bango, kolobaka: Boyoka maloba ya profeta, bino baoyo bozali montika ya ndako ya Yisalaele, etape oyo ebukamaki mpenza; boyoka maloba ya profeta, oyo ekomamaki mpo na ndako nyonso ya Yisalaele, mpe bosalela yango mpo na bino moko, ete bokoka kozala na elikya lokola bandeko na bino uta wapi bobukamaki mpenza; mpo engebene na elobeli ya lolenge oyo profeta akomaki."
            },
            "20": {
                "1": "Boyoka mpe botiela litoyi na oyo, O ndako ya Yakobo, baye babiangami na nkombo ya Yisalaele, mpe babimi uta na mai ya Yuda, to mpe uta na mai ya libatisi, baye bazali kokata ndai na nkombo ya Nkolo, mpe bazali kotanga nkombo ya Nzambe ya Yisalaele, nzokande bazali kokata ndai na bosolo te, mpe na bosembote.",
                "2": "Kasi, bamibiangi bato ya engumba esantu, kasi bazali kotalela Nzambe ya Yisalaele te, oyo azali Nkolo na Bibele; iyo, Nkolo na Bibele ezali nkombo na ye.",
                "3": "Tala, nayebisaki makambo ya kala uta na ebandeli; mpe ebimaki uta na monoko na ngai, mpe nalakisaki yango. Nalakisaki bango na mbalakaka.",
                "4": "Mpe nasalaki yango mpo nayebaki ete bozali matoyi mangongi, mpe nkingo na bino ezali mosisa ya ebende, mpe elongi na yo ya motako;",
                "5": "Mpe kutu nayebisaki yo uta na ebandeli; yambo esalema nalakisaki yo yango; mpe nalakisaki yango mpo na kobanga mbele okoloba—Nzambe na ngai ya ekeko nde esalaki yango, mpe elili ekatama ya ngai, mpe elili eniangwama ya ngai nde etindi yango.",
                "6": "Omonaki mpe oyokaki nyonso oyo; mpe ekosakola yo yango te? Mpe ete nalakisaki yo makambo ya sika uta na ntango oyo, kutu makambo oyo ebombama, mpe oyebaki yango te.",
                "7": "Makambo makelami sikawa, mpe te uta na ebandeli, kutu yambo ya mokolo oyo oyokaki yango te ete masakolamaki epayi na yo, mbele oloba—Tala nayebaki yango.",
                "8": "Iyo, mpe oyokaki te; iyo, oyebaki te; iyo, uta na ntango wana litoyi na yo efungwamaki te; mpo nayebaki ete yo okozala yauli mpenza, mpe ete obiangamaki mobuki mitindo uta na libumu.",
                "9": "Nzokande, mpo na ntina ya nkombo na ngai nakozongisa nkanda na ngai nsima, mpe mpo na bosanzoli na ngai nakomipekisa na yo, ete nasasa yo te.",
                "10": "Mpo, tala, napetolaki yo, naponaki yo na litumbu ya mitungisi.",
                "11": "Mpo na ntina na ngai moko, iyo, mpo na ntina na ngai moko nakosala oyo, mpo ete nakopesa te nzela ete nkombo na ngai esantolama, mpe nakopesa nkembo na ngai na mosusu te.",
                "12": "Yokela ngai, O Yakobo, mpe Yisalaele mobiangami na ngai, mpo nazali ye; nazali ya yambo, mpe nazali lisusu ya nsuka.",
                "13": "Loboko na ngai elalisaki moboko ya mabele, mpe loboko na ngai ya mobali etandolaki lola. Nabiangi bango, mpe batelemi elongo.",
                "14": "Bino nyonso, bosangana bino moko, mpe boyoka; nani na kati na bango ayebisaki makambo oyo epayi na bango? Nkolo alingaki ye; iyo, mpe akokokisa liloba oyo ayebisaki na nzela na bango; mpe kosala bolingi na ye likolo ya Babiloni, mpe loboko na ye ekoya likolo ya Bakaladi.",
                "15": "Lisusu, elobi Nkolo; ngai Nkolo, iyo, nalobaki; iyo, nabiangaki ye mpo na kosakola, namemaki ye, mpe akobongisa nzela na ye malamu.",
                "16": "Boya penepene na ngai; nalobi na nkuku te; uta na ebandeli, uta na ntango oyo eyebisamaki nde nalobaki; mpe Nkolo Nzambe, mpe Molimo na ye, motindaki ngai.",
                "17": "Mpe boye elobi Nkolo, Mosikoli na yo, Moko Mosantu ya Yisalaele; natindaki ye, Nkolo Nzambe na yo oyo ateyaka yo mpo na litomba, oyo akambaka yo na nzela osengeli kokende, asalaki yango.",
                "18": "O soki oyokaka mitindo na ngai—nde kimia na yo elingaki kozala lokola ebale, mpe bosembo na yo lokola mbonge ya mbu.",
                "19": "Nkona na yo lisusu elingaki kozala lokola zelo; eboto ya nsopo na yo lokola mozelo na yango; nkombo na ye ekokaki te kokatama mosika soki te kobebisama uta na liboso na ngai.",
                "20": "Kende mosika na Babiloni, kima uta na Bakaladi, na mongongo ya koyembaka yebisa, loba oyo, sangela kino na nsuka ya mabele; loba: Nkolo asikoli mosali na ye Yakobo.",
                "21": "Mpe bayokaki mposa ya mai te; akambaki bango na katikati ya esobe; asalaki mai masopana uta na libanga mpo na bango; apasolaki libanga lisusu mpe mai ebimaki.",
                "22": "Mpe ata asalaki makambo oyo nyonso, mpe minene mosusu, kimia ezali te, elobi Nkolo, epayi ya bato ya nkuna."
            },
            "21": {
                "1": "Mpe lisusu: Boyoka, O bino ndako ya Yisalaele, bino nyonso oyo bobukami mpenza mpe bobenganami libanda na ntina ya nkuna ya bakengeli ya bato na ngai; iyo, bino nyonso oyo bobukami mpenza, baoyo bopanzami bipayi nyonso, baoyo bozali bato na ngai, O ndako ya Yisalaele. Botia matoyi, O bisanga, epayi na ngai, boyoka bino bato uta na mosika; Nkolo abiangaki ngai uta na libumu; uta na nsopo ya mama na ngai atangaki nkombo na ngai.",
                "2": "Mpe akomisaki monoko na ngai lokola mompanga ya mopotu; na elilingi ya loboko na ye abombaki ngai, mpe akomisaki ngai likula ya nsonge; kati na libenga na ye ya bokila abombaki ngai.",
                "3": "Mpe alobaki epayi na ngai: Ozali mosali na ngai, O Yisalaele, na oyo nakokembelama.",
                "4": "Nsima nalobaki, nasalaki mosala ya mpamba, nabebisaki makasi na ngai mpo na eloko te mpe se mpamba; solo bosambisi na ngai ezali na Nkolo, mpe mosala na ngai na Nzambe na ngai.",
                "5": "Mpe sikawa, elobi Nkolo—oyo asalaki ngai uta na libumu ete nazala mosali na ye, mpo na komema lisusu Yakobo epayi na ye—ata Yisalaele esangani te, kasi nakozala na nkembo na miso ya Nkolo, mpe Nzambe na ngai akozala makasi na ngai.",
                "6": "Mpe alobaki: Ezali eloko ya mpasi te ete ozala mosali na ngai mpo na kotelemisa mabota ya Yakobo, mpe kozongisa babatelami ya Yisalaele. Nakopesa yo lisusu kozala lokola pole mpo na Bayuda-te, ete okoka kozala oyo azali kopesa lobiko na ngai kino nsuka ya mabele.",
                "7": "Boye elobi Nkolo, Mosikoli ya Yisalaele, Moko Mosantu na ye, ye oyo bato batiolaka, ye oyo bikolo bayinaka, na mosali ya bayangeli: Bakonzi bakomona mpe bakotelema, bana ya bakonzi lisusu bakokumbamela, mpo ete Nkolo oyo azali sembo.",
                "8": "Boye elobi Nkolo: Na ntango oyo endimama nayokaki yo, Omabongo ya mbu, mpe na mokolo ya lobiko nasungaki yo; mpe nakobatela yo, mpe nakopesa yo mosali na ngai mpo na liyokani ya bato, mpo na kotia mabele, mpo na kosala ete bato basangola mabula matikala mpamba;",
                "9": "Ete okoka koloba na bato ya boloko: Bokende; na baoyo bafandi kati na molili: Bomilakisa. Bakolia nzela nzela, mpe bilanga na bango ya bilei ekozala na bisika nyonso ya likolo.",
                "10": "Bakoyoka nzala te mpe mposa te, mpe molunge mpe te moi mokobeta bango mpe te; mpo ye oyo azali na boboto likolo na bango akokamba bango, kutu mpembeni na moto ya mai akokamba bango.",
                "11": "Mpe nakokomisa bangomba na ngai nyonso se nzela moko, mpe balabala na ngai ekonetolama.",
                "12": "Mpe nsima, O ndako ya Yisalaele, tala, baoyo bakoya uta na mosika; mpe tala, baoyo uta na nordi mpe uta na westi; mpe baoyo uta na mboka ya Sinimi.",
                "13": "Boyemba, O lola; mpe zala na bosepeli, O mabele; mpo na makolo na bango oyo bazali na esti ekotiama; mpe makobukana na koyembaka, O bangomba; mpo bakobetama lisusu te; mpo Nkolo abondisaki bato na ye, mpe akolakisa boboto likolo ya batungisami na ye.",
                "14": "Kasi, tala, Siona alobaki: Nkolo atiki ngai, mpe Nkolo na ngai abosani ngai—kasi akolakisa ete abosani te.",
                "15": "Mpo ekoki mwasi kobosana na ye mwana oyo azali komela, ete ayoka mawa te likolo ya mwana ya libumu na ye? Iyo, bakoki kobosana, kasi nakobosana yo te, O ndako ya Yisalaele.",
                "16": "Tala, nakati yo likolo ya matandu ya maboko na ngai; bifelo na yo ezali ntango nyonso liboso na ngai.",
                "17": "Bana na yo bakosala mbangu na babebisi na yo; mpe bango oyo bakomisi yo mpamba bakokende mosika na yo.",
                "18": "Tombola miso na yo nzinganzinga mpembeni mpe tala; nyonso oyo basangani bango moko esika moko, mpe bakoya epayi na yo. Mpe lokola nazali na bomoi, elobi Nkolo, solo okolata bango nyonso, lokola likembi, mpe okokanga bango kutu lokola mwasi abandami libala.",
                "19": "Mpo bisika na yo ya esobe mpe ya mpamba, mpe mboka ya bobebisami na yo, ekozala kutu sikawa ya nkaka mpenza na ntina ya bafandi; mpe bango oyo bamelaki yo bakozala mosika mpenza.",
                "20": "Bana oyo okozwa, nsima ya kobungisa ya yambo, bakoloba lisusu na matoyi na yo: Esika eleki moke mingi mpo na ngai; pesa ngai esika ete nakoka kofanda.",
                "21": "Bongo okoloba na motema na yo: Nani aboteli ngai baoyo, komonaka ete nabungisaki bana na ngai, mpe nazali mpamba, mokangemi, mpe kokendaka awa mpe kuna? Mpe nani abokolaki baoyo? Tala, natikalaki ngai moko; baoyo, bazalaki wapi?",
                "22": "Boye elobi Nkolo Nzambe: Tala, nakotombola loboko na ngai na baoyo bazali Bayuda-te, mpe nakotia bendele na ngai epayi ya bato; mpe bakomema bana mibali na yo na maboko na bango, mpe bana basi na yo bakokumbama na mapeka na bango.",
                "23": "Mpe bakonzi bakozala batata babokoli na yo, mpe basi bakonzi na bango bamama babokoli na yo; bakogumbamela yo bilongi na bango epayi na mabele, mpe bakolembola mputulu ya makolo na yo; mpe okoyeba ete nazali Nkolo; mpo baoyo bazelaka ngai bakoyoka nsoni te.",
                "24": "Mpo biloko bakangi na etumba ebotolamaka uta na bato ya makasi, to babikisaka bakangemi ya mibeko?",
                "25": "Kasi boye elobi Nkolo, kutu bakangemi ya bato ya makasi bakolongolama, mpe biloko bakangi na etumba na moto ya nsomo ekobikisama; mpo nakowela na oyo akowela na yo, mpe nakobikisa bana na yo.",
                "26": "Mpe nakoleisa bango oyo bakoniokola yo na mosuni na bango moko; bakolangwisama na makila na bango moko lokola vinyo ya sukali; mpe mosuni nyonso mokoyeba ete ngai, Nkolo, nazali, Mobikisi na yo mpe Mosikoli na yo, Moko ya Makasi ya Yakobo."
            },
            "22": {
                "1": "Mpe sikawa esalemaki ete ngai, Nefi, esilaki ngai kotanga makambo oyo ekomamaki likolo ya bapalaki ya motako, bandeko mibali na ngai bayaki epayi na ngai mpe balobaki epayi na ngai: Elingi koloba nini makambo oyo otangi? Tala, esengeli yango kososolama engebene na makambo oyo ezali ya molimo, oyo makosalema engebene na molimo kasi na mosuni te?",
                "2": "Mpe ngai, Nefi, nalobaki epayi na bango: Tala emonisamaki epayi na profeta na mongongo ya Molimo; mpo makambo nyonso eyebisami epayi na baprofeta na Molimo, oyo ekoya likolo ya bana ya bato engebene na mosuni.",
                "3": "Yango wana, makambo oyo natangaki ezali makambo etali ntango mpe molimo; mpo emonani ete ndako ya Yisalaele, ata ndele, ekopanzama likolo ya etando nyonso ya mabele, mpe lisusu na kati ya bikolo nyonso.",
                "4": "Mpe tala, ezali na mingi baoyo babungi kala uta na boyebi na bango oyo bazali na Yelusaleme. Iyo, eteni eleki mingi ya mabota nyonso ekambamaki mosika; mpe mapanzanaki epayi na epayi likolo ya bisanga ya mbu; mpe wapi bazali moko te kati na biso ayebi, longola se toyebi ete bakambamaki mosika.",
                "5": "Mpe uta ntango bakambamaki mosika, makambo oyo etali bango masakolamaki, mpe lisusu oyo etali bango nyonso oyo bakopanzama mpe bakobulunganisama, na ntina ya Moko Mosantu ya Yisalaele; mpo na ye bayeisi mitema na bango makasi; yango wana, bakopanzama na kati ya bikolo nyonso mpe bakoyinama na bato nyonso.",
                "6": "Nzokande, ekosila bango koleisama na baoyo bazali Bayuda-te, mpe ekosila Nkolo kotombola loboko na ye likolo ya Bayuda-te mpe kotia bango likolo lokola bendele, mpe bana na bango komemama na maboko na bango, mpe bana basi na bango bakomemama na mapeka na bango, tala makambo oyo malobami ezali ya ntango oyo; mpo boye nde ezali mayokani ya Nkolo elongo na batata na biso; elingi koloba biso na mikolo mikoya, mpe lisusu bandeko na biso oyo bazali bato ya ndako ya Yisalaele.",
                "7": "Mpe elingi koloba ete ntango ezali koya ete ekosila ndako nyonso ya Yisalaele kopanzama mpe kobulunganisama, ete Nkolo Nzambe akotelemisa ekolo ya makasi na kati ya baoyo bazali Bayuda-te, iyo, kutu likolo ya etando ya mabele oyo; mpe na bango nkona na biso ekopanzama.",
                "8": "Mpe esili nkona na biso kopanzama, Nkolo Nzambe akobanda kosala mosala ya kokamwa na kati ya Bayuda-te, oyo mokozala ya motuya monene mpo na nkona na biso; yango wana, bameki yango na koleisama na bango na Bayuda-te mpe komemama na bango na maboko mpe likolo ya mapeka na bango.",
                "9": "Mpe lisusu ekozala motuya mpo na Bayuda-te; mpe bobele mpo na baoyo bazali Bayuda-te te kasi mpo na ndako nyonso ya Yisalaele, kino na koyebisaka mayokani ya Tata ya lola epayi ya Abalayama, kolobaka: Na nkona na yo mabota nyonso ya mabele ekopambolama.",
                "10": "Mpe nalingaki, bandeko na ngai, ete boyeba ete mabota nyonso ya mabele makoki kopambolama te longola se soki azipoli loboko na ye ya santu na miso ya mabota.",
                "11": "Yango wana, Nkolo Nzambe akobanda kozipola loboko na ye losantu na miso ya bikolo nyonso, na komemaka mayokani na ye mpe nsango malamu na ye epayi na baoyo bazali bato ya ndako ya Yisalaele.",
                "12": "Yango wana, akomema bango lisusu libanda uta na bokangemi, mpe bakosangana esika moko na mboka ya bosangoli libula na bango; mpe bakobimisama uta na butu mpe uta na molili; mpe bakoyeba ete Nkolo azali Mobikisi mpe Mosikoli na bango, Moko ya Makasi ya Yisalaele.",
                "13": "Mpe makila ya eklezia wana ya monene mpe ya nsomo, oyo ezali mwasi ya pite ya mabele nyonso, makobaluka likolo ya mitu na bango moko; mpo bakobunda bitumba bango na bango, mpe mompanga ya loboko na bango moko mokokweya likolo ya mitu na bango moko, mpe bakolangwisama na makila na bango moko.",
                "14": "Mpe ekolo nyonso oyo ekobunda bitumba na yo, O ndako ya Yisalaele, ekobaluka likolo na bango na bango, mpe bakokweya kati na libulu oyo batimolaki mpo na kokanga bato ya Nkolo na motambo. Mpe nyonso oyo bakobunda na Siona bakobebisama, mpe mwasi monene ya pite, oyo abebisaki nzela ya sembo ya Nkolo, iyo, eklezia wana ya monene mpe ya nsomo, akokweya na mputulu mpe bokwei na yango ekozala ya monene.",
                "15": "Mpo tala, elobi profeta, ntango ezali koya na lombangu oyo Satana akozala lisusu te na nguya likolo ya mitema ya bana ya bato; mpo na mokolo ekoya kala mingi te oyo bato ya lolendo mpe bango oyo basalaka makambo ya nkuna bakozala lokola matiti; mpe mokolo ekoya oyo wapi bakozikisama.",
                "16": "Mpo ntango ezali koya kala mingi te oyo litondi ya nkele ya Nzambe ekosopana likolo ya bana nyonso ya bato; mpo akopesa te nzela ete bato ya nkuna babebisa basembo.",
                "17": "Yango wana, akobatela basembo na nguya na ye, kutu soki ekozala bongo ete litondi ya nkele na ye esengeli koya, mpe basembo bakobatelama, kutu kino na bobebisami ya banguna na bango na moto. Yango wana, basembo bazali te na ntina ya kobanga; mpo boye elobi profeta, bakobikisama, kutu soki ekozala bongo lokola na moto.",
                "18": "Tala, bandeko mibali na ngai, nalobi epayi na bino, ete makambo oyo esengeli kosalema kala mingi te; iyo, kutu makila, mpe moto, mpe mbongi ya molinga esengeli koya; mpe esengeli mpenza kozala likolo ya mabele nyonso; mpe ekoya epayi ya bato engebene na mosuni soki ekozala bongo ete bakoyeisa mitema na bango makasi na Moko Mosantu ya Yisalaele.",
                "19": "Mpo tala, basembo bakowa te; mpo ntango solo esengeli koya oyo wapi bango nyonso oyo babundi na Siona bakokatama mosika.",
                "20": "Mpe Nkolo solo akolengela nzela mpo na bato na ye, mpo na kokokisa maloba ya Mose, oyo alobaki, kolobaka: Nkolo Nzambe na bino akotelemisa mpo na bino profeta, lokola ngai, bokoyoka ye na makambo nyonso oyo akoloba epayi na bino. Mpe ekosalema ete nyonso oyo bakoyokela profeta wana te bakokatama mosika uta na kati ya bato.",
                "21": "Mpe sikawa ngai, Nefi, nayebisaki epayi na bino, ete profeta oyo Mose alobelaki azalaki Moko Mosantu ya Yisalaele; yango wana, akosala bosambisi na bosembo.",
                "22": "Mpe basembo bazali te na ntina ya kobanga, mpo bazali bango oyo bakosambwisama te. Kasi ezali bokonzi ya zabulu, boye bokotongama na kati ya bana ya bato, bokonzi boye botiami na kati na bango oyo bazali kati na mosuni—",
                "23": "Mpo ntango ezali koya na lombangu oyo wapi Baeklezia nyonso oyo etongami mpo na kozwa matabisi, mpe bango nyonso oyo batongami mpo na kozwa nguya likolo ya mosuni, mpe bango oyo batongami mpo na koyebana na bato na miso ya mokili, mpe bango oyo bazali koluka mposa ya mosuni mpe biloko ya mokili, mpe kosala ndenge nyonso ya mabe; iyo, mpo na kosukisa, baoyo bazali ya bokonzi ya zabulu bango bazali na ntina ya kobanga, mpe kolenga, mpe koningana; bango basengeli kokitisama na nse na mputulu, bango basengeli kozikisama lokola matiti; mpe oyo ezali engebene na maloba ya profeta.",
                "24": "Mpe ntango ezali koya na lombangu oyo wapi basembo bakopumbwisama lokola bana ya ngombe ya ndako ya bibwele, mpe Moko Mosantu ya Yisalaele akokonza na mpifo, mpe bokasi, mpe nguya, mpe nkembo monene.",
                "25": "Mpe asangisaka bana na ye uta na ntaka minei ya mabele; akotanga mpate na ye, mpe bayebi ye; mpe bakozala etonga moko mpe mobateli moko; mpe akoleisa mpate na ye, mpe na lisalisi na ye bakozwa elanga ya bilei.",
                "26": "Mpe na ntina ya bosembo ya bato na ye, Satana azali na nguya te; yango wana, akoki te kofungolama na ntaka ya mibu mingi; mpo azali na nguya moko te likolo ya mitema ya bato, mpo bakofanda na bosembo, mpe Moko Mosantu ya Yisalaele azali kokonza.",
                "27": "Mpe sikawa tala, ngai, Nefi, nalobi epayi na bino ete makambo oyo nyonso ekoya engebene na mosuni.",
                "28": "Kasi, tala, bikolo nyonso, mabota nyonso, minoko nyonso, mpe bato nyonso, bakofanda na bokengi elongo na Moko Mosantu ya Yisalaele soki ekozala bongo ete bakoyambola.",
                "29": "Mpe sikawa ngai, Nefi, nasukisi; mpo nakomeka te koloba mingi nsima sikawa mpo na oyo etali makambo oyo.",
                "30": "Yango wana, bandeko mibali na ngai, nalingi ete bokoka komona ete makambo oyo ekomami likolo ya bapalaki ya motako ezali solo; mpe ezali kotatola ete moto asengeli kotosa mitindo ya Nzambe.",
                "31": "Yango wana, bozali te na ntina ya kobanza ete ngai mpe tata na ngai tozali bobele baoyo batatolaki, mpe lisusu bateyaki yango. Yango wana, soki bokozala na botosi na mitindo, mpe bokotia molende kino na nsuka, bokobikisama na mokolo ya nsuka. Mpe ezali boye. Amene."
            }
        }
    },
    "2-ne": {
        "meta": {
            "slug": "2-ne",
            "name": "Buku ya Mibale ya Nefi",
            "chapterWord": "Mokapo"
        },
        "chapters": {
            "1": {
                "intro": "Lisolo ya liwa ya Lehi. Bandeko mibali ya Nefi batomboki na ye. Nkolo akebisi Nefi mpo na kokende na esobe. Mibembo na ye kati na esobe, mpe bongo na bongo.",
                "1": "Mpe sikawa esalemaki ete esilaki ngai, Nefi, kotia nsuka na koteyaka bandeko mibali na ngai, tata na biso, Lehi, alobelaki lisusu bango makambo mingi, mpe azongelaki koloba yango epayi na bango, lolenge boni Nkolo asalaki makambo minene mpo na bango na komemaka bango uta na mboka ya Yelusaleme.",
                "2": "Mpe alobelaki bango mpo na oyo etali botomboki na bango likolo ya mai, mpe boboto ya Nzambe na kobikisaka bomoi na bango, ete bamelamaki na mbu te.",
                "3": "Mpe alobelaki bango lisusu mpo na oyo etali mboka ya elaka, oyo bazwaki—lolenge kani Nkolo atondisamaki na boboto na kokebisaka biso ete tosengelaki kokima uta na mboka ya Yelusaleme.",
                "4": "Mpo, tala, elobaki ye, namonaki limoni, na nzela ya oyo wapi nayebi ete Yelusaleme ebebisami; mpe soki totikalaka na Yelusaleme tolingaki mpe lokola kowa.",
                "5": "Kasi, elobaki ye, ata mitungisi na biso, tozwi mboka ya elaka, mboka oyo ezali ya boponi koleka bamboka nyonso mosusu; mboka oyo Nkolo Nzambe asalaki liyokani na ngai ete ekozala mboka mpo na bosangoli libula ya nkona na ngai. Iyo, Nkolo apesaki ngai mboka oyo na nzela ya liyokani, mpe mpo na bana na ngai libela, mpe lisusu nyonso oyo bakokambama uta na bamboka mosusu na loboko ya Nkolo.",
                "6": "Yango wana, ngai, Lehi, nasakoli engebene na misala ya Molimo oyo azali na ngai, ete moko te akoya na mboka oyo longola se soki akumbami na loboko ya Nkolo.",
                "7": "Yango wana, mboka oyo ebulisami mpo na ye oyo ye akomema. Mpe soki ekozala bongo ete bakosalela ye engebene na mitindo oyo apesaki, ekozala mboka ya lipanda mpo na bango; Yango wana, bakoki kokweisama te kati na bokangemi; soki bongo, ekozala na ntina ya mabe; mpo soki mabe makomi beboo mboka ekozala na bolakeli mabe mpo na ntina na bango, kasi mpo na basembo ekopambolama libela.",
                "8": "Mpe tala, ezali bwania ete mboka oyo ebombama lokola sikawa uta na boyebi ya bikolo misusu; mpo tala, bikolo mingi bilingaki kokamata mboka, ete esika mpo na bosangoli libula elingaki kozala te.",
                "9": "Yango wana, ngai, Lehi, nazwaki elaka, ete mbala mingi lokola bango oyo Nkolo Nzambe akumbaki uta na mboka ya Yelusaleme bakobomba mitindo na ye, bakofuluka likolo ya etando ya mboka; mpe bakobombama uta na bikolo nyonso misusu, ete bakoka kozwa mboka oyo mpo na bango moko. Mpe soki ekozala bongo ete bakobomba mitindo na ye bakopambolama likolo ya etando ya mboka oyo, mpe ekozala na moto moko te mpo na koyokisa bango mpasi, to mpo na kolongola mboka ya bosangoli libula na bango mpe te; mpe bakofanda libela kati na bokengi.",
                "10": "Kasi tala, ekoya ntango oyo wapi bakobeba moke moke kati na bozangi boyambi, wana esili bango kozwa mapamboli minene mingi bongo na loboko ya Nkolo—kozalaka na boyebi boko ya bokeli ya mabele, mpe ya bato nyonso, koyebaka misala minene mpe ya kokamwa ya Nkolo uta na bokeli ya mokili; kozwaka nguya epesameli bango mpo na kosala makambo nyonso na bondimi; kozwaka mitindo nyonso uta na ebandeli, mpe kokumbamaka na bolamu na ye boye bozanga ndelo kati na mboka ya motuya ya elaka—tala, nalobi, soki mokolo ekoya ete bakobwaka Moko Mosantu ya Yisalaele, Masiya ya solo, Mosikoli na bango mpe Nzambe na bango, tala, masambisi na ye oyo azali moyengebene makofanda likolo na bango.",
                "11": "Iyo, akomema bikolo mosusu epayi na bango, mpe akopesa epayi na bango nguya, mpe akolongola uta na bango mboka ya bozwi na bango, mpe akosala ete bapanzama mpe babetama.",
                "12": "Iyo, lokola nkona moko ekoleka mpo na mosusu ekozala na bosopi makila, mpe bobimeli monene na kati na bango; yango wana, bana mibali na ngai, nalingi ete bomikundola; iyo, nalingi ete boyoka maloba na ngai.",
                "13": "O tika ete bolamuka; bolamuka uta na mpongi ya mozindo, iyo, kutu uta na mpongi ya lifelo, mpe bolongola miniololo ya nsomo na oyo kani bokangemi, oyo ezali miniololo oyo ekangi bana ya bato, ete bamemami mosika bakangemi na nse ya libulu ya seko ya mpasi mpe ya lisuma.",
                "14": "Bolamuka! Mpe botelema uta na mputulu, mpe boyoka maloba ya moboti oyo azali kolenga, oyo kani binama kala mingi te bokolalisa na lilita ya mpio mpe nie, uta wapi moto ya mobembo moko te akoki kozonga; etikali ngai ya mikolo mike mpe nakokende nzela ya mabele nyonso.",
                "15": "Kasi tala, Nkolo asikoli molimo na ngai uta na lifelo; namoni nkembo na ye, mpe nazingami mpembeni seko na maboko ya bolingo na ye.",
                "16": "Mpe nalingi ete bomikundola kotosa meko mpe masambisi ya Nkolo; tala, oyo ezalaki motungisi ya molimo na ngai uta na ebandeli.",
                "17": "Mbala na mbala motema na ngai etondaki na mawa, mpo nabangaki, mbele mpo na bokasi na mitema na bino Nkolo Nzambe na bino abimela bino na litondi ya nkele na ye likolo na bino, ete bokatama mosika mpe bobebisama libela;",
                "18": "Soki te, ete bolakeli mabe eya likolo na bino mpo na ntaka ya nkola mingi; mpe bobimelama na mompanga, mpe na nzala, mpe boyinama, mpe bokambama engebene na bolingi mpe bokangemi ya zabulu.",
                "19": "O bana mibali na ngai, tika ete makambo oyo makoka koya likolo na bino te, kasi ete bokoka kozala bato ya boponi mpe bato basungami na Nkolo. Kasi tala, bolingi na ye esalema; mpo banzela na ye ezali bosembo libela.",
                "20": "Mpe alobaki ete: Mbala mingi lokola ekobomba bino mitindo na ngai bokofuluka na mboka; kasi mbala mingi lokola bokobomba mitindo na ngai te bokokatama mosika uta na miso na ngai.",
                "21": "Mpe sikawa mpo ete molimo na ngai ezala na bosepeli mpo na bino, mpe mpo ete motema na ngai etika mokili oyo na bosepeli na ntina na bino, ete nakoka te kokitisama kati na lilita na mpasi mpe mawa, botelema uta na mputulu, bana mibali na ngai, mpe bozala mibali, mpe bozwa mokano na likanisi moko mpe na motema moko, wana ezali bino na bomoko na makambo nyonso, ete bokoka te kokweya kati na bokangemi;",
                "22": "Ete bokoka kolakelama mabe te na bolakeli mabe ya nsomo; mpe lisusu, mpo ete bomilukela te bosiliki ya Nzambe moyengebene likolo na bino, kino na bobebisami, iyo, bobebisami ya seko ya molimo mpe nzoto mpe lokola.",
                "23": "Bolamuka, bana mibali na ngai; bolata bibundeli ya bosembo. Bolongola miniololo oyo wapi bokangemi, mpe bobima uta na molili, mpe botelema uta na mputulu.",
                "24": "Botomboka lisusu te na ndeko na bino ya mobali, oyo kani mamoni ezali ya nkembo, mpe oyo abombaki mitindo uta na ntango totikaki Yelusaleme; mpe oyo azalaki esalelo na maboko ya Nzambe, na komemaka biso na mboka ya elaka; mpo soki ezalaki te mpo na ye, mbele tosengelaki kowa na nzala na esobe; nzokande, bolukaki kolongola bomoi na ye; iyo, mpe ayokaki mpasi ya mawa mingi na ntina na bino.",
                "25": "Mpe nazali kobanga mpe nazali kolenga mingi koleka na ntina na bino, mbele akoyoka mpasi lisusu; mpo tala, bofundaki ye ete alukaki nguya mpe likoki likolo na bino; kasi nayebi ete alukaki nguya soki mpe likoki te likolo na bino, kasi alukaki nkembo ya Nzambe, mpe bolamu ya seko na bino moko.",
                "26": "Mpe boyima-yimaki mpo ete azalaki polele na bino. Bolobi ete asalelaki maloba makasi; bolobi ete ayokelaki bino nkanda; kasi tala, maloba makasi na ye ezalaki maloba makasi ya nguya ya liloba ya Nzambe, oyo ezalaki na ye; mpe ete oyo bobiangaki nkanda ezalaki bosolo, engebene na bosolo boye ezali na Nzambe, boye akokaki te kokanga, komonisaka bompikiliki mpo na oyo etali mabe na bino.",
                "27": "Mpe esengeli mpenza ete nguya ya Nzambe ezala elongo na ye, kutu na lolenge ete atindi bino ete bosengelaki kotosa. Kasi tala, ezalaki ye te, kasi ezalaki Molimo ya Nkolo oyo azalaki na ye, oyo afungolaki monoko na ye na koloba mpe akokaki te kokanga yango.",
                "28": "Mpe sikawa mwana na ngai, Lamani, mpe lisusu Lemuele mpe Sami, mpe lisusu bana na ngai mibali baoyo bazali bana mibali ya Yisamaele, tala, soki bokoyoka mongongo ya Nefi bokowa te. Mpe soki bokoyokela ye natikeli bino lipamboli, iyo, kutu lipamboli na ngai ya yambo.",
                "29": "Kasi soki bokoyokela ye te nalongoli lipamboli na ngai ya yambo, iyo, kutu lipamboli na ngai, mpe ekotikala likolo na ye.",
                "30": "Mpe sikawa, Zolami, nakoloba epayi na yo: Tala, ozali mosali ya Labana; nzokande, okumbamaki uta na mboka ya Yelusaleme, mpe nayebi ete ozali moninga ya solo ya mwana na ngai, Nefi, libela.",
                "31": "Yango wana, mpo ozalaki sembo nkona na yo ekopambolama elongo na nkona na ye, ete bawumela na bofuluki ya ntango molai likolo ya etando ya mboka oyo; mpe eloko moko te, longola se soki ekozala mabe na kati na bango, ekobebisa soki te ekotia mobulu na bofuluki na bango likolo ya etando ya mboka oyo libela.",
                "32": "Yango wana, soki bokobomba mitindo ya Nkolo, Nkolo asili kobulisa mboka oyo mpo na bokengi ya nkona na yo elongo na nkona ya mwana na ngai."
            },
            "2": {
                "1": "Mpe sikawa, Yakobo, nalobi epayi na yo: Ozali mobotami na ngai ya yambo na mikolo ya mokakatano na ngai na esobe. Mpe tala, na bomwana na yo oyokaki mpasi ya mitungisi mpe mawa mingi, na ntina ya yauli ya bandeko na yo.",
                "2": "Nzokande, Yakobo, mobotami na ngai ya yambo na esobe, oyebi bonene ya Nzambe; mpe akobulisa mitungisi na yo mpo na litomba na yo.",
                "3": "Yango wana, molimo na yo ekopambolama, mpe okofanda kati na bokengi elongo na ndeko na yo ya mobali, Nefi; mpe mikolo na yo mikoleka na kosalelaka Nzambe na yo. Yango wana, nayebi ete osikolami, na ntina ya bosembo ya Mosikoli na yo; mpo omonaki ete na litondi ya ntango akoya komema lobiko epayi ya bato.",
                "4": "Mpe omonaki nkembo na ye na bolenge na yo; yango wana, opambolami kutu lokola bango oyo akosalela kati na mosuni; mpo Molimo azali kaka se moko, lobi, lelo, mpe libela. Mpe nzela elengelami uta na bokwei ya moto, mpe lobiko ezali ya ofele.",
                "5": "Mpe bato bazwi mateya na lolenge ekoki ete bayebi bolamu uta na mabe. Mpe mobeko epesami epayi ya bato. Mpe na mobeko mosuni moko mokolongisama te; to, na mobeko bato te bakatami mosika uta na Nzambe. Iyo, na mobeko ya ntango bakatamaki mosika; mpe lisusu, na mobeko ya molimo bawei mpo na oyo ezali malamu, mpe bakomi bato ya mpasi libela.",
                "6": "Yango wana, bosikoli ekoya na kati mpe na nzela ya Masiya Mosantu; mpo atonda na ngolu mpe bosolo.",
                "7": "Tala, amibonzi lokola mbeka mpo na masumu, mpo na koyanola masengami nyonso ya mobeko, mpo na nyonso oyo bazali na motema ebukana mpe molimo ya mawa; mpe masengami nyonso ya mobeko ekoki koyanolama na moto moko mosusu te.",
                "8": "Yango wana, boniboni ezali yango motuya monene mpo na koyebisa makambo oyo epayi ya bato ya mabele, ete bakoka koyeba ete mosuni moko te mokoki kofanda na miso ya Nzambe, longola se soki ezali na nzela ya matomba, mpe boboto, mpe ngolu ya Masiya Mosantu, oyo atiki bomoi na ye engebene na mosuni, mpe akamati yango lisusu na nguya ya Molimo, ete akoka mpenza kokokisa bosekwi ya bakufi, mpo azali ya yambo oyo akosekwa.",
                "9": "Yango wana, azali mbuma ya yambo mpo na Nzambe, mbala mingi lokola akosala libondeli mpo na bana nyonso ya bato; mpe bango oyo bakondima ye bakobikisama.",
                "10": "Mpe na ntina ya kolobela bato nyonso, bato nyonso bakoya epayi na Nzambe; na boye, bakotelema liboso na ye, mpo na kosambisama engebene na bosolo mpe bosantu oye ezali kati na ye. Na boye, suka ya mobeko Oyo Moko Mosantu apesaki, na kopesaka etumbu oyo ekangemi, oyo etumbu ekangemi ezali na kotelemela na oyo ya esengo oyo ekangemi, mpo na koyanola suka ya bomikabi—",
                "11": "Mpo esengeli mpenza, ete botelemeli ezala na makambo nyonso. Soki boye te, mobotami na ngai ya yambo na esobe, bosembo ekokaki kosalema te, mabe mpe te, bosantu mpe mpasi, bolamu mpe mabe mpe te. Yango wana, biloko nyonso esengeli ezala lisanga ya biteni kati na moko; yango wana, soki esengeli kozala nzoto moko esengeli etikala lokola ekufa, ezanga bomoi mpe liwa, bopoli te mpe bozangi kopola mpe te, esengo te mpe mpasi mpe te, mpe eyoki ya nzoto te mpe bozangi eyoki mpe te.",
                "12": "Yango wana, esengelaki mpenza ekelama mpo na eloko moko te; yango wana ntina elingaki kozala te na mokano ya bokeli na yango. Yango wana, likambo oyo esengelaki mpenza kobebisa bwania ya Nzambe mpe ntina ya mikano na ye ya seko, mpe lisusu nguya, mpe boboto, mpe boyengebene ya Nzambe.",
                "13": "Mpe soki bokoloba mobeko mozali te, bokoloba lisusu lisumu ezali te. Soki bokoloba lisumu ezali te, bokoloba lisusu bosembo ezali te. Mpe soki bosembo ezali te esengo mpe ezali te. Mpe soki bosembo ezali te to esengo mpe te etumbu ekozala te to mpasi mpe te. Mpe soki makambo oyo ezali te Nzambe azali te. Mpe soki Nzambe azali te biso tozali te, mpe mabele mpe te; mpo ekokaki kozala na bokeli ya biloko te, ezala biloko ya kosala to mpe oyo bisalelami mpe te; yango wana, biloko nyonso bisengelaki kolimwa nie.",
                "14": "Mpe sikawa, bana mibali na ngai, nalobeli bino makambo oyo mpo na litomba mpe boyekoli na bino; mpo Nzambe azali, mpe akelaki biloko nyonso, lola mpe mabele lokola, mpe biloko nyonso oyo ezali kati na yango, biloko ya kosala mpe biloko oyo bisalelami.",
                "15": "Mpe mpo na kokokisa mikano na ye ya seko na ntina ya moto, esilaki ye kokela baboti na biso ya yambo, mpe banyama ya zamba mpe ndeke ya mopepe, mpe mpo na kosukisa, biloko nyonso oyo bikelami, esengelaki mpenza ete lilanga ezala; kutu mbuma oyo epekisama na lilanga na nzete ya bomoi; moko kozalaka sukali mosusu bololo.",
                "16": "Yango wana, Nkolo Nzambe apesaki epayi na moto ete asala mpo na ye moko. Yango wana, moto akokaki kosala mpo na ye moko te longola se soki asenginiami na moko to mosusu.",
                "17": "Mpe ngai, Lehi, engebene na makambo oyo natangaki, nasengeli mpenza kobanza ete anjelu ya Nzambe, engebene na oyo ekomami akweyaki uta na lola; yango wana, akomaki zabulu, mpo alukaki oyo ezali mabe liboso ya Nzambe.",
                "18": "Mpe lokola akweyaki uta na lola, mpe akomaki moto ya mpasi libela, alukaki lisusu mpasi ya bato nyonso. Yango wana, alobaki epayi na Eva, iyo, kutu nioka wana ya kala, oyo azali zabulu, oyo azali tata ya lokuta nyonso, yango wana alobaki ete: lia mbuma oyo epekisami, mpe okokufa te, kasi okozala lokola Nzambe, koyebaka bolamu mpe mabe.",
                "19": "Mpe esilaki Adama mpe Eva kolia mbuma epekisami babenganaki bango uta na elanga ya Edene, mpo na kosala bilanga.",
                "20": "Mpe babotaki bana; iyo, kutu libota ya mabele nyonso.",
                "21": "Mpe, mikolo ya bana ya bato eyeisamaki molai, engebene na bolingi ya Nzambe, ete bakoka koyambola wana naino na mosuni; yango wana, ezalela na bango ekomaki ezalela ya momekano, mpe ntango na bango eyeisamaki molai, engebene na mitindo oyo Nkolo Nzambe apesaki epayi na bana ya bato. Mpo apesaki motindo ete bato nyonso basengeli koyambola; mpo alakisaki epayi ya bato nyonso ete babungaki nzela, mpo baboti na bango babukaki mobeko.",
                "22": "Mpe sikawa, tala, soki Adama abukaki mobeko te alingaki kokweya te, kasi alingaki kotikala kati na elanga ya Edene. Mpe biloko nyonso oyo ekelamaki bilingaki kotikala na ezalela se moko wana ezalaki nsima ya kokelama; mpe bisengelaki kotikala libela, mpe kozala na nsuka te.",
                "23": "Mpe balingaki kozala na bana te; yango wana balingaki kotikala se na ezalela ya bozangi ekweyeli, kozalaka na bosepeli te, mpo bayebaki mpasi te; kosalaka bolamu te, mpo bayebaki lisumu te.",
                "24": "Kasi tala, makambo nyonso masalemaki na bwania na ye oyo ayebi makambo nyonso.",
                "25": "Adama akweyaki mpo bato bakoka kozala; mpe bato bazali, mpo ete bakoka kozala na esengo.",
                "26": "Mpe Masiya akoya na litondi ya ntango, mpo ete akoka kosikola bana ya bato uta na bokwei. Mpe lokola basikolami uta na bokwei bakomi bansomi libela, koyebaka bolamu uta na mabe; mpo na kosala mpo na bango moko mpe esalemela bango te, longola se soki na etumbu ya mobeko na mokolo monene mpe ya nsuka, engebene na mitindo oyo Nzambe apesaki.",
                "27": "Yango wana, bato bazali nsomi engebene na mosuni; mpe biloko nyonso oyo elongobani mpo na moto bipesameli bango. Mpe bazali nsomi mpo na kopona lipanda mpe bomoi ya seko, na nzela ya Moyokanisi monene ya bato nyonso, to mpe kopona bokangemi mpe liwa, engebene na bokangemi mpe nguya ya zabulu; mpo alukaka ete bato nyonso bazala na mpasi lokola ye moko.",
                "28": "Mpe sikawa, bana na ngai, nalingi ete botalela Moyokanisi monene, mpe boyoka mitindo minene ya ye; mpe bozala sembo na maloba na ye, mpe bopona bomoi ya seko, engebene na bolingi ya Molimo Mosantu na ye;",
                "29": "Mpe bopona te liwa ya seko, engebene na bolingi ya mosuni mpe mabe oyo ezali kati na yango, oyo bolingi epesaka molimo ya zabulu nguya ya kokanga, mpe kokweisa bino na lifelo, mpo ete akoka kokonza likolo na bino na bokonzi na ye moko.",
                "30": "Nalobi mwa maloba oyo epayi na bino nyonso, bana mibali na ngai, na mikolo ya nsuka ya momekano na ngai; mpe naponi likabo ya malamu, engebene na maloba ya profeta. Mpe nazali na ntina mosusu te longola se soki ezali bolamu ya libela ya milimo na bino. Amene."
            },
            "3": {
                "1": "Mpe sikawa nazali kolobela yo, Yosefe, mobotami na ngai ya nsuka. Obotamaki na esobe ya mitungisi na ngai; iyo, na mikolo ya mawa minene ya ngai nde mama na yo abotaki yo.",
                "2": "Mpe tika ete Nkolo abulisa lisusu mboka oyo mpo na yo, oyo ezali mboka ya motuya koleka, mpo na bosangoli libula na yo mpe mpo na bosangoli libula ya nkona na yo elongo na bandeko na yo, mpo na bokengi na yo libela, soki ekozala ete okobomba mitindo ya Moko Mosantu ya Yisalaele.",
                "3": "Mpe sikawa, Yosefe, mobotami na ngai ya nsuka, oyo nabotaki na esobe ya mitungisi na ngai, tika ete Nkolo apambola yo libela, mpo nkona na yo ekobebisama nie te.",
                "4": "Mpo tala, ozali mbuma ya nketo na ngai; mpe nazali eboto ya Yosefe oyo amemamaki mokangemi na Ejipito. Mpe minene ezalaki mayokani ya Nkolo oyo asalaki elongo na Yosefe.",
                "5": "Yango wana, Yosefe amonaki solna mikolo na biso. Mpe azwaki elaka ya Nkolo, ete uta na mbuma ya nketo na ye, Nkolo Nzambe akotelemisa etape ya sembo mpo na ndako ya Yisalaele; Masiya te, kasi etape oyo esengelaki kobukama mpenza, nzokande, oyo esengelaki kokundolama engebene na mayokani ya Nkolo na lolenge ete Masiya akomonisama epayi na bango na mikolo ya nsuka, na molimo ya nguya, mpo na komema bango uta na molili epayi na pole—iyo, uta na molili mobombana mpe uta na bokangemi mpo na bonsomi.",
                "6": "Mpo Yosefe solo atatolaki, kolobaka: Nkolo Nzambe na ngai akotelemisa momoni, oyo akozala momoni ya boponi mpo na mbuma ya nketo na ngai.",
                "7": "Iyo, Yosefe solo alobaki ete: Boye elobi Nkolo epayi na ngai: Nakotelemisa uta na mbuma ya nketo na yo momoni moko ya boponi; mpe akokumisama mpenza na kati ya mbuma ya nketo na yo. Mpe epayi na ye nakopesa motindo ete asala mosala moko mpo na mbuma ya nketo na yo, bandeko na ye, oyo ekozala ya motuya mpenza mpo na bango, kutu mpo na komema bango na boyebi ya mayokani oyo nasalaki elongo na batata na bino.",
                "8": "Mpe nakopesa epayi na ye motindo ete akosala mosala mosusu te, longola se mosala oyo nakotinda ye. Mpe nakoyeisa ye monene na miso na ngai; mpo akosala mosala na ngai.",
                "9": "Mpe akozala monene lokola Mose, oyo nalobaki nakotelemisa mpo na bino, mpo na kokangola bato na ngai, O ndako ya Yisalaele.",
                "10": "Mpe Mose nde nakotelemisa, mpo na kokangola bato na yo uta na mboka ya Ejipito.",
                "11": "Kasi momoni nde nakotelemisa uta na mbuma ya nketo na yo; mpe epayi na ye nakopesa nguya mpo na komema liloba na ngai epayi na nkona ya nketo na yo—mpe bobele mpo na komema liloba na ngai te, elobi Nkolo, kasi mpo na kondimisa bango na ntina ya liloba na ngai, oyo ekosila kala kokende na kati na bango.",
                "12": "Yango wana, mbuma ya nketo na yo ekokoma; mpe mbuma ya nketo ya Yuda ekokoma; mpe oyo ekokomama na mbuma ya nketo na yo, mpe lisusu oyo ekokomama na mbuma ya nketo ya Yuda, ekokola esika moko, mpo na kobulunganisa malongi ya lokuta mpe kosukisa boweli, mpe kotia kimia na kati ya mbuma ya nketo na yo, mpe komema bango na boyebi ya batata na bango na mikolo ya nsuka, mpe lisusu na boyebi ya mayokani na ngai, elobi Nkolo.",
                "13": "Mpe uta na bolembu akoyeisama makasi, na mokolo wana ntango mosala na ngai ekobanda na kati ya bato na ngai nyonso, kino na bozongisi na yo lisusu, O ndako ya Yisalaele, elobi Nkolo.",
                "14": "Mpe boye esakolaki Yosefe, kolobaka: Tala, momoni wana Nkolo akopambola ye; mpe baoyo wana bakoluka kobebisa ye, bakosambwisama; mpo elaka oyo, oyo nazwaki uta na Nkolo, mpo na oyo etali mbuma ya nketo na ngai, ekokokisama. Tala, nazali na ntembe te na bokokisami ya elaka oyo;",
                "15": "Mpe akobiangama na nkombo na ngai; mpe ekozala mpe na nkombo ya tata na ye. Mpe akozala lokola ngai; mpo likambo, oyo Nkolo akosala na loboko na ye, na nguya ya Nkolo ekomema bato na ngai na lobiko.",
                "16": "Iyo, boye nde Yosefe asakolaki: Nazali na ntembe te na likambo oyo, kutu nazali na ntembe te na elaka ya Mose; mpo Nkolo alobaki epayi na ngai, nakobatela nkona na yo libela.",
                "17": "Mpe Nkolo alobaki: Nakotelemisa Mose; mpe nakopesa ye nguya na lingenda moko; mpe nakopesa bosambisi epayi na ye na kokomaka makomi. Kasi nakofungola te lolemo na ye, ete aloba mingi, mpo nakoyeisa ye makasi na maloba te. Kasi nakokomela ye mobeko na ngai, na mosapi ya loboko na ngai moko; mpe nakopona molobeli mpo na ye.",
                "18": "Mpe Nkolo alobelaki ngai lisusu: Nakotelemisa momoni mpo na mbuma ya nketo na yo; mpe nakoponela ye molobeli. Mpe ngai, tala, nakopesa epayi na ye likoki ete akomaka nkoma ya mbuma ya nketo na yo, epayi na mbuma ya nketo na yo; mpe molobeli ya nketo na yo akoyebisa yango.",
                "19": "Mpe maloba oyo akokoma ekozala maloba oyo malongobani na bwania na ngai ete makende epayi na mbuma ya nketo na yo. Mpe ekozala lokola soki mbuma ya nketo na yo ebelelaki epayi na bango uta na mputulu; mpo nayebi bondimi na bango.",
                "20": "Mpe bakobelela uta na mputulu; iyo, kutu boyamboli epayi na bandeko na bango, kutu wana ekosila nkola mingi na bango koleka. Mpe ekosalema ete bobeleli na bango ekokende, kutu engebene na maloba na bango ya pete pete.",
                "21": "Na ntina ya bondimi na bango maloba na bango makobima uta na monoko na ngai epayi ya bandeko na bango oyo bazali mbuma ya nketo na yo; mpe bolembu ya maloba na bango ekoyeisa ngai makasi mpo na bondimi na bango, mpo na bokundoli ya liyokani na ngai oyo nasalaki epayi na batata na yo.",
                "22": "Mpe sikawa, tala, mwana na ngai Yosefe, na lolenge oyo nde Tata na ngai ya kala asakolaki.",
                "23": "Yango wana, na ntina ya liyokani oyo opambolami; mpo nkona na yo ekobebisama te, mpo bakotia bokebi na maloba ya buku yango.",
                "24": "Mpe moto moko ya makasi akotelema moko na kati na bango, oyo akosala bolamu boike, ezala na maloba mpe na misala, kozalaka esalelo moko na maboko ya Nzambe, na bondimi mingi koleka, mpo na kosala misala minene ya kokamwa, mpe mpo na kosala eloko oyo ezali monene na miso ya Nzambe, kino na kosala ete ya mingi ezongisama mpo na ndako ya Yisalaele, mpe mpo na nkona ya bandeko mibali na yo.",
                "25": "Mpe sikawa, opambolami, Yosefe. Tala, ozali moke; yango wana yokaka maloba ya ndeko na yo, Nefi, mpe ekosalemela yo kutu engebene na maloba oyo nalobaki. Omikundola maloba ya tata na yo oyo azali kokufa. Amene."
            },
            "4": {
                "1": "Mpe sikawa, ngai, Nefi, nazali koloba mpo na oyo etali masakoli oyo tata na ngai alobelaki, mpo na ntina ya Yosefe, oyo amemamaki kati na Ejipito.",
                "2": "Mpo tala, solo asakolaki mpo na oyo etali nkona na ye mobimba. Mpe masakoli oyo akomaki, ezali na minene mingi koleka yango te. Mpe asakolaki mpo na oyo etali biso, mpe nkola na biso oyo ekoya nsima; mpe ekomami likolo ya bapalaki ya motako.",
                "3": "Yango wana, esilaki tata na ngai kotia nsuka ya koloba mpo na oyo etali masakoli ya Yosefe, abiangaki bana ya Lamani, bana mibali na ye mpe bana basi na ye, mpe alobelaki bango: Tala, bana mibali na ngai, mpe bana basi na ngai, bino bozali bana mibali mpe bana basi ya mobotami na ngai ya yambo, nalingi ete botia litoi na maloba na ngai.",
                "4": "Mpo Nkolo Nzambe alobaki ete: Na ndenge bokobomba mitindo na ngai, bokofuluka na mboka; mpe na ndenge bokobomba mitindo na ngai te bokolongolama na miso na ngai.",
                "5": "Kasi tala, bana na ngai ya mibali mpe bana na ngai ya basi, nakokikokita na lilita na ngai te kaka soki natiki lipamboli likolo na bino; mpo tala, nayebi ete soki bokolisami na nzela wapi bosengeli kokende bokotika yango te.",
                "6": "Yango wana, soki bolakelami mabe, tala, natiki lipamboli na ngai likolo na bino, ete bolakeli mabe ekoka kolongwa uta na bino mpe eyanolama likolo ya mito ya baboti na bino.",
                "7": "Yango wana, na ntina ya lipamboli na ngai, Nkolo Nzambe akondima te ete bowa; yango wana, akozala na mawa mpo na bino mpe mpo na nkona na bino.",
                "8": "Mpe esalemaki ete esilaki tata na ngai kotia nsuka ya kolobaka na bana mibali mpe bana basi ya Lamani, asalaki ete bana mibali mpe bana basi ya Lemuele bamemama liboso na ye.",
                "9": "Mpe alobelaki bango, kolobaka: Tala bana mibali mpe bana basi na ngai, bino bozali bana mibali mpe bana basi ya mwana na ngai ya mibale; tala natiki epayi na bino lipamboli se moko wana kaka natiki epayi na bana mibali mpe bana basi ya Lamani; yango wana, bokobebisama nie te; kasi na nsuka nkona na bino ekopambolama.",
                "10": "Mpe esalemaki ete esilaki tata na ngai kotia nsuka ya kolobaka na bango, tala, alobaki epayi na bana mibali ya Yisamaele, iyo, mpe kutu ndako na ye mobimba.",
                "11": "Mpe esilaki ye kotia nsuka ya kolobaka na bango, alobelaki Sami, kolobaka: Opambolami, mpe nkona na yo; mpo okosangola libula ya mboka lokola ndeko na yo ya mobali Nefi. Mpe nkona na yo ekotangama elongo na nkona na ye; mpe okozala kutu lokola ndeko na yo ya mobali, mpe nkona na yo lokola nkona na ye; mpe okopambolama na mikolo na yo nyonso.",
                "12": "Mpe esalemaki ete esilaki tata na ngai, Lehi, koloba epayi ya nyonso oyo ya ndako na ye, engebene na mayoki ya motema na ye, mpe Molimo ya Nkolo oyo azalaki na ye, akomaki mobange. Mpe esalemaki ete akufaki, mpe akundamaki.",
                "13": "Mpe esalemaki ete mikolo mingi te nsima ya liwa na ye, Lamani mpe Lemuele mpe bana mibali ya Yisamaele basilikaki na ngai na ntina ya mpamela ya Nkolo.",
                "14": "Mpo ngai, Nefi, nasengisamaki kolobela bango, engebene na maloba na ye; mpo nalobaki makambo mingi epayi na bango, mpe tata na ngai mpe lokola, yambo ya liwa na ye; mingi ya maloba yango ekomami likolo ya bapalaki mosusu ya ngai; mpo eteni oyo ezali mingi ya mambi ya kala ekomami likolo ya bapalaki na ngai esusu.",
                "15": "Mpe likolo ya oyo nakomi makambo ya molimo na ngai, mpe mingi ya makomi oyo ekomami na bapalaki ya motako. Mpo molimo na ngai esepelaka na makomi, mpe motema na ngai emanyolaka yango, mpe ekomaka yango mpo na boyekoli mpe litomba ya bana na ngai.",
                "16": "Tala, molimo na ngai esepelaka na makambo ya Nkolo, mpe motema na ngai emanyolaka ntango nyonso makambo oyo namonaki mpe nayokaki.",
                "17": "Nzokande, ata bolamu monene ya Nkolo, na kolakisaka ngai misala na ye minene mpe ya kokamwa, motema na ngai egangi: O ngai moto na mpasi! Iyo, motema na ngai eza na mawa na ntina ya mosuni na ngai; molimo na ngai eleli mpenza na ntina ya mabe na ngai.",
                "18": "Nazingami bipayi na bipayi, na ntina ya masenginia mpe masumu oyo elingi ngai mpamba mpamba.",
                "19": "Mpe ntango nalingi kosepela, motema na ngai mokolela-lela na ntina ya masumu na ngai; nzokande, nayebi nani natielaki motema.",
                "20": "Nzambe na ngai azalaki likonzi na ngai; akambaki ngai na katikati ya mitungisi na ngai na esobe; mpe abatelaki ngai likolo ya mai ya mozindo monene.",
                "21": "Atondisaki ngai na bolingo na ye, kutu kino na bozikisi ya mosuni na ngai.",
                "22": "Ayokisi banguna na ngai nsoni, kino na kosala ete baningana liboso na ngai.",
                "23": "Tala, ayokaki eleli na ngai na moi, mpe apesaki ngai boyebi na nzela ya mamoni na ntango ya butu.",
                "24": "Mpe na moi nakomaki moto ya mpiko na losambo ya makasi liboso na ye; iyo, mongongo na ngai natindaki likolo; mpe banjelu bakitaki mpe basalelaki ngai.",
                "25": "Mpe likolo na mapapu ya Molimo na ye nzoto na ngai ememamaki mosika likolo ya ngomba ya molai koleka. Mpe miso na ngai mamonaki makambo minene, iyo, kutu minene mingi koleka mpo na moto; boye napekisamaki ete nakoma yango te.",
                "26": "O bongo, soki namonaki makambo minene boye, soki Nkolo na bonkonde na ye epayi na bana ya bato ayaki kotala bato na boboto mingi ya bongo, mpo na nini ekolela motema na ngai, mpe ekowumela molimo na ngai na lobwaku ya mawa, mpe ekosila mosuni na ngai bokasi, mpe ekolembe makasi na ngai na ntina ya mitungisi na ngai?",
                "27": "Mpe mpo na nini ekomitika ngai na lisumu, na ntina ya mosuni na ngai? Iyo, mpo na nini ekopesa ngai nzela na masenginia, ete moto ya mabe azala na esika na motema na ngai mpo na kobebisa kimia na ngai mpe kotungisa molimo na ngai? Mpo na nini ekosilika ngai na ntina ya monguna na ngai?",
                "28": "Molimo na ngai lamuka! Komilela lisusu te na masumu. Sepela, O motema na ngai, mpe kopesa esika lisusu te mpo na monguna ya molimo na ngai.",
                "29": "Kosilika lisusu te na ntina ya banguna na ngai. Kolembisa makasi na ngai te na ntina ya mikakatano na ngai.",
                "30": "Sepela, O motema na ngai, mpe belela epayi ya Nkolo, mpe loba: O Nkolo, nakosanzola yo libela; iyo, molimo na ngai ekosepela na yo, Nzambe na ngai, mpe libanga ya lobiko na ngai.",
                "31": "O Nkolo, ekosikola yo molimo na ngai? Ekobikisa yo ngai uta na maboko ya banguna na ngai? Ekosala yo ete nalenga na komonana ya lisumu?",
                "32": "Tika ete bikuke ya lifelo bikangama ntango nyonso liboso na ngai, mpo ete motema na ngai mobukani mpe molimo na ngai mozali na mawa! O Nkolo, ekolinga yo te kokanga bikuke ya bosembo na yo liboso na ngai, ete nakoka kotambola na nzela ya lobwaku ya nse, ete nakoka kozala sikisiki na balabala ya patatalu!",
                "33": "O Nkolo, ekozinga yo ngai nzinganzinga na nzambala ya bosembo na yo! O Nkolo, ekosala yo nzela mpo na kokimisa ngai liboso ya banguna na ngai! Ekosala yo nzela ya semba liboso na ngai! Ekotia yo te libanga ya libaku na nzela na ngai—kasi ete okopetola nzela na ngai liboso na ngai, mpe okopekisa te nzela na ngai, kasi nzela ya monguna na ngai.",
                "34": "O Nkolo, natiaki elikya epayi na yo, mpe nakolikya epayi na yo pona libela. Nakotia elikya na ngai te na loboko ya mosuni; mpo nayebi ete ye oyo atie elikya na ye na loboko ya mosuni alakelami mabe. Iyo, ye oyo atie elikya na ye na moto to mpe akomisi mosuni loboko na ye alakelami mabe.",
                "35": "Iyo, nayebi ete Nzambe apesaka pamba na oyo akosenga. Iyo, Nzambe na ngai akopesa ngai, soki nasengi na lolenge ya mabe te; boye nakotombola mongongo na ngai epayi na yo; iyo, nakobelela epayi na yo, Nzambe na ngai, libanga ya bosembo na ngai. Tala, mongongo na ngai mokomata libela epayi na yo, libanga na ngai mpe Nzambe na ngai ya seko. Amene."
            },
            "5": {
                "1": "Tala, esalemaki ete ngai, Nefi, nabelelaki mingi epayi ya Nkolo Nzambe na ngai, na ntina ya nkanda ya bandeko mibali na ngai.",
                "2": "Kasi tala, nkanda na bango ebakisamaki mpenza na ngai, na lolenge ete balukaki kolongola bomoi na ngai.",
                "3": "Iyo, bayima-yimaki na ngai, kolobaka: Ndeko na biso mobali ya leki akanisi koyangela likolo na biso; mpe tozwanaki na komekama mingi na ntina na ye; yango wana, sikawa tika ete toboma ye, ete tokoka kotungisama lisusu te na ntina ya maloba na ye. Mpo tala, tolingi te kozwa ye lokola moyangeli na biso; mpo etali biso, baoyo tozali bandeko ya nkulutu, kokonza likolo ya bato oyo.",
                "4": "Sikawa nakokoma te maloba nyonso bayima-yimaki na ngai likolo ya bapalaki oyo. Kasi ekoki mpo na ngai koloba, ete balukaki kolongola bomoi na ngai.",
                "5": "Mpe esalemaki ete Nkolo akebisaki ngai, mpo ete ngai, Nefi, nasengeli kotika bango mpe kokima kati na esobe, mpe bango nyonso oyo bakolinga kokende elongo na ngai.",
                "6": "Yango wana, esalemaki ete ngai, Nefi, nakamataki libota na ngai, mpe Zolami mpe libota na ye, mpe Sami, ndeko na ngai ya mobali ya nkulutu mpe libota na ye, mpe Yakobo mpe Yosefe, bandeko mibali ya leki na ngai, mpe lisusu bandeko basi na ngai, mpe bango nyonso oyo balingaki kokende elongo na ngai. Mpe bango nyonso oyo balingaki kokende elongo na ngai bazalaki bango oyo batiaki bondimi na makebisi mpe bimoniseli ya Nzambe; yango wana, bayokaki maloba na ngai.",
                "7": "Mpe tokamataki biema na biso mpe biloko nyonso ekokaki mpo na biso, mpe tokendaki mobembo na esobe mpo na ntaka ya mikolo mingi. Mpe esilaki biso kokende mobembo mpo na ntaka ya mikolo mingi totelemisaki biema na biso.",
                "8": "Mpe bato na ngai bandimaki ete babianga esika yango na nkombo ya Nefi; yango wana, tobiangaki yango Nefi.",
                "9": "Mpe bango nyonso oyo bazalaki elongo na ngai bandimaki bango moko babiangama bato ya Nefi.",
                "10": "Mpe totosaki kobatela masambisi, mpe meko, mpe mitindo na Nkolo na makambo nyonso, engebene na mobeko ya Mose.",
                "11": "Mpe Nkolo azalaki elongo na biso; mpe tofulukaki mingi koleka; mpo towanaki nkona, mpe na nsuka tobukaki beboo. Mpe tobandaki kobokola bibwele, mpe bitonga, mpe banyama ya ndenge na ndenge.",
                "12": "Mpe ngai, Nefi, nakumbaki masolo ya makomi oyo ekomami likolo ya bapalaki ya motako; mpe lisusu libungutulu, to kompa, oyo elengelamaki na loboko ya Nkolo mpo na tata na ngai, engebene na oyo ekomami.",
                "13": "Mpe esalemaki ete tobandaki kofuluka mingi koleka, mpe toyikanaki na mboka.",
                "14": "Mpe ngai, Nefi, nakamataki mompanga ya Labana, mpe na kolandaka lolenge na yango nasalaki mipanga mingi, na bobangi ete na nzela moko to mpe mosusu bato oyo babiangamaki sikawa Balamani bakweyela biso mpe baboma biso; mpo nayebaki boyini na bango epayi na ngai mpe bana na ngai mpe baye babiangamaki bato na ngai.",
                "15": "Mpe nalakisaki bato na ngai kotonga ndako, mpe kosala na mabaya ya ndenge nyonso, mpe ya ebende, mpe ya mbengi, mpe ya motako, mpe ya ebende ya makasi, mpe ya wolo, mpe ya mpauni, mpe ya mabanga ya ntalo, oyo ezalaki ya kotondanampenza.",
                "16": "Mpe ngai, Nefi, natongaki tempelo; mpe natongaki yango na lolenge ya tempelo ya Solomo longola se ete etongamaki te na biloko mingi ya motuya mpenza; mpo ezwamaki na mboka oyo te, na boye, ekokaki kotongama lokola tempelo ya Solomo te. Kasi lolenge ya botongi ezalaki se lokola oyo ya tempelo ya Solomo; mpe etongeli na yango ezalaki malonga mingi koleka.",
                "17": "Mpe esalemaki ete ngai, Nefi, nasalaki ete bato na ngai bazala bato bamipesi na mosala, mpe basala na maboko na bango.",
                "18": "Mpe esalemaki ete balingaki ete nazala mokonzi na bango. Kasi ngai, Nefi, nazalaki na mposa ete bazala na mokonzi te; nzokande, nasalelaki mpo na bango engebene na oyo ezalaki na nguya na ngai.",
                "19": "Mpe tala, maloba ya Nkolo ekokisamaki mpo na bandeko mibali na ngai, oyo alobaki mpo na oyo etali bango, ete nakozala moyangeli na bango mpe moteyi na bango. Yango wana, nazalaki moyangeli na bango mpe moteyi na bango, engebene na mitindo ya Nkolo kino na ntango balukaki kolongola bomoi na ngai.",
                "20": "Yango wana, liloba ya Nkolo ekokisamaki oyo alobaki epayi na ngai, kolobaka ete: Mbala nyonso bakoyoka maloba na yo te, bakolongolama liboso na Nkolo. Mpe tala, balongolamaki liboso na ye.",
                "21": "Mpe asalaki ete bolakeli mabe eya likolo na bango, iyo, kutu bolakeli mabe ya nsomo, na ntina ya mabe na bango. Mpo tala, bakomisaki mitema na bango makasi epayi na ye, na ndenge ete ekomaki lokola libanga ya makasi; na boye, lokola bazalaki mpembe, mpe kitoko mingi koleka mpe bonzenga, mpo ete bakoka kozala lisenginia mpo na bato na ngai te, Nkolo Nzambe asalaki ete mposo ya boyindo eya likolo na bango.",
                "22": "Mpe boye elobi Nkolo Nzambe: Nakosala ete bazala bato oyo bayinama epayi ya bato na yo, longola kaka soki bakobongwama na mabe na bango.",
                "23": "Mpe nkona na ye oyo akosangana elongo na bango ekolakelama mabe; mpo bakolakelama mabe kutu na bolakeli mabe se moko wana kaka. Mpe Nkolo alobaki yango, mpe esalemaki.",
                "24": "Mpe na ntina ya bolakeli mabe na bango boye bozalaki likolo na bango bakomaki bato ya goigoi, batonda na nko mpe mayele mabe, mpe bazalaki koluka banyama oyo eliaka banyama na esobe.",
                "25": "Mpe Nkolo Nzambe alobaki epayi na ngai: Bakozala fimbo mpo na nkona na yo, mpo na kolamusa bango na komikundolaka ngai; mpe mbala mingi lokola bakomikundola ngai te, mpe bakoyoka te maloba na ngai, bakofiakola bango kutu kino na bobebisami.",
                "26": "Mpe esalemaki ete ngai, Nefi, nabulisaki Yakobo mpe Yosefe, ete bazala banganganzambe mpe balakisi likolo ya mboka ya bato na ngai.",
                "27": "Mpe esalemaki ete tofandaki na bolandi ya lolenge ya esengo.",
                "28": "Mpe mibu ntuku misato milekaki uta ntango totikaki Yelusaleme.",
                "29": "Mpe ngai, Nefi, nabatelaki masolo ya makomi likolo ya bapalaki na ngai, oyo nasalaki, mpo na oyo etali bato na ngai kino sikawa.",
                "30": "Mpe esalemaki ete Nkolo Nzambe alobaki epayi na ngai: Sala bapalaki mosusu; mpe okokoma makambo mingi oyo ezali malamu na miso na ngai likolo na yango, mpo na litomba ya bato na yo.",
                "31": "Yango wana, ngai, Nefi, mpo na kozala na botosi na mitindo ya Nkolo, nakendaki mpe nasalaki bapalaki oyo likolo ya oyo wapi nakomaki makambo oyo.",
                "32": "Mpe nakomaki oyo ezali kosepelisa Nzambe. Mpe soki bato na ngai basepeli na makambo ya Nzambe bakosepela na minkoma na ngai oyo ezali likolo ya bapalaki oyo.",
                "33": "Mpe soki bato na ngai balingi koyeba eteni moko ya sikisiki koleka ya mambi ya kala ya bato na ngai basengeli koluka yango na bapalaki mosusu na ngai.",
                "34": "Mpe ekoki mpo na ngai koloba ete mibu ntuku minei eleki, mpe tosili kala kozwana na bitumba mpe boweli na bandeko mibali na biso."
            },
            "6": {
                "1": "Maloba ya Yakobo, ndeko ya Nefi ya mobali, oyo alobaki na bato ya Nefi:",
                "2": "Tala, balingami bandeko na ngai ya mibali, ngai Yakobo, lokola nabiangamaki na Nzambe, mpe nakulisamaki engebene na molongo mosantu na ye, mpe nabulisamaki na ndeko na ngai ya mobali Nefi, oyo bozali kotala lokola mokonzi to mobateli, mpe oyo kani bokengi na bino etali ye, tala boyebi ete nalobelaki bino makambo mingi koleka mpenza.",
                "3": "Nzokande, nazali kolobela bino lisusu; mpo nazali na mposa ya bolamu ya milimo na bino. Iyo, motema na ngai mozali likolo-likolo mpo na bino; mpe bino moko boyebi ete mozalaka ntango nyonso. Mpo nalendisaki bino na molende nyonso; mpe nalakisaki bino maloba ya tata na ngai; mpe nalobelaki bino mpo na oyo etali makambo nyonso oyo ekomama, uta na bokeli ya mokili.",
                "4": "Mpe sikawa, tala, nalingi koloba epayi na bino mpo na oyo etali makambo oyo ezali, mpe oyo esengeli koya; yango wana, nakotangela bino maloba ya Yisaya. Mpe ezali maloba oyo ndeko na ngai ya mobali alingaki ete nalobela bino. Mpe nazali kolobela bino mpo na litomba na bino, ete bokoka koyekola mpe kokembela nkombo ya Nzambe na bino.",
                "5": "Mpe sikawa, maloba oyo nakotanga ezali oyo Yisaya alobaki mpo na oyo etali ndako nyonso ya Yisalaele; yango wana, bakoki kokokana na bino, mpo bozali bato ya ndako ya Yisalaele. Mpe ezali na makambo mingi elobama na Yisaya oyo makoki kokokisama na bino, mpo ete bozali bato ya ndako ya Yisalaele.",
                "6": "Mpe sikawa, oyo ezali maloba yango: Boye elobi Nkolo Nzambe: Tala, nakotombola loboko na ngai na baoyo bazali Bayuda-te, mpe nakotelemisa bendele na ngai epayi ya bato; mpe bakokumba bana mibali na yo na maboko na bango, mpe bana basi na yo bakomemama likolo ya mapeka na bango.",
                "7": "Mpe bakonzi bakozala batata babokoli na yo, mpe basi ya bakonzi na bango bamama babokoli na yo; bakogumbamela yo na bilongi na bango na mabele, mpe bakolambola mputulu ya makolo na yo; mpe okoyeba ete nazali Nkolo, mpo baoyo bazelaka ngai bakoyokisama nsoni te.",
                "8": "Mpe sikawa ngai, Yakobo, nalingi koloba mwa moke mpo na oyo etali maloba oyo. Mpo tala, Nkolo alakisi ngai ete bango oyo bazalaki na Yelusaleme, uta wapi toyaki, babomami, mpe bamemami bakangemi mosika.",
                "9": "Nzokande, Nkolo alakisi na epayi ngai ete bakozonga lisusu. Mpe lisusu alakisi epayi na ngai ete Nkolo Nzambe, Mosantu ya Yisalaele, akomimonisa epayi na bango na mosuni; mpe na nsima na ye komimonisa epayi na bango bakofiakola ye mpe bakobaka ye na ekulusu, engebene na maloba ya anjelu oyo alobaki yango epayi na ngai.",
                "10": "Mpe na nsima na bango koyeisa mitema na bango makasi mpe kotiya matoyi mangongi epayi na Mosantu ya Yisalaele, tala, masambisi ya Mosantu ya Yisalaele ekoya likolo na bango. Mpe mokolo ekoya oyo wapi bakobetama mpe bakonyokwama.",
                "11": "Yango wana, ekosila bango kokumbama epayi na epayi, mpo boye elobi anjelu, mingi bakotungisama na mosuni, mpe bakopesama te nzela ya kowa, na ntina ya sambo ya bato ya bosembo; bakopanzama, mpe bakobetama, mpe bakoyinama; nzokande, Nkolo akotonda na boboto mpo na bango, ete ntango bakokoma na boyebi ya Mosikoli na bango, bakosangana esika moko lisusu na mboka ya bosangoli libula na bango.",
                "12": "Mpe bapambolami ezali baoyo bazali Bayuda-te, bango mpo na baoyo kani profeta akomaki; mpo tala, soki ekozala bongo ete bakoyambola mpe bakobunda te na Siona, mpe bakosangana te na eklezia monene mpe ya nsomo wana, bakobikisama; mpo Nkolo Nzambe akokokisa mayokani oyo asalaki mpo na bana na ye; mpe mpo na ntina oyo profeta akomaki makambo oyo.",
                "13": "Yango wana, baoyo bakobunda na Siona mpe bato ya liyokani ya Nkolo, bakolembola mputulu ya makolo na bango; mpe bato ya Nkolo bakoyoka nsoni te. Mpo bato ya Nkolo bazali baoyo bazelaka ye; mpo bazali naino kozela boyei ya Masiya.",
                "14": "Mpe tala, engebene na maloba ya profeta, Masiya akomitiya lisusu mbala ya mibale mpo na kozwa bango lisusu; yango wana, akomimonisa epayi na bango na nguya mpe nkembo monene, mpo na bobebisami ya banguna na bango, ekoya mokolo wana ntango bakondima ye; mpe akobebisa moko te na baoyo bakondima ye.",
                "15": "Mpe baoyo bakondima ye te bakobebisama, ezala na moto, mpe na ekumbaki, mpe na boningani ya mabele, mpe na bosopi makila, mpe na bokono, mpe na nzala. Mpe bakoyeba ete Nkolo azali Nzambe, Moko Mosantu ya Yisalaele.",
                "16": "Mpo ekobotola bato biloko bakangi na bitumba na bato ya makasi, soki mpe ebikisaka bato bakangemi ya mibeko?",
                "17": "Kasi Nkolo alobi boye: kutu bakangemi ya bato ya makasi bakolongolama, mpe biloko bakangi na bitumba na moto ya nsomo ekobikisama; mpo Nzambe Ya Bokasi akobikisa bato na ye ya liyokani. Mpo Nkolo alobi boye: Nakobundisa baoyo bazali kobundisa yo—",
                "18": "Mpe nakoleisa bango oyo bakoniokola yo, na mosuni na bango moko; mpe bakolangwisama na makila na bango moko lokola na vinyo ya sukali; mpe mosuni nyonso mokoyeba ete ngai Nkolo nazali Mobikisi mpe Mosikoli na yo, Oyo ya Bokasi ya Yakobo."
            },
            "7": {
                "1": "Iyo, mpo boye elobi Nkolo: Ebenganaki ngai yo, to ebwakaki ngai yo mosika libela? Mpo, boye elobi Nkolo: Wapi mokanda ya bopanzi libala ya mama na bino? Na nani ebenganaki ngai bino, soki te na modefisi nani etekaki ngai bino? Iyo, na nani etekaki ngai bino? Tala, mpo na mabe na bino bomiteki bino moko, mpe mpo na bobuki mibeko na bino mama na bino abenganami.",
                "2": "Yango wana, ntango nayaki, moto moko azalaki te; ntango nabiangaki, iyo, moko te azalaki mpo na koyanola. O ndako ya Yisalaele, loboko na ngai ekomi mokuse na nyonso ete ekoki kosikola te, soki te nazali na nguya te mpo na kobikisa? Tala, na mpamela na ngai nakokausa mbu, nakokomisa bibale na bango esobe mpe mbisi na yango ekolumba solo mabe mpo ete mai ekawuki, mpe bakokufa na ntina ya mposa ya mai.",
                "3": "Nakolatisa lola na boyindo, mpe nakokomisa elamba ya saki ezipelo na bango.",
                "4": "Nkolo Nzambe apesi ngai lokota ya baoyo bayekola, ete nayeba lolenge nini kolobela bino liloba na ntango elongobani, O ndako ya Yisalaele. Wana elembi bino ye alamukaka ntongo ntongo na ntongo. Akolamusa litoyi na ngai mpo na koyoka lokola baoyo bayekola.",
                "5": "Nkolo Nzambe afungolaki litoyi na ngai, mpe nazalaki motomboki te, to mpe nazongaki nsima te.",
                "6": "Napesaki mokongo na ngai epayi na baoyo babetaka, mpe matama na ngai na bango oyo bapikolaki mandefu. Nabombaki te elongi na ngai uta na nsoni mpe uta na nsoi.",
                "7": "Mpo Nkolo Nzambe akosalisa ngai, boye nakoyokisama nsoni te. Boye nakomisaki elongi na ngai lokola libanga, mpe nayebi ete nakoyokisama nsoni te.",
                "8": "Mpe Nkolo azali penepene, mpe alongisi ngai. Nani akowela na ngai? Tika toteleme esika moko. Nani azali moyini na ngai? Tika ye aya penepene na ngai, mpe nakobeta ye na makasi ya monoko na ngai.",
                "9": "Mpo Nkolo Nzambe akosalisa ngai. Mpe bango nyonso oyo bakokitisa ngai, tala, bango nyonso bakonuna lokola elamba, mpe epomboli ekolia bango nie.",
                "10": "Nani azali na kati na bino oyo abangaka Nkolo, oyo atosaka mongongo ya mosali na ye, oyo atambolaka na molili mpe azali na pole te?",
                "11": "Tala bino nyonso oyo bapelisaka moto, baye bokomizinga na montentei, botambola na pole ya moto na bino mpe na mintentei oyo bopelisaki. Oyo nde yango bokozwa uta na loboko na ngai—bokolala na nse na mawa."
            },
            "8": {
                "1": "Boyoka ngai, bino baoyo bolukaka kozwa bosembo. Botala epayi na libanga uta wapi bopasolamaki, mpe epayi na lidusu ya libulu uta wapi botimolamaki.",
                "2": "Botala epayi ya Abalayama tata na bino, mpe epayi na Salai, oyo abotaki bino; mpo nabiangaki ye moko, mpe napambolaki ye.",
                "3": "Mpo Nkolo akobondisa Siona, akobondisa bisika na ye nyonso bibeba; mpe akokomisa esobe na ye lokola Edene, mpe eliki na ye lokola elanga ya Nkolo. Bosepeli mpe nsai ekozwama kuna, botondi mpe mongongo ya loyembo kitoko mpe lokola.",
                "4": "Boyoka ngai, bato na ngai; mpe botia litoyi epayi na ngai, O ekolo na ngai; mpo mobeko mokobima uta na ngai, mpe nakosala ete bosambisi na ngai ezala lokola pole mpo na bato.",
                "5": "Bosembo na ngai ezali penepene; lobiko na ngai ekokende, mpe loboko na ngai ekosambisa bato. Bisanga bikozela ngai, mpe bakotiela loboko na ngai motema.",
                "6": "Botombola miso na bino na lola, mpe botala mabele na nse; mpo lola ekolimwa lokola molinga, mpe mabele makonuna lokola elamba; mpe baoyo bafandi likolo na yango bakokufa na lolenge wana kaka. Kasi lobiko na ngai ekozala libela, mpe bosembo na ngai ekosila te.",
                "7": "Boyoka ngai, bino baoyo boyebi bosembo, bato na mitema ya baoyo kani nasili kokoma mobeko na ngai, bobanga mpamela ya bato te, mpe bobanga mafinga na bango te.",
                "8": "Mpo lompomboli ekolia bango nie lokola elamba, mpe mpambo ekolia bango lokola nkunza ya mpate. Kasi bosembo na ngai bokozala libela, mpe lobiko na ngai uta nkola na nkola.",
                "9": "Lamuka, lamuka! Lata makasi, O loboko ya Nkolo; Lamuka lokola na mikolo ya kala. Ezali yo te oyo akataki Laba, mpe azokisaki nyoka?",
                "10": "Ezali yo te oyo akausaki mai ya mbu, mai ya mozindo monene; oyo akomisaki bozindo ya mai nzela mpo ete basikolami baleka likolo?",
                "11": "Boye, basikolami ya Nkolo bakozonga, mpe bakoya koyembaka epayi na Siona; mpe bosepeli mpe bosantu ya libela ekozala likolo ya mitu na bango; mpe bakozwa nsai mpe bosepeli; mpe mawa mpe kolela ekokima mosika.",
                "12": "Nazali ye; iyo, nazali ye oyo abondisaka yo. Tala, ozali nani, ete osengeli kobanga moto, oyo akokufa, mpe mwana ya moto, oyo azali lokola matiti?",
                "13": "Mpe obosana Nkolo mozalisi na yo, oyo atandolaki lola, mpe atongaki efandeli ya mabele, mpe ozalaki ntango nyonso kobanga mokolo na mokolo, na ntina ya nkanda mabe ya moto ya monyokoli, lokola soki azalaki penepene na kobebisa? Mpe nkanda mabe ya moto ya monyokoli yango ezali wapi?",
                "14": "Mokangemi na mboka mopaya akosalaka mbangu, ete akoka kokangolama, mpe ete akufa te na libulu, soki te ete lipa na ye ezanga te.",
                "15": "Kasi nazali Nkolo Nzambe na yo, oyo kani mbonge egangaka; Nkolo na Bibele ezali nkombo na ngai.",
                "16": "Mpe natie maloba na ngai na monoko na yo, mpe nazipi yo na elilingi ya loboko na ngai, ete nakoka kowana lola mpe kotonga efandeli efandeli ya mabele, mpe koloba epayi na Siona: Tala, bozali bato na ngai.",
                "17": "Lamuka, lamuka, telema, O Yelusaleme, oyo ameli nkeni ya nkanda mabe na ye na loboko ya Nkolo—omelaki kino na ndala ya nkeni oyo esalaki yo kolengalenga—",
                "18": "Mpe moko te mpo na kokamba ye na kati ya bana mibali nyonso oyo abotaki; oyo ya kokamata ye na loboko mpe te, uta na kati ya bana mibali nyonso oyo akolisaki.",
                "19": "Bana mibali mibale oyo bayaki epayi na yo, nani akoyokela yo mawa—libebi mpe bosilisami na yo, mpe nzala mpe mompanga—mpe nakobondisa ngai yo na lisalisi ya nani?",
                "20": "Bana mibali na yo bakwei, longola se baye mibale; balali na moto ya balabala nyonso; lokola ngombe ya mobali ya zamba na moniama, batondi na nkanda mabe ya Nkolo, mpamela ya Nzambe na yo.",
                "21": "Boye tia litoyi sikawa na oyo, yo moto oyo atungisami, mpe moto ya molangwa, kasi na vinyo te:",
                "22": "Boye elobi Nkolo na yo, Nkolo mpe Nzambe na yo akosamba likambo ya bato na ye; tala, nalongolaki uta na loboko na yo nkeni ya bolengisi, ndala ya nkeni ya nkanda mabe na ngai; okomela yango lisusu te.",
                "23": "Kasi nakotia yango na loboko na bango oyo batungisaka yo; baoyo balobi na molimo na yo: Gumbama na nse, ete tokoka koleka likolo—mpe olalisaki nzoto na yo lokola mabele mpe lokola nzela mpo na bango ete balekaki likolo.",
                "24": "Lamuka, lamuka, lata bokasi na yo, O Siona; lata bilamba kitoko na yo, O Yelusaleme, engumba esantu; uta sikawa kokende liboso baoyo bakatama ganza te mpe bato ya mbindo bakoya lisususu te kati na yo.",
                "25": "Miningisa yo moko uta na mputulu; telema, fanda, O Yelusaleme; mikangola uta na singa ya nkingo na yo, O mwana mwasi mokangemi ya Siona."
            },
            "9": {
                "1": "Mpe sikawa, bandeko mibali balingami na ngai, natangaki makambo oyo ete bokoka koyeba mpo na ntina ya mayokani ya Nkolo oyo ayokanaki na ndako nyonso ya Yisalaele—",
                "2": "Oyo alobaki na Bayuda, na monoko ya baprofeta basantu na ye, kutu uta na ebandeli kino nsima, uta nkola na nkola, kino ntango ekoya ete bakozongisama na eklezia ya solo mpe etonga ya Nzambe; ntango bakosangisama epayi na bango na mboka ya bosangoli libula na bango, mpe bakotiama na bamboka na bango nyonso ya elaka.",
                "3": "Tala, bandeko mibali balingami na ngai, nazali kolobela bino makambo oyo ete bokoka kosepela, mpe botombolamitu na bino libela, na ntina ya mapamboli Nkolo Nzambe akobonza likolo ya bana na bino.",
                "4": "Mpo nayebi ete, mingi kati na bino, bolukaki mingi koyeba mpo na oyo etali makambo ekoya; yango wana nayebi ete bino boyebi ete mosuni na biso esengeli moke moke kobeba mpe kokufa; nzokande, na nzoto na biso tokomona Nzambe.",
                "5": "Iyo, nayebi ete boyebi ete na nzoto akomilakisa epayi na bango oyo na Yelusaleme, wapi toutaki; mpo elongobani ete ezala na kati na bango; mpo esengami na Mokeli monene ete apesa nzela ye moko mpo na kokoma moyangelami epayi na moto na mosuni, mpo na kokufa mpo na bato nyonso, ete bato nyonso bakoka kokoma bayangelami epayi na ye.",
                "6": "Mpo lokola liwa elekaki likolo ya bato nyonso, mpo na kokokisa mwango etonda na boboto ya Mokeli monene, esengeli mpenza ete nguya ya bosekwi ezala, mpe bosekwi esengeli mpenza koya epayi na moto mpo na ntina ya bokwei; mpe bokwei eyaki mpo na ntina ya bobuki mobeko; mpe mpo ete bato bakomaki bakwei bakatamaki mosika uta na miso ya Nkolo.",
                "7": "Yango wana, esengeli mpenza ete bomikabi boye ezanga ndelo ezala—longola se soki ezali bomikabi ezanga ndelo soki bongo te nzoto oyo ya bopoli ekokaki kolata bozangi bopoli te. Yango wana, bosambisi ya yambo oyo eyaki likolo ya moto esengelaki mpenza kowumela na bowumeli oyo ezanga nsuka. Mpe soki bongo, mosuni oyo mosengelaki kolalisama na nse mpo na kopola mpe kokoma potopoto na mabele mama na yango, mpo na kosekwa lisusu te.",
                "8": "O bwania ya Nzambe, boboto na ye mpe ngolu na ye! Mpo tala, soki mosuni ekosekwa lisusu te milimo na biso misengelaki kokoma kaka nde miyangelami na anjelu oyo akweyaki uta na liboso ya miso ya Nzambe ya Seko, mpe akomaki zabulu, mpo na kosekwa lisusu te.",
                "9": "Mpe milimo na biso misengelaki kokoma lokola ye, mpe mbele tokomi bazabulu, banjelu ya zabulu, mpo na kokangama uta na miso ya Nzambe na biso, mpo na kowumela elongo na tata ya lokuta, na mpasi, lokola ye moko; iyo, na mozali oyo akosaki baboti ya yambo na biso na mayele, oyo amimonisami lokola anjelu ya pole, mpe asenginiaka bana ya bato na makelemba ya nkuku ya bobomi mpe ndenge nyonso ya misala ya nkuku ya molili.",
                "10": "O lolenge boni monene ezali bolamu ya Nzambe na biso, oyo alengeli nzela mpo na kokima na biso uta na bofinami ya dongolomiso ya nsomo oyo; iyo, dongolomiso wana, liwa mpe lifelo, oyo nabiangi liwa ya nzoto, mpe lisusu liwa ya molimo.",
                "11": "Mpe na ntina ya nzela ya bokangoli ya Nzambe na biso, Moko Mosantu ya Yisalaele, liwa oyo, oyo kani nalobeli, oyo ezali ya ntango, ekotika bakufi ya yango; oyo wapi liwa ezali lilita.",
                "12": "Mpe liwa oyo nalobeli, oyo ezali liwa ya molimo, ekotika bakufi ya yango; oyo liwa ya molimo ezali lifelo; yango wana, liwa mpe lifelo basengeli kotika bakufi na bango, mpe lifelo esengeli kotika milimo ekangama na yango, mpe lilita esengeli kotika nzoto ekangama na yango, mpe nzoto mpe milimo ya bato mikozongisama moko na mosusu; mpe ezali na nguya ya bosekwi ya Moko Mosantu ya Yisalaele.",
                "13": "O lolenge boni monene ezali mwango ya Nzambe na biso! Mpo epayi mosusu, paladiso ya Nzambe esengeli kotika milimo ya basembo, mpe lilita kotika nzoto ya basembo; mpe molimo mpe nzoto ezongisami na yango moko lisusu, mpe bato nyonso bazangi kopola, mpe bazangi bokufi, mpe bazali milimo na bomoi, kozalaka na boyebi moko ya kobonga nie lokola biso na mosuni, longola se soki ekozala ete boyebi na biso ekozala ya kobonga nie.",
                "14": "Yango wana, tokozala na boyebi moko ya kobonga nie mpo na elindo nyonso na biso, mpe mbindo na biso, mpe bolumbu na biso; mpe basembo bakozala na boyebi moko ya kobonga nie ya bosepeli na bango, mpe bosembo na bango, kolatisamaka na bopeto, iyo, kutu na nzambala ya bosembo.",
                "15": "Mpe ekosalema ete ntango bato nyonso bakoleka uta na liwa oyo ya yambo na bomoi, na lolenge ete basili kokoma bazanga bokufi, basengeli kobima liboso ya kiti ya bosambisi ya Moko Mosantu ya Yisalaele; mpe na nsima nde ekoya bosambisi, mpe nsima nde esengeli bango kosambisama engebene na bosambisi bosantu ya Nzambe.",
                "16": "Mpe na ntembe te, lokola Nkolo azali na bomoi, mpo Nkolo Nzambe alobaki yango, mpe ezali liloba na ye ya seko, oyo ekoki koleka te, ete baoyo bazali sembo bakozala kaka sembo, mpe baoyo bazali mbindo bakozala kaka mbindo; yango wana, baoyo bazali mbindo bazali zabulu mpe banjelu na ye; mpe bakokende mosika kati na moto ya libela, oyo molengelamaki mpo na bango; mpe monyoko na bango ezali lokola liziba ya moto mpe libanga ya fofolo, oyo kani mololi ekomata libela na libela mpe ezali na nsuka te.",
                "17": "O bonene mpe boyengebene ya Nzambe na biso! Mpo akosala maloba na ye nyonso, oyo ebimaki uta na monoko na ye, mpe mobeko na ye esengeli kokokisama.",
                "18": "Kasi, tala, basembo, basantu ya Moko Mosantu ya Yisalaele, baoyo bandimaki Moko Mosantu ya Yisalaele, baye na molende bamemaki bikulusu ya mokili, mpe batalaki mpamba nsoni na yango, bakosangola libula ya bokonzi ya Nzambe, oyo bolengelamaki mpo na bango uta na bokelami ya mokili, mpe bosepeli na bango ekotondisama libela.",
                "19": "O bonene ya boboto ya Nzambe na biso, Moko Mosantu ya Yisalaele! Mpo akangoli basantu na ye uta na dongolomiso ya nsomo wana zabulu, mpe na liwa, mpe na lifelo mpe na liziba ya moto mpe na libanga ya fofolo, oyo ezali monyoko ezanga nsuka.",
                "20": "O lolenge boni monene ezali bosantu ya Nzambe na biso! Mpo ayebi makambo nyonso, mpe ezali na eloko moko te oyo ayebi te.",
                "21": "Mpe akoya kati na mokili ete akoka kobikisa bato nyonso soki bakoyoka mongongo na ye; mpo tala, akoyoka bolozi mpo na bato nyonso, iyo, bolozi ya ekelamo na ekelamo ya bomoi, ezala mibali, basi, mpe bana, baoyo bazali na libota ya Adama.",
                "22": "Mpe andimaki oyo ete bosekwi ekoka kosalema na bato nyonso, ete nyonso bakoka kotelema liboso na ye na mokolo monene mpe ya bosambisi.",
                "23": "Mpe atindi bato nyonso ete basengeli koyambola, mpe kobatisama na nkombo na ye, kozalaka na bondimi ya kobonga nie na Moko Mosantu ya Yisalaele, soki te bakoki kobikisama te na bokonzi ya Nzambe.",
                "24": "Mpe soki bakoyambola te mpe bakondima na nkombo na ye te, mpe bakobatisama na nkombo na ye te, mpe soki bakotia molende kino na nsuka te, basengeli kokweisama; mpo Nkolo Nzambe, Moko Mosantu ya Yisalaele, alobi yango.",
                "25": "Yango wana, apesaki mobeko; mpe wapi mobeko mopesami te etumbu ezali te; mpe wapi etumbu ezali te bokweisami ezali te; mpe wapi bokweisami ezali te boboto ya Moko Mosantu ya Yisalaele ezali na bosenga likolo na bango, na ntina ya bomikabi; mpo bakangolami na nguya na ye.",
                "26": "Mpo bomikabi esepelisi masengami ya boyengebene na ye likolo ya nyonso oyo mobeko mopesami na bango te, ete bakangolama uta na dongolomiso wana ya nsomo, liwa mpe lifelo, mpe zabulu, mpe liziba ya moto mpe fofolo, oyo ezali monioko ezanga nsuka; mpe bazongisama na Nzambe oyo apesaki bango mpema, oyo azali Mosantu ya Yisalaele.",
                "27": "Kasi lisuma epayi na ye oyo apesami mobeko, iyo, oyo azali na mitindo nyonso ya Nzambe, lokola biso, mpe oyo akobuka yango, mpe oyo akobebisa mikolo na ye ya komekama, mpo nsomo ezali ezalela na ye!",
                "28": "O mwango wana ya mayele mabe ya moko oyo ya mabe! O botombwami ya mpamba, mpe bolembu, mpe liboma ya bato! Ntango bazali ya koyekola bakanisi bazali na bwania, mpe bayokaka toli ya Nzambe te, mpo batiaka yango mpembeni, kobanzaka ete bayebi na bango moko, yango wana, bwania na bango ezali ya liboma mpe epesaka bango litomba te. Mpe bakowa.",
                "29": "Kasi kozala ya koyekola ezali malamu soki bakoyoka toli ya Nzambe.",
                "30": "Kasi lisuma epayi ya bato na bozwi, baoyo bazali na bozwi ya biloko ya mokili. Mpo na ntina ete bazali na bozwi bazali kotiola babola, mpe bakoniokolo basokemi, mpe mitema na bango ezali likolo ya bomengo na bango; yango wana, bomengo na bango ezali nzambe na bango. Mpe tala, bomengo na bango ekowa elongo na bango.",
                "31": "Mpe lisuma epayi ya bato bakufa matoyi baoyo balingi koyoka te; mpo bakowa.",
                "32": "Lisuma epayi ya bato bakufa miso baoyo balingi komona te; mpo bakowa mpe lokola.",
                "33": "Lisuma epayi na basutu na mitema; mpo boyebi ya mabe na bango ekobeta bango na mokolo ya nsuka.",
                "34": "Lisuma epayi na moto ya lokuta, mpo akobwakama na lifelo.",
                "35": "Lisuma epayi na mobomi oyo abomi na nko, mpo akokufa.",
                "36": "Lisuma epayi na bango oyo basalaka pite, mpo bakobwakama na nse na lifelo.",
                "37": "Iyo, lisuma epayi na bango oyo bakumbamelaka bikeko, mpo zabulu ya bazabulu nyonso asepelaka na bango.",
                "38": "Mpe, mpo na kosukisa, lisuma na baye epayi banso bakokufa kati na masumu na bango; mpo bakozonga epayi na Nzambe, mpe bakomona elongi na ye, mpe bakotikala kati na masumu na bango.",
                "39": "O, bandeko mibali balingami na ngai, bomikundola nsomo na kobukaka mobeko na kotelemelaka Nzambe wana Mosantu, mpe nsomo ya kokweyaka na masenginia ya moko oyo ya mayele mabe. Bomikundola, kozala na makanisi ya mosuni ezali liwa, mpe kozala na makanisi ya molimo ezali bomoi ya seko.",
                "40": "O, bandeko mibali balingami na ngai, botia litoyi na maloba na ngai. Bomikundola monene ya Moko Mosantu ya Yisalaele. Boloba te ete nalobelaki bino makambo makasi; mpo soki bosali yango, bokotiola bosolo; mpo nalobaki maloba ya Mozalisi na bino. Nayebi ete maloba ya bosolo ezali makasi likolo ya mbindo nyonso; kasi basembo bakobanga yango te, mpo balingi bosolo mpe bakoningisama te.",
                "41": "O bongo, bandeko mibali balingami na ngai, boya epayi ya Nkolo, Moko Mosantu. Bomikundola ete banzela na ye ezali sembo. Tala, nzela mpo na moto ezali nkaka, kasi elali na botamboli ya semba liboso na ye, mpe mokengeli ya ekuke ezali Moko Mosantu ya Yisalaele; mpe kuna asalelaka mosali te; mpe nzela mosusu ezali te longola se soki ezali na ekuke; mpo akoki kokosa te, mpe Nkolo Nzambe ezali nkombo na ye.",
                "42": "Mpe oyo nyonso akobeta, akofungolela ye; mpe bato ya bwania, bato bayekola, mpe baoyo bazali bazwi, baoyo bavimbani na ntina ya boyekoli na bango, mpe bwania na bango mpe bozwi na bango—iyo, bazali baoyo ye akotala mpamba; mpe longola se soki bakobwaka mosika makambo oyo, mpe bamimoni bato ya liboma liboso ya Nzambe, mpe bakiti na bozindo ya bomikitisi, akofungolela bango te.",
                "43": "Kasi makambo ya bato ya bwania mpe bato ya ekenge makobombama mosika uta na bango libela—iyo, yango wana esengo oyo elengelamaki mpo na basantu.",
                "44": "O, bandeko mibali balingami na ngai, bomikundola maloba na ngai. Tala, nalongoli bilamba na ngai, mpe naningisi yango liboso na bino; nasambeli Nzambe ya lobiko na ngai ete atala ngai na liso na ye oyo emonaka nyonso; yango wana, bokoyeba na mokolo ya nsuka, ntango bato nyonso bakosambisama mpo na misala na bango, ete Nzambe ya Yisalaele atatolaki ete naningisaki mabe na bino mosika uta na molimo na ngai, mpe ete natelemi kati na bongengi liboso na ye, mpe nazali peto na makila na bino.",
                "45": "O, bandeko mibali balingami na ngai, botika masumu na bino; bolongola miniololo na ye oyo alingi kokanga bino ngwi; boya epayi na Nzambe oyo azali libanga ya lobiko na bino.",
                "46": "Bolengela milimo na bino mpo na mokolo wana ya nkembo ntango boyengebene ekopesama epayi na basembo, kutu mokolo ya bosambisi, ete bokoka kozonga nsima te na bobangi ya nsomo; ete bokoka te komibombama na bobangi ya nsomo; ete bomikundola elindo na bino ya nsomo na bobongi nie, mpe bosengisama te na makasi mpo na koganga: Santu, santu ezali masambisi na yo, O Nkolo Nzambe ya Bokasi Nyonso—kasi nayebi elindo na ngai; nabukaki mobeko na yo, mpe bobuki mitindo na ngai ezali na ngai; mpe zabulu azwaki ngai, na lolenge ete nazali nyama bakangi na mpasi na ye ya nsomo.",
                "47": "Kasi tala, bandeko mibali na ngai, ezali likambo elongobani ete nalamusa bino na koyebaka ete makambo ya bobangi oyo ezali solo? Elingaki ngai kopasola milimo na bino soki mayele na bino mazalaka peto? Elingaki ngai kozala polele na bino engebene na polele ya bosolo soki bozalaki nsomi uta na masumu?",
                "48": "Tala, soki bozalaki basantu, nalingaki kolobela bino makambo ya bosantu; kasi lokola bozali basantu te, mpe botali ngai lokola moteyi, esengeli mpenza ete nateya bino malandi ya masumu.",
                "49": "Tala, molimo na ngai eboyi masumu, mpe motema na ngai mosepeli na bosembo; mpe nakosanzola nkombo esantu ya Nzambe na ngai.",
                "50": "Boya, bandeko mibali na ngai, moko na moko oyo azali na mposa ya mai, yaka na mai; mpe oyo azali na mosolo te, yaka kosomba mpe kolia; iyo, yaka kosomba vinyo mpe mabele na mosolo te, na ntalo mpe te.",
                "51": "Yango wana, bobebisa mosolo te mpo na oyo ezali motuya te, to misala na bino mpo na oyo ekoki kotondisa te. Boyokela ngai na molende, mpe bomikundola maloba oyo nalobaki; mpe boya epayi ya moko Mosantu ya Yisalaele, mpe bosala lipati na oyo ekowa te, to mpe ekoki kopola te, mpe tika molimo na bino mosepela na bilei kitoko.",
                "52": "Tala, bandeko mibali balingami na ngai, bomikundola maloba ya Nzambe na bino; bosambela ye ntango nyonso na moi, mpe bopesa matondi na nkombo esantu na ye na butu. Tika ete mitema na bino esepela.",
                "53": "Mpe tala lolenge boni minene ezali mayokani ya Nkolo, mpe lolenge boni monene ezali bonkonde na ye mpo na bana ya bato; mpe na ntina ya monene na ye, mpe ngolu mpe boboto na ye, alakaki epayi na biso ete nkona na biso ekobebisama mobimba te, engebene na mosuni, kasi ete akobatela bango; mpe na bankola ya nsima bakokoma etape ya sembo mpo na ndako ya Yisalaele.",
                "54": "Mpe sikawa, bandeko mibali na ngai, nalingaki kolobela bino mingi koleka; kasi na mokolo ya nsima nakoyebisa bino oyo etikali ya maloba na ngai. Amene."
            },
            "10": {
                "1": "Mpe sikawa ngai, Yakobo, nakolobela epayi na bino lisusu, bandeko mibali balingami na ngai, mpo na oyo etali etape ya sembo oyo nalobaka.",
                "2": "Mpo tala, bilako oyo tozwi ezali bilaka mpo na biso engebene na mosuni; yango wana, lokola elakisamaki epayi na ngai ete mingi ya bana na biso bakowa na mosuni na ntina ya bozangi boyambi, nzokande, Nzambe akotondisama na boboto mpo na mingi; mpe bana na biso bakozongisama, ete bakoka koya na oyo ekopesa bango boyebi ya solo ya Mosikoli na bango.",
                "3": "Yango wana, lokola elobaki ngai epayi na bino esengeli mpe elongobani mpenza ete Klisto—mpo na butu ya nsuka anjelu alobelaki ngai ete oyo ekozala nkombo na ye—akoya na kati ya Bayuda, na kati na bango oyo bazali eteni eleki nkuna ya mokili; mpe bakobaka ye na ekulusu—mpo boye esengeli na Nzambe na biso, mpe ezali na ekolo mosusu te na mabele oyo ekobaka Nzambe na bango na ekulusu.",
                "4": "Mpo soki makamwisi ya nguya masalemaka na kati ya bikolo mosusu balingaki koyambola, mpe koyeba ete azali Nzambe na bango.",
                "5": "Kasi na ntina ya poloso ya banganga mpe na ntina ya mabe, bango na Yelusaleme bakosala matoyi mangongi na bango na ye, ete abakama na ekulusu.",
                "6": "Yango wana, na ntina ya mabe na bango, bobebisami, nzala, bokono, mpe bosopi makila ekoya likolo na bango; mpe baoyo bakobebisama te bakopanzama na kati ya bikolo nyonso.",
                "7": "Kasi tala, boye elobi Nkolo Nzambe: Ntango mokolo ekoya ete bandima ngai, ete nazali Klisto, soki bongo ete nayokanaki na batata na bango ete bakozongisama na mosuni, likolo ya mabele, na mboka ya bosangoli libula na bango.",
                "8": "Mpe ekosalema ete bakosangisama uta na bopanzani na bango ya ntango molai, uta na bisanga ya mbu, mpe uta na ntaka minei ya mokili; mpe bikolo ya Bayuda-te ekozala minene na miso na ngai, elobi Nzambe, na komemaka bango na mboka ya bosangoli libula na bango.",
                "9": "Iyo, bakonzi ya baoyo bazali Bayuda-te bakozala batata babokoli mpo na bango, mpe bamama bakonzi na bango bakokoma bamama babokoli; yango wana, bilako ya Nkolo ezali minene epayi na baoyo bazali Bayuda-te, mpo alobaki yango, mpe nani akoki kotia ntembe?",
                "10": "Kasi tala, mboka oyo, elobaki Nzambe, ekozala mboka ya bosangoli libula na yo, mpe Bayuda-te bakopambolama likolo ya mboka yango.",
                "11": "Mpe mboka oyo ekozala mboka ya lipanda mpo na baoyo bazali Bayuda-te, mpe bakonzi bakozala te likolo ya mboka yango, baoyo bakotelema mpo na Bayuda-te.",
                "12": "Mpe nakolendisa mboka oyo na kotelemelaka bikolo nyonso misusu.",
                "13": "Mpe oyo akobunda na Siona akowa, elobi Nzambe.",
                "14": "Mpo oyo akobimisa mokonzi mpo na kotelemela ngai akowa, mpo ngai, Nkolo, mokonzi ya lola, nakozala mokonzi na bango, mpe nakozala pole mpo na bango libela, baoyo bayokaka maloba na ngai.",
                "15": "Yango wana, mpo na ntina oyo, ete mayokani na ngai oyo nasalaki epayi na bana ya bato makoka kokokisama, oyo nakosala mpo na bango ntango ezali bango na mosuni, nasengeli mpenza kobebisa misala ya nkuku ya molili, mpe ya bobomi, mpe ya bonsomo.",
                "16": "Yango wana, oyo akobunda na Siona, Moyuda to Mopaganu mpe lokola, moumbu to nsomi mpe lokola, mobali to mwasi mpe lokola, bakowa; mpo ezali bango nde bazali mwasi ya pite ya mabele nyonso; mpo ezali bango oyo bazali mpo na ngai te bazali mpo na mabe na ngai, elobi Nzambe.",
                "17": "Mpo nakokokisa bilaka oyo nasalaki epayi na bana ya bato, oyo nakosala epayi na bango na ntango ezali bango na mosuni—",
                "18": "Yango wana, bandeko mibali balingami na ngai, boye elobi Nzambe na biso: Nakotungisa nkona na yo na loboko ya baoyo bazali Bayuda-te; nzokande, nakolembisa mitema ya Bayuda-te, ete bazala lokola tata mpo na bango; yango wana, Bayuda-te bakopambolama mpe bakotangama na kati ya ndako ya Yisalaele.",
                "19": "Yango wana, nakobulisa mboka oyo mpo na nkona na yo, mpe bango oyo bakotangama na kati ya nkona na yo, libela, lokola mboka ya bosangoli libula na bango; mpo ezali mboka ya boponi, elobi Nzambe epayi na ngai, koleka bamboka nyonso esusu, yango wana nalingi ete bato nyonso oyo bakofanda likolo na yango bakumbamela ngai, elobi Nzambe.",
                "20": "Mpe sikawa, bandeko mibali balingami na ngai, komonaka ete Nzambe na biso oyo atonda na boboto apesaki biso boyebi monene mpo na oyo etali makambo oyo, tika tomikundola ye, mpe totia mpembeni masumu na biso, mpe tokitisa temitu na biso na nse, mpo tobwakami te mosika; nzokande, tokumbamaki uta na mboka ya bosangoli libula na biso; kasi tokambami na mboka eleki malamu, mpo Nkolo akomisaki mbu nzela na biso, mpe tozali likolo ya esanga ya mbu.",
                "21": "Kasi bilaka ya Nkolo mpo na bango oyo bazali likolo ya bisanga ya mbu ezali minene; yango wana lokola ekomi elobi bisanga, esengeli ezala mpenza na molongo oyo ezali monene koleka oyo, mpe bifandami mpe lokola na bandeko na biso.",
                "22": "Mpo tala, Nkolo Nzambe akambaki bato mbala na mbala uta na ndako ya Yisalaele, engebene na bolingi mpe elengi na ye. Mpe sikawa tala, Nkolo amikundoli bango nyonso oyo babukamaki mpenza, yango wana amikundoli biso mpe lokola.",
                "23": "Boye, bosepelisa mitema na bino, mpe bomikundola ete bozali bonsomi mpo na kosala mpo na bino moko—mpo na kopona nzela ya liwa ya libela to nzela ya bomoi ya seko.",
                "24": "Yango wana, bandeko mibali balingami na ngai, bozongisa boyokani na bolingi ya Nzambe, kasi na bolingi ya zabulu mpe mosuni te; mpe bomikundola, ekosila bino kozongisa boyokani na Nzambe, ete ezali bobele kati na ngolu mpe na nzela ya ngolu ya Nzambe ete bobikisami.",
                "25": "Yango wana, tika ete Nzambe asekwisa bino uta na liwa na nguya ya bosekwi, mpe lisusu uta na liwa ya libela na nguya ya bomikabi, ete bokoka koyambama kati na bokonzi ya seko ya Nzambe, ete bokoka kosanzola ye na nzela ya ngolu ya Nzambe. Amene."
            },
            "11": {
                "1": "Mpe sikawa, Yakobo alobaki makambo mingi koleka na bato na ngai na ntango wana; nzokande nakomisaki bobele makambo oyo, mpo makambo oyo nakomaki makoki na ngai.",
                "2": "Mpe sikawa ngai, Nefi, nakomi mingi koleka ya maloba ya Yisaya, mpo molimo na ngai mosepelaka na maloba na ye. Mpo nakokokisa maloba na ye na bato na ngai, mpe nakotinda yango epayi ya bana na ngai nyonso, mpo solo amonaki Mosikoli na ngai, kutu lokola namonaki ye.",
                "3": "Mpe ndeko na ngai ya mobali, Yakobo, lisusu amonaki ye lokola ngai namonaki ye; yango wana, nakotinda maloba na bango epayi ya bana na ngai mpo na kolakisa epayi na bango ete maloba na ngai ezali solo. Yango wana, na maloba ya bato misato, Nzambe alobaki, nakotia liloba na ngai. Nzokande, Nzambe akotinda banzeneneke mingi lisusu, mpe akolakisa maloba na ye nyonso.",
                "4": "Tala, molimo na ngai mosepelaka na kolakisaka epayi ya bato na ngai bosolo ya boyei ya Klisto; mpo, na ntina oyo mobeko ya Mose mopesamaki; mpe makambo nyonso oyo epesamaki na Nzambe uta na ebandeli ya mokili, epayi ya moto, ezali elembo na ye.",
                "5": "Mpe lisusu molimo na ngai mosepelaka na mayokani ya Nkolo oyo asalaka na batata na biso; iyo, molimo na ngai mokosepela na ngolu na ye, mpe na boyengebene na ye, mpe nguya, mpe boboto na mwango monene mpe ya seko ya libiki uta na liwa.",
                "6": "Mpe molimo na ngai mokosepela na kolakisaka epayi ya bato na ngai ete bato nyonso basengeli kowa longola se soki Klisto ayei.",
                "7": "Mpo soki Klisto azali te Nzambe azali te; mpe soki Nzambe azali te biso mpe tozali te, mpo bokeli ekokaki kozala te. Kasi Nzambe azali, mpe azali Klisto, mpe akoya na litondi ya ntango ya ye moko.",
                "8": "Mpe sikawa nazali kokoma mwa maloba ya Yisaya, ete oyo nyonso ya bato na ngai baoyo bakomona maloba oyo batombola mitema na bango mpe basepela mpo na bato nyonso. Sikawa oyo ezali maloba, mpe bokoki kosalela yango mpo na bino mpe mpo na bato nyonso."
            },
            "12": {
                "1": "Liloba oyo Yisaya, mwana ya Amosa, amonaki, mpo na oyo etali Yuda mpe Yelusaleme:",
                "2": "Mpe ekosalema na mikolo ya nsuka, ntango ngomba ya ndako ya Nkolo ekotiama na nsonge ya bangomba, mpe ekonetolama likolo ya ngomba ya mike, mpe bikolo nyonso bikosopana epayi na yango.",
                "3": "Mpe bato mingi bakokende mpe bakoloba, boya mpe tomata na ngomba ya Nkolo, na ndako ya Nzambe ya Yakobo; mpe akolakisa biso oyo etali banzela na ye, mpe tokotambola na banzela na ye; mpo uta na Siona ekobima mobeko, mpe liloba ya Nkolo uta na Yelusaleme.",
                "4": "Mpe akosambisa na kati ya bikolo, mpe akopamela bato mingi: mpe bakotula mipanga na bango mikoma nkongo, mpe makula na bango makoma mbeli ya kokata bilanga—ekolo moko te ekotelemisa mompanga likolo ya ekolo mosusu, mpe bakoyekola etumba lisusu te.",
                "5": "O ndako ya Yakobo, boya mpe tika ete totambola na pole ya Nkolo; iyo, boya, mpo bino nyonso bobungi nzela, moto na moto akeyi na nzela na ye ya nkuna.",
                "6": "Na boye, O Nkolo, otiki bato na yo, ndako ya Yakobo, mpo bamitondisi na oyo uta na esti, mpe bazali koyokela banganga nkisi lokola Bafilisitia, mpe bazali komisepelisa na bana ya bapaya.",
                "7": "Mboka na bango lisusu etondi na mpauni mpe wolo, mpe bomengo na bango ezali na nsuka te; mboka na bango etondi lisusu na bampunda, mpe makalo na bango ezali na nsukate.",
                "8": "Mboka na bango etondi lisusu na banzambe ya bikeko; bakokumbamela mosala ya maboko na bango moko, oyo misapi na bango moko esalaki.",
                "9": "Mpe bato ya mpamba bagumbamimitu na nse te, mpe bato minene bamikitisi te, boye okolimbisa bango te.",
                "10": "O bino bato ya nkuna, bokota kati na libanga, mpe bomibomba na mputulu, mpo bobangi ya Nkolo mpe nkembo ya lokumu na ye ekobeta bino.",
                "11": "Mpe ekosalema ete botali ya lofundo ya moto ekokitisama mpe efundeli ya bato ekogumbama na nse, mpe Nkolo ye moko kaka akonetolama na mokolo wana.",
                "12": "Mpo mokolo ya Nkolo na Bibele ezali koya kala mingi te likolo ya bikolo nyonso, iyo, likolo ya moko na moko; iyo, likolo ya moto ya lolendo mpe moto ya lofundo, mpe likolo ya moko na moko oyo atombolami, mpe akokitisama.",
                "13": "Iyo, mpe mokolo ya Nkolo ekoya likolo ya nzete nyonso ya eleze ya Lebanona, mpo ezali milai mpe etombwama likolo; mpe ezali likolo ya nzete nyonso ya ela ya Basana;",
                "14": "Mpe likolo ya bangomba nyonso ya milai, mpe likolo ya ngomba nyonso ya mike mike, mpe likolo ya bikolo nyonso oyo bitombwama, mpe likolo ya bato nyonso;",
                "15": "Mpe likolo ya linongi nyonso ya molai, mpe likolo ya efelo nyonso etiami makasi;",
                "16": "Mpe likolo ya masuwa nyonso ya mbu, mpe likolo ya masuwa nyonso ya Talasisi, mpe likolo ya bilili nyonso ya kitoko.",
                "17": "Mpe lofundo ya moto ekogumbama na nse mpe efundeli ya bato ekokitisama; mpe Nkolo ye moko kaka akonetolama na mokolo wana.",
                "18": "Mpe banzambe ya bikeko bakolimwa nie.",
                "19": "Mpe bakokende kati na madusu ya mabanga, mpe kati na mabulu ya mabele, mpo bobangi ya Nkolo bokoya likolo na bango mpe nkembo mpe lokumu na ye ekobeta bango, ntango akotelema mpo na kolengisa mabele na nsomo.",
                "20": "Na mokolo wana moto akobwaka banzambe na ye ya bikeko ya mpauni, mpe banzambe na ye ya bikeko ya wolo, oyo asalaki ye moko mpo na kokumbamela, epayi ya mitomba mpe epayi ya ngembo;",
                "21": "Mpo na kokende kati na minkaka ya mabanga, mpe kati na nsonge ya mabanga ya kilikili, mpo bobangi ya Nkolo ekoya likolo na bango mpe lokumu ya nkembo na ye ekobete bango, ntango akotelema mpo na koningisa mabele na nsomo.",
                "22": "Botika kotalela moto, oyo kani mpema ezali na zolo na ye; mpo na motuya nini ekotalela bino ye?"
            },
            "13": {
                "1": "Mpo tala, Nkolo, Nkolo na Bibele, azali kolongola uta na Yelusaleme, mpe uta na Yuda, lisalisi mpe likonzi, likonzi mobimba ya lipa, mpe lisalisi mobimba ya mai—",
                "2": "Moto ya makasi, mpe moto ya etumba, mosambisi, mpe profeta, mpe moto ya ekenge, mpe mokolo;",
                "3": "Kapiteni ya bato ntuku mitano, mpe moto ya lokumu, mpe mopesi toli, mpe mosali ya mayele mabe, mpe molobeli ya malonga.",
                "4": "Mpe nakopesa bana epayi na bango mpo na kozala bana ya bakonzi likolo na bango, mpe bana babotami sika bakokonza bango.",
                "5": "Mpe bato bakonyokwama, moko moko na mosusu, mpe moko moko na moto ya penepene na ye; mwana akomilakisa na lolendo likolo ya mokolo, mpe moto mpamba na oyo ya lokumu.",
                "6": "Ntango ekosimba moto ndeko na ye ya mobali ya ndako ya tata na ye, mpe akoloba: yo ozali na elamba, zala moyangeli na biso, mpe kotika te bonielengeni oyo eya na nse ya maboko na yo—",
                "7": "Na mokolo wana akolapa, kolobaka: Nakozala mobikisi bokono te; mpo na ndako na ngai lipa ezali te mpe bilamba te; kotia ngai moyangeli ya bato te.",
                "8": "Mpo Yelusaleme ebukani, mpe Yuda ekweyi, mpo lolemo na bango mpe misala na bango ezalaki mabe na Nkolo, mpo na kotumola miso ya nkembo na ye.",
                "9": "Etaliseli ya bilongi na bango, ezali kotatola mabe na bango, mpe eyebisi ete lisumu na bango ezali kutu lokola oyo ya Sodomo, mpe bakoki kobomba yango te. Lisuma epayi na milimo na bango, mpo bapesi mbano ya mabe epayi na bango moko!",
                "10": "Loba epayi ya basembo ete ezali malamu na bango; mpo bakolia mbuma ya misala na bango.",
                "11": "Lisuma epayi ya bato ya nkuna, mpo bakowa; mpo mbano ya maboko na bango ekozala likolo na bango!",
                "12": "Mpe bato na ngai, bana bazali banyokoli na bango, mpe basi bazali kokonza likolo na bango. O bato na ngai, bango oyo bakambaka bino basali ete bobunga mpe bobebisa banzela ya botamboli na bino.",
                "13": "Nkolo atelemi mpo na kosamba, mpe atelemi mpo na kosambisa bato.",
                "14": "Nkolo akokota na bosambisi na bampaka ya bato na ye mpe bana ya bakonzi na bango; mpo bosilisi kolia elanga ya vinyo mpe biloko bipunzamaki ya babola na ndako na bino.",
                "15": "Bolingi bosala nini? Bobuki bato na ngai na biteni, mpe boniki bilongi ya babola, elobi Nkolo Nzambe na Bibele.",
                "16": "Mpo na kobakisa, elobi Nkolo: Mpo ete bana basi ya Siona bazali lofundo, mpe bazali kotambola nkingo etombwama likolo mpe miso esila nsoni, kotambolaka mpe kodendaka lokola ekokende bango, kolelisaka ngengele na makolo na bango—",
                "17": "Boye Nkolo akobeta motole ya moto ya bana basi ya Siona na libandi, mpe Nkolo akomonisa biteni bibombana na bango.",
                "18": "Na mokolo wana Nkolo akolongola tapale ya ngengele ya makembisi na bango, mpe matambala, mpe makembisi ya kilikili lokola sanza;",
                "19": "Biloko ya kolata ya motuya mpe ya nkaka na maboko, mpe bilamba ya kozipa miso;",
                "20": "Bikoti, mpe makembisi ya makolo, mpe bitendi ya mike mike mpe ya molai mpo na moto, mpe manzanza ya malasi, mpe biloko ya matoyi;",
                "21": "Mpete, mpe mpauni ya zolo;",
                "22": "Basanduku ya monzele, mpe minkoto, mpe efulunkoi, mpe bigudi.",
                "23": "Talatala, mpe lino ya malonga, mpe ngabuni, mpe matambala ya kozipa miso ya petepete.",
                "24": "Mpe ekosalema, na esika ya solo kitoko ekozala solo mabe; mpe na esika ya mokaba, kitendi ya mpamba; mpe na esika ya nsuki esalema kitoko, libandi; mpe na esika ya nzambala, elamba ya kozingama ya saki, kozikisama na esika ya bonzenga.",
                "25": "Mibali na yo bakokweya na mompanga mpe bato makasi na yo na etumba.",
                "26": "Mpe bikuke na ye ekolela-lela mpe ekokufela; mpe akotikala mpamba, mpe akofanda na mabele."
            },
            "14": {
                "1": "Mpe na mokolo wana, basi sambo bakokangama na mobali moko, kolobaka: Tokolia mapa na biso moko, mpe tokolata monzele na biso moko; bobele tika biso tobiangama na nkombo na yo mpo na kolongola mpamela na biso.",
                "2": "Na mokolo wana etape ya Nkolo ekozala kitoko mpe ya nkembo; mbuma ya mabele sukali mpenza mpe kitoko na bango oyo bazali bakimi ya Yisalaele.",
                "3": "Mpe ekosalema ete, baoyo batikali na Siona mpe bafandi na Yelusaleme bakobiangama basantu, moko na moko oyo akomami na kati ya baoyo bazali na bomoi na Yelusaleme—",
                "4": "Ntango Nkolo akosukola bosoto ya bana basi ya Siona, mpe ekopetola ye makila na Yelusaleme na katikati na yango na molimo ya bosambisi mpe na molimo ya bozikisi.",
                "5": "Mpe Nkolo akokela likolo ya esika nyonso ya kofanda ya ngomba ya Siona, mpe likolo ya mayangani nyonso na ye, mapata mpe molinga na moi mpe bongengi ya moto ya mololi na butu; mpo likolo ya nkembo nyonso ya Siona bobateli ekozala.",
                "6": "Mpe tabelenakele ekozala lokola elili na ntango ya moi mpo na kokima molunge, mpe lokola esika ya ekimelo, mpe ebombelo uta na ekumbaki mpe uta na mvula."
            },
            "15": {
                "1": "Mpe nde nakoyembela molingami malamu na ngai loyembo ya molingami na ngai, mpo na oyo etali elanga ya vinyo na ye. Molingami malamu na ngai azali na elanga ya vinyo na ngomba ya moke oyo ebimisaka mbuma mingi.",
                "2": "Mpe atongelaki yango lobala, mpe asangisaki mabanga libanda na yango, mpe alonaki yango na vinyo oyo eponami mingi koleka nyonso, mpe atongaki linongi na katikati na yango, mpe lisusu asalaki ekamolelo ya vinyo kuna na kati; mpe azelaki ete ebota mbuma ya vinyo, mpe ebotaki mbuma ya vinyo ya zamba.",
                "3": "Mpe sikawa, O bafandi ya Yelusaleme, mpe bato ya Yuda, bosambisa, nasengi bino, katikati na ngai mpe elanga na ngai ya vinyo.",
                "4": "Nini ekokaki kosalema mingi malamu na elanga na ngai ya vinyo oyo nasalaki kati na yango te? Yango wana, ntango nazelaki ete ebota mbuma ya vinyo ebotaki mbuma ya vinyo ya zamba.",
                "5": "Mpe sikawa bokende; nakolobela bino nini nakosala na elanga na ngai ya vinyo—nakolongola lopango na yango, mpe ekoliama nie; mpe nakobuka efelo na yango, mpe ekoniatama na nse;",
                "6": "Mpe nakotika yango eloko ebebi mpamba; ekokatama bitape te to mabele na misisa ya nzete ekobalusama mpe te; kasi ekobimisa matiti mabe mpe nzube; lisusu nakotinda mapata ete manokisa mvula likolo na yango te.",
                "7": "Mpo elanga ya vinyo ya Nkolo na Bibele ezali ndako ya Yisalaele, mpe bato ya Yuda nzete na ye oyo alingaka; mpe azelaki mpo na bosambisi, mpe tala, monyokoli; mpo na bosembo, kasi tala, boleli.",
                "8": "Lisuma epayi na bango oyo bakokangisa ndako na ndako, kino esika ekoka kozala lisusu te, ete batikala bango moko na katikati ya mabele!",
                "9": "Na matoyi na ngai, elobaki Nkolo na Bibele, na bosolo ndako mingi ekotikala mpamba, mpe bingumba minene mpe ya kitoko ezanga bafandi.",
                "10": "Iyo, ntaka zomi ya elanga ya vinyo ekobimisa bobele bati moko, mpe nkona ya homele moko ekobimisa efa moko.",
                "11": "Lisuma epayi na bango oyo bakolamuka na ntongo mpenza, ete bakoka kolanda vinyo ya makasi, baoyo bakokoba kino na butu, mpe vinyo ezikisi bango!",
                "12": "Mpe likembe, mpe nzeze, lokole, mpe mondule, mpe vinyo ezali na lipati na bango; kasi bakokeba te na misala ya Nkolo, mpe bakotala mosala ya maboko na ye te.",
                "13": "Boye, bato na ngai bakei kati na bokangemi, mpo bazali na boyebi te; mpe bato na bango ya lokumu bakufi nzala, mpe ebele ya bato kati na bango bakawuki na mposa ya mai.",
                "14": "Boye, lifelo emikomisi monene, mpe ezipaki monoko ya yango na kozangaka ndelo; mpe nkembo na bango, mpe ebele ya bato kati na bango, mpe monzele na bango, mpe ye oyo akosepela, bakokita na kati na yango.",
                "15": "Mpe moto ya mpamba akokitisama, mpe moto ya makasi akokweisama, mpe miso ya baye ya lolendo ekokitisama.",
                "16": "Kasi Nkolo na Bibele akonetolama na bosambisi, mpe Nzambe oyo azali mosantu akosantisama na bosembo.",
                "17": "Nde bana ya mpate bakolia na lolenge na bango, mpe bisika bitikali mpamba ya bato na bozwi bapaya bakolia yango.",
                "18": "Lisuma epayi na bango oyo bakobenda mabe na basinga ya lipombo, mpe lisumu lokola soki ezalaki na singa ya likalo;",
                "19": "Baoyo balobi: Tika ye asala mbangu, awelisa mosala na ye, ete tokoka komona yango; mpe tika toli ya Moko Mosantu ya Yisalaele ebelema penepene mpe eya, ete tokoka koyeba yango.",
                "20": "Lisuma epayi na baoyo babiangaka mabe bolamu, mpe bolamu mabe, baoyo batiaka molili ezala lokola pole, mpe pole ezala lokola molili, baoyo batiaka bololo ezala lokola sukali, mpe sukali ezala lokola bololo!",
                "21": "Lisuma epayi ya bato ya bwania na miso na bango moko mpe bato ya ekenge na miso na bango moko!",
                "22": "Lisuma epayi ya bato ya makasi mpo na komela vinyo, mpe bato ya makasi mpo na kosangisa vinyo ya makasi;",
                "23": "Baoyo balongisaka moto ya nkuna mpo na mbano, mpe balongolaka bosembo ya moto ya sembo mosika na ye!",
                "24": "Boye, lokola moto eliaka mpumbulu, mpe lokola mololi ezikisaka matiti ekawuka, mosisa na bango ekozala lokola eloko esila kopola, mpe bafololo na bango ekopanzana lokola mputulu; mpo babwakaki mosika mobeko ya Nkolo na Bibele, mpe batiolaki liloba ya Moko Mosantu ya Yisalaele.",
                "25": "Boye, nkanda ya Nkolo epeli na bato na ye, mpe atandolaki loboko na ye na bango mpe abetaki bango; mpe bangomba ya mike mike elengaki, mpe bibembe na bango bipasolamaki na katikati ya balabala. Ata nyonso oyo, nkanda na ye elongwe te, kasi loboko na ye ezali naino ya kotandolama.",
                "26": "Mpe akotombola bendele epayi na bikolo uta na mosika, mpe akobetela bango piololo uta na nsuka ya mabele; mpe tala, bakoya na lombangu mpenza; moko te akolemba soki mpe akobeta libaku na kati na bango.",
                "27": "Moko te akozala motau to akolala; to mpe mokaba ya nketo na bango mokofungwama te, to mpe singa ya sapato na bango ekokatana te;",
                "28": "Oyo na ye makula ekozala mino makasi mpe matimbo nyonso na bango ebendani, mpe makaka ya bampunda na bango ekotangama lokola libanga ya makasi, mpe biyika na bango lokola mopepe ya kaina, koganga na bango lokola nkosi.",
                "29": "Bakoganga lokola bankosi ya bilenge; iyo, bakoganga mpe bakanga nyama, mpe bakomema yango mosika na bokengi, mpe moko te akokangola.",
                "30": "Mpe na mokolo wana bakoganga likolo na bango lokola lokito ya mbu; mpe soki batali epayi na mboka, tala, bakomona se molili mpe mawa, mpe pole ekomaki molili na lola wapi ezwami."
            },
            "16": {
                "1": "O mobu oyo mokonzi Uziya akufaki, namonaki lisusu Nkolo kofandaka likolo ya kiti ya bokonzi, likolo mpe etombwami, mpe nse ya nzambala na ye etondisaki tempelo.",
                "2": "Likolo na yango etelemaki baselafa; moko na moko azalaki na mapapu motoba; na mibale azipaki elongi na ye, mpe na mibale azipaki makolo na ye, mpe na mibale apumbwaki.",
                "3": "Mpe moko agangaki epayi na mosusu, mpe alobaki: Mosantu, mosantu, mosantu, azali Nkolo na Bibele; mabele nyonso matondi na nkembo na ye.",
                "4": "Mpe makonzi ya ekuke maninganaki mpo na mongongo na ye oyo agangaki, mpe ndako etondaki na molinga.",
                "5": "Nde elobaki ngai: Lisuma epayi na ngai! mpo nabebi; mpo nazali moto na mbebu ya mbindo; mpe nafandi na katikati ya bato ya mbebu ya mbindo; mpo miso na ngai emoni Mokonzi, Nkolo na Bibele.",
                "6": "Nde moko ya baselafa apumbwaki epayi na ngai, azalaki na likala ya moto na loboko na ye, oyo azwaki na esimbelo uta na etumbelo;",
                "7": "Mpe atiaki yango likolo ya monoko na ngai, mpe alobaki: Tala, oyo etuti mbebu na yo; mpe mabe na yo elongwe, mpe lisumu na yo epetolami.",
                "8": "Lisusu nayokaki mongongo ya Nkolo, kolobaka: Nani nakotinda, mpe nani akokende mpo na biso? Nde nalobaki: Nazali awa, tinda ngai.",
                "9": "Mpe alobaki: Kende mpe yebisa bato oyo—Solo boyoka, kasi basosolaki te; mpe solo botala, kasi bamonaki te.",
                "10": "Komisa mitema ya bato oyo makasi, mpe komisa matoyi na bango bozito, mpe zipa miso na bango—mbele bamona na miso na bango, mpe bayoka na matoyi na bango, mpe basosola na mitema na bango, mpe babongwana mpe babikisama.",
                "11": "Nde elobaki ngai: Nkolo, kino ntango boni? Mpe alobaki: Kino ekobebisama bingumba bitikala mpamba mpo na kozangaka mofandi, mpe bandako kozangaka moto, mpe mboka ekobebisama nie mpenza;",
                "12": "Mpe Nkolo alongolaki bato mosika mpenza, mpo ekozala na likama monene oyo ekotika mboka mpamba.",
                "13": "Kasi nzokande ekozala na eteni ya zomi, mpe bakozonga, mpe bakoliama, lokola nzete ya alono, mpe lokola nzete ya ela oyo kani ntina ezali kati na yango ntango ekobwaka makasa na yango; bongo nkona esantu ekozala ntina na yango."
            },
            "17": {
                "1": "Mpe esalemaki ete na mikolo ya Ahaza mwana ya Yotama, mwana ya Uziya, mokonzi na Yuda, ete Lesini, mokonzi na Sulia, mpe Peka mwana ya Lemalia, mokonzi na Yisalaele, bamataki na Yelusaleme mpo na kobunda na yango, kasi bakokaki kolonga yango te.",
                "2": "Mpe eyebisamaki na ndako ya Dawidi, kolobaka: Sulia asali likita elongo na Efelaima. Mpe motema na ye moninganaki, mpe motema ya bato na ye, lokola nzete ya zamba eninganaka na mopepe.",
                "3": "Bongo Nkolo alobaki epayi ya Yisaya: Kende sikawa kokutana elongo na Ahaza, yo mpe Salayasubu mwana na yo, na nsuka ya mongongolo ya liziba likolo na balabala monene ya bilanga ya mosukoli bilamba;",
                "4": "Mpe loba epayi na ye: Sala keba, mpe zala kimia; kobanga te, mpe kozala na motema nsomo te mpo na nkoni mibale ya milinga ezanga moto oyo, mpo na nkanda makasi ya Lesini elongo na Sulia, mpe ya mwana ya Lemalia.",
                "5": "Mpo Sulia, Efelaima, mpe mwana ya Lemalia, bazwaki toli ya mabe na kobundisaka yo, kolobaka:",
                "6": "Tika tomata na Yuda mpe totungisa yango, mpe tika tosala lidusu ya kokotela mpo na biso, mpe totia mokonzi na katikati na yango, iyo, mwana ya Tabele.",
                "7": "Boye elobi Nkolo Nzambe: Ekosimba te, mpe ekosalema te.",
                "8": "Mpo moto ya Sulia ezali Damaseke, mpe moto ya Damaseke, Lesini; mpe na mibu ntuku motoba na mitano Efelaima ekobukana na lolenge ete bakozala lisusu bato te.",
                "9": "Mpe moto ya Efelaima ezali Samalia, mpe moto ya Samalia ezali mwana ya Lemalia. Soki bokondima te solo mpenza bokotiama te.",
                "10": "Mpo na kobakisa, Nkolo alobaki lisusu epayi ya Ahaza, kolobaka:",
                "11": "Senga elembo uta na Nkolo Nzambe na yo; senga yango ezala na bozindo, to na bisika ya likolo na lola.",
                "12": "Kasi Ahaza alobaki: Nakosenga te, mpe nakomeka Nkolo te.",
                "13": "Mpe alobaki: Yoka sikawa, O ndako ya Dawidi; ezali likambo moke mpo na yo kolembisa bato, kasi bino, bokolembisa kolembisa Nzambe na ngai mpe lokola?",
                "14": "Boye, Nkolo ye moko akopesa bino elembo—Tala, moseka akozwa zemi, mpe akobota mwana mobali, mpe akobianga nkombo na ye Emanuele.",
                "15": "Manteka mpe mafuta ya nzoi ye akolia, ete ayeba koboya mabe mpe kopona bolamu.",
                "16": "Mpo liboso ete mwana ayeba koboya mabe mpe kopona bolamu, mboka oyo ozali koyina ekosundolama na bakonzi na ye nyonso mibale.",
                "17": "Nkolo akomema likolo na yo, mpe likolo ya bato na yo, mpe likolo ya ndako ya tata na yo, mikolo oyo miyaki naino te uta mokolo oyo Efelaima akabwanaki na Yuda, mokonzi na Asulia.",
                "18": "Mpe ekosalema na mokolo wana ete Nkolo akobeta piololo mpo na nzinzi oyo ezali na eteni ya nsuka mpenza ya Ejipito, mpe mpo na nzoi oyo ezali na mboka ya Asulia.",
                "19": "Mpe bakoya, mpe bakofanda bango nyonso na mabwaku etikali mpamba, mpe na mabulu kati na mabanga, mpe likolo ya nzube nyonso, mpe likolo ya bisobe.",
                "20": "Na mokolo se moko wana Nkolo akokolola nsuki na ekololelo ya kofutela, na bango oyo na ngambo mosusu ya ebale, na mokonzi ya Asulia, moto, mpe nsuki ya makolo; mpe ekosilisa mandefu mpe lokola.",
                "21": "Mpe ekosalema na mokolo wana, moto akobokola ngombe ya mwasi ya elenge mpe meme mibale;",
                "22": "Mpe ekosalema, mpo na kotondana ya mabele bakopesa ye akolia manteka; mpo manteka mpe mafuta ya nzoi moko na moko akolia oyo matikalaki na mboka.",
                "23": "Mpe ekosalema ete na mokolo wana, esika nyonso ekozala, wapi ezalaki vinyo nkoto na mpauni nkoto, oyo ekozala mpo na nkobongo mpe nzube.",
                "24": "Na makula mpe matimbo bato bakoya kuna, mpo mboka mobimba ekokoma kaka nkobongo mpe nzube.",
                "25": "Mpe na bangomba ya mike mike nyonso oyo ekotimolama na nkongo, kuna bobangi ya nkobongo mpe nzube ekoya te; kasi ekozala mpo na kotinda pakasa kolia, mpe kotambwisa bibwele ya mike mike."
            },
            "18": {
                "1": "Mpo na kobakisa liloba na Nkolo flobelaki ngai: Kamata etando monene, mpe koma likolo na yango na ekomelo ya moto, mpo na oyo etali Maele-Salala-Hasa-baza.",
                "2": "Mpe nakamataki banzeneneke ya sembo mpo na kokoma masolo ya makomi, Uliya nganganzambe mpe Zekalia mwana ya Yebelekia.",
                "3": "Mpe nakendaki epayi ya mwasi profeta; mpe azwaki zemi mpe abotaki mwana mobali. Nde Nkolo alobaki na ngai: Bianga nkombo na ye, Maele-Salala-Hasa-baza.",
                "4": "Mpo tala, mwana akozala na boyebi mpo na kolela te, Tata na ngai, mpe mama na ngai, yambo ete bozwi ya Damaseke mpe biloko bipunzami ya Samalia bibotolama liboso ya mokonzi na Asulia.",
                "5": "Nkolo alobelaki ngai lisusu, kolobaka:",
                "6": "Na kotalaka ete bato oyo baboyi mai ya Siloa oyo etiolaka malembe malembe, mpe basepeli na Lesini mpe mwana ya Lemalia;",
                "7": "Boye sikawa, tala, Nkolo amemi likolo na bango mai ya ebale, makasi mpe mingi, kutu mokonzi na Asulia mpe nkembo nyonso na ye; mpe akoya likolo ya mingongolo nyonso ya ye, mpe akokende likolo ya mabongo nyonso na ye.",
                "8": "Mpe ye akoleka na nzela ya Yuda; akozindisa mpe akosopana epayi, akokoma kutu kino na nkingo; mpe botandoli ya mapapu na ye ekotondisa bonene ya mboka na yo, O Emanuele.",
                "9": "Bosangana bino moko, O bino bato, mpe bokobukama na biteni; mpe botia litoyi bino nyonso ya bikolo ya mosika; bomikanga nkaba na loketo, mpe bokobukama na biteni; bomikanga nkaba na loketo mpe bokobukama na biteni.",
                "10": "Bozwana toli esika moko, mpe ekokoma mpamba; boloba liloba, mpe ekosimba te; mpo Nzambe azali elongo na biso.",
                "11": "Mpo Nkolo alobaki boye na ngai na loboko ya makasi, mpe alakisaki ngai ete natambola te na nzela ya bato oyo, kolobaka:",
                "12": "Boloba te, Likita, na nyonso epayi kani bato oyo bakoloba, Likita; mpe bobanga te bobangi na bango, mpe bozala na nsomo te.",
                "13": "Bosantisa Nkolo na Bibele ye moko, mpe tika ye azala bobangi na bino, mpe tika ye azala nsomo na bino.",
                "14": "Mpe akozala lokola ndako esantu; kasi lokola libanga ya libaku, mpe libanga ya botumoli na ndako mibale ya Yisalaele, lokola mbonga mpe motambo na bafandi ya Yelusaleme.",
                "15": "Mpe mingi na kati na bango bakobete libaku mpe bakokweya, mpe bakobukana, mpe bakokangama na motambo mpe bakozwama.",
                "16": "Tia litatoli singa, kanga mobeko na kati ya bayekoli na ngai.",
                "17": "Mpe nakozela se Nkolo, oyo abombi elongi na ye mosika uta na ndako ya Yakobo, mpe nakoluka ye.",
                "18": "Tala, ngai mpe bana oyo Nkolo apesaki ngai tozali lokola bilembo mpe lokola makamwisi na Yisalaele uta na Nkolo na Bibele, oyo afandi na Ngomba ya Siona.",
                "19": "Mpe ntango bakoloba epayi na bino: Boluka epayi na bango oyo bazali na milimo ya momeseno, mpe banganga nkisi baoyo bakobeta piololo mpe banunga-nungaka—esengeli bato koluka toli te epayi ya Nzambe na bango na esika ete bato ya bomoi bayokela uta na bakufi?",
                "20": "Na mobeko mpe na litatoli; mpe soki balobi engebene na liloba oyo te, ezali mpo pole ezali te kati na bango.",
                "21": "Mpe bakoleka na katikati na yango wana esili bango konyokwama mpenza mpe na nzala; mpe ekosalema ete ntango bakoyoka nzala, bakomisilikisa, mpe bakolakela mokonzi na bango mabe mpe Nzambe na bango, mpe bakotala epayi na likolo.",
                "22": "Mpe bakotala na mabele mpe tala mobulu, mpe molili, butu ya nsomo, mpe bakumbama na molili."
            },
            "19": {
                "1": "Nzokande, butu ekozala te lokola ezalaki na ntango ya mitungisi na ye, ntango atungisaki yambo ya moke mboka ya Zebuluna, mpe mboka ya Nafatali, mpe nsima atungisaki makasi mpenza na nzela ya Mbu Etane mosika na ngambo mosusu ya Yaladene na Galilea ya bikolo.",
                "2": "Bato oyo batambolaki na molili bamonaki pole monene; bango oyo bafandaki na mboka ya molili ya liwa, likolo na bango pole engengaki.",
                "3": "Otondisaki ekolo, mpe obakisi bosepeli—basepeli liboso na yo na lolenge ya bosepeli ya ntango ya bobuki, mpe lokola bato basepelaka ntango bakabolaka biloko bipunzami.",
                "4": "Mpo obukaki nkanga ya mokumba na ye, mpe ngondo ya lipeka na ye, lingenda ya monyokoli na ye.",
                "5": "Mpo etumba na etumba ya mobundi etumba ezali na makelele ya mobulu, mpe bilamba bibalolami na makila; kasi oyo ekozala elongo na bozikisi mpe biloko oyo bipelisaka moto.",
                "6": "Zambi mpo na biso mwana abotami, mpo na biso mwana mobali apesami; mpe mbulamatari ekozala likolo ya lipeka na ye; mpe nkombo na ye ekobiangama, Mokamwisi, Mopesi toli, Nzambe ya Bokasi, Tata ya Libela, Mwana Mokonzi ya Kimia.",
                "7": "Na bobakisi ya mbulamatari mpe kimia nsuka ezali te, likolo ya kiti ya bokonzi ya Dawidi, mpe likolo ya bokonzi na ye mpo na kobongisa yango, mpe mpo na kobandela yango na bosambisi mpe na boyengebene uta sikawa kokende liboso, kutu libela. Mpila ya Nkolo na Bibele ekosala oyo.",
                "8": "Nkolo atindaki liloba na ye epayi ya Yakobo mpe pole engengi likolo ya Yisalaele.",
                "9": "Mpe bato nyonso bakoyeba, kutu Efelaima mpe bafandi ya Samalia, baoyo balobi na lolendo mpe bokasi ya motema:",
                "10": "Biliki ezali kokweya, kasi tokotonga na mabanga oyo masebisami; banzete ya mosuke esili kokatama, kasi tokobongola yango na banzete ya eleze.",
                "11": "Boye Nkolo akotelemisa bayini ya Lesini babunda na ye, mpe akosangisa banguna na ye esika moko;",
                "12": "Basulia liboso mpe Bafilisitia nsima; mpe bakolia Yisalaele na monoko ya kofungwama. Mpo na nyonso oyo nkanda na ye elongwe te, kasi loboko na ye ezali naino ya kotandolama.",
                "13": "Mpo bato babaluki epayi na ye oyo abeti bango te, mpe baluki Nkolo na Bibele te.",
                "14": "Boye Nkolo akokata uta na Yisalaele moto mpe mokila, etape mpe mondengba na mokolo moko.",
                "15": "Mokolo, azali moto; mpe profeta oyo ateyaka lokuta, azali mokila.",
                "16": "Mpo bakambi ya bato oyo basali ete bango babunga; mpe baoyo bakambami na bango babebisami.",
                "17": "Boye Nkolo akosepela te na bilenge na bango, mpe akozala na boboto te likolo ya baoyo bakufela batata mpe baoyo bakufela mibali na bango; mpo moko na moko na bango azali mokibisi mpe mosali mabe, mpe monoko na monoko molobaka liboma. Mpo na makambo oyo nyonso, nkanda nyonso na ye elongwe te, kasi loboko na ye ezali naino ya kotandolama.",
                "18": "Mpo nkuna ezikisaka lokola moto; ekomela nkobongo mpe nzube; mpe ekopela na bisika ya zamba ya nkaka, mpe bakomata likolo lokola bomati ya molinga.",
                "19": "Na nzela ya nkele ya Nkolo na Bibele nde mboka eyindisami, mpe bato bakozala lokola biloko oyo bipelisaka moto; moto moko te akobikisa ndeko na ye ya mobali.",
                "20": "Mpe akobakola na loboko ya mobali mpe akoyoka nzala; mpe akolia na loboko ya mwasi mpe bakotonda te; Bakolia moto na moto mosuni ya loboko ya ye moko—",
                "21": "Manase, Efelaima; mpe Efelaima, Manase; esika moko bakotelemela Yuda. Mpo nkanda na ye nyonso elongwe te, kasi loboko na ye ezali naino ya kotandolama."
            },
            "20": {
                "1": "Lisuma epayi ya baoyo babimisaka mikano ya sembo te, mpe baoyo bakomaka mikano ya mabe oyo bakanaki;",
                "2": "Mpo na kopimela bakeleli bosambisi, mpe mpo na kolongola makoki ya bakeleli ya bato na ngai, ete baoyo bakufela mibali bazala nyama na bango ya kokanga, mpe ete bakoka koyiba baoyo bazali bitike ya batata!",
                "3": "Mpe bokosala nini na mokolo ya bobimelami, mpe na libebi oyo ekoya uta na mosika? Mpe bokokimela wapi mpo na lisalisi? Mpe bokotika nkembo na bino wapi?",
                "4": "Libanda na ngai bakogumbama na nse ya bato ya boloko, mpe bakokweya na nse ya babomi. Mpo na nyonso oyo nkanda na ye elongwe te, kasi loboko na ye ezali naino ya kotandolama.",
                "5": "O Mosulia, lingenda ya nkele na ngai, mpe ngondo ya loboko na bango ezali bosiliki na bango.",
                "6": "Nakotinda ye kotelemela ekolo ya bakibisi, mpe mpo na kotelemela bato ya nkele na ngai nakopesa ye mokumba ya kozwa biloko bipunzami, mpe kokamata biloko bakangi na etumba, mpe koniata bango na nse lokola potopoto ya balabala.",
                "7": "Nzokande akani bongo te, mpe motema na ye mokanisi bongo te; kasi na motema na ye ezali mpo na kobebisa mpe kokata mosika bikolo kasi ya motango moke te.",
                "8": "Mpo alobi ete: Bana ya bakonzi na ngai ezali te bango nyonso bakonzi?",
                "9": "Ezali Kalano lokola Kalekemisi te? Ezali Hamata lokola Alapata te? Ezali Samalia lokola Damaseke te?",
                "10": "Lokola loboko na ngai ebandamaki babokonzi ya banzambe ya bikeko, mpe oyo kani bilili biniangwama bilekaki oyo ya Yelusaleme mpe ya Samalia;",
                "11": "Ekosala ngai te, lokola nasalaki na Samalia mpe banzambe na ye ya bikeko, mpe bongo na Yelusaleme mpe na banzambe na ye ya bikeko?",
                "12": "Yango wana ekosalema ete ntango Nkolo asali mosala na ye mobimba likolo ya Ngomba ya Siona mpe likolo ya Yelusaleme, nakopesa etumbu na mbuma ya motema ya lolendo ya mokonzi na Asulia, mpe na nkembo ya kotala na ye ya lolendo.",
                "13": "Mpo ye alobi: Na makasi ya loboko na ngai mpe bwania na ngai nasalaki makambo oyo; mpo nazali ekenge; mpe nalongoli bandelo ya bato, mpe nayibaki biloko ya motuya na bango, mpe nalongi bafandi lokola elombe mobali;",
                "14": "Mpe loboko na ngai emonaki bozwi ya bato lokola zala; mpe lokola moko asangisaka makeyi oyo matikalaki nasangisaki mabele nyonso; mpe ezalaki na moko te oyo aningisaki lipapu, to afungolaki monoko, to abetaki piololo.",
                "15": "Epasoli ekomibeta ntolo na ye oyo akataka na yango? Sete ekomiyeisama monene na ye oyo aningisaka yango? Lokola soki lingenda ekokaki kobetisa bango oyo batomboli yango likolo, to lokola soki ngondo ekokaki komitombola lokola soki ezalaki nzete te!",
                "16": "Boye Nkolo, Nkolo na Bibele, akotinda bokondi na kati ya bato na ye ya mafuta; mpe na nse ya nkembo na ye akopelisa kozikisa lokola se kozikisa ya moto.",
                "17": "Mpe pole ya Yisalaele ekozala lokola moto, mpe Moko Mosantu na ye lokola mololi, mpe ekozikisa mpe ekozikisa nie nzube na ye mpe nkobongo na ye na mokolo moko;",
                "18": "Mpe ekozikisa nie nkembo ya zamba na ye, mpe ya elanga na ye oyo ebimisaka mbuma mingi, nyonso mibale molimo mpe nzoto mpe lokola, mpe bakozala lokola ntango momemi bendele akwei.",
                "19": "Mpe montika ya nzete ya zamba na ye ekozala moke, ete mwana akoki kokoma motuya na yango.",
                "20": "Mpe ekosalema na mokolo wana, ete montika ya Yisalaele, mpe baoyo babiki ya ndako ya Yakobo, bakotia lisusu te motema na oyo abetaka bango, kasi bakotiela Nkolo motema, Moko Mosantu ya Yisalaele, na bosolo.",
                "21": "Montika mokozonga, iyo, kutu montika ya Yakobo, epayi ya Nzambe ya nguya.",
                "22": "Mpo ata bato oyo ya Yisalaele bazali lokola zelo ya mbu, kasi montika na bango ekozonga; kozikisa nie oyo ebimisamaki na mobeko ekozinda mpo na kotika bosembo.",
                "23": "Mpo Nkolo Nzambe ya Bibele akosala kozikisa moko ya nie, kutu ekanami kosalema na mboka mobimba.",
                "24": "Boye, boye elobi Nkolo Nzambe na Bibele: O bato na ngai baoyo bafandi na Siona, bobanga Mosulia te; akobete yo na lingenda, mpe akotombola ngondo na ye na yo, na lolenge ya Ejipito.",
                "25": "Mpo lisusu ya eleko moke mpenza, mpe bosiliki ekosuka, mpe nkanda na ngai ekosuka na bobebisami na bango.",
                "26": "Mpe Nkolo na Bibele akobongisa fimbo mpo na ye engebene na bobomi ya Midiana na libanga ya Olebe; mpe lokola lingenda na ye ezalaki likolo ya mbu bongo nde akotombola yango likolo na lolenge ya Ejipito.",
                "27": "Mpe ekosalema na mokolo wana ete mokumba na ye ekolongolama uta na lipeka na yo, mpe nkanga na ye uta na nkingo na yo, mpe nkanga ekobebisama na ntina ya epakolami.",
                "28": "Ayei na Ayata, aleki na Migiwana; na Mikemasa abombi makalo na ye.",
                "29": "Bakei na nzela ya kolekela; batie esika na bango ya kolala na Geba; Lama abangi; Gibea ya Saulo akimaki.",
                "30": "Tombola mongongo, O mwana mwasi ya Galimi; sala eyokana epayi ya Laisi, O mobola Anatota.",
                "31": "Madamena alongwe; bafandi ya Gebimi basangani bango moko mpo na kokima.",
                "32": "Lokola akotikala naino na Nobo na mokolo wana; akoningisa loboko na ye likolo na kobundisa ngomba ya moke ya mwana mwasi ya Siona, ngomba moke ya Yelusaleme.",
                "33": "Tala, Nkolo, Nkolo na Bibele akokata etape na nsomo; mpe baoyo baleki molai bakokatama; mpe bato ya lolendo bakokitisama.",
                "34": "Mpe akokata bisika ya nkaka ya zamba na ebende, mpe Lebanona ekokweya na moto moko ya makasi."
            },
            "21": {
                "1": "Mpe lingenda ekobima uta na mobimba ya Yisai, mpe etape ekokola uta na misisa na ye.",
                "2": "Mpe Molimo ya Nkolo mokofanda likolo na ye, molimo ya bwania mpe ya bososoli, molimo ya toli mpe ya bokasi, molimo ya boyebi mpe ya bobangi ya Nkolo;",
                "3": "Mpe akokomisa na bososoli mpenza ya bobangi ya Nkolo; mpe akosambisa te engebene na bomoni ya miso na ye, to akopalela te engebene na boyoki ya matoyi na ye.",
                "4": "Kasi na bosembo nde akosambisa babola, mpe akopalela na alima mpo na basokemi ya mabele; mpe akobete mabele na lingenda ya monoko na ye, mpe na mpema ya mbebu na ye akoboma moto ya nkuna.",
                "5": "Mpe bosembo ekozala mokaba ya nketo na ye, mpe bosembo mokaba ya mimpiko na ye.",
                "6": "Mbwa ya zamba akofanda elongo na mwana ya mpate, mpe nkoi akolala elongo na mwana ya ntaba, mpe mwana ya ngombe mpe elenge ya nkosi mpe nyama ya mafuta elongo; mpe mwana moke akokamba bango.",
                "7": "Mpe Ngombe mpe ngombolo ekolia; bilenge na bango bikolala esika moko; mpe nkosi akolia matiti lokola ngombe.",
                "8": "Mpe mwana oyo azali komela libele akosakana likolo ya libulu ya etupa, mpe mwana atika libele akotia loboko na ye likolo ya lidusu ya nyoka.",
                "9": "Bakosalana mabe te to bakobebisa na ngomba esantu mobimba na ngai te, mpo mabele makotonda na boyebi ya Nkolo, lokola mai matondisaka mbu.",
                "10": "Mpe na mokolo wana ekozala na mosisa ya Yisai, oyo ekotelema lokola bendele ya bato; epayi na yango Bayuda-te bakoluka koya; mpe bopemi na ye ekozala ya nkembo.",
                "11": "Mpe ekosalema na mokolo wana ete Nkolo akotia loboko na ye lisusu mbala ya mibale mpo na kozwa lisusu montika ya bato na ye baoyo bakotikala, uta na Asulia, mpe uta na Ejipito, mpe uta na Pataloso, mpe uta na Etiopia, mpe uta na Elama, mpe uta na Sinala, mpe uta na Hamata, mpe uta na mabongo ya mbu.",
                "12": "Mpe akotia bendele likolo mpo na bikolo, mpe akowanganisa babwakami ya Yisalaele, mpe akosangisa esika moko bapanzami ya Yuda uta na bitumu minei ya mabele.",
                "13": "Kolula ya Efelaima lisusu ekolongwa, mpe bayini ya Yuda bakokatama mosika; Efelaima akolula Yuda te, mpe Yuda akotungisa Efelaima te.",
                "14": "Kasi bakopumbwa likolo ya mapeka ya Bafilisitia epayi na westi; bakoyiba bango na ya esti elongo; bakotia loboko na bango likolo ya Edome mpe ya Moaba; mpe bana ya Amona bakotosa bango.",
                "15": "Mpe Nkolo akobebisa lolemo ya mbu ya Ejipito mobimba; mpe na mopepe ya makasi akoningisa loboko na ye likolo ya ebale, akobeta yango ekabwana na mingala sambo, mpe akolekisa bato likolo sapato ekawuka.",
                "16": "Mpe ekozala na balabala monene mpo na montika ya bato na ye baoyo bakotikala, uta na Asulia, lokola ezalaki na Yisalaele na mokolo oyo babutaki uta na mboka ya Ejipito."
            },
            "22": {
                "1": "Mpe na mokolo wana okoloba: O Nkolo, nakosanzola yo; ata ozalaki na nkanda na ngai, nkanda na yo elongwe, mpe obondisi ngai.",
                "2": "Tala, Nzambe azali lobiko na ngai; nakotia motema, mpe nakobanga te; mpo Nkolo Yehova azali bokasi na ngai mpe loyembo na ngai; asili lisusu kokoma lobiko na ngai.",
                "3": "Boye, na bosepeli bokobenda mai uta na maziba ya lobiko.",
                "4": "Mpe na mokolo wana okoloba: Sanzola Nkolo, belela nkombo na ye, yebisa misala na ye na kati ya bato, sangela ete nkombo na ye enetolami.",
                "5": "Yembela Nkolo; mpo asalaki makambo maleki malamu mpenza; oyo eyebani na mabele nyonso.",
                "6": "Belela mpe ganga, yo mofandi ya Siona; mpo Moko Mosantu ya Yisalaele azali monene na katikati na yo."
            },
            "23": {
                "1": "Elakeli ya Babiloni, oyo Yisaya mwana ya Amosa amonaki.",
                "2": "Botelemisa bendele likolo ya ngomba ya molai, botombola mongongo epayi na bango, bopepa loboko, ete bakoka koyingela na bikuke ya bankumu.",
                "3": "Natindaki basantisami na ngai, nabiangaki lisusu bato na ngai ya makasi, mpo nkanda na ngai ezali te likolo na bango oyo bakosepela na bonene na ngai.",
                "4": "Makelele ya ebele ya bato na ngomba lokola ya bato baike, makelele ya baike ya babokonzi ya bikolo basangani esika moko, Nkolo na Bibele ayanganisi ebele ya bato mpo na etumba.",
                "5": "Bayei uta na ekolo ya mosika, uta na nsuka ya lola, iyo, Nkolo, mpe bibundeli ya bosiliki na ye, mpo na kobebisa mboka mobimba.",
                "6": "Bolela, mpo na mokolo ya Nkolo ezali penepene; ekoya lokola bobebisami uta na oyo ya bokasi nyonso.",
                "7": "Boye maboko nyonso makolemba, motema ya moto na moto mokosopana;",
                "8": "Mpe bakozala na bobangi; bolozi mpe mawa makosimba bango; bakokamwisama moko na mosusu; bilongi na bango ekozala lokola miloli ya moto.",
                "9": "Tala, mokolo ya Nkolo ezali koya, ya nko elongo na nkele mpe na nkanda makasi mpe lokola, mpo na kolalisa mboka etikali mpamba; mpe akobebisa basumuki na yango uta na yango.",
                "10": "Mpo minzoto ya lola mpe mangomba na yango ekopesa pole na yango te; moi ekokoma molili na bobimi na yango, mpe sanza ekongengisa te pole na yango.",
                "11": "Mpe nakopesa mokili etumbu mpo na misala mabe, mpe bato ya nkuna mpo na mabe na bango; nakosukisa efundeli ya bato ya lolendo, mpe nakolalisa na nse lofundo ya moto ya nsomo.",
                "12": "Nakosala moto moko ya motuya koleka wolo ya malonga; kutu moto ya motuya koleka litutu ya wolo ya Ofili.",
                "13": "Boye, nakoningisa lola, mpe mabele makolongwa uta na esika na yango, na nkele ya Nkolo na Bibele, mpe na mokolo ya nkanda makasi na ye.",
                "14": "Mpe ekozala lokola mboloko bazali kolanda, mpe lokola meme oyo moto abateli te; mpe bakozonga moto na moto na bato na ye moko, mpe bakokima moko na moko na mboka ya ye moko.",
                "15": "Moto moko moko oyo azali moto ya lolendo akotobolama na katikati; iyo, mpe oyo nyonso asangani na bato ya nkuna akokweya na mompanga.",
                "16": "Bana na bango lisusu bakokatama na biteni liboso ya miso na bango; ndako na bango ekobebisama mpe basi na bango bakobotolama.",
                "17": "Tala, nakolamusa Bamadai mpo na kobundisa bango, baoyo bakotala te mpauni mpe wolo, bakosepela na yango mpe te.",
                "18": "Matimbo na bango makokata bilenge mibali na biteni; mpe bakoyoka mawa te likolo ya mbuma ya libumu; miso na bango ekobikisa bana te.",
                "19": "Mpe Babiloni, nkembo ya babokonzi, kitoko ya malonga mpenza ya Bakaladi, ekozala lokola ntango Nzambe abebisaki Sodomo mpe Gomola.",
                "20": "Bato bakofanda na kati mokolo moko te, mpe ekofandama mpe te uta nkola na nkola: Maloba akotelemisa ema na ye kuna mpe te; babateli bitonga bakosala bitonga na bango kuna mpe te.",
                "21": "Kasi banyama ya zamba ya eliki ekolala kuna; mpe ndako na bango ekotonda na bikelamo ya nsomo; mpe bisulungutu bikofanda kuna, mpe bantaba ya zamba ekobina-bina kuna.",
                "22": "Mpe banyama ya zamba ya binsanga bakoganga na bandako na bango oyo etikali mpamba, mpe bilima mabe na bandako na bango ya minene mpe ya kitoko; mpe ntango na ye ebelemi, mpe mokolo na ye mokobakisama te. Mpo nakobebisa ye na lombangu; iyo, mpo nakotondisama na boboto mpo na bato na ngai, kasi bato ya nkuna bakowa."
            },
            "24": {
                "1": "Mpo Nkolo akolakisa boboto likolo ya Yakobo, mpe akopona lisusu Yisalaele, mpe akotia bango na mboka na bango moko; mpe bapaya bakosangana elongo na bango, mpe bakokangana na ndako ya Yakobo.",
                "2": "Mpe bato bakokamata bango mpe bakomema bango na esika na bango; iyo, uta na mosika kino na nsuka ya mabele; mpe bakozonga na bamboka na bango ya elaka. Mpe ndako ya Yisalaele ekozwa yango, mpe mboka ya Nkolo ekozala mpo na basali mibali mpe basali basi; mpe bakozwa bango na bokangemi epayi na baye bango bazalaki bakangemi; mpe bakokonza likolo ya bato oyo banyokolaka bango.",
                "3": "Mpe ekosalema na mokolo wana ete Nkolo akopesa yo bopemi, uta na mawa na yo, mpe uta na bobangi na yo, mpe uta na boumbu ya makasi na boye wapi osengelaki kosalela.",
                "4": "Mpe ekosalema na mokolo wana, ete okoloba lisese oyo na mokonzi ya Babiloni, mpe okoloba: Lolenge boni ete monyokoli akomi na nsuka, ete engumba ya wolo ekomi mpe na nsuka!",
                "5": "Nkolo abuki bato ya nkuna, mpe mangenda ya bayangeli.",
                "6": "Ye oyo abetaki bato na nkele na bobeti boye ekobaki se kokoba, ye oyo akonzaki bikolo na nkanda, aniokwami, mpe moto moko te apekisi.",
                "7": "Mabele nyonso ezali na bopemi, mpe ezali na kimia; babandi koyemba.",
                "8": "Iyo, nzete ya losimi esepeli mpo na yo, mpe lisusu nzete ya eleze ya Lebanona, kolobaka: Uta ntango olalisami na nse mokati nzete moko te ayeli biso.",
                "9": "Lifelo uta na nse ekolongwa mpo na yo mpo na kokutana na yo na boyei na yo; ekolamusa bakufi mpo na yo, kutu bakambi nyonso ya mabele; etelemisi bakonzi nyonso ya bikolo uta na kiti ya bokonzi na bango.",
                "10": "Baoyo nyonso bakoloba mpe bakosangela epayi na yo: Ekomi yo mpe na bolembu lokola biso? Ekomi yo lokola biso?",
                "11": "Lipombo na yo ekitisami na lilita; makelele ya nzeze na yo mayokani te; mosopi mopanzani na nse na yo, mpe misopi milati yo.",
                "12": "Lolenge boni ekweyi yo uta na lola, O Lusifelo, mwana ya ntongo! Okatisami na mabele, yo oyo olembisaki bikolo!",
                "13": "Mpo olobaki na motema na yo: Nakobuta na lola, nakotombola kiti na ngai ya bokonzi likolo ya minzoto ya Nzambe; nakofanda lisusu likolo ya ngomba ya lisanga, na bipayi ya nordi;",
                "14": "Nakobuta likolo ya molayi ya mapata; nakozala lokola Oyo Aleki Likolo.",
                "15": "Nzokande okokitisama na nse na Lifelo, na mipanzi ya libulu.",
                "16": "Baoyo bakomona yo bakotala yo na penepene, mpe bakomona yo, mpe bakoloba: Oyo nde moto oyo alengisaki mabele, oyo aningisaki babokonzi?",
                "17": "Mpe oyo akomisaki mokili lokola esobe, mpe abebisaki bingumba na yango, mpe afungolaki te ndako ya bakangemi na ye?",
                "18": "Bakonzi nyonso ya bikolo, iyo, nyonso na kati na bango, balali na nkembo, moko moko na bango na ndako na ye moko.",
                "19": "Kasi yo obwakami libanda ya lilita na yo lokola etape ya nsomo, mpe montika ya baoyo babomami, baoyo batobolami na mompanga, oyo mokiti na mabanga ya libulu; lokola ebembe oyo eniatami na nse ya makolo.",
                "20": "Okosangana te elongo na bango mpo na kokundama, mpo obebisi mboka na yo mpe obomi bato na yo; nkona ya basali mabe ekotangama lisusu lokumu te.",
                "21": "Bolengela koboma bana na ye mpo na mabe ya batata na bango, ete batelema te, to bazwa mboka te, to batondisa te etando ya mokili na bingumba.",
                "22": "Mpo nakotelemela bango, elobi Nkolo na Bibele, mpe nakokata uta na Babiloni nkombo, mpe montika, mpe mwana mobali, mpe mwana mobali ya leki to ya nkulutu, elobi Nkolo.",
                "23": "Lisusu nakokomisa yango bozwi mpo na alikilikoso, mpe biziba ya mai; mpe nakokombo yango na kombo ya bobebisami, elobi Nkolo na Bibele.",
                "24": "Nkolo na Bibele akataki ndai, kolobaka: Solo lokola nakanisaki, ekosalema bongo; mpe lokola nakanaki, ekozala bongo—",
                "25": "Ete nakomema Asulia na mboka na ngai, mpe likolo ya bangomba na ngai nakoniata ye na nse ya lokolo; bongo nde nkanga na ye ekolongwa na bango, mpe mokumba na ye ekolongwa na mapeka na bango.",
                "26": "Oyo ezali mokano mokanami likolo ya mabele nyonso; mpe oyo ezali loboko oyo etandolami likolo ya bikolo nyonso.",
                "27": "Mpo Nkolo na Bibele akani, mpe nani akolongola? Mpe loboko na ye ezali naino ya kotandolama, nani akozongisa yango nsima?",
                "28": "Na mobu oyo wana mokonzi Ahaza akufaki oyo ezalaki elakeli.",
                "29": "Bosepela te, Filisitia mobimba, mpo lingenda na ye oyo abetaki bino ebukani; mpo uta na mosisa ya nioka ekobima etupa, mpe mbuma na yango ekozala nioka ya moto kopumbwaka.",
                "30": "Mpe mobotami ya yambo ya mobola akolia, mpe bakeleli bakolala na nse na bokengi; mpe nakoboma mosisa na yo na nzala, mpe akoboma montika na yo.",
                "31": "Lela, O ekuke; ganga, O engumba; yo, Filisitia mobimba, osili; mpo molinga moko ekoya uta na nordi, mpe moto moko te akozala kaka ye moko na ntango oyo elaka epesamaki.",
                "32": "Nini yango ekoyanola bantoma ya bikolo? Ete Nkolo akelaki Siona, mpe babola ya bato na ye bakotiela yango motema."
            },
            "25": {
                "1": "Sikawa ngai, Nefi, nakoloba mwa moke mpo na oyo etali maloba oyo nakomaki, oyo elobamaki na monoko ya Yisaya. Mpo tala, Yisaya alobaki makambo mingi oyo ezalaki makasi mpo na bato na ngai mingi kososola; mpo bayebaki te oyo etali lolenge ya kosakolaka na kati ya Bayuda.",
                "2": "Mpo ngai, Nefi, nalakisaki bango te makambo mingi mpo na oyo etali lolenge ya Bayuda; mpo misala na bango ezalaki misala ya molili, mpe misala na bango ezalaki misala ya bonsomo.",
                "3": "Yango wana, nakomeli bato na ngai, nyonso oyo bakozwa makambo oyo nakomi awa nsima, ete bakoka koyeba masambisi ya Nzambe, ete ekoya likolo ya bikolo nyonso, engebene na liloba alobaki.",
                "4": "Yango wana, boyoka, O bato na ngai, baoyo bozali ya ndako ya Yisalaele, mpe botia litoyi na maloba na ngai; mpo atako maloba ya Yisaya ezali polele te epayi na bino, nzokande ezali polele epayi ya baoyo batondisami na molimo ya masakoli. Kasi napesi bino lisakoli, engebene na molimo oyo mozali na ngai; yango wana nakosakola engebene na bopolele oyo ezalaki na ngai uta na ntango nabimaki uta na Yelusaleme elongo na tata na ngai; mpo tala, molimo na ngai mosepelaka na kolobaka polele epayi ya bato na ngai, ete bakoka koyekola.",
                "5": "Iyo, mpe molimo na ngai mosepelaka na maloba ya Yisaya, mpo nabimaki uta na Yelusaleme, mpe miso na ngai mamonaki makambo ya Bayuda, mpe nayebi ete Bayuda bakososola makambo etali baprofeta, mpe ezali na bato basusu te baye basosolaka makambo oyo elobamaki epayi na Bayuda lokola bango, longola se soki balakisami engebene na banzela ya makambo ya Bayuda.",
                "6": "Kasi tala ngai, Nefi, nalakisaki te bana na ngai engebene na banzela ya Bayuda; kasi tala, ngai, mpo na ngai moko, nafandaki na Yelusaleme, yango wana nayebi oyo etali bikolo nzinganzinga mpembeni; mpe nalobelaki bana na ngai mpo na oyo etali masambisi ya Nzambe, oyo masalemaki na kati ya Bayuda, epayi ya bana na ngai, engebene na nyonso oyo Yisaya alobaki, mpe nakomi yango te.",
                "7": "Kasi tala, nazali kokoba na lisakoli na ngai moko, engebene na bopolele na ngai; na oyo wapi polele nayebi ete moto moko te akoki kobunga; nzokande, na mikolo oyo masakoli ya Yisaya makokokisama bato bakoyeba na ntembe te ntina na yango, na ntango ekosalema.",
                "8": "Yango wana, ezali na motuya mpo na bana ya bato, mpe bango oyo babanzi ete ezali te, bango nde nakolobela mingi mingi, mpe nakosukisa maloba epayi ya bato na ngai moko; mpo nayebi ete ekozala na motuya monene mpo na bango na mikolo ya nsuka; mpo na mokolo wana nde bakososola yango; yango wana, mpo na bolamu na bango nakomaki yango.",
                "9": "Mpe lokola nkola moko ebebisamaki na kati ya Bayuda na ntina ya mabe na bango, kutu bongo nde babebisamaki uta nkola na nkola engebene na mabe na bango; mpe ata mokolo moko te moko kati na bango abebisamaki longola se soki eyebisamaki na bango yambo esalema na baprofeta ya Nkolo.",
                "10": "Yango wana, oyo etali bobebisami boye ekoya likolo na bango sasaipi ekosila tata na ngai kotika Yelusaleme eyebisami epayi na bango; nzokande, bayeisaki mitema na bango makasi; mpe engebene na lisakoli na ngai babebisamaki, longola se bango oyo bamemamaki mosika bakangemi na Babiloni.",
                "11": "Mpe sikawa nalobi oyo na ntina ya molimo oyo mozali na ngai. Mpe atako bamemamaki mosika bakozonga lisusu, mpe bakozwa mboka ya Yelusaleme; yango wana, bakozongisama lisusu na mboka ya bosangoli libula na bango.",
                "12": "Kasi, tala, bakozala na bitumba, mpe nungunungu ya bitumba; mpe ekoya mokolo oyo Mobotami se Moko ya Tata, iyo, kutu Tata ya lola mpe ya mabele, akomimonisa ye moko epayi na bango na mosuni, tala, bakoboya ye, na ntina ya mabe na bango, mpe bokasi ya mitema na bango, mpe matoyi mangongi na bango.",
                "13": "Tala, bakobaka ye na ekulusu; mpe nsima ya kolalisama na lilita na ntaka ya mikolo misato akosekwa uta na bakufi, elongo na bobikisi na bokono na mapapu na ye; mpe baoyo nyonso bakondima na nkombo na ye bakobikisama na bokonzi ya Nzambe. Yango wana, molimo na ngai mosepeli mpo na kosakola na ntina na ye, mpo namonaki mokolo na ye, mpe motema na ngai mozali kokumisa nkombo na ye esantu.",
                "14": "Mpe tala ekosalema ete ekosila Masiya kosekwa uta na bakufi, mpe komimonisa epayi ya bato na ye, epayi ya mingi lokola bakondima na nkombo na ye, tala, Yelusaleme ekobebisama lisusu; mpo lisuma epayi na bango oyo babundaka na Nzambe mpe bato ya eklezia na ye.",
                "15": "Yango wana, Bayuda bakopanzama na kati ya bikolo nyonso; iyo, mpe lisusu Babiloni ekobebisama; yango wana, Bayuda bakopanzama na bikolo mosusu.",
                "16": "Mpe ekosila bango kopanzama, mpe ekosila Nkolo Nzambe kobeta bango na bikolo mosusu mpo na ntaka ya nkola mingi, iyo, kutu uta nkola na nkola kino bakondimisama mpo na kondima na Klisto, Mwana ya Nzambe, mpe na bomikabi, oyo ezanga ndelo mpo na bato nyonso—mpe ntango mokolo wana ekoya ete bakondima na Klisto, mpe bakokumbamela Tata na nkombo na ye, na mitema ya peto mpe maboko masukwama, mpe bakozela Masiya mosusu te, nde, na ntango wana, mokolo ekoya ete esengeli mpenza ezala likambo elongobani ete bandima makambo oyo.",
                "17": "Mpe Nkolo akotia loboko na ye lisusu mbala ya mibale mpo na kozongisa bato na ye uta na ezalela na bango ya bobungi mpe bokwei. Yango wana, akokoba kosala mosala ya kokamwa mpe likamwisi na kati ya bana ya bato.",
                "18": "Yango wana, akobimisa maloba na ye epayi na bango, oyo maloba ekosambisa bango na mokolo ya nsuka, mpo ekopesamela bango mpo na ntina ya kondimisa bango Masiya ya solo, oyo babwakaki; mpe mpo na kondimisa bango ete bazali na ntina ya kozela lisusu te Masiya moko oyo akoya, mpo ekozala na mosusu te oyo akoya, longola se soki ezali Masiya ya lokuta oyo akokosa bato; mpo ezali bobele na Masiya moko oyo baprofeta balobelaki, mpe Masiya wana ezali ye oyo akobwakama na Bayuda.",
                "19": "Mpo engebene na maloba ya baprofeta, Masiya akoya na mibu nkama motoba uta ntango tata na ngai atikaki Yelusaleme; mpe engebene na maloba ya baprofeta mpe lisusu liloba ya anjelu ya Nzambe, nkombo na ye ekozala Yesu Klisto, Mwana ya Nzambe.",
                "20": "Mpe sikawa, bandeko na ngai, nalobeli bino polele mpo ete bobunga te. Mpe lokola Nkolo Nzambe azali na bomoi oyo akambaki Yisalaele uta na mboka ya Ejipito, mpe apesaki Mose nguya ete abikisa bikolo wana ekoswama bango na nioka ya ngenge, soki bakobwaka miso epayi na nioka oyo atelemisaki liboso na bango, mpe lisusu apesaki ye nguya ete abeta libanga mpe mai makobima; iyo, tala nakoloba epayi na bino, ete lokola makambo oyo ezali ya solo, mpe lokola Nkolo Nzambe azali na bomoi, nkombo mosusu ezali te oyo epesami na nse ya lola, longola se soki ezali Yesu Klisto, oyo nalobelaki, na oyo kani moto akoki kobikisama.",
                "21": "Yango wana, mpo na ntina oyo Nkolo Nzambe alakaki epayi na ngai ete makambo oyo nakomi makobombama mpe makobatelama, mpe makokitanisama epayi na nkona na ngai, uta nkola na nkola, ete elaka ekoka kokokisama epayi na Yosefe, ete nkona na ye ekowa soki moke te kino ntango molai lokola ekowumela mabele.",
                "22": "Yango wana, makambo oyo makokende kino ntango molai lokola ekowumela mabele; mpe makokende engebene na bolingi mpe elengi ya Nzambe; mpe bikolo oyo bikozwa yango bikosambisama engebene na maloba oyo ekomami.",
                "23": "Mpo tozali kosala na molende mpo na kokoma, mpo na kondimisa bana na biso, mpe lisusu bandeko na biso, mpo na kondima na Klisto, mpe kozongisa boyokani na Nzambe; mpo toyebi ete ezali na ngolu na ye nde tobikisami, nsima ya nyonso tokoki kosala.",
                "24": "Mpe, atako tondimi na Klisto, tobateli mobeko ya Mose, mpe tozali kozela na molende Klisto, kino mobeko ekokokisama.",
                "25": "Mpo, mpo mobeko epesamaki mpo na ntina oyo; yango wana mobeko mwango ekomi ya kokufa mpo na biso, mpe tokomisami bato na bomoi na Klisto na ntina ya bondimi na biso; nzokande tokobatela mobeko na ntina ya mitindo.",
                "26": "Mpe tozali kolobela Klisto, tozali kosepela na Klisto, tozali koteya Klisto, tozali kosakola Klisto, mpe tozali kokoma engebene na masakoli na biso, ete bana na biso bakoka koyeba epayi wapi bakoki kotala pona bolimbisi ya masumu na bango.",
                "27": "Yango wana, tozali koloba mpo na oyo etali mobeko ete bana na biso bakoka koyeba kufa ya mobeko; mpe bango, na koyebaka kufa ya mobeko, bakoka kotalela bomoi oyo ezali na Klisto, mpe koyeba mpo na ntina kani mobeko mopesamaki. Mpe ekosila mobeko kokokisama na Klisto, ete bazali te na ntina ya koyeisa mitema na bango makasi na ye ntango mobeko mosengelaki kolongolama.",
                "28": "Mpe sikawa tala, bato na ngai, bozali bato na matoyi mangongi; yango wana, nalobelaki bino polele, ete bokoka kososola na lolenge ya mabe te. Mpe maloba oyo nalobaki makotelema lokola litatoli na kofundaka bino; mpo makoki mpenza mpo na koteya moto soki nani nzela ya alima; mpo na nzela ya alima ezali nde kondima na Klisto mpe kowangana ye te; mpo na kowanganaka ye, owangani mpe lokola baprofeta mpe mobeko.",
                "29": "Mpe sikawa tala, nakoloba epayi na bino ete nzela ya alima ezali kondima na Klisto, mpe kowangana ye te; mpe Klisto azali Moko Mosantu ya Yisalaele; yango wana bosengeli kogumbama na nse liboso na ye, mpe kokumbamela ye na bokasi, mayele, mpe makasi na bino nyonso, mpe molimo na bino mobimba; mpe soki bosali oyo bokobwakama libanda soki moke te.",
                "30": "Mpe, mbala mingi lokola ekolongobana, bosengeli kobatela misala mpe makuli ya Nzambe kino mobeko oyo mopesamaki epayi na Mose ekokokisama."
            },
            "26": {
                "1": "Mpe ekosila Klisto kosekwa uta na bakufi akomilakisa epayi na bino, bana na ngai, mpe bandeko balingami na ngai; mpe maloba oyo akoloba epayi na bino, ekozala mobeko oyo bokosalela.",
                "2": "Mpo tala, nakoloba na bino ete namonaki ete nkola mingi ikoleka, mpe bitumba minene mpe boweli monene ekozala na kati ya bato na ngai.",
                "3": "Mpe ekosila Masiya koya bilembo ya mbotama na ye ekopesama epayi ya bato na ngai, mpe lisusu bilembo ya liwa mpe bosekwi na ye; mpe mokolo wana ekozala monene mpe ya nsomo epayi ya bato ya nkuna, mpo bakowa; mpe bakowa mpo babenganaki baprofeta, mpe basantu, mpe babambaki bango mabanga, mpe babomaki bango; yango wana koganga ya makila ya basantu ekomata likolo na Nzambe uta na mabele kofundaka bango.",
                "4": "Yango wana, nyonso oyo bazali bato ya lolendo, mpe baoyo basalaka na nkuna, mokolo oyo ezali koya ekozikisa bango nie, elobi Nkolo na Bibele, mpo bakozala lokola mpumbulu.",
                "5": "Mpe baoyo babomaka baprofeta, mpe basantu, mozindo ya mabele ekomela bango, elobi Nkolo na Bibele; mpe ngomba ekozipa bango, mpe mopepe ya kaina ekomema bango mosika, mpe bandako ya minene ekokweya likolo na bango mpe ekofinafina bango na biteni mpe konika bango na mputulu.",
                "6": "Mpe kake, mpe minkalikali, mpe boningani ya mabele, mpe bobebisami ya ndenge nyonso, mpo moto ya nkanda ya Nkolo ekopela na bango, mpe bakozala lokola mpumbulu, mpe mokolo oyo mozali koya ekozikisa bango, elobi Nkolo na Bibele.",
                "7": "O bolozi, mpe nsomo ya molimo na ngai mpo na kobungisa bato na ngai baoyo babomami! Mpo ngai, Nefi, namonaki yango, mpe ezali mpenza penepene na kozikisa ngai liboso ya miso ya Nkolo; kasi nasengeli kobelela na Nzambe na ngai: Banzela na yo ezali ya boyengebene.",
                "8": "Kasi tala, basembo baoyo bayokaka maloba ya baprofeta, mpe babebisaka yango te, kasi bazali kozela Klisto na molende kokanisaka bilembo oyo epesamaki, ata bonyokwami nyonso—tala, bazali baoyo bakowa te.",
                "9": "Kasi Mwana ya Bosembo akomonana epayi na bango; mpe akobikisa makono na bango, mpe bakozala na kimia elongo na ye, kino nkola misato ekoleka, mpe bato mingi ya nkola ya minei bakoleka na bosembo.",
                "10": "Mpe ntango makambo oyo makoleka, bobebisami ya lombangu ekoyela bato na ngai; mpo, ata bolozi ya molimo na ngai, namonaki yango; yango wana, nayebi ete ekosalema, mpe bakomiteka mpamba; mpo, lokola mbano ya lolendo na bango mpe liboma na bango bakobuka bobebisami; mpo na ntina bamitiki epayi ya zabulu mpe baponi misala ya molili na esika ya pole, boye basengeli kokita na nse na lifelo.",
                "11": "Mpo, Molimo ya Nkolo mokobunda te ntango nyonso elongo na moto. Mpe ntango Molimo atiki kobunda elongo na moto nde ekoya bobebisami ya lombangu; mpe likambo oyo etungisi molimo na ngai.",
                "12": "Mpe lokola nalobaki mpo na oyo etali bondimisami ya Bayuda, ete Yesu azali mpenza Klisto, esengeli mpenza kozala ete baoyo bazali Bayuda-te bandimisama lisusu ete Yesu azali Klisto, Nzambe ya Seko;",
                "13": "Mpe ete amimonisaka epayi ya baoyo nyonso bandimelaka ye, na nguya ya Molimo Mosantu; iyo, na ekolo na ekolo, libota na libota, monoko na monoko, mpe bato na bato, kosalaka makamwisi minene, bilembo, mpe misala ya kokamwa, na kati ya bana ya bato engebene na bondimi na bango.",
                "14": "Kasi tala, nasakoleli bino mpo na oyo etali mikolo ya nsuka; mpo na oyo etali mikolo ntango Nkolo Nzambe akomema makambo oyo epayi ya bana ya bato.",
                "15": "Ekosila nkona na ngai mpe nkona ya bandeko mibali na ngai kobebisama moke moke na bozangi boyambi, mpe kobetama na baoyo bazali Bayuda-te; iyo, ekosila Nkolo Nzambe kotia molako mpembeni na bango nzinganzinga, mpe kozinga bango na mampinga, mpe kotonga bisika ya makasi mpo nakotelemela; mpe ekosila bango kokitisama na nse ya mputulu, kutu ete bazala te, kasi maloba ya basembo makokomama, mpe sambo ya basembo ekoyokisama, mpe baoyo nyonso babebisami moke moke na bozangi boyambi bakobosanama te.",
                "16": "Mpo bango oyo bakobebisama bakolobela bango uta na mabele, mpe maloba na bango makowuta na nse uta na mputulu, mpe mongongo na bango mokozala lokola ya moto oyo azali na molimo ya momeseno; mpo Nkolo Nzambe akopesa epayi na ye nguya, ete akoka komimisana mpo na oyo etali bango, kutu lokola soki ezalaki uta na mabele; mpe maloba na bango ekomimisana uta na mputulu.",
                "17": "Mpo boye elobi Nkolo Nzambe: Bakokoma makambo oyo makosalema na kati na bango, mpe makokomama mpe makokangama na buku, mpe bango oyo babebisamaki moke moke na bozangi boyambi bakozwa yango te, mpo bazali koluka kobebisa makambo ya Nzambe.",
                "18": "Yango wana, lokola bango oyo babebisami babebisamaki na lombangu; mpe ebele ya bato ya nsomo kati na bango bakozala lokola mpumbulu oyo ekoleka mosika—iyo, boye elobi Nkolo Nzambe: Ekozala na mwa ntango moke na mbalakaka—",
                "19": "Mpe ekosalema, ete baoyo babebisamaki moke moke na bozangi boyambi bakobetama na loboko ya baoyo bazali Bayuda-te.",
                "20": "Mpe Bayuda-te batombwami likolo na lolendo ya miso na bango, mpe batuti libaku, na ntina ya bonene ya libanga ya libaku na bango; ete batongaki Baeklezia mingi; nzokande, bakitisi nguya ya makamwisi ya Nzambe, mpe bateyi mpo na bango moko bwania na bango moko mpe boyekoli na bango moko, ete bazwa matabisi mpe banika elongi ya babola.",
                "21": "Mpe ezali Baeklezia mingi etongami oyo bikobota kolula, mpe songisongi, mpe mayele mabe.",
                "22": "Mpe ekozala lisusu na makelemba ya nkuku, kutu lokola na bileko ya kala, engebene na makelemba ya zabulu, mpo azali mobandisi ya makambo oyo nyonso; iyo, mobandisi ya bobomi, mpe misala ya molili; iyo, mpe azali kokamba bango na singa yoko ya petepete na nkingo, kino akokanga bango na singa na ye ya makasi libela.",
                "23": "Mpo tala, bandeko mibali balingami na ngai, nakoloba epayi na bino ete Nkolo Nzambe asalaka na molili te.",
                "24": "Asalaka eloko te longola se soki ezali mpo na litomba ya mokili; mpo alingi mokili, kutu ete apesi bomoi na ye moko ete akoka kobenda bato nyonso epayi na ye. Yango wana, apekisi moto moko te ete akabola te lobiko na ye.",
                "25": "Tala, egangi ye epayi ya bato nyonso, kolobaka: Kende mosika uta na ngai? Tala, nalobi epayi na bino, Te; kasi alobi: Yaka epayi na ngai bino nyonso nsuka ya mabele, somba mabele mpe mafuta ya nzoi, na mosolo te, na ntalo mpe te.",
                "26": "Tala, etindi ye moto moko ete bakende libanda ya sinagoga, to libanda ya ndako ya bokumbameli? Tala, nalobi epayi na bino, Te.",
                "27": "Etindi ye moto moko ete bakabola te lobiko na ye? Tala nalobi epayi na bino, Te; kasi apesi yango ofele mpo na bato nyonso; mpe atindi bato na ye ete basengeli kondimisa bato nyonso mpo na boyamboli.",
                "28": "Tala, etindi Nkolo moto moko ete bakabola te bolamu na ye? Tala nalobi epayi na bino, Te; kasi bato nyonso bazali na litomba se moko wana bamoko mpe basusu, mpe moto moko apekisami te.",
                "29": "Atindi ete poloso ya banganga ezala te; mpo, tala, poloso ya banganga ezali ete bato bateya mpe bamitia bango moko likolo lokola pole mpo na mokili, ete bakoka kozwa matabisi mpe masanzoli ya mokili; kasi balukaka te bolamu ya Siona.",
                "30": "Tala, Nkolo apekisi likambo oyo; yango wana, Nkolo Nzambe apesi motindo ete bato nyonso bazala na bolingani, boye bolingani ezali bolingo. Mpe bato bazali eloko te longola se soki bazali na bolingani. Yango wana, soki bazali na bolingani bakotika te mosali na Siona awa.",
                "31": "Kasi mosali na Siona akosala mpo na Siona; mpo soki basali mpo na mosolo bakowa.",
                "32": "Mpe lisusu, Nkolo Nzambe atindi ete bato baboma te; ete bakosa te; ete bayiba te; ete bazwa nkombo ya Nkolo Nzambe na bango na mpamba te; ete balula te; ete basala na mayele mabe te; ete bawela bango na bango te; ete basala pite te; mpe ete basala moko ya makambo oyo te; mpo nyonso oyo akosala yango akowa.",
                "33": "Mpo moko te ya mabe oyo ewuti na Nkolo; mpo asalaka oyo ezali malamu na kati ya bana ya bato; mpe asalaka eloko te longola se soki ezali polele mpo na bana ya bato; mpe abiangi bango nyonso baya epayi na ye mpe bakabola bolamu na ye; mpe awanganaka moko te oyo akoya epayi na ye, moindo mpe mondele, moumbu mpe monsomi, mobali mpe mwasi; mpe amikundolaka bapaganu; mpe bango nyonso bazali lolenge moko kaka epayi ya Nzambe, Bayuda mpe baoyo bazali Bayuda-te mpe lokola."
            },
            "27": {
                "1": "Kasi, tala, na mikolo ya nsuka, to na mikolo ya baoyo bazali Bayuda-te—iyo, tala bikolo nyonso ya Bayuda-te mpe lisusu Bayuda, ezala bango oyo bakoya likolo ya mboka oyo mpe bango oyo bakozala likolo ya mboka mosusu, iyo, kutu likolo ya mboka nyonso ya mabele, tala, bakolangwisama na mabe mpe ndenge nyonso ya bonsomo—",
                "2": "Mpe ntango mokolo wana ekoya bakobimelama na Nkolo na Bibele, elongo na kake mpe elongo na boningani ya mabele, mpe elongo na makelele minene, mpe elongo na ekumbaki, mpe elongo na mopepe makasi, mpe elongo na mololi ya moto oyo mozikisaka nie.",
                "3": "Mpe bikolo nyonso oyo bikobunda na Siona, mpe oyo bikotungisa ye, ekozala lokola ndoto ya limoni ya butu; iyo, ekozala epayi na bango, kutu lokola moto moko na nzala oyo azali kolota, mpe tala azali kolia kasi alamuki mpe molimo na ye ezali mpamba; to lokola moto na mposa ya mai oyo azali kolota, mpe tala azali komela kasi alamuki mpe tala azali ya kolembe, mpe molimo na ye ezali na mposa; iyo, kutu ekozala bongo na ebele ya bikolo nyonso oyo bikobunda na Ngomba ya Siona.",
                "4": "Mpo tala, bino nyonso oyo bozali kosala mabe, bofanda nie bino moko mpe bokamwa, mpe bolela, mpe bobelela, iyo, bokolangwisama kasi na vinyo te, bokondingbandingba kasi na vinyo ya makasi te.",
                "5": "Mpo tala, Nkolo asopaki likolo na bino molimo ya mpongi ya mozindo. Mpo tala, bozipaki miso na bino, mpe bobwakaki baprofeta; mpe bayangeli na bino, mpe azipaki bamoni na ntina ya mabe na bino.",
                "6": "Mpe ekosalema ete Nkolo Nzambe akobimisela bino maloba ya buku, mpe ekozala maloba na bango oyo balala mpongi.",
                "7": "Mpe tala buku ekozala ya kokangama; mpe kati na buku ekozala na emoniseli uta na Nzambe, uta na ebandeli ya mokili kino na nsuka na yango.",
                "8": "Yango wana, mpo na makambo oyo makangami, makambo oyo makangami makopesama te na mokolo ya nkuna mpe bonsomo ya bato. Yango wana buku ekobombama mosika na bango.",
                "9": "Kasi buku ekopesama na moto, mpe ye akopesa maloba ya buku, oyo ezali maloba na bango oyo balali mpongi na mputulu, mpe akopesa maloba oyo epayi ya moto mosusu;",
                "10": "Kasi maloba oyo ekangama akopesa te, mpe akopesa buku mpe te. Mpo buku yango ekokangama na nguya ya Nzambe, mpe emoniseli oyo ekangamaki ekobombama na buku kino na ntango esengeli ya Nkolo ye moko, ete makoka kobima; mpo tala, ezali kobimisa makambo nyonso uta na bokeli ya mokili kino na nsuka na yango.",
                "11": "Mpe mokolo ezali koya wapi maloba ya buku oyo ekangamaki ekotangama likolo ya mitondo ya ndako; mpe ekotangama na nguya ya Klisto; mpe makambo nyonso makobimisama epayi ya bana ya bato oyo masalema mokolo moko te na kati ya bana ya bato, mpe oyo ekozala libela kino na nsuka ya mabele.",
                "12": "Yango wana, na mokolo wana ntango buku ekopesama epayi ya moto oyo nalobelaki, buku yango ekobombama na miso ya mokili, ete miso ya moto moko te makomona yango longola se soki ezali banzeneneke Misato baoyo bakomona yango, na nguya ya Nzambe, kobakisa na ye oyo buku ekopesama; mpe bakotatola bosolo ya buku mpe ya makambo kati na yango.",
                "13": "Mpe moto mosusu azali te oyo akomona yango, longola se mwa bato moke engebene na bolingi ya Nzambe, mpo na kopesa litatoli ya maloba na ye epayi ya bana ya bato; mpo Nkolo Nzambe alobaki ete maloba ya moto ya sembo makoloba lokola soki ezalaki uta na bakufi.",
                "14": "Yango wana, Nkolo Nzambe akokoba kobimisa maloba ya buku; mpe na monoko ya banzeneneke mingi lokola ekosepelisa ye malamu akotia liloba na ye; mpe lisuma ezala epayi na ye oyo akobwaka liloba ya Nzambe!",
                "15": "Kasi tala, ekosalema ete Nkolo Nzambe akoloba epayi na ye oyo akopesa buku: Kamata maloba oyo ekangama te mpe pesa yango na moto mosusu, ete akoka kolakisa yango epayi ya oyo ayekola, kolobaka: Tanga oyo, nasengi yo. Mpe oyo ayekola akoloba: Mema buku yango awa, nakotanga yango.",
                "16": "Mpe sikawa, na ntina ya nkembo ya mokili mpe mpo na kozwa matabisi nde akoloba oyo, mpe mpo na nkembo ya Nzambe te.",
                "17": "Mpe moto yango akoloba: Nakoki komema buku yango te, mpo ezali ya kokangama.",
                "18": "Nde oyo ayekola akoloba: Nakoki kotanga yango te.",
                "19": "Yango wana ekosalema, ete Nkolo Nzambe akopesa lisusu buku mpe maloba na yango na oyo ayekola te; mpe oyo ayekola te akoloba: Nayekola te.",
                "20": "Nde Nkolo Nzambe akoloba epayi na ye: Moto oyo ayekola akotanga yango te, mpo babwakaki yango, mpe nakoki kosala mosala na ngai moko; yango wana okotanga maloba oyo nakopesa epayi na yo.",
                "21": "Kosimba te makambo oyo makangami, mpo nakobimisa yango na ntango esengeli ya ngai moko; mpo nakolakisa epayi ya bana ya bato ete nakoki kosala mosala na ngai moko.",
                "22": "Yango wana, ekotanga yo maloba natindaki yo, mpe kozwa banzeneneke baye nalakaki epayi na yo, nde okokanga lisusu buku, mpe okobomba yango mpo na ngai, ete nabatela maloba oyo otangaki te, kino nakomona ete elongobani na bwania na ngai moko kobimisa makambo nyonso epayi ya bana ya bato.",
                "23": "Mpo tala, nazali Nzambe; mpe nazali Nzambe moko ya makamwisi; mpe nakolakisa epayi na mokili ete nazali se moko wana kaka lobi, lelo, mpe libela; mpe nasalaka te na kati ya bana ya bato longola se soki ezali engebene na bondimi na bango.",
                "24": "Mpe lisusu ekosalema ete Nkolo akoloba epayi na ye oyo akotanga maloba oyo makopesamela ye:",
                "25": "Nakomonaka ete bato oyo babelemaka epayi na ngai na monoko na bango, mpe bakumisaka ngai na mbebu na bango, kasi basili kolongola mitema na bango mosika na ngai, mpe bobangi na bango epayi na ngai eteyami na misise ya bato—",
                "26": "Boye, nakokoba kosala mosala ya kokamwa na kati ya bato oyo, iyo, mosala ya kokamwa mpe likamwisi, mpo bwania ya bato na bango ya bwania mpe ya bato bayekola na bango ekowa, mpe bososoli ya bato na bango ya ekenge ekobombama.",
                "27": "Mpe lisuma epayi ya baoyo balukaka na mozindo kobombela Nkolo toli na bango! Mpe misala na bango ezali na molili; mpe balobi: Nani amoni biso, mpe nani ayebi biso? Mpe balobi lisusu: Solo, bobaloli na yo ya makambo likolo mpe nse ekomonana lokola bodongo ya moyemi mbeki. Kasi tala, nakolakisa bango, elobi Nkolo na Bibele, ete nayebi misala na bango nyonso. Mpo mosala oyo basali na maboko ekolobela oyo asali mwango, asali ngai te? To eloko esalemi ekolobela oyo akeli yango, ye azalaki na bososoli te?",
                "28": "Kasi tala, elobi Nkolo na Bibele: Nakolakisa epayi ya bana ya bato ete ezali bobele ntango moke mpenza mpe Lebanona ekobongwana elanga ya mbuma mingi; mpe elanga ya mbuma mingi ekomonana lokola zamba.",
                "29": "Mpe na mokolo wana bakufi matoyi matoyi bakoyoka maloba ya buku; mpe miso ya bato oyo bakufa miso makomona uta na butu mpe uta na molili.",
                "30": "Mpe basokemi lisusu bakofuluka, mpe bosepeli na bango ekozala na Nkolo, mpe babola na kati ya bato bakosepela na Moko Mosantu ya Yisalaele.",
                "31": "Mpo solo lokola Nkolo azali na bomoi bakomona ete moto ya nsomo akomisami mpamba, mpe motioli azikisami nie, mpe nyonso oyo bazali koluka libaku mpo na mabe bakatami.",
                "32": "Mpe bango oyo bakomisaka moto oyo asali mabe na ntina ya liloba, mpe batandaka motambo mpo na ye oyo apalelaka na ekuke, mpe babwakaka moyengebene mpembeni mpo na eloko ya mpamba.",
                "33": "Boye, boye elobi Nkolo, oyo asikolaki Abalayama, mpo na oyo etali ndako ya Yakobo: Yakobo akoyokisama nsoni te sikawa, mpe elongi na ye ekokoma enzuluka te sikawa.",
                "34": "Kasi ntango akomona bana na ye, mosala ya maboko na ngai, na katikati na ye, bakosantisa nkombo na ngai, mpe bakosantisa Moko Mosantu ya Yakobo mpe bakobanga Nzambe ya Yisalaele.",
                "35": "Lisusu baoyo babungaki na molimo bakoya na bososoli, baoyo bayima-yimaki bakoyekola malongi."
            },
            "28": {
                "1": "Mpe sikawa, tala, bandeko na ngai, nalobelaki bino, engebene na lolenge Molimo etindi ngai; yango wana, nayebi solo ete esengeli kosalema.",
                "2": "Mpe makambo oyo makokomama uta na buku yango ekozala na motuya mingi mpo na bana ya bato, mpe mingi mingi epayi na nkona na biso, oyo ezali montika ya ndako ya Yisalaele.",
                "3": "Mpo ekosalema na mokolo wana ete Baeklezia oyo ezali kotongama, mpe mpo na Nkolo te, bikoloba moko epayi na mosusu: Tala, ngai, nazali ya Nkolo; mpe basusu bakoloba: Ngai, nazali ya Nkolo; mpe boye nde ekoloba moko na moko oyo atongaki Baeklezia, mpe mpo na Nkolo te—",
                "4": "Mpe bakowela moko na mosusu; mpe banganganzambe na bango bakowela moko na mosusu, mpe bakoteya na boyekoli na bango moko, mpe bakoboya Molimo Mosantu, oyo apesaka maloba.",
                "5": "Mpe bawangani nguya ya Nzambe, Moko Mosantu ya Yisalaele; mpe balobi epayi ya bato: Boyokela biso, mpe botia litoyi na mosise na biso; mpo tala, lelo oyo Nzambe azali te, mpo Nkolo mpe Mosikoli asalaki mosala na ye, mpe apesaki nguya na ye epayi ya bato;",
                "6": "Tala, boyokela mosise na ngai; soki bakoloba ete ezali na likamwisi esalemi na loboko ya Nkolo, bondima yango te; mpo na mokolo oyo azali Nzambe ya makamwisi te; asilaki kosala mosala na ye.",
                "7": "Iyo, mpe ekozala na mingi baoyo bakoloba: Bolia, bomela, mpe bosepela, mpo lobi tokokufa; mpe ekozala malamu mpo na biso.",
                "8": "Mpe lisusu ekozala na mingi baoyo bakoloba: Bolia, bomela, mpe bosepela; nzokande, bobanga Nzambe—akolongisa bino na kosalaka lisumu moko ya moke; iyo, bokosa moke, bozwa litomba ya moto moko na ntina ya maloba na ye, botimola libulu mpo na moto ya penepene na yo; na oyo mabe ezali te; mpe bosala makambo nyonso oyo, mpo lobi tokokufa; mpe soki tozali na elindo, Nzambe akobete biso na bilembo ya fimbo moke, mpe na nsuka tokobikisama na bokonzi ya Nzambe.",
                "9": "Iyo, mpe ekozala na mingi baoyo bakoteya na lolenge oyo, malongi ma lokuta mpe ya mpamba mpe ya liboma, mpe bakovimbana na mitema na bango, mpe balukaka na mozindo kobombela Nkolo toli na bango; mpe misala na bango ekozala na molili.",
                "10": "Mpe makila ya basantu ekoganga uta na mabele kofundaka bango.",
                "11": "Iyo, bakei bango nyonso mosika libanda ya nzela; basili kobebisama.",
                "12": "Na ntina ya lolendo, mpe na ntina ya balakisi ya lokuta, mpe malongi ya lokuta, Baeklezia na bango bibebi, mpe Baeklezia na bango etombwani; mpe na ntina ya lolendo bavimbani.",
                "13": "Bazali koyiba babola mpo na ndako esantu na bango ya kitoko; bazali koyiba babola mpo na bilamba na bango ya kitoko; mpe banyokoli basokemi mpe babola na mitema, mpo na lolendo na bango bavimbani.",
                "14": "Balati matoyi matoyi mangongi mpemitu likolo, iyo, na ntina ya lolendo, mpe nkuna, mpe bonsomo, mpe pite, basili nyonso kobunga nzela longola se bato moke, baoyo bazali balandi na bomikitisi ya Klisto; nzokande, bakambami, ete mbala mingi babungi nzela mpo balakisami na misise ya bato.",
                "15": "O bato ya bwania, mpe bato bayekola, mpe bato na bozwi, baoyo bavimbani na lolendo ya mitema na bango, mpe nyonso oyo bazali koteya malongi ya lokuta, mpe nyonso oyo basalaka pite, mpe basantolaka nzela ya alima ya Nkolo, lisuma, lisuma, lisuma ezala epayi na bango, elobi Nkolo Nzambe ya Bokasi Nyonso, mpo bakosukumama na lifelo!",
                "16": "Lisuma epayi na bango oyo babwakaka moyengebene mpembeni mpo na eloko ya mpamba mpe batiolaka oyo ezali malamu, mpe bakoloba ete ezali na motuya te! Mpo na mokolo ekoya wapi Nkolo Nzambe akoya na lombangu kotala bafandi ya mabele; mpe na mokolo wana ntango ekozala bakomeli mobimba kati na mabe bakowa.",
                "17": "Kasi tala, soki bafandi ya mabele bakoyambola uta na nkuna mpe bonsomo na bango, bakobebisama te, elobi Nkolo na Bibele.",
                "18": "Kasi tala, eklezia wana ya monene mpe ya nsomo, mwasi ya pite ya mabele nyonso, esengeli kobambama na mabele, mpe bokwei na yango esengeli kozala monene.",
                "19": "Mpo bokonzi ya zabulu esengeli koningana, soki te baoyo bazali bato na yango basengeli mpenza kolamusama mpo na boyamboli, to zabulu akokanga bango na miniololo na ye ya libela, mpe bakosenginiama na nkanda, mpe bakowa;",
                "20": "Mpo tala, na mokolo wana akongala na mitema ya bana ya bato, mpe akotombokisa bango na nkanda mpo na kotelemela oyo ezali malamu.",
                "21": "Mpe basusu nde akopesa bango kimia, mpe akobondela bango na bokengi ya mosuni, na lolenge ete bakoloba: nyonso ezali malamu na Siona; iyo, Siona afuluki, nyonso ezali malamu—mpe boye zabulu akosaka milimo ya bato, mpe akokamba bango na bokebi mosika na nse na lifelo.",
                "22": "Mpe tala, basusu nde baye akomema bango mosika na malete, mpe akoyebisa bango ete lifelo ezali te; mpe akoloba epayi na bango: Nazali zabulu te, mpo azalaka te—mpe boye ayimisani na matoyi na bango, kino akokanga bango na miniololo na ye ya nsomo, uta wapi bokangoli ezali te.",
                "23": "Iyo, bakangemi na liwa, mpe lifelo; mpe liwa, mpe lifelo, mpe zabulu, mpe nyonso oyo basimbamaki na bango bakotelema liboso ya kiti ya bokonzi ya Nzambe, mpe bakosambisama engebene na misala na bango, uta wapi basengeli kokende kati na esika elengelami mpo na bango, kutu liziba ya moto mpe libanga ya fofolo, oyo ezali monioko mozanga nsuka.",
                "24": "Boye, lisuma ezala epayi na ye oyo azali malamu na Siona!",
                "25": "Lisuma ezala epayi na ye oyo akobelela: nyonso ezali malamu.",
                "26": "Iyo, lisuma epayi na ye oyo akotia bokebi na misise ya bato, mpe akoboya nguya ya Nzambe, mpe likabo ya Molimo Mosantu!",
                "27": "Iyo, lisuma epayi na ye oyo akoloba: Tozwaki, mpe tozali na ntina ya mosusu te!",
                "28": "Mpe na kosukisa, lisuma epayi na bango oyo nyonso bazali kolenge, mpe basiliki na ntina ya bosolo ya Nzambe! Mpo tala, oyo atongami likolo ya libanga akozwa yango na nsai; mpe oyo atongami likolo ya moboko ya zelo, akolenge na kobangaka ete akweya.",
                "29": "Lisuma epayi na ye oyo akoloba: Tozwi liloba ya Nzambe, mpe tozali lisusu te na ntina ya liloba ya Nzambe, mpo tozwi oyo ekoki!",
                "30": "Mpo tala, boye elobi Nkolo Nzambe: Nakopesa epayi ya bana ya bato monkoloto likolo ya monkoloto, mosise likolo ya mosise, awa moke mpe kuna moke; mpe bapambolami bango oyo bakoyoka misise na ngai, mpe bakotia litoyi na toli na ngai, mpo bakoyekola bwania; mpo epayi na ye oyo akozwa nakopesa mingi koleka; mpe na bango oyo bakoloba, Tozwi oyo ekoki, na bango ekolongolama kutu oyo bazwi.",
                "31": "Alakelami mabe ye oyo atiaka motema na ye na moto, soki te akomisi mosuni loboko na ye, to oyo akoyokela misise ya bato, longola se soki misise na bango ekopesama na nguya ya Molimo Mosantu.",
                "32": "Lisuma epayi ya Bayuda-te, elobi Nkolo Nzambe ya Bibele! Mpo ata nakotandola loboko na ngai epayi na bango uta mokolo na mokolo, bakowangana ngai; nzokande, nakotondisama na boboto mpo na bango, elobi Nkolo Nzambe, soki bakoyambola mpe bakoya epayi na ngai; mpo loboko na ngai etandolami mokolo nyonso mobimba, elobi Nkolo Nzambe ya Bibele."
            },
            "29": {
                "1": "Kasi tala, ekozala na mingi—na mokolo wana ntango nakokoba kosala mosala ya kokamwa na kati na bango, ete nakoka komikundola mayokani oyo nasalaki epayi ya bana ya bato, ete nakoka kotia loboko na ngai lisusu mbala ya mibale mpo na kozwa bato na ngai lisusu, baoyo bazali bato ya ndako ya Yisalaele;",
                "2": "Mpe lisusu, ete nakoka komikundola bilaka oyo nasalaki epayi na yo, Nefi, mpe lisusu epayi ya tata na yo, ete nakomikundola nkona na yo; mpe ete maloba ya nkona na yo makobima uta na monoko na ngai epayi na nkona na yo; mpe maloba na ngai makobeta piololo kino na nsuka ya mabele, lokola bendele epayi ya bato na ngai, baoyo bazali bato ya ndako ya Yisalaele;",
                "3": "Mpe mpo maloba na ngai oyo makobeta piololo—Bayuda-te mingi bakoloba: Biblia! Biblia! Tozali na Biblia, mpe ekoki kozala na Biblia mosusu te.",
                "4": "Kasi boye elobi Nkolo Nzambe: O bato ya liboma, bakozala na Biblia; mpe ekobima uta na Bayuda, bato ya liyokani na ngai ya kala. Mpe lolenge nini bazongisi matondi na Bayuda mpo na Biblia oyo bazwi uta na bango? Iyo, Bayuda-te balingi koloba nini? Emikundoli bango bwale, misala, mpe mpasi ya Bayuda, mpe molende na bango mpo na ngai, na komemaka lobiko epayi ya baoyo bazali Bayuda-te?",
                "5": "O bino Bayuda-te, emikundolaki bino Bayuda, bato ya liyokani na ngai ya kala? Te; kasi bolakelaki bango mabe, mpe boyinaki bango, mpe bolukaki te kozwa bango lisusu. Kasi tala, nakozongisa makambo nyonso oyo likolo ya mitu na bino; mpo ngai Nkolo nabosani bato na ngai te.",
                "6": "Yo moto ya liboma, oyo okoloba: Biblia, tozali na Biblia, mpe tozali na ntina ya Biblia mosusu te. Ezwaki bino Biblia soki ezalaki na Bayuda te?",
                "7": "Boyebi te ete ezali na bikolo mingi koleka moko? Boyebi te ete ngai, Nkolo Nzambe na bino, nakelaki bato nyonso, mpe ete namikundolaka bango oyo bazali likolo ya bisanga ya mbu; mpe ete nakonzaka na lola likolo mpe na mabele na nse; mpe nabimisaka maloba na ngai epayi ya bana ya bato, iyo, kutu kati na bikolo nyonso ya mabele.",
                "8": "Yango wana, bozali koyima-yima, mpo ete bokozwa mingi koleka ya maloba na ngai? Boyebi te ete litatoli ya bikolo mibale ezali litatoli moko epayi na bino ete nazali Nzambe, ete namikundolaka ekolo moko lokola nasalaka na mosusu? Yango wana, nalobaka se maloba moko wana kaka epayi na ekolo moko lokola na mosusu. Mpe ntango bikolo mibale ekosangana esika moko, matatoli ya bikolo wana mibale makotambola nzela moko mpe lokola.",
                "9": "Mpe nasali oyo ete nakoka kolakisa epayi ya mingi ete nazali se moko wana lobi, lelo, mpe libela; mpe ete nakoloba maloba na ngai engebene na elengi na ngai. Mpe lokola nalobaki liloba moko bosengeli te kobanza ete nakoki koloba lisusu te; mpo mosala na ngai esili naino te; ekosila mpe te kino nsuka ya moto, ekosila mpe te uta na ntango wana kokende liboso mpe libela.",
                "10": "Yango wana, mpo ete bozali na Biblia bosengeli te kobanza ete yango ezali na maloba na ngai nyonso; mpe bosengeli te kobanza ete nasali te ete mingi koleka oyo ekomama.",
                "11": "Mpo nakotinda bato nyonso, ezala na esti mpe na westi, mpe na nordi, mpe na sudi, mpe namabongo ya mbu, ete bakokoma maloba oyo nakoloba epayi na bango; mpo uta na buku oyo ekokomama nakosambisa mokili, moto na moto engebene na misala na ye, engebene na oyo ekomami.",
                "12": "Mpo tala, nakoloba epayi ya Bayuda mpe bakokoma yango; mpe nakoloba lisusu epayi ya Banefi mpe bakokoma yango; mpe nakoloba lisusu epayi na mabota mosusu ya ndako ya Yisalaele, oyo nakambaki mosika, mpe bakokoma yango; mpe nakoloba na bikolo nyonso ya mokili mpe bakokoma yango.",
                "13": "Mpe ekosalema ete Bayuda bakozala na maloba ya Banefi, mpe Banefi bakozala na maloba ya Bayuda; mpe Banefi mpe Bayuda bakozala na maloba ya mabota ebunga ya Yisalaele; mpe mabota ebunga ya Yisalaele ekozala na maloba ya Banefi mpe Bayuda.",
                "14": "Mpe ekosalema ete bato na ngai, baoyo bazali bato ya ndako ya Yisalaele, bakosangisama epayi na bango na mboka na bango ya bozwi; mpe liloba na ngai ekosangisama na moko. Mpe nakolakisa epayi na bango oyo bakobundisa liloba na ngai mpe bato na ngai, baoyo bazali ya ndako ya Yisalaele, ete nazali Nzambe, mpe ete nayokanaki elongo na Abalayama ete nakomikundola nkona na ye libela."
            },
            "30": {
                "1": "Mpe sikawa tala, bandeko balingami na ngai, nalingi koloba epayi na bino; mpo ngai, Nefi, nakopesa nzela te bobanza ete bozali sembo koleka baoyo bazali Bayuda-te. Mpo tala, longola se soki bobateli mitindo ya Nzambe bokowa nyonso bobele bongo; mpe na ntina ya maloba oyo elobamaki bosengeli te kobanza ete Bayuda-te bakobebisama nyonso nie.",
                "2": "Mpo tala, nakoloba epayi na bino ete Bayuda-te mingi lokola bakoyambola bakozala bato ya liyokani ya Nkolo; mpe Bayuda mingi lokola bakoyambola te bakobwakama mosika; mpo Nkolo ayokanaka na moto te longola se soki ezali na bango oyo bayamboli mpe bandimi Mwana na ye, oyo azali Moko Mosantu ya Yisalaele.",
                "3": "Mpe sikawa, nalingi kosakola mwa moke lisusu mpo na oyo etali Bayuda mpe Bayuda-te. Mpo ekosila buku oyo nalobelaki kobima, mpe kokomama epayi ya Bayuda-te, mpe kokangama lisusu epayi ya Nkolo, ekozala na bato mingi oyo bakondima maloba oyo ekomami; mpe bakomema yango epayi ya montika ya nkona na biso.",
                "4": "Mpe nde montika ya nkona na biso ekoyeba makambo etali biso, lolenge nini toyaki uta na Yelusaleme, mpe ete bazali biboto ya Bayuda.",
                "5": "Mpe nsango malamu ya Yesu Klisto ekoteyama na kati ya bango; yango wana, bakozongisama na boyebi ya batata na bango, mpe lisusu na boyebi ya Yesu Klisto, boye ezalaki na kati ya batata na bango.",
                "6": "Mpe nde bakosepela; mpo bakoyeba ete ezali lipamboli uta na loboko ya Nzambe epayi na bango; mpe biteku ya molili ekobanda kokweya uta na miso na bango; mpe nkola mingi ekoleka te na kati na bango, longola se soki bakozala bato ya peto mpe bato ya kosepela.",
                "7": "Mpe ekosalema ete Bayuda baoyo bapanzami lisusu bakobanda kondima Klisto; mpe bakobanda kosangana na etando ya mboka; mpe mingi lokola bakondima Klisto bakokoma bato ya kosepela.",
                "8": "Mpe ekosalema ete Nkolo Nzambe akobanda mosala na ye na kati ya bikolo nyonso, mabota nyonso, minoko nyonso, mpe bato nyonso, mpo na kokokisa bozongisi ya bato na ye likolo ya mabele.",
                "9": "Mpe na bosembo Nkolo Nzambe akosambisa babola, mpe akopalela na alima basokemi ya mokili. Mpe akobeta mabele na lingenda ya monoko na ye; mpe na mpema ya mbebu na ye akoboma bato ya nkuna.",
                "10": "Mpo ntango ezali koya na lombangu wapi Nkolo Nzambe akosala bokaboli monene na kati ya bato, mpe bato ya nkuna nde akobebisa; mpe akobikisa bato na ye, iyo, kutu soki ezali bongo ete asengeli kobebisa bato ya nkuna na moto.",
                "11": "Mpe bosembo ekozala mokaba ya nketo na ye, mpe bosembo mokaba ya loketo na ye.",
                "12": "Mpe na ntango wana mbwa ya zamba ekofanda elongo na mwana ya mpate; mpe nkoi ekolala elongo na mwana ya ntaba, mpe mwana ya ngombe, mpe nkosi ya elenge, mpe nyama ya mafuta, elongo esika moko; mpe mwana moke akokamba bango.",
                "13": "Mpe ngombe mobali mpe ngombolo ekolia; bilenge na bango bakolala esika moko; mpe nkosi akolia matiti lokola ngombe.",
                "14": "Mwana oyo azali komela libele akosakana na libulu ya etupa, mpe mwana oyo atiki libele akotia loboko na ye na lidusu ya mbakoko.",
                "15": "Bakosalana mabe te to bakobebisa te na ngomba nyonso na ngai esantu; mpo mabele mokotonda na boyebi ya Nkolo lokola mai ezipaka mbu.",
                "16": "Yango wana, makambo ya bikolo nyonso makoyebana; iyo, makambo nyonso makoyebana epayi ya bana ya bato.",
                "17": "Ezali na eloko moko te oyo ezali ya nkuku longola se ekobimisama; ezali na mosala moko te ya molili longola se ekomonisama na pole; mpe ezali na eloko moko te oyo ekangama likolo ya mabele longola se ekofungolama.",
                "18": "Yango wana, makambo nyonso oyo ebimiebimisami epayi ya bana ya bato makobimisama na mokolo wana; mpe Satana akozala lisusu te na nguya likolo ya mitema ya bana ya bato, mpo na ntango molai. Mpe sikawa, bandeko balingami na ngai, natie nsuka na maloba na ngai."
            },
            "31": {
                "1": "Mpe sikawa ngai, Nefi, natie nsuka na masakoli na ngai epayi na bino, bandeko balingami na ngai. Mpe nakoki kokoma bobele mwa makambo moke, oyo nayebi esengeli solo kosalema; mpe nakoki kokoma bobele ndambo moke ya maloba ya ndeko na ngai ya mobali Yakobo.",
                "2": "Yango wana, makambo oyo nakomaki makoki na ngai, longola se soki ezali mwa maloba moke oyo nasengeli koloba mpo na oyo etali malongi ya Klisto; yango wana, nakoloba epayi na bino polele, engebene na bopolele ya masakoli na ngai.",
                "3": "Mpo molimo na ngai mosepelaka na oyo ezali polele; mpo na lolenge oyo nde Nkolo Nzambe asalaka na kati ya bana ya bato. Mpo Nkolo Nzambe apesaka pole na bososoli; mpo alobelaka bato engebene na lokota na bango, mpo na bososoli na bango.",
                "4": "Yango wana, nalingi bomikundola ete nalobelaki bino mpo na oyo etali profeta wana oyo Nkolo alakisaki epayi na ngai, oyo akobatisa Mwana ya mpate ya Nzambe, oyo akolongola masumu ya mokili.",
                "5": "Mpe sikawa, soki Mwana ya mpate ya Nzambe, ezali ye mosantu, asengelaki kobatisama na mai, mpo na kokokisa bosembo nyonso, O bongo, lolenge boni esengeli biso mingi koleka, biso baye tozanga bosantu, kobatisama, iyo, kutu na mai!",
                "6": "Mpe sikawa, nalingi kotuna na bino, bandeko balingami na ngai, na nini Mwana ya mpate ya Nzambe akokisaki bosembo nyonso na kobatisamaka na mai?",
                "7": "Eyebi bino te ete azalaki mosantu? Kasi atako azalaki mosantu, alakisi epayi ya bana ya bato ete, engebene na mosuni amikitisi liboso ya Tata, mpe atatoli epayi ya tata ete akozala moto ya botosi epayi na ye na kobombaka mitindo na ye.",
                "8": "Yango wana, esilaki ye kobatisama na mai Molimo Mosantu akitaki likolo na ye na lolenge ya ebenga.",
                "9": "Mpe lisusu, elakisi epayi ya bana ya bato moke ya nzela, mpe nkaka ya ekuke, epayi wapi basengeli kokota, ye kopesaka ndakisa liboso na bango.",
                "10": "Mpe alobaki epayi ya bana ya bato ete: Bolanda ngai. Yango wana, bandeko balingami na ngai, ekoki biso kolanda Yesu longola se soki tozali na bolingi ya kobomba mitindo ya Tata?",
                "11": "Mpe Tata alobaki: Boyambola, boyambola, mpe bobatisami na nkombo ya Mwana Molingami na ngai.",
                "12": "Mpe lisusu, mongongo ya Mwana eyaki epayi na ngai, kolobaka: Oyo akobatisama na nkombo na ngai, Tata akopesa ye Molimo Mosantu, lokola ngai; yango wana, bolanda ngai, mpe bosala makambo oyo bomonaki ngai kosala.",
                "13": "Yango wana, bandeko balingami na ngai, nayebi ete soki bokolanda Mwana, na mokano etonda ya motema, kosalaka bokibisi te mpe lokuta te liboso ya Nzambe, kasi na mokano ya solo, koyambolaka masumu na bino, kotatolaka epayi ya tata ete bolingi kokamata likolo na bino nkombo ya Klisto, na libatisi—iyo, na kolandaka Nkolo mpe Mobikisi na bino na nse kati na mai, engebene na liloba na ye, tala, nsima bokozwa Molimo Mosantu; iyo, nsima libatisi ya moto mpe ya Molimo Mosantu ekoya; mpe nsima bokokoka koloba na lokota ya banjelu, mpe koganga masanzoli epayi ya moko mosantu ya Yisalaele.",
                "14": "Kasi, tala, bandeko balingami na ngai, boye nde eyaki mongongo ya Mwana epayi na ngai, kolobaka: Esili bino koyambola masumu na bino, mpe kotatola epayi ya tata ete bolingi kobomba mitindo na ngai, na libatisi ya mai, mpe kozwa libatisi ya moto mpe ya Molimo Mosantu, mpe kokoka koloba na monoko moko ya sika, iyo, kutu na monoko ya banjelu, mpe nsima ya oyo soki bokowangana ngai, elingaki kozala malamu koleka mpo na bino ete boyeba ngai te.",
                "15": "Mpe nayokaki mongongo uta na Tata, kolobaka: Iyo, maloba ya Molingami na ngai ezali solo mpe sembo. Oyo akotia molende kino na nsuka, se ye moko wana nde akobikisama.",
                "16": "Mpe sikawa, bandeko balingami na ngai, nayebi na oyo ete longola se soki moto atii molende kino na nsuka, na kolandaka ndakisa ya Mwana ya Nzambe ya bomoi, akoki kobikisama te.",
                "17": "Yango wana, bosala makambo oyo nalobelaki bino mpe oyo namonaki ete Nkolo na bino mpe Mosikoli na bino akosala; mpo, mpo na ntina oyo malakisamaki epayi na ngai, ete bokoka koyeba ekuke oyo wapi bosengeli kokota. Mpo ekuke oyo wapi bosengeli kokota ezali boyamboli mpe libatisi na mai; mpe nsima nde ekoya bolimbisi ya masumu na bino na moto mpe na Molimo Mosantu.",
                "18": "Mpe na ntango wana ekozala bino na nzela ya moke mpe ya nkaka oyo ekambaka na bomoi ya seko; iyo, ekokota bino na ekuke; ekosala bino engebene na mitindo ya Tata mpe Mwana; mpe ekozwa bino Molimo Mosantu, oyo atatolaka mpo na Tata mpe Mwana, mpo na kokokisa elaka oyo asalaki, ete soki bokoti kati na nzela yango bokozwa.",
                "19": "Mpe sikawa, bandeko balingami na ngai, awa esili bino kokota kati na nzela ya moke mpe ya nkaka, nalingi kotuna soki nyonso esalemi? Tala, nalobi epayi na bino, Te; mpo mbele bokomaki kino lelo boye te longola se soki ezalaki na liloba ya Klisto na bondimi boye ekoki te koningana mpo na ye, kotalelaka na mobimba matomba na ye oyo azali na nguya mpo na kobikisa.",
                "20": "Yango wana, bosengeli kokende liboso mbangu na molende elongo na Klisto, kozalaka na bongengi moko ya kobonga nie ya elikya, mpe bolingo ya Nzambe mpe ya bato nyonso. Yango wana, soki bokokende liboso mbangu, kosalaka lipati na liloba ya Klisto, mpe kotiaka molende kino na nsuka, tala, boye elobi Tata: Bokozwa bomoi ya seko.",
                "21": "Mpe sikawa, tala, bandeko balingami na ngai, oyo ezali nzela; mpe ezali na nzela mosusu te to nkombo mosusu te oyo epesami na nse ya lola na oyo kani moto akoki kobikisama na bokonzi ya Nzambe. Mpe sikawa, tala, oyo ezali malongi ya Klisto, mpe elaka se moko mpe ya solo ya Tata, mpe ya Mwana, mpe ya Molimo Mosantu, baye bazali Nzambe moko, oyo azanga nsuka. Amene."
            },
            "32": {
                "1": "Mpe sikawa, tala, bandeko balingami na ngai, nabanzi ete bomanyolaka ya moke na mitema na bino mpo na oyo etali nini bosengeli kosala nsima ya kokota na nzela. Kasi, tala, mpo na nini ezali bino komanyola makambo oyo na mitema na bino?",
                "2": "Emikundoli bino te ete nalobaki epayi na bino ete esili bino kozwa Molimo Mosantu bokoki koloba lokota ya banjelu? Mpe sikawa, lolenge nini ekokaki bino koloba na monoko ya banjelu soki ezalaki te na Molimo Mosantu?",
                "3": "Banjelu balobaka na nguya ya Molimo Mosantu; yango wana, balobaka maloba ya Klisto. Yango wana, nalobaki na bino ete, bosala lipati na maloba ya Klisto; mpo tala, maloba ya Klisto makoyebisa bino makambo nyonso bosengeli kosala.",
                "4": "Yango wana, sikawa esili ngai koloba maloba oyo, soki bokoki kososola yango te ekozala mpo bosengi te, mpe bobeti te; yango wana, bokumbami te na pole, kasi bosengeli kowa na molili.",
                "5": "Mpo tala, lisusu nakoloba epayi na bino ete soki bokokota na nzela, mpe bokozwa Molimo Mosantu, akolakisa epayi na bino makambo nyonso bokosala.",
                "6": "Tala, oyo ezali malongi ya Klisto, mpe ekozala na malongi mosusu ya kopesama likolo te kino akomimonisa ye moko epayi na bino na mosuni. Mpe ntango akomimonisa epayi na bino na mosuni, makambo oyo akolobela bino yango nde bokotosa mpo na kosalela.",
                "7": "Mpe sikawa ngai, Nefi, nakoki koloba mingi te; Molimo akangi maloba na ngai, mpe natikali kolela na ntina ya bozangi boyambi, mpe nkuna, mpe bozangi koyeba, mpe matoyi mangongi ya bato; mpo balingi te koluka boyebi, kososola boyebi monene mpe te, ntango epesami epayi na bango na polele, kutu polele lokola liloba ekoki kozala.",
                "8": "Mpe sikawa, bandeko balingami na ngai, namoni ete bozali naino komanyola na mitema na bino; mpe etungisi ngai ete nasengeli koloba mpo na oyo etali likambo oyo. Mpo soki bolingi koyokela Molimo oyo ateyaka moto kosambela, bolingaki koyeba ete bosengeli kosambela; mpo molimo ya mabe ateyaka te moto ete asambela, kasi ateyaka ye ete asengeli kosambela te.",
                "9": "Kasi tala, nakoyebisa bino ete bosengeli kosambela ntango nyonso, mpe kolemba te; ete bosengeli kosalela Nkolo likambo moko te longola se soki na esika ya yambo bosambeli Tata na nkombo ya Klisto, ete abulisa misala na bino mpo na bino, ete misala na bino mikoka kozala mpo na bolamu ya molimo na bino."
            },
            "33": {
                "1": "Mpe sikawa ngai, Nefi, nakoki te kokoma makambo nyonso oyo malakisamaki na kati ya bato na ngai; mpe nazali moto ya makasi te mpo na kokoma, lokola na maloba; mpo ntango moto alobaka na nguya ya Molimo Mosantu nguya ya Molimo Mosantu ekomema yango na mitema ya bana ya bato.",
                "2": "Kasi tala, ezali na mingi baoyo bayeisaka mitema na bango makasi na Molimo Mosantu, ete azali na esika te kati na bango; yango wana, babwakaka makambo mingi oyo ekomama mosika mpe batalaka yango lokola makambo ya mpamba.",
                "3": "Kasi ngai, Nefi, nakomaki nini oyo nakomaki, mpe natalaki yango lokola kozalaka na motuya monene mpenza, mpe mingi mingi mpo na bato na ngai. Mpo nasambelaka ntango nyonso mpo na bango na moi, mpe mai ya miso na ngai epolisaka moniuku ya moto na ngai na butu, mpo na bango; mpe nabelelaka epayi ya Nzambe na bondimi, mpe nayebi ete akoyoka kobelela na ngai.",
                "4": "Mpe nayebi ete Nkolo Nzambe akobulisa sambo na ngai mpo na litomba ya bato na ngai. Mpe maloba oyo nakomaki na bolembu makoyeisama makasi mpo na bango; mpo mandimisaka bango kosala bolamu; boyebisaka bango mpo na oyo etali batata na bango; mpe ezali koloba na ntina ya Yesu, mpe mandimisaka bango mpo na kondima na ye, mpe mpo na kotia molende kino na nsuka, oyo ezali bomoi ya seko.",
                "5": "Mpe malobaka na makasi mpo na kotelemela lisumu, engebene na polele ya bosolo; yango wana, moto moko te akosilika na maloba oyo nakomaki longola se soki azali na molimo ya zabulu.",
                "6": "Nakembelaka na oyo ezali polele; nakembelaka na bosolo; nakembelaka na Yesu na ngai, mpo asikoli molimo na ngai uta na lifelo.",
                "7": "Nazali na bolingani mpo na bato na ngai, mpe bondimi monene na Klisto ete nakokutana na milimo mingi oyo ezanga mbindo na kiti na ye ya bosambisi.",
                "8": "Nazali na bolingani mpo na Moyuda—nalobi Moyuda, mpo nalingi koloba bango epayi wapi nawutaki.",
                "9": "Nazali lisusu na bolingani mpo na baoyo bazali Bayuda-te. Kasi tala, moko te ya baoyo nakoki kotiela elikya longola se soki bazongisi boyokani na Klisto, mpe bakoti na ekuke ya nkaka, mpe batamboli na nzela ya moke oyo ekambaka na bomoi, mpe bakobi kotambola na nzela yango kino na nsuka ya mokolo ya momekano.",
                "10": "Mpe sikawa, bandeko balingami na ngai, mpe lisusu Moyuda, mpe bino nyonso nsuka ya mabele, boyoka maloba oyo mpe bondima Klisto; mpe soki bondimi maloba oyo te bondima Klisto. Mpe soki bokondima Klisto bokondima maloba oyo, mpo ezali maloba ya Klisto, mpe apesaki yango epayi na ngai; mpe mateyi bato nyonso ete basengeli kosala bolamu.",
                "11": "Mpe soki ezali maloba ya Klisto te, bosambisa—mpo Klisto akomilakisa epayi na bino, na nguya mpe nkembo monene, ete ezali maloba na ye, na mokolo ya nsuka; mpe bino mpe ngai tokotelema miso na miso liboso ya esambiselo na ye; mpe bokoyeba ete natindamaki na ye mpo na kokoma makambo oyo, atako bolembu na ngai.",
                "12": "Mpe nasambeli Tata na nkombo ya Klisto ete mingi na biso, soki nyonso te, bakoka kobika na bokonzi na ye na mokolo wana monene mpe ya nsuka.",
                "13": "Mpe sikawa, bandeko balingami na ngai, bango nyonso oyo bazali bato ya ndako ya Yisalaele, mpe bino nsuka ya mabele, nakolobela bino lokola mongongo ya moko oyo azali koganga uta na mputulu: mbote ya suka kino na mokolo monene wana ekoya.",
                "14": "Mpe bino baoyo bozali na likabo kati na bolamu ya Nzambe te, mpe botosaka te maloba ya Bayuda, mpe lisusu maloba na ngai, mpe maloba oyo makobima uta na monoko ya Mwana ya mpate ya Nzambe, tala, nakotombela binombote ya suka ya libela, mpo maloba oyo makokweisa bino na mokolo ya nsuka.",
                "15": "Mpo makambo nini oyo nakangi likolo ya mabele, ekotelemela bino na esambiselo; mpo boye Nkolo atindaki ngai, mpe nasengeli kotosa. Amene."
            }
        }
    },
    "jacob": {
        "meta": {
            "slug": "jacob",
            "name": "Buku ya Yakobo",
            "chapterWord": "Mokapo"
        },
        "chapters": {
            "1": {
                "intro": "Maloba ya liteya na ye epayi ya bandeko mibali na ye. Ayokisi moto oyo aluki kokweisa malongi ya Klisto nsoni. Mwa maloba moke mpo na oyo etali mambi ya kala ya bato ya Nefi.",
                "1": "Mpo tala, esalemaki ete mibu ntuku mitano na mitano milekaki uta na ntango Lehi atikaki Yelusaleme; yango wana, Nefi apesaki ngai, Yakobo, motindo mpo na oyo etali bapalaki ya mike, likolo ya oyo wapi makambo oyo ekomami.",
                "2": "Mpe apesaki ngai, Yakobo, motindo ete nakoma likolo ya bapalaki oyo mwa makambo ya mike oyo namonaki ete ezali ya motuya koleka; ete nasimba te, longola se mwa makambo moke, mpo na oyo etali mambi ya kala ya bato oyo babiangami bato ya Nefi.",
                "3": "Mpo alobaki ete mambi ya kala ya bato na ye makokomama likolo ya bapalaki na ye mosusu, mpe ete nakobomba bapalaki oyo mpe nakokitanisa yango epayi na nkona na ngai, uta nkola na nkola.",
                "4": "Mpe soki ezalaki na mateya oyo ezalaki ya bule, soki te emoniseli oyo ezalaki ya ntina monene, soki te masakoli, ete nakoma mito na yango likolo ya bapalaki oyo, mpe ete nasimba yango mingi lokola ekoki mpenza, mpo na ntina ya Klisto, mpe mpo na ntina ya bato na biso.",
                "5": "Mpo na ntina ya bondimi mpe motema likolo monene, emonisamaki solo epayi na biso mpo na oyo etali bato na biso, makambo nini makokomela bango.",
                "6": "Mpe lisusu tozwaki bimoniseli mingi, mpe molimo ya masakoli mingi; yango wana, toyebaki Klisto mpe bokonzi na ye, boye bokoya.",
                "7": "Yango wana tosalaki na molende na kati ya bato na biso, ete tokoka kondimisa bango mpo na koya epayi ya Klisto, mpe bazala na likabo na bolamu ya Nzambe, ete bakoka kokota kati na bopemi na ye, na kobangaka ete na lolenge moko to mosusu, alapa ndai na nkele na ye ete bayingela te, lokola na botumoli na mikolo ya masenginia, ntango ezalaki bana ya Yisalaele kati na esobe.",
                "8": "Yango wana, totombeli na Nzambe ete tokoka kondimisa bato nyonso ete batomboka na Nzambe te, batumola ye na nkanda te, kasi ete bato nyonso bandima Klisto, mpe bamona liwa na ye, mpe bayoka mpasi ya ekulusu na ye mpe bakumba nsoni ya mokili; yango wana, ngai, Yakobo, nandimi kokokisa motindo ya ndeko na ngai Nefi.",
                "9": "Sikawa Nefi abandaki kokoma mubange, mpe amonaki ete asengeli kokufa kala mingi te; yango wana, apakolaki moto mpo na kozala mokonzi mpe mokambi likolo ya bato na ye sikawa, engebene na boyangeli ya bakonzi.",
                "10": "Lokola bato balingaki Nefi mingi koleka, mpo ete azalaki mobateli monene na bango, lokola asalelaki mompanga ya Labana mpo na kobatela bango, mpe lokola asalaki mikolo na ye nyonso mpo na bolamu na bango—",
                "11": "Yango wana, bato bazalaki na mposa mpo na kobatela nkombo na ye na bokundoli. Mpe moto nyonso oyo asengelaki kokonza na esika na ye abiangamaki na bato, Nefi ya mibale, Nefi ya misato, mpe bongo na bongo, engebene na boyangeli ya bakonzi; mpe boye nde ezalaki bango kobiangama na bato, ata nkombo na bango ezalaki nini.",
                "12": "Mpe esalemaki ete Nefi akufaki.",
                "13": "Sikawa bato oyo bazalaki Balamani te bazalaki Banefi; nzokande, babiangamaki Banefi, Bayakobi, Bayosefe, Bazolami, Balamani, Balemuele, mpe Bayisamaele.",
                "14": "Kasi ngai, Yakobo, uta sikawa nakokesenisa bango te na nkombo oyo, kasi nakobianga bango Balamani baoyo balukaka kobebisa bato ya Nefi, mpe baoyo bazali baninga ya Nefi nakobianga bango Banefi, soki te bato ya Nefi, engebene na boyangeli ya bakonzi.",
                "15": "Mpe sikawa esalemaki ete bato ya Nefi, na nse ya boyangeli ya mokonzi ya mibale, babandaki kokolisa mitema na bango makasi, mpe bamitikaki mwa moke na misala ya nkuna, lokola kaka Dawidi ya kala oyo alingaki basi mpe bamakango mingi, mpe lisusu Solomo, mwana na ye.",
                "16": "Iyo, mpe babandaki lisusu koluka ebele wolo mpe mpauni, mpe babandaki komitombola mwa moke na lolendo.",
                "17": "Yango wana ngai, Yakobo, napesaki bango maloba oyo lokola nalakisaki bango na tempelo, ezwaki ngai yambo etinda na ngai uta na Nkolo.",
                "18": "Mpo ngai, Yakobo, mpe ndeko na ngai Yosefe tobulisamaki banganganzambe mpe bateyi ya bato oyo, na loboko ya Nefi.",
                "19": "Mpe tokumisaki mosala na biso mpo na Nkolo, kondimaka mokumba na biso, kokamata masumu ya bato likolo ya mitu na biso moko soki tolakisaki bango te liloba ya Nzambe na molende nyonso; yango wana, na kosalaka na bokasi na biso makila na bango makoka te kozala likolo ya bilamba na biso; soki te makila na bango ekoya likolo ya bilamba na biso, mpe tokozwama te lokola bato bazanga mbindo na mokolo ya nsuka."
            },
            "2": {
                "1": "Maloba oyo Yakobo, ndeko ya Nefi ya mobali, alobelaki bato ya Nefi, nsima ya liwa ya Nefi:",
                "2": "Sikawa, bandeko balingami na ngai, ngai, Yakobo, engebene na mokumba oyo nazwi epayi ya Nzambe, mpo na kokumisa mosala na ngai na lokengo, mpe ete nakoka kobikisa bilamba na ngai na masumu na bino, nayei na tempelo na mokolo oyo ete nakoka koyebisa bino maloba ya Nzambe.",
                "3": "Mpe bino moko boyebi ete kino sikawa nazalaki na molende na mosala ya bobiangi na ngai; kasi na mokolo oyo nalembisami nzoto na mposa mingi mpe motema likolo mingi mpo na bolamu ya milimo na bino koleka nazalaki kino sikawa.",
                "4": "Mpo tala, kino sikawa, bozali na botosi na liloba ya Nkolo, oyo napesaki epayi na bino.",
                "5": "Kasi tala, boyokela ngai, mpe boyeba ete na lisalisi ya Mokeli ya Bokasi-Nyonso ya lola mpe mabele, nakoki kolobela bino makambo etali makanisi na bino, lolenge boni ete bobandi kosala masumu, oyo masumu mamononi ya nsomo mpenza epayi na ngai, iyo, mpe ya nsomo epayi ya Nzambe.",
                "6": "Iyo, esali molimo na ngai mpasi mpe ezongisaki ngai nsima na nsoni liboso ya miso ya Mozalisi na ngai, ete nasengeli kotatola epayi na bino mpo na oyo etali nkuna ya mitema na bino.",
                "7": "Mpe lisusu esali ngai mpasi ete nasengeli kosalela maloba makasi mpo na oyo etali bino, liboso ya basi na bino mpe bana na bino, mingi ya mayoki ya baoyo kani ezali ya bolamu mpe ya bongondo mpe ya limemia liboso ya Nzambe, likambo oyo ezali ya kosepela epayi ya Nzambe;",
                "8": "Mpe emonani epayi na ngai ete bayaki likolo awa mpo na koyoka liloba ya elengi ya Nzambe, iyo, liloba oyo ebikisaka molimo oyo mozoki.",
                "9": "Yango wana, ezali bozito na molimo na ngai ete nakosengisama, na ntina ya motindo ya ntina oyo nazwaki uta na Nzambe, mpo na kopalela bino engebene na mabe na bino, mpo na koyeisa monene mpota ya baye basili kala kozokisama, na esika ya kobondisa mpe kobikisa mpota na bango; mpe baoyo bazokisami te, na esika ya kosalaka lipati na liloba ya elengi ya Nzambe bazali na mbeli etiami mpo na kotobola milimo na bango mpe kozokisa mayele na bango ya pete.",
                "10": "Kasi, ata bonene ya mosala, nasengeli kosala engebene na mitindo ya ntina ya Nzambe, mpe koyebisa bino mpo na oyo etali nkuna mpe bonsomo na bino, na miso ya bato ya peto na mitema, mpe bato oyo motema ebukana, mpe na nse ya liso oyo etalaka nyonso ya Nzambe ya Bokasi Nyonso.",
                "11": "Yango wana, nasengeli kolobela bino bosolo engebene na polele ya liloba ya Nzambe. Mpo tala, lokola nasengaki na Nkolo, boye liloba eyaki epayi na ngai, kolobaka: Yakobo, mata na tempelo na mokolo ya nsima, mpe yebisa liloba oyo nakopesa yo epayi ya bato oyo.",
                "12": "Mpe sikawa tala, bandeko na ngai, yango nde liloba oyo nazali koyebisa epayi na bino, ete mingi kati na bino babandi koluka wolo, mpe mpauni, mpe ndenge nyonso ya mabanga ya motuya, oyo kani mboka oyo, oyo ezali mboka ya elaka mpo na bino mpo na nkona na bino, etondi mingi koleka nyonso.",
                "13": "Mpe loboko ya ngolu esekaki likolo na bino na elengi mingi koleka, ete bozwaki bozwi mingi; mpe mpo basusu na kati na bino bazwaki mingi koleka oyo ya bandeko na bino botombwani likolo na lolendo ya mitema na bino, mpe bolati matoyi mangongi mpemitu likolo na ntina ya motuya ya monzele na bino, mpe bonyokoli bandeko na bino mpo bobanzi ete bozali bato malamu koleka bango.",
                "14": "Mpe sikawa, bandeko na ngai, bokanisi ete Nzambe akolongisa bino na likambo oyo? Tala, nayebisa bino, Te. Kasi akokitisa bino, mpe soki bozali kokoba na makambo oyo masambisi na ye ekoya na lombangu likolo na bino.",
                "15": "O soki alingaki kolakisa bino ete akoki kotobola bino, mpe na botali moko ya liso na ye akoki kotuta bino kino na mputulu!",
                "16": "O soki alingaki kobikisa bino uta na mabe mpe bonsomo boye. Mpe, O soki bolingaki koyoka liloba ya mitindo na ye, mpe kotika ete lolendo oyo ya mitema na bino ebebisa milimo na bino te!",
                "17": "Bokanisela bandeko na bino lokola bino moko, mpe bomesena kozala baninga na bato nyonso mpe na motema ya kokabaka biloko na bino, ete bakoka kozala bato ya bozwi lokola bino.",
                "18": "Kasi liboso ya koluka bozwi, boluka naino kozwa bokonzi ya Nzambe.",
                "19": "Mpe esili bino kozwa elikya na Klisto nde bokozwa bozwi, soki boluki yango; mpe bokoluka yango mpo na mokano ya kosala bolamu—kolatisa baoyo bazali motaka, mpe koleisa baoyo bazali na nzala, mpe kokangola bakangemi, mpe kopesa lisalisi na bakoni mpe batungisami.",
                "20": "Mpe sikawa, bandeko na ngai, nalobi epayi na bino mpo na oyo etali lolendo; mpe baye na kati na bino baoyo batungisaki moto ya penepene na bino, mpe baniokolaki ye mpo bozalaki na lolendo na mitema na bino, mpo na biloko oyo Nzambe apesaki bino, bolobi nini mpo na yango?",
                "21": "Ebanzi bino te ete makambo ya lolenge wana ezali ya nsomo epayi na ye oyo akelaki mosuni nyonso? Mpe moto moko azali na motuya na miso na ye lokola mosusu. Mpe mosuni nyonso ezali mwa mputulu; mpe mpo na ntina se moko wana kaka akelaki bango, ete babatela mitindo na ye mpe bakembela ye libela.",
                "22": "Mpe sikawa natie nsuka ya kolobelaka bino mpo na oyo etali lolendo oyo. Mpe soki ezalaka ete nasengelaki kolobela bino mpo na oyo etali mabe maleki monene, motema na ngai molingaki kosepela mpenza na ntina na bino.",
                "23": "Kasi liloba ya Nzambe ekomeli ngai bozito na ntina ya mabe na bino oyo maleki monene. Mpo tala, boye elobi Nkolo: Bato oyo babandi kokola na mabe; basosoli makomi te, mpo baluki komilimbisa na kosalaka pite, mpo na makambo ekomamaki na ntina ya Dawidi, mpe Solomo mwana na ye.",
                "24": "Tala, Dawidi mpe Solomo ya solo bazalaki na basi mpe bamakango mingi, oyo likambo ezalaki nsomo liboso na ngai, elobi Nkolo.",
                "25": "Yango wana, boye elobi Nkolo, nakambaki bato oyo libanda ya mboka ya Yelusaleme, na nguya ya loboko na ngai, ete nakoka kotelemisa mpo na ngai etape ya sembo uta na mbuma ya nketo ya Yosefe.",
                "26": "Yango wana, ngai Nkolo Nzambe nakotika te ete bato oyo basala lokola bango ya kala.",
                "27": "Yango wana, bandeko na ngai, boyokela ngai, mpe boyoka liloba ya Nkolo: Mpo mobali moko na kati na bino akozala bobele na mwasi moko; mpe akozala na bamakango te;",
                "28": "Mpo ngai, Nkolo Nzambe, nasepelaka na bopeto ya basi. Mpe pite ezali bonsomo liboso na ngai; boye elobi Nkolo na Bibele.",
                "29": "Yango wana, bato oyo bakobomba mitindo na ngai, elobi Nkolo na Bibele, to elakelami mabe ezali mboka oyo ezali mpo na ntina na bango.",
                "30": "Mpo soki nalingi, elobi Nkolo na Bibele, kotelemisa nkona mpo na ngai, nakotinda bato na ngai; soki bongo te bakotia bokebi na makambo oyo.",
                "31": "Mpo tala, ngai, Nkolo, namoni mawa, mpe nayoki eleli ya bana basi ya bato na ngai na mboka ya Yelusaleme, iyo, mpe na bamboka nyonso ya bato na ngai, na ntina ya nkuna mpe bonsomo ya mibali na bango.",
                "32": "Mpe nakopesa nzela te, elobi Nkolo na Bibele, ete koganga ya bana basi banzenga ya bato oyo, oyo nakambaki uta na mboka ya Yelusaleme, emata epayi na ngai kofundaka mibali na kati ya bato na ngai, elobi Nkolo na Bibele.",
                "33": "Mpo bakomema te bana basi ya bato na ngai bakangemi na ntina ya bolamu na bango, longola se soki nakobimela bango elongo na bolakeli mabe ya nsomo, kutu kino na bobebisami; mpo bakosala pite te, lokola bango ya kala basalaki, elobi Nkolo na Bibele.",
                "34": "Mpe sikawa tala, bandeko na ngai, boyebi ete mitindo oyo epesamaki na tata na biso, Lehi; yango wana, boyebaki yango liboso; mpe boyaki na bokweisami ya monene; mpo bosalaki makambo oyo bosengelaki te kosala.",
                "35": "Tala, bosalaki mabe monene koleka ya Balamani, bandeko na biso. Bozokisaki mitema ya basi na bino ya malamu, mpe bobungisaki botie motema ya bana na bino, na ntina ya ndakisa na bino ya mabe liboso na bango; mpe kolela ya mitema na bango emati na Nzambe na kofundaka bino. Mpe na ntina ya sikisiki ya liloba ya Nzambe, oyo ekiteli bino na nse, mitema mingi mikufaki, mitobolamaki na mpota ya mozindo."
            },
            "3": {
                "1": "Kasi tala, ngai, Yakobo, nalingi kolobela bino baoyo bozali peto na motema. Talela Nzambe na botelemeli ngwi ya mayele, mpe sambela na ye na bondimi ya koleka, mpe akobondisa bino na mitungisi na bino, mpe akosamba likambo na bino, mpe akotinda boyengebene na nse likolo ya baoyo bazali koluka bobebisami na bino.",
                "2": "O bino nyonso oyo bozali peto na motema, botombolamitu na bino mpe bozwa liloba ya elengi ya Nzambe, mpe bosala lipati likolo ya bolingo na ye; mpo bokoki, soki mayele na bino ezali ngwi, libela.",
                "3": "Kasi, lisuma, lisuma, epayi na bino baoyo bozali peto na motema te, baoyo bozali na mokolo oyo na bosoto liboso ya Nzambe; mpo longola se soki boyamboli mboka elakelami mabe mpo na ntina na bino; mpe Balamani, baoyo bazali na bosoto te lokola bino, ata soki balakelami mabe na bolakeli ya nsomo, bakofiakola bino kino na bobebisami.",
                "4": "Mpe ntango ezali koya na lombangu, ete longola se soki boyamboli bakozwa mboka ya bosangoli libula na bino, mpe Nkolo Nzambe akokamba mosika basembo uta na kati na bino.",
                "5": "Tala, Balamani bandeko na bino, baoyo boyini na ntina ya bosoto na bango mpe bolakeli mabe oyo eyaki likolo ya mposo na bango, bazali sembo mingi koleka bino; mpo babosani te motindo ya Nkolo, oyo mopesamaki epayi ya tata na biso—ete bakozala na mwasi soki azali bobele moko, mpe bamakango bakozwa moko te, mpe pite ekosalema te na kati na bango.",
                "6": "Mpe sikawa, motindo oyo nde bazali kotosa kobatela; yango wana, na ntina ya botosi boye, na kobombaka motindo oyo, Nkolo Nzambe akobebisa bango te, kasi akoyokela bango mawa; mpe mokolo moko bakokoma bato oyo bapambolami.",
                "7": "Tala, mibali na bango balingi basi na bango, mpe basi na bango balingi mibali na bango; mpe mibali na bango mpe basi na bango balingi bana na bango; mpe bozangi boyambi na bango mpe boyini na bango epayi na bino ezali mpo na mabe ya batata na bango; yango wana, lolenge boni bino bato oyo bozali malamu koleka bango, na miso ya Mokeli monene na bino?",
                "8": "O bandeko mibali na ngai, nazali kobanga ete longola se soki bokoyambola uta na masumu na bino ete mposo na bango ekozala mpembe koleka ya bino, ntango bokomemama elongo na bango liboso ya kiti ya bokonzi ya Nzambe.",
                "9": "Yango wana, motindo moko napesi epayi na bino, oyo mozali liloba ya Nzambe, ete botiola lisusu bango te na ntina ya boyindo ya mposo na bango; mpe bokotiola bango te na ntina ya bosoto na bango; kasi bokomikundola bosoto na bino moko, mpe bokomikundola ete bosoto na bango eyaki na ntina ya batata na bango.",
                "10": "Yango wana, bokomikundola bana na bino, lolenge boni ete boyokisi mitema na bango mpasi na ntina ya ndakisa oyo botie liboso na bango; mpe lisusu, bokomikundola ete bokoki, na ntina ya bosoto na bino, komema bana na bino na bobebisami, mpe masumu na bango ebakisama likolo ya mitu na bino na mokolo ya nsuka.",
                "11": "O bandeko na ngai, boyoka maloba na ngai; bolamusa nguya ya molimo na bino; boningana bino moko ete bokoka kolamuka uta na mpongi ya liwa; mpe bomikangola bino moko uta na bolozi ya lifelo ete bokoka kokoma banjelu ya zabulu te, mpo na kobwakama kati na liziba ya moto mpe libanga ya fofolo oyo ezali liwa ya mibale.",
                "12": "Mpe sikawa ngai, Yakobo, nalobaki makambo mingi koleka epayi ya bato ya Nefi, kokebisaka bango na bondumba mpe mposa mabe ya bonsoni, mpe masumu ya ndenge na ndenge, na koyebisaka bango malandi na yango ya nsomo.",
                "13": "Mpe eteni ya nkama ya botamboli ya misala ya bato oyo, baye sikawa babandaki kokoma ebele, ekoki te kokomama likolo ya bapalaki oyo; kasi mingi ya botamboli ya misala na bango ekomami likolo ya bapalaki ya minene, mpe bitumba na bango, mpe boweli na bango, mpe biyangeli ya bakonzi na bango.",
                "14": "Bapalaki oyo ebiangami bapalaki ya Yakobo, mpe esalemaki na loboko ya Nefi. Mpe natie nsuka na kolobaka maloba oyo."
            },
            "4": {
                "1": "Sikawa tala, esalemaki ete ngai, Yakobo, esalelaki ngai mingi epayi ya bato na ngai na nzela ya liloba, (mpe nakoki kokoma bobele moke ya maloba na ngai, na ntina ya kokoso ya kokoma maloba na biso likolo ya bapalaki) mpe toyebaki ete makambo oyo tokomi likolo ya bapalaki esengeli kotikala;",
                "2": "Kasi makambo nyonso kani oyo tokokoma likolo ya eloko nyonso longola se soki likolo ya bapalaki ekowa mpe ekolimwa nie; kasi tokoki kokoma ndambo ya maloba likolo ya bapalaki, oyo ekopesa bana na biso, mpe lisusu bandeko balingami na biso, motuya moke ya boyebi mpo na oyo etali biso, soki te mpo na oyo etali batata na bango—",
                "3": "Sikawa na likambo oyo tosepelaka; mpe tokosala na molende mpo na kokoma maloba oyo likolo ya bapalaki, kotiaka elikya ete bandeko balingami na biso mpe bana na biso bakozwa yango na mitema ya botondi, mpe bakotalela yango ete bakoka koyekola na bosepeli kasi na mawa te, to na litio te, mpo na oyo etali baboti na bango ya yambo.",
                "4": "Mpo, mpo na mokano oyo nde tokomaki makambo oyo, ete bakoka koyeba ete toyebaki Klisto, mpe tozalaki na elikya ya nkembo na ye mibu nkama mingi yambo ya boyei na ye; mpe kaka biso moko te tozalaki na elikya ya nkembo na ye, kasi lisusu baprofeta basantu nyonso oyo bazalaki liboso na biso.",
                "5": "Tala, bandimaki Klisto mpe bakumbamelaki Tata na nkombo na ye, mpe lisusu tozali kokumbamela tata na nkombo na ye. Mpe mpo na mokano oyo tokobatela mobeko ya Mose, yango kolakisaka milimo na biso epayi na ye; mpe mpo na ntina oyo esantisami mpo na biso lokola boyengebene, kutu lokola etangelamaki mpo na Abalayama na esobe kozala na botosi epayi ya mitindo ya Nzambe na kobonzaka mwana na ye Yisaka, oyo azali elilingi ya Nzambe mpe Mwana Mobotami se Moko ya ye.",
                "6": "Yango wana, toluki baprofeta, mpe tozali na bimoniseli mingi mpe molimo ya masakoli; mpe lokola tozali na matatoli oyo nyonso tozwi elikya, mpe bondimi na biso ekomi ya koningana te, na lolenge ete tokoki solo kopesa motindo na nkombo ya Yesu mpe nzete mpenza ekotosa biso, soki te ngomba, soki te mbonge ya mbu.",
                "7": "Nzokande, Nkolo Nzambe alakisi biso bolembu na biso ete tokoka koyeba ete ezali na ngolu na ye, mpe na bonkonde bonene na ye mpo na bana ya bato, ete tozali na nguya ya kosala makambo oyo.",
                "8": "Tala, misala ya Nkolo ezali minene mpe ya kokamwa. Lolenge nini bozindo ya mibombamo na ye ekoki te kososolama; mpe ekoki te kosalema ete moto asosola banzela na ye nyonso. Mpe moto moko te ayebi banzela na ye longola se soki ebimisami epayi na ye; yango wana, bandeko, botiola bimoniseli ya Nzambe te.",
                "9": "Mpo tala, na nguya ya liloba na ye moto ayaki likolo ya etando ya mabele, oyo mabele makelamaki na nguya ya liloba na ye. Yango wana, soki Nzambe akokaki koloba mpe mokili mosalemaki, mpe koloba mpe moto akelamaki, O bongo, mpo na nini akoki te kotinda mabele, to mosala ya maboko na ye likolo ya etando na yango, engebene na bolingi mpe elengi na ye?",
                "10": "Yango wana, bandeko, boluka kopesa toli na Nkolo te, kasi kozwa toli uta na loboko na ye. Mpo tala, bino moko boyebi ete apesaka toli na bwania, mpe na boyengebene, mpe na boboto monene, likolo ya misala na ye nyonso.",
                "11": "Yango wana, bandeko balingami, bozongisa boyokani na ye na nzela ya bomikabi ya Klisto, Mwana Mobotami se Moko ya ye, mpe bokoki kozwa bosekwi, engebene na nguya ya bosekwi oyo ezali na Klisto, mpe kolakisama lokola mbuma ya yambo ya Klisto epayi ya Nzambe, kozalaka na bondimi, mpe kozwaka elikya ya malamu ya nkembo na ye liboso ete amimonisa ye moko na mosuni.",
                "12": "Mpe sikawa, balingami, bokamwa te ete nalobeli bino makambo oyo; mpo na nini kolobela bomikabi ya Klisto te, mpe kokoma na boyebi moko ya kobonga nie na ye, lokola kokoma na boyebi ya bosekwi mpe ya mokili oyo ekoya?",
                "13": "Tala, bandeko na ngai, ye oyo asakolaka, tika ye asakola epayi na bososoli ya bato; mpo Molimo molobaka bosolo mpe mokosaka te. Yango wana, molobelaka makambo lokola ezali mpenza, mpe makambo lokola ekozala mpenza; yango wana, makambo oyo mamonisami epayi na biso na polele, mpo na lobiko ya molimo na biso. Kasi tala, tozali kaka biso moko te banzeneneke ya makambo oyo; mpo Nzambe alobaki yango epayi ya baprofeta ya kala mpe lokola.",
                "14": "Kasi tala, Bayuda bazalaki bato na matoyi mangongi; mpe batiolaki maloba ya polele, mpe babomaki baprofeta, mpe balukaki makambo oyo bakokaki te kososola. Yango wana, na ntina ya bokufi miso na bango, boye bokufi miso eyaki likolo ya kotalaka mosika koleka elembo ya ndelo, basengeli mpenza kokweya; mpo Nzambe alongolaki polele na ye uta na bango, mpe apesaki epayi na bango makambo mingi oyo bakoki te kososola, mpo balingaki yango. Mpe mpo balingaki yango Nzambe asalaki yango, ete bakoka kotuta libaku.",
                "15": "Mpe sikawa ngai, Yakobo, nakambemi na Molimo mpo na kosakola; mpo namoni na misala ya Molimo oyo azali na ngai, ete na botuti libaku ya Bayuda bango bakobwaka libanga likolo ya oyo wapi bakokaki kotonga mpe kozwa moboko ya bokengi.",
                "16": "Kasi tala, engebene na makomi, libanga oyo ekokoma moboko monene, mpe ya nsuka, mpe moboko bobele moko ya solo, likolo ya oyo wapi Bayuda bakoki kotonga.",
                "17": "Mpe sikawa, balingami na ngai, lolenge boni ekoki yango kosalema ete baye, nsima ya kobwaka moboko ya solo, bakoka mokolo moko kotonga likolo na yango, ete ekoka kokoma libanga na bango ya suka?",
                "18": "Tala, bandeko balingami na ngai, nakobombola mobombamo oyo epayi na bino; soki nakoningana te, na nzela moko to mosusu, uta na botelemi ngwi na ngai na Molimo, mpe nakotuta libaku te mpo nazali motema likolo koleka mpo na bino."
            },
            "5": {
                "1": "Tala, bandeko na ngai, ezali bino komikundola te ete botangaki maloba ya profeta Zenosi, oyo alobaki epayi na ndako ya Yisalaele, kolobaka:",
                "2": "Yoka, O yo ndako ya Yisalaele, mpe tia litoyi na maloba na ngai, profeta ya Nkolo.",
                "3": "Mpo tala, boye elobi Nkolo, nakomeka yo, O ndako ya Yisalaele, na nzete ya elaya ya mboka, oyo moto akamataki mpe aleisaki na elanga ya bilaya na ye; mpe ekolaki mpe ekomaki ya kala, mpe ebandaki kobeba.",
                "4": "Mpe esalemaki ete nkolo ya elanga ya bilaya akendaki, mpe amonaki ete nzete ya elaya na ye ebandaki kobeba; mpe alobaki: nakosokola yango, mpe nakotimola nzinganzinga na yango, mpe nakoleisa yango, ete mbele ekoka kobimisa bitape ya sika mpe ya petepete, mpe ekowa te.",
                "5": "Mpe esalemaki ete asokolaki yango, mpe atimolaki nzinganzinga na yango, mpe aleisaki yango engebene na liloba na ye.",
                "6": "Mpe esalemaki ete nsima ya mikolo mingi ebandaki kotinda ya moke bitape ya sika mpe ya petepete; kasi tala, mama ya nsonge na yango ebandaki kobeba.",
                "7": "Mpe esalemaki ete nkolo ya elanga ya bilaya amonaki yango, mpe alobaki epayi ya mosali na ye: Esali ngai mpasi ete nabungisa nzete oyo; yango wana, kende mpe buka bitape uta na nzete ya elaya ya zamba, mpe mema yango awa epayi na ngai; mpe tokopikola bamama ya bitape oyo bibandi kokawuka, mpe tokobwaka yango na kati ya moto ete bikoka kozika.",
                "8": "Mpe tala, elobi Nkolo ya elanga ya bilaya, nalongoli mingi ya bitape oyo ya sika mpe ya petepete, mpe nakokangisa yango kati wapi bisika nalingi; mpe likambo ezali te soki mosisa ya nzete oyo mokowa, nakoka kobatela mbuma na yango mpo na ngai moko; yango wana, nakozwa bitape oyo ya sika mpe ya petepete, mpe nakokangisa yango kati wapi bisika nalingi.",
                "9": "Kamata bitape ya nzete ya elaya ya zamba, mpe kangisa yango na kati, na bisika na yango; mpe oyo napikolaki nakobwaka na kati ya moto mpe nakozikisa yango, ete bitia mabele ya elanga na ngai ya bilaya nkaka te.",
                "10": "Mpe esalemaki ete mosali ya Nkolo ya elanga ya bilaya asalaki engebene na liloba ya Nkolo ya elanga ya bilaya, mpe akangisaki na kati, bitape ya nzete ya elaya ya zamba.",
                "11": "Mpe Nkolo ya elanga ya bilaya asalaki ete etimolisama nzinganzinga, mpe esokolama, mpe eleyisama, kolobaka epayi ya mosali na ye: Esali ngai mpasi ete nabungisa nzete oyo; yango wana, mpo ete nakoka mbele kobatela misisa na yango ete mikoka kowa te, ete nakoka kobatela yango mpo na ngai moko, nasalaki likambo oyo.",
                "12": "Yango wana, kende na nzela na yo; kengela nzete, mpe leisa yango, engebene na maloba na ngai.",
                "13": "Mpe bitape oyo nakotia na eteni ya esika eleki nse ya elanga na ngai ya bilaya, esika wapi nakolinga, likambo ezali te epayi na yo; mpe nakosala yango ete nakoka kobatela mpo na ngai moko bitape oyo bibimaki na nzete; mpe lisusu, ete nakoka kotanda mbuma na yango mpo na kolengela eleko, mpo na ngai moko; mpo esali ngai mpasi ete nabungisa nzete oyo mpe mbuma na yango.",
                "14": "Mpe esalemaki ete Nkolo ya elanga ya bilaya akendaki na nzela na ye, mpe abombaki bitape oyo bibimaki na nzete ya elaya ya mboka na eteni ya esika eleki nse ya elanga na ngai ya bilaya, ndambo na moko ndambo na mosusu, engebene na bolingi mpe elengi na ye.",
                "15": "Mpe esalemaki ete ntango molai elekaki, mpe Nkolo ya elanga ya bilaya alobaki epayi ya mosali na ye: Yaka, tika tokita na kati ya elanga ya bilaya, ete tokoka kosala na kati ya elanga ya bilaya.",
                "16": "Mpe esalemaki ete Nkolo ya elanga ya bilaya, mpe lisusu mosali, bakitaki na kati ya elanga ya bilaya mpo na kosala. Mpe esalemaki ete mosali alobaki epayi ya Nkolo na ye: Tala, mona awa; tala nzete.",
                "17": "Mpe esalemaki ete Nkolo ya elanga ya bilaya atalaki mpe amonaki nzete oyo wapi bitape ya nzete ya elaya ya zamba oyo bakangisaki na kati; mpe ekolaki mpe ebandaki kobota mbuma. Mpe amonaki ete ezalaki malamu; mpe mbuma na yango ezalaki lokola mbuma ebimi na nzete ebotami na mabele.",
                "18": "Mpe alobaki epayi ya mosali na ye: Tala, bitape ya nzete ya zamba ezwaki malili ya mosisa na yango, na lolenge ete mosisa na yango mobimisaki makasi mingi; mpe na ntina ya makasi mingi ya mosisa na yango bitape ya zamba ebotaki mbuma ya elanga. Sikawa, soki tokangaka te bitape oyo na kati, nzete na yango elingaki kowa. Mpe sikawa, tala, nakotanda likolo mbuma mingi, oyo nzete na yango ebotaki; mpe mbuma na yango nakotanda likolo mpo na kolengela eleko, mpo na ngai moko.",
                "19": "Mpe esalemaki ete Nkolo ya elanga ya bilaya alobaki epayi ya mosali: Yaka, tika tokende na eteni ya esika eleki nse ya elanga ya bilaya, mpe totala soki bitape mpenza ya nzete bibotaki mbuma mingi te lisusu, ete nakoka kotanda likolo mbuma na yango mpo na kolengela eleko, mpo na ngai moko.",
                "20": "Mpe esalemaki ete bakendaki wapi nkolo abombaki bitape oyo bibimaki na nzete, mpe alobaki epayi ya mosali: Tala oyo; mpe amonaki ya yambo oyo ebotaki mbuma mingi; mpe amonaki lisusu ete ezalaki malamu. Mpe alobaki epayi ya mosali: Kamata mbuma na yango, mpe tanda yango likolo mpo na kolengela eleko, ete nakoka kobatela yango epayi na ngai moko; mpo tala, elobi ye, ntango molai oyo naleisaki yango, mpe eboti mbuma mingi.",
                "21": "Mpe esalemaki ete mosali alobaki epayi ya Nkolo na ye: mpo na nini oyei awa kowana nzete oyo, to etape ya nzete oyo? Mpo tala, ezalaki esika ya mabe mingi koleka na mabele nyonso ya elanga ya bilaya na yo.",
                "22": "Mpe Nkolo ya elanga ya bilaya alobaki epayi na ye: Kopesa ngai toli te; nayebaki ete ezalaki esika ya mabe ya mabele; yango wana, nalobaki epayi na yo, naleisaki yango ntango molai oyo, mpe omoni ete eboti mbuma mingi.",
                "23": "Mpe esalemaki ete Nkolo ya elanga ya bilaya alobaki epayi ya mosali na ye: Tala awa; tala nalonaki etape mosusu ya nzete; mpe oyebi ete esika oyo ya mabele ezalaki ya mabe koleka oyo ya yambo. Kasi, tala nzete. Naleisaki yango ntango molai oyo, mpe eboti mbuma mingi; boye, sangisa yango, mpe tanda yango likolo mpo na kolengela eleko, ete nakoka kobatela yango mpo na ngai moko.",
                "24": "Mpe esalemaki ete Nkolo ya elanga ya bilaya alobaki lisusu epayi ya mosali na ye: Tala awa, mpe tala etape mosusu mpe lokola, oyo nalonaki; tala ete naleisaki yango mpe lokola, mpe eboti mbuma ebele.",
                "25": "Mpe alobaki epayi ya mosali: Tala awa mpe mona oyo ya nsuka. Tala, oyo nalonaki na esika ya mabele malamu; mpe naleisaki yango ntango molai oyo, mpe bobele ndambo ya nzete eboti mbuma ya elanga, mpe ndambo mosusu ya nzete eboti mbuma ya zamba; tala, naleisaki nzete oyo lokola mosusu.",
                "26": "Mpe esalemaki ete Nkolo ya elanga ya bilaya alobaki epayi ya mosali: Pikola bitape oyo biboti te mbuma malamu, mpe bwaka yango kati na moto.",
                "27": "Kasi tala, mosali alobaki epayi na ye: Tika tosokola yango, mpe totimola nzinganzinga na yango, mpe toleisa yango na mwa ntango molai mingi, ete ekoka mbele kobota mbuma ya malamu mpo na yo, ete okoka kotanda yango likolo mpo na kolengela eleko.",
                "28": "Mpe esalemaki ete Nkolo ya elanga ya bilaya mpe mosali ya Nkolo ya elanga ya bilaya baleisaki mbuma nyonso ya elanga ya bilaya.",
                "29": "Mpe esalemaki ete ntango molai elekaki, mpe Nkolo ya elanga ya bilaya alobaki epayi ya mosali na ye: Yaka, tika tokita kati na elanga ya bilaya, ete tokoka lisusu kosala na elanga ya bilaya. Mpo tala, ntango ekomi penepene, mpe kala mingi te nsuka ekoya; yango wana, nasengeli kotanda mbuma mpo na kolengela eloko, mpo na ngai moko.",
                "30": "Mpe esalemaki ete Nkolo ya elanga ya bilaya mpe mosali bakitaki kati na elanga ya bilaya; mpe bakomaki na nzete na yango oyo kani bitape mpenza bibukamaki, mpe bitape ya nzete ya zamba bikangisamaki na kati; mpe tala ndenge nyonso ya mbuma etondisaki nzete yango.",
                "31": "Mpe esalemaki ete Nkolo ya elanga ya bilaya amekaki mbuma, ndenge na ndenge engebene na motango na yango. Mpe Nkolo ya elanga ya bilaya alobaki: Tala, ntango molai oyo toleisaki nzete oyo, mpe natandaki mbuma mingi likolo mpo na ngai moko mpo na kolengela eleko.",
                "32": "Kasi tala, mbala oyo eboti mbuma mingi, mpe moko te na yango ezali malamu. Mpe tala, ezali na mbuma ya mabe ya ndenge na ndenge; mpe epesi ngai litomba te, ata mosala nyonso na biso; mpe sikawa ezali kosala ngai mpasi ete nabungisa nzete oyo.",
                "33": "Mpe Nkolo ya elanga ya bilaya alobaki epayi ya mosali: Nini tokosala na nzete yango, ete nakoka kobatela lisusu mbuma malamu na yango mpo na ngai moko?",
                "34": "Mpe mosali alobaki epayi ya Nkolo na ye: Tala, mpo okangaki na kati ya bitape ya nzete ya elaya ya zamba yango biliesaki misisa, ete ezali na bomoi mpe miwaki te; yango wana omoni ete ezali naino malamu.",
                "35": "Mpe esalemaki ete Nkolo ya elanga ya bilaya alobaki epayi ya mosali na ye: Nzete epesi ngai litomba te, mpe misisa na yango mipesi ngai litomba te boye wana ekowumela yango se kobota mbuma ya mabe.",
                "36": "Nzokande, nayebi ete misisa ezali malamu, mpe mpo na ntina na ngai moko nabatelaki yango; mpe mpo na makasi mingi na yango kino sikawa miboti, uta na bitape ya nzete ya zamba, mbuma malamu.",
                "37": "Kasi tala, bitape ya zamba bikolaki mpe ntina na yango; mpe na ntina ete bitape ya zamba elongaki misisa na yango ebotaki mbuma ya mabe ebele; mpe mpo ebotaki mbuma ya mabe mingi omoni ete ebandi kowa; mpe kala mingi te ekokomela, ete ekoka kobwakama kati na moto, longola se soki tokosala eloko mpo na kobatela yango.",
                "38": "Mpe esalemaki ete Nkolo ya elanga ya bilaya alobaki epayi ya mosali na ye: Tika tokita kati na eteni ya esika eleki nse ya elanga ya bilaya, mpe totala soki bitape ya nzete ebimaki na mabele biboti lisusu mbuma ya mabe.",
                "39": "Mpe esalemaki ete bakitaki kati na eteni ya esika eleki nse ya elanga ya bilaya. Mpe esalemaki ete bamonaki ete mbuma ya bitape ya nzete ebimaki na mabele ekomaki lisusu ya kobeba; iyo, ya yambo mpe ya mibale mpe lisusu ya nsuka, ekomaki nyonso ya kobeba.",
                "40": "Mpe mbuma ya zamba ya oyo ya nsuka elongaki eteni wana ya nzete oyo ebotaki mbuma malamu, kutu kino etape ekawukaki nie mpe ekufaki.",
                "41": "Mpe esalemaki ete Nkolo ya elanga ya bilaya alelaki, mpe alobaki epayi ya mosali: Nini nakokaki lisusu kosala mingi koleka mpo na elanga na ngai ya bilaya?",
                "42": "Tala, nayebaki ete mbuma nyonso ya elanga ya bilaya, longola se oyo, ekomaki ya kobeba. Mpe sikawa oyo, oyo ebotaki mbuma malamu mbala moko ekomi lisusu ya kobeba; mpe sikawa nzete nyonso ya elanga na ngai ya bilaya ezali malamu mpo na eloko moko te longola se mpo na kokatama mpe kobwakama kati na moto.",
                "43": "Mpe tala oyo ya nsuka, oyo kani etape ekawukaki nie, nalonaki yango na esika moko ya mabele malamu; iyo, kutu oyo ezalaki ya boponi epayi na ngai koleka biteni nyonso mosusu ya mboka ya elanga na ngai ya bilaya.",
                "44": "Mpe omonaki ete nakataki lisusu oyo etiaki nkaka na eteni oyo ya mabele, ete nakoka kowana nzete oyo na esika na yango.",
                "45": "Mpe omonaki ete eteni na yango ebotaki mbuma malamu, mpe eteni na yango ebotaki mbuma ya zamba; mpe mpo napikolaki bitape na yango te mpe babwakaki yango kati na moto te, tala, elongaki etape ya malamu ete ekawukaki nie.",
                "46": "Mpe sikawa, tala, atako bokebi nyonso boye nasalaki mpo na elanga na ngai ya bilaya, nzete na yango ekomi ya kobeba, ete eboti mbuma malamu te; mpe oyo nazalaki na elikya ya kobatela, mpo na kotanda likolo mbuma na yango mpo na kolengela eleko, mpo na ngai moko. Kasi, tala, ekomi nzete ya elaya ya zamba, mpe ezali na motuya moko te kasi mpo na kokatama mpe kobwakama kati na moto; mpe ezali kosala ngai mpasi ete nabungisa yango.",
                "47": "Kasi nini nakokaki lisusu kosala kati na elanga na ngai ya bilaya? Elembisaki ngai loboko na ngai, ete naleisaki yango te? Te, naleisaki yango, mpe natimolaki nzinganzinga na yango, mpe nasukolaki yango, mpe natielaki yango malalelo; mpe nasembolaki loboko na ngai penepene na mokolo mobimba, mpe nsuka ekomi penepene. Mpe ezali kosala ngai mpasi ete nakata nzete nyonso ya elanga na ngai ya bilaya, mpe nabwaka yango kati na moto ete ezikisama. Nani oyo abebisaki elanga na ngai ya bilaya?",
                "48": "Mpe esalemaki ete mosali alobaki epayi ya Nkolo na ye: Ezali te bokoli molai ya elanga ya bilaya na yo—bitape na yango bilekelaki te misisa oyo ezali malamu? Mpe mpo bitape bilekelaki misisa na yango, tala bikolaki mbangu mingi koleka makasi ya misisa, kokamataka makasi mpo na yango moko. Tala, nalobi, ezali oyo te ntina nini nzete ya elanga ya bilaya na yo ekomaki kobeba?",
                "49": "Mpe esalemaki ete Nkolo ya elanga ya bilaya alobaki epayi ya mosali: Tika tokende mpe tokata nzete ya elanga ya bilaya mpe tobwaka yango kati na moto, ete etia mabele ya elanga na ngai ya bilaya nkaka te, mpo nasalaki nyonso. Nini nakokaki lisusu kosala mpo na elanga na ngai ya bilaya?",
                "50": "Kasi, tala, mosali alobaki epayi ya Nkolo ya elanga ya bilaya: Tikela yango mwa ntango molai.",
                "51": "Mpe Nkolo alobaki: iyo, nakotikela yango mwa ntango molai, mpo ekosala ngai mpasi ete nabungisa nzete ya elanga na ngai ya bilaya.",
                "52": "Yango wana, tika tokamata uta na bitape ya oyo nalonaki na eteni ya esika eleki nse ya elanga na ngai ya bilaya, mpe tika tokanga yango kati na nzete uta wapi biwutaki; mpe tika topikola uta na nzete yango bitape oyo kani mbuma eleki bololo, mpe tokanga kati na bitape ya nzete ebimaki na mabele na esika na yango.",
                "53": "Mpe oyo nakosala ete nzete ekoka kowa te, ete, mbele, nakoka kobatela mpo na ngai moko misisa na yango mpo na ntina na ngai moko.",
                "54": "Mpe, tala, misisa ya bitape ya nzete ebimaki na mabele oyo nalonaki epayi wapi nalingaki ezali naino na bomoi; yango wana, ete nakoka kobatela yango lisusu mpo na ntina na ngai moko, nakokamata ndambo bitape ya nzete oyo, mpe nakokanga yango kati na yango. Iyo, nakokanga kati na yango bitape ya nzete mama na yango, ete nakoka kobatela misisa lisusu mpo na ngai moko, ete ntango bikokoma makasi mpenza bikoki mbele kobota mbuma malamu mpo na ngai, mpe nakoka naino kozala na nkembo na mbuma ya elanga na ngai ya bilaya.",
                "55": "Mpe esalemaki ete bakamataki uta na nzete ebimaki na mabele oyo ekomaki ya zamba, mpe bakangaki bitape na kati ya nzete ebimaki na mabele, oyo ekomaki lisusu ya zamba.",
                "56": "Mpe bakamataki lisusu ya nzete ebimaki na mabele oyo ekomaki lokola ya zamba, mpe bakangaki kati na nzete mama na yango.",
                "57": "Mpe Nkolo ya elanga ya bilaya alobaki epayi ya mosali: Kopikola bitape ya zamba uta na nzete te, longola se mpo na oyo ezali bololo mingi koleka; mpe kati na yango okokanga engebene na oyo nalobaki.",
                "58": "Mpe tokoleisa lisusu nzete ya elanga ya bilaya, mpe tokosukola bitape na yango; mpe tokopikola uta na nzete yango bitape na yango bikomeli, oyo esengeli kowa, mpe tokobwaka yango kati na moto.",
                "59": "Mpe oyo nakosala ete, mbele, misisa na yango mikoka kokamata makasi na ntina ya bolamu na yango; mpe na ntina ya bobongoli ya bitape, ete bolamu ekoka kolonga mabe.",
                "60": "Mpe mpo nabatelaki bitape ya nzete ebimaki na mabele mpe misisa na yango, mpe ete nakangaki na kati bitape ya nzete ebimaki na mabele lisusu kati na nzete mama na yango, mpe nabatelaki misisa ya nzete mama na yango, ete, mbele, nzete ya elanga na ngai ya bilaya ekoka kobota lisusu mbuma malamu; mpe ete nakoka kozala na bosepeli lisusu na mbuma ya elanga na ngai ya bilaya, mpe, mbele, ete nakoka, kosepela mingi koleka ete nabatelaki misisa mpe bitape ya mbuma ya yambo—",
                "61": "Yango wana, kende, mpe bianga basali, ete tokoka kosala na molende na bokasi na biso na elanga ya bilaya, ete tokoka kolengela nzela, ete nakoka kobimisa lisusu mbuma ya nzete ebimi na mabele, oyo mbuma ya nzete ebimi na mabele ezali malamu mpe ya motuya mingi koleka mbuma nyonso mosusu.",
                "62": "Yango wana, tika tokende mpe tosala na bokasi na biso mbala oyo ya nsuka, mpo tala nsuka ekomi penepene, mpe oyo ezali mpo na mbala ya nsuka oyo nakosukola elanga na ngai ya bilaya.",
                "63": "Kanga kati na bitape; banda na oyo ya nsuka ete ezala ya yambo, mpe ete oyo ya yambo ezala ya nsuka, mpe timola nzinganzinga na nzete, ya mobange mpe ya elenge, ya yambo mpe ya nsuka; mpe ya nsuka mpe ya yambo, ete nyonso ekoka koleisama mbala moko lisusu mpo na mbala ya nsuka.",
                "64": "Yango wana, timola nzinganzinga na yango, mpe sukola yango, mpe tiela yango malalelo mbala moko lisusu, mpo na mbala ya nsuka, mpo nsuka ekomi penepene. Mpe soki ezali boye ete nzete oyo tokangaki ekoli, mpe eboti mbuma ya nzete ebimaki na mabele, boye nde bokolengela nzela mpo na yango, ete ekoka kokola.",
                "65": "Mpe lokola ekobanda kokola bokosukola nie bitape oyo bikobimisa mbuma ya bololo, engebene na makasi ya oyo ya malamu mpe bolayi to monene na yango; mpe bokosukola te oyo ya mabe na mbala moko nie, mbele ntina na yango ezala makasi mingi mpo na oyo bakangaki, mpe oyo bakangaki kati na yango ewa, mpe nabungisa nzete ya elanga na ngai ya bilaya.",
                "66": "Mpo ezali kosala ngai mpasi ete nabungisa nzete ya elanga na ngai ya bilaya; yango wana okosukola oyo ya mabe engebene na lolenge oyo ya malamu ekokola, ete mosisa mpe nsonge ekoka kokokana na makasi, kino oyo ya malamu bilonga oyo ya mabe, mpe oyo ya mabe bikatama mpe bibwakama mosika kati na moto, ete bitia te mabele ya elanga na ngai ya bilaya nkaka; mpe boye nakokombo mosika oyo ya mabe libanda ya elanga na ngai ya bilaya.",
                "67": "Mpe bitape ya nzete ebimaki na mabele nde nakokanga lisusu kati na nzete ebimaki na mabele;",
                "68": "Mpe bitape ya nzete moboti ya ebandeli nde nakokanga kati na bitape ya nzete moboti ya ebandeli; mpe na boye nde nakomema yango esika moko lisusu, ete bikobimisa mbuma ya ebandeli, mpe bakozala moko.",
                "69": "Mpe oyo ya mabe bikobwakama mosika, iyo, kutu libanda ya mabele nyonso ya elanga na ngai ya bilaya; mpo tala, bobele mbala moko oyo nde nakosukola elanga na ngai ya bilaya.",
                "70": "Mpe esalemaki ete Nkolo ya elanga ya bilaya atindaki mosali na ye; mpe mosali akendaki mpe asalaki lokola Nkolo atindaka ye, mpe amemaki basali basusu; mpe bazalaki mingi te.",
                "71": "Mpe Nkolo ya elanga ya bilaya alobaki epayi na bango: Bokende, mpe bosala na elanga ya bilaya, na bokasi na bino. Mpo tala, oyo ezali mbala ya nsuka oyo nakoleisa elanga na ngai ya bilaya; mpo nsuka kala mingi te ezali mpembeni, mpe eleko ezali koya na lombangu; mpe soki bosali na bokasi na bino elongo na ngai bokozala na bosepeli na mbuma oyo nakotanda likolo mpo na ngai moko mpo na kolengela eleko oyo ezali koya kala mingi te.",
                "72": "Mpe esalemaki ete basali bakendaki mpe basalaki na bokasi na bango; mpe Nkolo ya elanga ya bilaya asalaki elongo na bango mpe lokola; mpe batosaki mitindo ya Nkolo ya elanga ya bilaya na makambo nyonso.",
                "73": "Mpe mbuma ya nzete ebimaki na mabele ebandaki lisusu kozala na elanga ya bilaya; mpe bitape ya nzete ebimaki na mabele bibandaki kokola mpe kobota koleka; mpe bitape ya zamba bibandaki kopikolama mpe kobwakama mosika; mpe babatelaki misisa mpe nsonge na yango ekokanaki, engebene na makasi na yango.",
                "74": "Mpe boye basalaki, na molende nyonso, engebene na mitindo ya Nkolo ya elanga ya bilaya, kutu kino oyo ya mabe bibwakamaki mosika libanda ya elanga ya bilaya, mpe Nkolo abatelaki mpo na ye moko ete nzete ekomaki lisusu na mbuma ya nzete ebimaki na mabele; mpe ekomaki se lokola nzoto moko; mpe mbuma ekokanaki; mpe Nkolo ya elanga ya bilaya abatelaki mpo na ye moko mbuma ya nzete ebimaki na mabele, oyo ezalaki ya motuya epayi na ye uta na ebandeli.",
                "75": "Mpe esalemaki ete ntango Nkolo ya elanga ya bilaya amonaki ete mbuma na ye ezalaki malamu, mpe ete elanga ya bilaya na ye ezalaki lisusu ya kobeba te, abiangaki basali na ye, mpe alobaki epayi na bango: Tala, mpo na mbala ya nsuka oyo toleisaki elanga na ngai ya bilaya; mpe bomoni ete nasalaki engebene na bolingi na ngai; mpe nabatelaki mbuma ya nzete ebimaki na mabele, ete ezali malamu, kutu se lokola ezalaki na ebandeli. Mpe bopambolami; mpo lokola bozalaki na molende na kosalaka elongo na ngai na elanga na ngai ya bilaya, mpe botosaki mitindo na ngai, mpe bozongiseli lisusu epayi na ngai mbuma ya nzete ebimaki na mabele, ete elanga na ngai ya bilaya ezali lisusu ya kobeba te, mpe mabe ebwakami mosika, tala bokozala na bosepeli elongo na ngai na ntina ya mbuma ya elanga na ngai ya bilaya.",
                "76": "Mpo tala, mpo na ntango molai nakotanda likolo mbuma ya elanga na ngai ya bilaya mpo na ngai moko mpo na kolengela eleko, oyo ezali kala mingi te koya; mpe mpo na mbala ya nsuka naleisaki elanga na ngai ya bilaya, mpe nasukolaki yango, mpe natimolaki nzinganzinga na yango, mpe natielaki yango malalelo; yango wana nakotanda mbuma likolo mpo na ngai moko, mpo na ntango molai, engebene na oyo nalobaki.",
                "77": "Mpe ekokoka ntango ete mbuma ya mabe ekoya lisusu na elanga na ngai ya bilaya, nde nakosala ete bolamu mpe mabe esangisama; mpe bolamu nde nakobatela mpo na ngai moko, mpe nakobwaka mosika mabe kati na esika na yango moko. Mpe na nsima nde ekoya eleko mpe nsuka; mpe elanga na ngai ya bilaya nakosala ete etumbama na moto."
            },
            "6": {
                "1": "Mpe sikawa, tala, bandeko na ngai, lokola nalobaki epayi na bino ete nakosakola, tala, oyo ezali lisakoli na ngai—ete makambo oyo profeta Zenosi alobaki, mpo na oyo etali ndako ya Yisalaele, kati na oyo wapi amekaki bango na nzete ya elaya ya mboka, esengeli solo kosalema.",
                "2": "Mpe mokolo oyo akotia loboko na ye lisusu mbala ya mibale mpo na kozongisa bato na ye, ezali mokolo, iyo, kutu mbala ya nsuka, ete basali ya Nkolo bakokende na nguya na ye, koleisa mpe kosukola elanga na ye ya bilaya; mpe nsima na yango nsuka ekoya kala mingi te.",
                "3": "Mpe lolenge nini bazali bapambolami bango oyo basalaki na molende kati na elanga ya bilaya na ye; mpe lolenge nini balakelami mabe baoyo bakobwakama libanda kati na esika na bango moko! Mpe mokili mokozikisama na moto.",
                "4": "Mpe lolenge nini Nzambe na biso atonda na boboto mpo na biso, mpo amikundoli ndako ya Yisalaele, nyonso mibale ntina mpe bitape; mpe asemboli maboko na ye epayi na bango na bolayi ya mokolo mobimba; mpe bazali bato ya matoyi mangongi mpe bato ya mitu makasi; kasi mingi lokola bakoyeisa mitema na bango makasi te bakobikisama na bokonzi ya Nzambe.",
                "5": "Yango wana, bandeko balingami na ngai, nabondeli bino na maloba ya lipombo ete boyambola, mpe boya na mokano etonda ya motema, mpe bokangama na Nzambe lokola akangemi na bino. Mpe wana ezali loboko na ye ya boboto ya kotandama epayi na bino boya na pole ya moi, boyeisa mitema na bino makasi te.",
                "6": "Iyo, lelo soki bokoyoka mongongo na ye, boyeisa mitema na bino makasi te; zambi bokokufa mpo na ntina nini?",
                "7": "Mpo tala, esili bino koleisama na liloba malamu ya Nzambe na bolayi ya mokolo mobimba, ekobota bino mbuma ya mabe, ete bosengeli kokatama mpe kobwakama mosika kati na moto?",
                "8": "Tala, ekobwaka bino maloba oyo? Ekobwaka bino maloba ya baprofeta; mpe ekobwaka bino maloba nyonso oyo elobamaki mpo na oyo etali Klisto, awa esili mingi kolobama na ntina na ye; mpe kowangana liloba malamu ya Klisto, mpe nguya ya Nzambe, mpe likabo ya Molimo Mosantu, mpe kozimisa Molimo Mosantu, mpe kotiola mwango monene ya bosikoli, oyo molengelamaki mpo na bino?",
                "9": "Eyebi bino te ete soki bokosala makambo oyo, ete nguya ya bosikoli mpe ya bosekwi, oyo ezali na Klisto, ekomema bino mpo na kotelema na nsoni mpe elindo ya nsomo liboso ya esambiselo ya Nzambe?",
                "10": "Mpe engebene na nguya ya boyengebene, mpo boyengebene ekoki kowanganama te, bosengeli kokende mosika kati na liziba wana ya moto mpe ya libanga ya fofolo, oyo kani mololi mozimaka te, mpe molinga na yango emataka likolo libela na libela, oyo liziba ya moto mpe libanga ya fofolo ezali monioko mozanga nsuka.",
                "11": "O bongo, bandeko balingami na ngai, boyambola, mpe bokota na ekuke ya moke, mpe bokoba na nzela ya nkaka, kino bokozwa bomoi ya seko.",
                "12": "O Bozala na bwania; nini nakoki koloba lisusu?",
                "13": "Mpo na kosukisa, natombeli bino sese, kino nakokutana elongo na bino liboso ya esambiselo ya elengi ya Nzambe, esambiselo oyo ebetaka bato ya nkuna na nsomo mpe bobangi ya makasi mpenza. Amene."
            },
            "7": {
                "1": "Mpe sikawa esalemaki wana elekaki mwa mibu, moto ayaki na kati ya bato ya Nefi, oyo kani nkombo ezalaki Selemi.",
                "2": "Mpe esalemaki ete abandaki koteya na kati ya bato, mpe koyebisa epayi na bango ete ekozala na Klisto te. Mpe ateyaki makambo mingi oyo ezalaki ya koleteka epayi ya bato; mpe asalaki makambo oyo ete akoka kokweisa malongi ya Klisto.",
                "3": "Mpe asalaki na molende ete akoka kobungisa nzela ya mitema ya bato, na lolenge ete abungisaki nzela ya mitema ya bato; mpe lokola ayebaki ete ngai, Yakobo, nazali na bondimi na Klisto oyo akoya, alukaki mingi libaku ete akoka koya epayi na ngai.",
                "4": "Mpe azalaki moto ayekola, ete azalaki na boyebi moko ya kobonga nie ya lokota ya bato; yango wana, akokaki kosalela malete mingi, mpe nguya mingi ya maloba, engebene na nguya ya zabulu.",
                "5": "Mpe azalaki na elikya ya koningisa ngai uta na bondimi, atako bimoniseli mingi mpe makambo mingi oyo namonaki mpo na oyo etali makambo oyo; mpo solo namonaki banjelu, mpe basalelaki ngai. Mpe lisusu, nayokaki mongongo ya Nkolo kolobelaka ngai na liloba mpenza, mbala na mbala; yango wana, nakokaki koningisama te.",
                "6": "Mpe esalemaki ete ayaki epayi na ngai, mpe na lolenge oyo alobelaki ngai, kolobaka: Ndeko ya Yakobo ya mobali, naluki mingi libaku ete nakoka koloba na yo; mpo nayokaki mpe nayebi lisusu ete otambolaka mingi, koteyaka oyo obiangi nsango malamu, soki te malongi ya Klisto.",
                "7": "Mpe obungisi mosika ebele ya bato oyo ete basantola nzela ya semba ya Nzambe, mpe babatela te mobeko ya Mose oyo ezali nzela semba; mpe babongola mobeko ya Mose na bokumbameli ya moto uta na lola oyo olobi akoya nsima ya mibu nkama uta sikawa. Mpe sikawa tala, ngai, Selemi, nalobi epayi na yo ete oyo ezali botuki; mpo moto moko te ayebi makambo ya lolenge wana; mpo akoki te kolobela makambo ekoya. Mpe na lolenge oyo Selemi awelaki na ngai.",
                "8": "Kasi tala, Nkolo Nzambe asopaki Molimo na ye kati na molimo na ngai, na lolenge ete nayokisaki ye nsoni na maloba na ye nyonso.",
                "9": "Mpe nalobaki epayi na ye: Ozali kowangana Klisto oyo akoya? Mpe alobaki: Soki ezalaka na Klisto nalingaki kowangana ye te; kasi nayebi ete ezali na Klisto te, mpe azalaki te, to mpe te akozala soki moke te.",
                "10": "Mpe nalobaki epayi na ye: Ondimaka makomi? Mpe alobaki, Iyo.",
                "11": "Mpe nalobaki epayi na ye: Bongo ososolaka yango te; mpo ezali solo kotatola Klisto. Tala nalobi epayi na yo ete moko te ya baprofeta akomaki, to asakolaki, longola se soki balobaki mpo na ntina ya Klisto oyo.",
                "12": "Mpe oyo ezali nyonso te—yango emonisamaki epayi na ngai, mpo nayokaki mpe namonaki; mpe lisusu emonisamaki epayi na ngai na nguya ya Molimo Mosantu; yango wana, nayebi ete soki ezalaki ete bomikabi esalemaka te bato nyonso basengelaki kobunga.",
                "13": "Mpe esalemaki ete alobaki epayi na ngai: Lakisa ngai elembo na nguya oyo ya Molimo Mosantu, na oyo kani ozali koyeba mingi boye.",
                "14": "Mpe nalobaki epayi na ye: Nini nazali mpo ete nasenginia Nzambe mpo na kolakisa epayi na yo elembo na makambo oyo oyebi ezali solo? Kasi olingi kowangana yango, mpo ozali ya zabulu. Nzokande bolingi na ngai esalema te; kasi soki Nzambe akobeta yo, tika yango ezala elembo epayi na yo mpo ete ye azali na nguya, na lola mpe na mabele; mpe lisusu, ete Klisto akoya. Mpe bolingi na yo, O Nkolo, esalema, kasi na ngai te.",
                "15": "Mpe esalemaki ete esilaki ngai, Yakobo, koloba maloba oyo, nguya ya Nkolo eyaki likolo na ye, na lolenge ete akweyaki na mabele. Mpe esalemaki ete aleisamaki mpo na ntaka ya mikolo mingi.",
                "16": "Mpe esalemaki ete alobaki epayi ya bato: Bosangana esika moko na mokolo ya nsima, mpo nakokufa; yango wana, nazali na mposa ya kolobela bato yambo nakufa.",
                "17": "Mpe esalemaki ete na mokolo ya nsima ebele ya bato basanganaki esika moko; mpe alobelaki bango polele mpe awanganaki makambo oyo alakisaki bango, mpe atatolaki Klisto, mpe nguya ya Molimo Mosantu, mpe lisalisi ya banjelu.",
                "18": "Mpe alobelaki bango polele, ete akosamaki na nguya ya molimo ya zabulu. Mpe alobelaki lifelo, mpe boseko mpe etumbu ya seko.",
                "19": "Mpe alobaki: Nazali kobanga mbele nasalaki lisumu oyo elimbisamaka te, mpo ete nakosaki Nzambe; mpo nawanganaki Klisto, mpe nalobaki ete nandimi makomi; mpe solo ezali kotatola ye. Mpe lokola boye nakosaki Nzambe nazali kobanga mpenza mbele likambo na ngai ekozala ya nsomo; kasi natubeli epayi ya Nzambe.",
                "20": "Mpe esalemaki ete esilaki ye koloba maloba oyo akokaki lisusu koloba te, mpe azongisaki molimo.",
                "21": "Mpe ntango ebele ya bato bamonaki ete alobaki makambo oyo wana ezalaki ye penepene ya kozongisa molimo, bakamwaki mpenza; mpo ete nguya ya Nzambe ekitaki likolo na bango, mpe balongamaki ete bakweyaki na mabele.",
                "22": "Sikawa, likambo oyo ezalaki elengi epayi na ngai, Yakobo, mpo nasengaka yango na Tata na ngai oyo azali na lola; mpo ayokaka koganga na ngai mpe ayanolaka losambo na ngai.",
                "23": "Mpe esalemaki ete kimia mpe bolingo ya Nzambe ezongisamaki lisusu na kati ya bato; mpe balukaki kososola makomi, mpe bayokaki lisusu te maloba ya moto oyo ya nkuna.",
                "24": "Mpe esalemaki ete nzela mingi ekanisamaki mpo na kobongisa mpe kozongisa Balamani na boyebi ya bosolo; kasi yango nyonso ezalaki mpamba, mpo basepelaki mingi na bitumba mpe na bosopi makila, mpe bazalaki na boyini ya seko na biso, bandeko na bango. Mpe balukaki na nguya ya manduki na bango kobebisa biso ntango nyonso.",
                "25": "Yango wana, bato ya Nefi balendaki na kotelemela bango na manduki na bango, mpe na bokasi na bango nyonso, kotiaka motema na bango na Nzambe mpe libanga ya lobiko na bango; yango wana, bakomaki sikawa, balongi ya banguna na bango.",
                "26": "Mpe esalemaki ete ngai, Yakobo, nabandaki kokoma mobange; mpe lisolo ya makomi ya bato oyo ebombamaki na bapalaki mosusu ya Nefi, yango wana, nasukisi lisolo ya makomi oyo, koyebisaka ete nakomaki engebene na boyebi malamu koleka na ngai, na kolobaka ete ntango esili koleka mpo na biso, mpe lisusu bomoi na biso elekaki lokola soki ezalaki ndoto mpo na biso, mpo tozalaki bato boko ya etike mpe ya lipombo, mitelengani, tobwakamaki uta na Yelusaleme, tobotamaki na mokakatano, na esobe, mpe toyinamaki na bandeko na biso, yango nde ebimisaki bitumba mpe boweli; yango wana, tolelaki mpenza na nsuka ya mikolo na biso.",
                "27": "Mpe ngai, Yakobo, namonaki ete nasengelaki kala mingi te kokita na lilita na ngai; yango wana nalobaki epayi ya mwana na ngai Enosa: Kamata bapalaki oyo. Mpe nayebisaki ye makambo oyo ndeko na ngai ya mobali Nefi atindaki ngai, mpe alakaki botosi mpo na etinda yango. Mpe natiaki nsuka na nkoma na ngai likolo ya bapalaki oyo, oyo nkoma ezalaki moke; mpe na motangi natombeli sese, kolikyaka ete mingi ya bandeko na ngai bakoki kotanga maloba na ngai. Bandeko na ngai, eseseli."
            }
        }
    },
    "enos": {
        "meta": {
            "slug": "enos",
            "name": "Buku ya Enosa",
            "chapterWord": "Mokapo"
        },
        "chapters": {
            "1": {
                "1": "Tala, esalemaki ete ngai, Enosa, koyebaka ete Tata na ngai azalaki moto ya boyengebene—mpo ateyaki ngai na lokota na ye, mpe lisusu na lolenge ya koleisa mpe ya kopalela ya Nkolo—Mpe nkombo ya Nzambe na ngai epambolama mpo na yango—",
                "2": "Mpe nakolobela bino na ntina ya etumba oyo nazalaki na yango liboso ya Nzambe, yambo nazwa bolimbisi ya masumu na ngai.",
                "3": "Tala, nakendaki bokila ya banyama na zamba; mpe maloba oyo nayokaki Tata na ngai koloba mbala na mbala mpo na oyo etali bomoi ya seko, mpe bosepeli ya basantu, makotaki na bozindo kati na motema na ngai.",
                "4": "Mpe molimo na ngai moyokaki nzala; mpe nafukamaki na nse liboso ya Mozalisi na ngai, mpe nabelelaki epayi na ye na losambo mpe libondeli ya makasi mpo na molimo na ngai moko; mpe na bolayi ya mokolo mobimba nabelelaki epayi na ye; iyo, mpe ekomaki butu nazalaki se kotombola lisusu mongongo na ngai likolo ete ekomaki na lola.",
                "5": "Mpe mongongo eyaki epayi na ngai, kolobaka: Enosa, masumu na yo elimbisami, mpe okopambolama.",
                "6": "Mpe ngai, Enosa, nayebaki ete Nzambe akokaki te kokosa; yango wana, elindo na ngai esukwamaki nie.",
                "7": "Mpe nalobaki: Nkolo, esalemi lolenge nini?",
                "8": "Mpe alobaki epayi na ngai: Mpo na bondimi na yo na Klisto, oyo naino omonaki mpe oyokaki mokolo moko te liboso. Mpe mibu mingi milekaki yambo amimonisa ye moko na mosuni; boye, kende, bondimi na yo ebikisi yo.",
                "9": "Sikawa, esalemaki ete ntango nayokaki maloba oyo nabandaki koyoka mposa mpo na bolamu ya bandeko na ngai, Banefi; boye, nasopaki motema na ngai mobimba epayi ya Nzambe mpo na bango.",
                "10": "Mpe wana ezalaki ngai kobunda na molimo, tala, mongongo ya Nkolo eyaki kati na mayele na ngai lisusu, kolobaka: Nakoya kotala bandeko na yo engebene na molende na bango na kobatelaka mitindo na ngai. Napesaki epayi na bango mboka oyo, mpe ezali mboka esantu; mpe nalakeli yango mabe te longola se soki ezali mpo na ntina ya mabe na bango; boye, nakoya kotala bandeko na yo engebene na oyo nalobaki; mpe bobuki mobeko na bango nakokitisa mawa likolo ya mitu na bango moko.",
                "11": "Mpe esilaki ngai, Enosa, koyoka maloba oyo, bondimi na ngai ebandaki kozala sikisiki na Nkolo; mpe nasambelaki epayi na ye na kobundaka ntango mingi mpe molai mpo na bandeko na ngai, Balamani.",
                "12": "Mpe esalemaki ete esilaki ngai kosambela mpe kosala na molende nyonso, Nkolo alobaki epayi na ngai: Nakopesa epayi na yo engebene na mposa na yo, na ntina ya bondimi na yo.",
                "13": "Mpe sikawa tala, oyo ezalaki mposa oyo nazalaki na yango uta na ye—ete soki ezalaki bongo, ete bato na ngai, Banefi, bakweya kati na bobuki mobeko, mpe na nzela moko to mosusu babebisama, mpe Balamani babebisama te, ete Nkolo Nzambe alinga kobatela lisolo ya makomi ya bato na ngai, Banefi; kutu soki ezali boye na nguya ya loboko na ye ya santu, ete ekoka kotindama na mokolo moko ekoya epayi ya Balamani, ete, mbele, bakoka komemama na lobiko—",
                "14": "Mpo na ntango oyo bitumba na biso ezalaki mpamba na kozongisaka bango na bondimi ya solo. Mpe balapaki ndai na nkele na bango ete, soki ekokaki kosalema, bakobebisa masolo ya makomi na biso mpe biso, mpe lisusu mimesano nyonso ya batata na biso.",
                "15": "Boye, lokola nayebaki ete Nkolo Nzambe akokaki kobatela masolo ya makomi na biso, nabelelaki epayi na ye ntango nyonso, mpo alobaki epayi na ngai: Eloko nyonso kani okosenga na bondimi, kondimaka ete okozwa yango na nkombo ya Klisto, okozwa yango.",
                "16": "Mpe nazalaki na bondimi, mpe nabelelaki epayi ya Nzambe ete akobatela masolo ya makomi; mpe ayokanaki elongo na ngai ete akokomisa yango epayi ya Balamani na ntango esengeli ya ye moko.",
                "17": "Mpe ngai, Enosa, nayebaki ekozala engebene na liyokani oyo asilaki kosala; boye molimo na ngai mopemaki.",
                "18": "Mpe Nkolo alobaki epayi na ngai: Batata na yo mpe lokola basengaki ngai likambo oyo; mpe ekosalema epayi na bango engebene na bondimi na bango; mpo bondimi na bango ezalaki lokola ya yo.",
                "19": "Mpe sikawa esalemaki ete ngai, Enosa, nakendaki nzinganzinga na kati ya bato ya Nefi, kosakolaka makambo ekoya, mpe kotatolaka na ntina ya makambo oyo nayokaki mpe namonaki.",
                "20": "Mpe napesi litatoli ete bato ya Nefi balukaki na molende kozongisa Balamani na bondimi ya solo ya Nzambe. Kasi misala na biso ezalaki mpamba; boyini na bango ezalaki ya ngwi, mpe bakambamaki na ezalela na bango ya mabe ete bakomaki bato ya nko, mpe ya loma, mpe bato na mposa ya makila, batonda na kokumbamela banzambe ya bikeko mpe bosoto; koliaka banyama oyo eliaka banyama ya zamba; kofandaka na biema, mpe koyenga-yengaka nzinganzinga na esobe na mokaba moko ya mokuse na mposo ya nyama nzinganzinga na nketo na bango mpe mitu na bango kolokolo; mpe mayele na bango ezalaki na kosalelaka litimbo, mpe mompanga mogumbama, mpe ekoko. Mpe mingi na bango bazalaki kolia eloko te longola se nyama ya mobesu; mpe bazalaki ntango nyonso kolukaka kobebisa biso.",
                "21": "Mpe esalemaki ete bato ya Nefi basalaki bilanga, mpe bakolisaki ndenge nyonso ya mboto, mpe ya mbuma, mpe bibwele ya matonga, mpe bibwele ya ndenge nyonso ya nyama ya ndenge na ndenge, mpe ntaba, mpe ntaba ya zamba, mpe lisusu bampunda mingi.",
                "22": "Mpe ezalaki na baprofeta mingi mpenza na kati na biso. Mpe bato bazalaki bato na matoyi mangongi, na kokoso mpo na kososola.",
                "23": "Mpe ezalaki na eloko moko te longola se soki ezalaki maloba maluti makasi, mateya mpe masakoli ya bitumba, mpe boweli, mpe bobebisami, mpe ntango nyonso kokundolaka bango liwa, mpe bowumeli ya seko, mpe bosambisi mpe nguya ya Nzambe, mpe makambo oyo nyonso—kolamusaka bango ntango nyonso na bobangi ya Nkolo. Nalobi ezalaki na eloko moko te longola se makambo oyo, mpe polele monene mpenza ya maloba, nde elingaki kobatela bango uta na kokita na lombangu na bobebisami. Mpe na lolenge oyo nakomi mpo na oyo etali bango.",
                "24": "Mpe namonaki bitumba kati na Banefi mpe Balamani na botamboli ya mikolo na ngai.",
                "25": "Mpe esalemaki ete nabandaki kokoma mobange, mpe mibu nkama na ntuku sambo na libwa milekaki uta ntango oyo tata na biso Lehi atikaki Yelusaleme.",
                "26": "Mpe namonaki ete nasengeli kala mingi te kokita na lilita na ngai, mpe natambwisamaki na nguya ya Nzambe ete nasengelaki koteya mpe kosakola epayi ya bato oyo, mpe kosakola liloba engebene na bosolo boye ezali na Klisto. Mpe nayebisaki yango na mikolo na ngai nyonso, mpe nasepelaki na yango koleka oyo ya mokili.",
                "27": "Mpe kala mingi te nakeyi na esika ya bopemi na ngai, oyo esika na Mosikoli na ngai; mpo nayebi ete na ye nakopema. Mpe nakosepela na mokolo kufa na ngai ekolata bozangi bokufi, mpe ekotelema liboso na ye; nde nakomona elongi na ye na elengi, mpe akoloba na ngai: Yaka epayi na ngai, yo oyo opambolami; ezali na esika oyo elengelami mpo na yo na bifandelo ya Tata na ngai. Amene."
            }
        }
    },
    "jarom": {
        "meta": {
            "slug": "jarom",
            "name": "Buku ya Jarom",
            "chapterWord": "Mokapo"
        },
        "chapters": {
            "1": {
                "1": "Sikawa tala, ngai, Jarom, nakomi mwa maloba moke engebene na motindo ya tata na ngai, Enosa, ete mambi ma kala ya libota na biso ebombama.",
                "2": "Mpe lokola bapalaki oyo ezali mike, mpe lokola makambo oyo ekomami na mokano ete ezala mpo na litomba ya bandeko na biso Balamani, boye, esengeli mpenza ete nakoma mwa moke; kasi nakokoma te makambo ya masakoli na ngai, soki te ya bimoniseli na ngai. Mpo nini nakokaki kokoma mingi koleka batata na ngai bakomaki? Mpo ebimisaki bango te mwango ya lobiko? Nalobi epayi na bino, Iyo; mpe oyo ekoki mpo na ngai.",
                "3": "Tala, elongobani ete ebele esalema na kati ya bato, na ntina ya bokasi ya mitema na bango, mpe na bokufi ya matoyi na bango, mpe bokufi miso ya mayele na bango, mpe matoyi mangongi na bango; nzokande, Nzambe atonda na boboto mingi koleka mpenza epayi na bango, mpe akombi bango naino te mosika uta na etando ya mboka.",
                "4": "Mpe ezali na bato mingi na kati na biso baoyo bazwi bimoniseli mingi, mpo bazali nyonso bato na matoyi mangongi te. Mpe mingi lokola bazali bato na matoyi mangongi te mpe bazali na bondimi, bazali kati na lisanga na Molimo Mosantu, oyo amimonisaka epayi ya bana ya bato, engebene na bondimi na bango.",
                "5": "Mpe sikawa, tala, mibu nkama mibale misilaki koleka, mpe bato ya Nefi bakomaki makasi na mboka. Batosaki kobatela mobeko ya Mose mpe mokolo ya saba esantu mpo na Nkolo. Mpe basantolaki te; mpe batukaki te. Mpe mibeko ya mboka ezalaki makasi mpenza.",
                "6": "Mpe bapanzamaki likolo ya etando ya mboka, mpe Balamani lokola. Mpe bazalaki motango mingi mpenza koleka oyo ya Banefi; mpe balingaki koboma mpe komela makila ya banyama.",
                "7": "Mpe esalemaki ete bayelaki biso, Banefi mbala mingi, mpo na kobunda. Kasi bakonzi na biso mpe bakambi na biso bazalaki bato ya bokasi na bondimi na ntina ya Nkolo; mpe balakisaki batu nzela ya Nkolo; boye, totelemelaki Balamani mpe tobenganaki bango mosika uta na mboka na biso, mpe tobandaki kotonga bingumba na biso, soki te esika nyonso ya bosangoli libula na biso na bisika makasi.",
                "8": "Mpe tokomaki mingi mpenza, mpe topanzanaki likolo ya etando ya mboka, mpe tokomaki bazwi mpenza ya wolo, mpe ya mpauni, mpe ya biloko ya motuya, mpe ya misala ya malonga na mabaya, mpe ya ndako, mpe ya masini, mpe lisusu ya bibende mpe mbengi, mpe motako mpe ebende makasi, kosalaka ndenge nyonso ya bisaleli ya ndenge na ndenge mpo na kosala bilanga, mpe bibundeli ya bitumba—iyo, makonga na nsonge epotu, mpe ekoba, mpe etengu, mpe mosuki, mpe bolengeli nyonso mpo na etumba.",
                "9": "Mpe boye lokola tomilengelaki mpo na kokutana na Balamani, bafulukaki likolo na biso te. Kasi liloba ya Nkolo limonanaki solo, oyo alobaki epayi na batata na biso, kolobaka ete: Mbala mingi lokola bokobomba mitindo na ngai bokofuluka na mboka.",
                "10": "Mpe esalemaki ete baprofeta ya Nkolo babandaki kokebisa bato ya Nefi, engebene na liloba ya Nzambe, ete soki babateli mitindo te, kasi bakwei kati na bobuki mobeko, bakobebisama nie uta na etando ya mboka.",
                "11": "Boye, baprofeta, mpe banganganzambe, mpe balakisi, basalaki na molende kolendisaka na bompikiliki nyonso bato mpo na molende; koteyaka mobeko ya Mose, mpe ntina oyo nini mopesamaki; kondimisaka bango mpo na kotalelaka Masiya, mpe kondima na ye oyo akoya lokola soki asilaki kozala. Mpe na lolenge oyo bateyaki bango.",
                "12": "Mpe esalemaki ete na kosalaka boye babatelaki bango uta na kobebisama likolo ya etando ya mboka; mpo basimbaki mitema na bango na liloba, ntango nyonso kolamusaka bango na boyamboli.",
                "13": "Mpe esalemaki ete mibu nkama mibale na ntuku misato na mwambe milekaki—na lolenge oyo ya bitumba, mpe boweli, mpe bokabwani, mpo na ntaka ya ntango mingi.",
                "14": "Mpe ngai, Jarom, nakokoma mingi te, mpo bapalaki ezali mike. Kasi tala, bandeko na ngai, bokoki kotanga na bapalaki mosusu ya Nefi; mpo tala, likolo na yango masolo ya makomi ya bitumba na biso ekomami, engebene na nkoma ya bakonzi, soki te oyo bakomisaki.",
                "15": "Mpe napesi bapalaki oyo kati na maboko ya mwana na ngai Omini, ete ekoka kobatelama engebene na mitindo ya batata na ngai."
            }
        }
    },
    "omni": {
        "meta": {
            "slug": "omni",
            "name": "Buku ya Omini",
            "chapterWord": "Mokapo"
        },
        "chapters": {
            "1": {
                "1": "Tala, esalemaki ete ngai, Omini, etindami ngai na tata na ngai, Jarom, ete nakoma mwa moke likolo ya bapalaki oyo, mpo na kobatela mambi ma kala ya libota na biso—",
                "2": "Boye, na mikolo na ngai, nalingi boyeba ete nabundaki mingi na mompanga mpo na kobatela bato na ngai, Banefi, uta na bokwei kati na maboko ya banguna na bango, Balamani. Kasi tala, ngai na ngai moko nazali moto ya nkuna, mpe natosaki te meko mpe mitindo ya Nkolo lokola nasengelaki kosala.",
                "3": "Mpe esalemaki ete mibu nkama mibale na ntuku sambo na motoba milekaki, mpe tozalaki na bileko mingi ya kimia; mpe tozalaki na bileko mingi ya etumba ya ndongo mpe ya bosopi makila. Iyo, mpe na nsuka, mibu nkama mibale na ntuku mwambe na mibale milekaki, mpe nabombaki bapalaki oyo engebene na mitindo ya batata na ngai; mpe napesaki yango na mwana na ngai Amaloni. Mpe natie nsuka.",
                "4": "Mpe sikawa ngai, Amaloni, nakomi makambo nyonso kani nakomi, oyo ezali moke, na buku ya tata na ngai.",
                "5": "Tala, esalemaki ete mibu nkama misato na ntuku mibale milekaki, mpe eteni eleki nkuna ya Banefi ebebisamaki.",
                "6": "Mpo Nkolo alingaki te kopesa nzela, esilaki ye kokamba bango uta na mboka ya Yelusaleme mpe kobatela mpe kobomba bango uta na bokwei kati na maboko ya banguna na bango, iyo, alingaki te kopesa nzela ete bosolo ya maloba elakisama te, iyo, oyo alobaki epayi ya batata na biso, kolobaka ete: Mbala mingi lokola ekobomba bino te mitindo na ngai bokofuluka te na mboka yango.",
                "7": "Boye, Nkolo abimelaki bango na bosambisi monene; nzokande, abikisaki basembo ete bawa te, kasi abikisaki bango uta na maboko ya banguna na bango.",
                "8": "Mpe esalemaki ete napesaki bapalaki epayi ya ndeko na ngai Kemisi.",
                "9": "Sikawa ngai, Kemisi, nakomi makambo nini moke nakomi, kati na buku se moko wana elongo na ndeko na ngai; mpo tala, namonaki ya nsuka oyo akomaki, ete akomaki yango na loboko ya ye moko; mpe akomaki yango na mokolo oyo apesaki yango epayi na ngai. Mpe na lolenge oyo tobatelaki masolo ya makomi, mpo ezali engebene na mitindo ya batata na biso. Mpe natie nsuka.",
                "10": "Tala, ngai, Abinadomi, nazali mwana ya Kemisi. Tala, esalemaki ete namonaki etumba mpe boweli boike kati na bato na ngai, Banefi, mpe Balamani; mpe ngai, elongo na mompanga na ngai moko, nalongolaki bomoi ya mingi ya Balamani mpo na kobatela bandeko na ngai.",
                "11": "Mpe tala, lisolo ya makomi ya bato oyo ekomami na bapalaki oyo ezali na bakonzi, engebene na nkola; mpe nayebi emoniseli moko te longola se boye ekomamaki, mpe lisakoli te; yango wana, oyo ekomami awa ekoki. Mpe natie nsuka.",
                "12": "Tala, nazali Amaleki, mwana ya Abinadomi. Tala, nakoloba epayi na bino mwa moke mpo na oyo etali Mosiya, oyo atiamaki mokonzi likolo ya mboka ya Zalayemila; mpo tala, akebisamaki na Nkolo ete akima uta na mboka ya Nefi, mpe mingi lokola balingaki koyoka mongongo ya Nkolo basengelaki lisusu kokende uta na mboka elongo na ye, kati na esobe—",
                "13": "Mpe esalemaki ete asalaki mpenza lokola Nkolo atindaki ye. Mpe bakendaki uta na mboka kati na esobe, lokola mingi balingaki koyokela mongongo ya Nkolo; mpe bakambamaki na mateya mpe masakoli mingi. Mpe bateyamaki ntango nyonso na liloba ya Nzambe; mpe bakambamaki na nguya ya loboko na ye, na nzela ya esobe, kino bakomaki kati na mboka oyo ebiangami mboka ya Zalayemila.",
                "14": "Mpe babombolaki bato, baoyo bazalaki kobiangama bato ya Zalayemila. Sikawa, ezalaki bosepeli monene na kati ya bato ya Zalayemila; mpe lisusu Zalayemila asepelaki mpenza, mpo Nkolo atindaki bato ya Mosiya elongo na bapalaki ya motako oyo ezalaki na lisolo ya makomi ya Bayuda.",
                "15": "Tala, esalemaki ete Mosiya abombolaki ete bato ya Zalayemila bayaki uta na Yelusaleme na ntango oyo Sidikiya, mokonzi na Yuda, amemamaki mokangemi na Babiloni.",
                "16": "Mpe bakendaki mobembo na esobe, mpe bamemamaki na loboko ya Nkolo na bokatisi ya mai monene, kokendaka na mboka wapi Mosiya abombolaki bango; mpe bafandaki kuna uta ntango wana kokende liboso.",
                "17": "Mpe na ntango oyo Mosiya abombolaki bango, bakomaki baike koleka. Nzokande, bazalaki na bitumba mingi mpe boweli ya ndongo, mpe bakweyaki na mompanga mbala na mbala; mpe elobeli na bango ebebaki; mpe bamemaki masolo ya makomi elongo na bango te; mpe bawanganaki kozala ya Mokeli na bango; mpe Mosiya, bato ya Mosiya mpe te, bakokaki kososola yango te.",
                "18": "Kasi esalemaki ete Mosiya asalaki ete bateyama na lokota na ye. Mpe esalemaki ete esilaki bango koteyama na lokota ya Mosiya, Zalayemila apesaki mambi ma kala ya libota ya batata na ye, engebene na bokundoli na ye; mpe ekomami, kasi na bapalaki oyo te.",
                "19": "Mpe esalemaki ete bato ya Zalayemila, mpe ya Mosiya, basanganaki elongo; mpe Mosiya aponamaki kozala mokonzi na bango.",
                "20": "Mpe esalemaki ete na mikolo ya Mosiya, ezalaki na libanga monene oyo bamemaki epayi na ye na minkoma likolo na yango; mpe alimbolaki minkoma na lisalisi ya likabo mpe nguya ya Nzambe.",
                "21": "Mpe nkoma ezali kopesa lisolo ya Koliantumili moko, mpe bobomi ya bato na ye. Mpe Koliantumili abombolamaki na bato ya Zalayemila; mpe afandaki elongo na bango na ntaka ya sanza libwa.",
                "22": "Ezali mpe koloba mwa maloba moke mpo na oyo etali batata na ye. Mpe baboti na ye ya yambo bayaki uta na linongi, na ntango Nkolo abulunganisaki lokota ya bato; mpe maloba makasi ya Nkolo makweyaki likolo na bango engebene na masambisi na ye, oyo ezali alima; mpe mikuwa na bango milali ya kopanzama na mboka epayi na nordi.",
                "23": "Tala, ngai, Amaleki, nabotamaki na mikolo ya Mosiya; mpe nazalaki na bomoi mpo na komona liwa na ye; mpe Benyamina, mwana na ye, akonzaki na esika na ye.",
                "24": "Mpe tala, namonaki, na mikolo ya mokonzi Benyamina, etumba ya ndongo mpe bosopi makila kati na Banefi mpe Balamani. Kasi tala, Banefi bazwaki litomba mingi likolo na bango; iyo, na lolenge ete mokonzi Benyamina abenganaki bango libanda ya mboka Zalayemila.",
                "25": "Mpe esalemaki ete nabandaki kozala mobange; mpe, lokola nazalaki na nkona te, mpe nayebaki ete mokonzi Benyamina azalaki moto moko moyengebene liboso ya Nkolo, boye, nakopesa bapalaki oyo epayi na ye, kolendisaka bato nyonso mpo na koya epayi na Nzambe, Moko Mosantu ya Yisalaele, mpe kondima masakoli, mpe bimoniseli, mpe lisalisi ya banjelu, mpe likabo ya koloba minoko, mpe likabo ya bolimboli nkota, mpe makambo nyonso oyo ezali malamu; mpo ezali na eloko moko te oyo ezali malamu longola se soki ewuti na Nkolo; mpe oyo ezali ya mabe ewuti na zabulu.",
                "26": "Mpe sikawa, bandeko balingami na ngai, nalingi ete boya epayi ya Klisto, oyo azali Moko Mosantu ya Yisalaele, mpe bokabola na ye lobiko, mpe na ye nguya ya bosikoli. Iyo, boya epayi na ye, mpe bobonza milimo na bino mibimba lokola libonza epayi na ye, mpe bokoba na kokilaka bilei mpe kosambelaka, mpe botia molende kino na nsuka; mpe lokola Nkolo azali na bomoi bokobikisama.",
                "27": "Mpe sikawa nalingi koloba mwa moke mpo na oyo etali mwa motango moke ya baoyo bakendaki kati na esobe mpo na kozonga na mboka ya Nefi; mpo ezalaki na motango monene ya baoyo bazalaki na mposa ya kozwa mboka ya bosangoli libula na bango.",
                "28": "Boye, bamataki kati na esobe. Mpe lokola mokambi na bango azalaki moto ya mpiko mpe moto ya makasi, mpe moto na matoyi mangongi, boye abimisaki boweli na kati na bango; mpe babomaki bango nyonso, longola se ntuku mitano, na esobe, mpe bazongaki lisusu na mboka ya Zalayemila.",
                "29": "Mpe esalemaki ete bakamataki mpe lokola basusu na motango monene, mpe bakendaki mobembo na bango lisusu kati na esobe.",
                "30": "Mpe ngai, Amaleki, nazalaki na ndeko mobali, oyo lisusu akendaki elongo na bango; mpe uta kala nayoka te nsango mpo na ntina na bango. Mpe nazali penepene ya kolala na lilita na ngai; mpe bapalaki oyo etondi. Mpe natie nsuka na maloba na ngai."
            }
        }
    },
    "w-of-m": {
        "meta": {
            "slug": "w-of-m",
            "name": "Maloba ya Mormon",
            "chapterWord": "Mokapo"
        },
        "chapters": {
            "1": {
                "1": "Mpe sikawa ngai, Mormon, ekomi ngai mpembeni mpo na kopesa lisolo ya makomi oyo nazalaki kosala kati na maboko ya mwana na ngai Moroni, tala namonaki penepene na bobebisami nyonso ya bato na ngai, Banefi.",
                "2": "Mpe elekaki monkama mingi ya mibu nsima ya boyei ya Klisto ete napesi masolo ya makomi oyo kati na maboko ya mwana mobali na ngai; mpe nabanzi ete akotatola bobebisami mobimba ya bato na ngai. Kasi tika Nzambe asala ete abikisa yango, ete akoka kokoma mwa moke mpo na ntina na bango, mpe mwa moke mpo na ntina ya Klisto, ete mbele mokolo moko makoka kopesa bango litomba.",
                "3": "Mpe sikawa, nakoloba mwa moke mpo na ntina ya oyo nakomaki; mpo esilaki ngai kosala bokuse uta na bapalaki ya Nefi, kino na boyangeli ya mokonzi Benyamina, oyo Amaleki alobelaki, nalukaki na kati ya masolo ya makomi oyo bapesaka kati na maboko na ngai, mpe nakutaki bapalaki oyo, oyo ezali na lisolo moke ya baprofeta, uta na Yakobo kino na boyangeli ya mokonzi oyo Benyamina, mpe lisusu mingi ya maloba ya Nefi.",
                "4": "Mpe makambo oyo ezali likolo ya bapalaki oyo makosepelisa ngai, mpo na masakoli ya boyei ya Klisto; mpe batata na ngai bayebaki ete mingi na yango ekokisamaki; iyo, mpe lisusu nayebi ete makambo mingi lokola masakolamaki mpo na oyo etali biso kina mokolo oyo masili kokokisama, mpe lokola mingi ezali kokende mosika nsima na mokolo oyo esengeli na ntembe te kosalema—",
                "5": "Boye, naponaki makambo oyo, mpo na kosilisa lisolo ya makomi na ngai na yango, oyo etikali ya lisolo ya makomi na ngai nakokamata uta na bapalaki ya Nefi; mpe nakoki kokoma te eteni ya nkama ya makambo ya bato na ngai.",
                "6": "Kasi tala, nakokamata bapalaki oyo, oyo ezali na masakoli mpe bimoniseli oyo, mpe nakotia yango elongo na oyo etikali ya lisolo ya makomi na ngai, mpo ezali ya boponi epayi na ngai; mpe nayebi ete ekozala ya boponi epayi ya bandeko na ngai.",
                "7": "Mpe nasali oyo mpo na ntina ya bwania; mpo boye eyebisamaki epayi na ngai, engebene na misala ya Molimo ya Nkolo oyo azali na ngai. Mpe sikawa, nayebi makambo nyonso te; kasi Nkolo ayebi makambo nyonso oyo ekoya; boye, asali kati na ngai mpo na kosala engebene na bolingi na ye.",
                "8": "Mpe losambo na ngai na Nzambe ezali mpo na ntina ya bandeko na ngai, ete bakoka mbala moko lisusu koya na boyebi ya Nzambe, iyo, bosikoli ya Klisto; ete bakoka kozala lisusu bato ya kosepela.",
                "9": "Mpe sikawa ngai, Mormon, nalingi kosilisa lisolo ya makomi na ngai, oyo nakamataki uta na bapalaki ya Nefi; mpe nasali yango engebene na boyebi mpe bososoli boye Nzambe apesaki ngai.",
                "10": "Boye, esalemaki ete esilaki Amaleki kopesa bapalaki oyo na maboko ya mokonzi Benyamina, akamataki yango mpe atiaki yango elongo na bapalaki mosusu, oyo ezali na masolo ya makomi ekitanisamaki na bakonzi, uta nkola na nkola kino na mikolo ya mokonzi Benyamina.",
                "11": "Mpe ekitanisamaki uta na mokonzi Benyamina, uta nkola na nkola, kino makweyaki kati na maboko na ngai. Mpe ngai, Mormon, nasambeli Nzambe ete ebatelama uta na ntango oyo kokende liboso. Mpe nayebi ete makobatelama; mpo ezali na makambo minene oyo ekomami likolo na yango, uta na oyo bato na ngai mpe bandeko na bango bakosambisama na mokolo monene mpe ya nsuka, engebene na liloba ya Nzambe oyo ekomami.",
                "12": "Mpe sikawa, mpo na oyo etali mokonzi oyo Benyamina—Ezalaki na mwa boweli moke na kati ya bato na ye moko.",
                "13": "Mpe esalemaki lisusu ete mampinga ya Balamani makitaki uta na mboka ya Nefi, mpo na kobunda na bato na ye. Kasi tala, mokonzi Benyamina asangisaki mampinga na ye esika moko, mpe atelemelaki bango; mpe abundaki na makasi ya loboko ya ye moko, na mompanga ya Labana.",
                "14": "Mpe na makasi ya Nkolo bawelanaki na banguna na bango, kino babomaki nkoto mingi ya Balamani. Mpe esalemaki ete bawelaki na Balamani kino babenganaki bango uta na mboka nyonso ya bosangoli libula na bango.",
                "15": "Mpe esalemaki ete esilaki baKlisto ya lokuta kozala, mpe minoko na bango kokangama, mpe kopesama etumbu engebene na mabe na bango;",
                "16": "Mpe esilaki baprofeta ya lokuta kozala, mpe bateyi mpe balakisi ya lokuta na kati ya bato, mpe esilaki baoyo nyonso kopesama etumbu engebene na mabe na bango; mpe esilaki boweli boike mpe bokabwani kozala epayi ya Balamani, tala, esalemaki ete mokonzi Benyamina, na lisalisi ya baprofeta basantu oyo bazalaki na kati ya bato na ye—",
                "17": "Mpo tala, mokonzi Benyamina azalaki moto mosantu, mpe ayangelaki likolo ya bato na ye na bosembo; mpe ezalaki na bato basantu mingi na mboka, mpe bateyaki liloba ya Nzambe na nguya mpe likoki; mpe basalelaki maloba ya makasi mingi mpo na matoyi mangongi ya bato—",
                "18": "Boye, na lisalisi ya baye, mokonzi Benyamina, na kosalaka na bokasi nyonso ya nzoto na ye mpe na nguya ya molimo na ye mobimba, mpe lisusu baprofeta, afandisaki mbala moko mosusu kimia na mboka."
            }
        }
    },
    "mosiah": {
        "meta": {
            "slug": "mosiah",
            "name": "Buku ya Mosiya",
            "chapterWord": "Mokapo"
        },
        "chapters": {
            "1": {
                "1": "Mpe sikawa ezalaki lisusu te na boswani na mboka mobimba ya Zalayemila, na kati ya bato nyonso oyo bazalaki ya mokonzi Benyamina, boye ete mokonzi Benyamina azalaki kaka na kimia na ntango nyonso oyo etikalaki mikolo na ye.",
                "2": "Mpe esalemaki ete azalaki na bana mibali Misato; mpe abiangaki nkombo na bango Mosiya, Elolumi, mpe Elamani. Mpe asalaki ete bateyama na lokota nyonso ya batata na ye, ete na nzela wana bakoka kokoma bato ya bososoli; mpe ete bakoka koyeba mpo na oyo etali masakoli oyo elobamaki na minoko ya batata na bango, oyo epesamaki bango na loboko ya Nkolo.",
                "3": "Mpe ateyaki lisusu bango mpo na oyo etali masakoli oyo ekomamaki likolo ya bapalaki ya motako, kolobaka: Bana mibali na ngai, nalingi bomikundola ete soki ezalaka bapalaki oyo te, oyo ezali na masolo ya makomi mpe mitindo oyo, tosengelaki koyoka mpasi kati na bozangi koyeba, kutu na ntango ya lelo, koyebaka te mibombamo ya Nzambe.",
                "4": "Mpo ekokaki te kosalema ete tata na biso, Lehi, akoka komikundola lisusu makambo oyo nyonso, mpo na kolakisa yango na bana na ye, longola se soki ezalaki na lisalisi ya bapalaki oyo; mpo lokola bateyaki ye na lokota ya Baejipito boye akokaki kotanga minkoma oyo ezalaki likolo, mpe kolakisa yango na bana na ye, ete boye bakokaki kolakisa yango na bana na bango, mpe bongo kokokisaka mitindo ya Nzambe, kutu kino na ntango ya lelo.",
                "5": "Nazali koloba epayi na bino, bana mibali na ngai, soki ezalaka te mpo na biloko oyo, oyo ebombamaki mpe ebatelamaki na loboko ya Nzambe, ete tokoka kotanga mpe kososola mibombamo na ye, mpe kozala na mitindo na ye ntango nyonso liboso ya miso na biso, ete kutu batata na biso balingaki moke moke kobebisama na bozangi boyambi, mpe tolingaki kozala lokola bandeko na biso, Balamani, baoyo bayebi eloko moko te mpo na oyo etali makambo oyo, soki te kutu bazali kondima yango te ntango balakisami yango, na ntina ya mimesano ya batata na bango, oyo elongobani te.",
                "6": "O bana mibali na ngai, nalingi bomikundola ete maloba oyo ezali solo, mpe lisusu ete masolo ya makomi oyo ezali solo. Mpe tala, lisusu bapalaki ya Nefi, oyo ezali na masolo ya makomi mpe maloba ya batata na biso uta na ntango batikaki Yelusaleme kino sikawa, mpe ezali solo; mpe tokoki koyeba bosolo na yango mpo tozali na yango liboso ya miso na biso.",
                "7": "Mpe sikawa, bana mibali na ngai, nalingi ete bomikundola koluka yango na molende, ete bokoka kozwa litomba na yango; mpe nalingi ete bobatela mitindo ya Nzambe, ete bokoka kofuluka na mboka yango engebene na bilako oyo Nkolo asalaki epayi ya batata na biso.",
                "8": "Mpe mokonzi Benyamina ateyaki bana mibali na ye makambo mingi mosusu, oyo ekomami na buku oyo te.",
                "9": "Mpe esalemaki ete esilaki mokonzi Benyamina kotia nsuka na koteyaka bana mibali na ye, ete akomaki mobange, mpe amonaki ete asengelaki kala mingi te kokende nzela ya mabele nyonso; boye, akanisaki ete elongobanaki ete apesa bokonzi epayi ya moko ya bana mibali na ye.",
                "10": "Boye, bamemaki Mosiya liboso na ye; mpe oyo ezali maloba oyo alobaki epayi na ye, kolobaka: Mwana mobali na ngai, nalingi ete osala liyebisi moko epayi na epayi na mboka oyo mobimba na kati ya bato nyonso oyo, to bato ya Zalayemila, mpe bato ya Mosiya baoyo bafandi na mboka, ete na nzela wana bakoka kosangana esika moko; mpo, na mokolo ya nsima nakoyebisa epayi ya bato oyo na ngai na monoko na ngai moko ete ozali mokonzi mpe moyangeli likolo ya bato baye, oyo Nkolo Nzambe na biso apesaki biso.",
                "11": "Mpe lisusu, nakopesa bato oyo nkombo, ete na yango bakoka kokesenisama likolo ya bato nyonso oyo Nkolo Nzambe amemaki uta na mboka ya Yelusaleme; mpe oyo nakosala mpo bazalaki bato ya molende na kobatelaka mitindo ya Nkolo.",
                "12": "Mpe nakopesa epayi na bango nkombo oyo ekolongolama soki moke te, longola se soki ezali na nzela ya bobuki mobeko.",
                "13": "Iyo, mpe lisusu nalobi epayi na yo, ete soki bato oyo basungami mpenza na Nkolo bakwei kati na bobuki mobeko, mpe bakomi bato ya nkuna mpe bato ya ekobo, ete Nkolo akosundola bango, ete na yango bakoma bato ya bolembu lokola bandeko na bango; mpe akobatela bango lisusu te na nguya na ye ezanga emekiseli mpe ya kokamwa, lokola abatelaki kino sikawa batata na biso.",
                "14": "Mpo nakoloba epayi na yo, ete soki atandolaki te loboko na ye na kobatelaka batata na biso basengelaki kokweya kati na maboko ya Balamani, mpe kokoma bato oyo bazwi likama ya boyini na bango.",
                "15": "Mpe esalemaki ete esilaki mokonzi Benyamina kotia nsuka na maloba oyo na mwana mobali na ye, ete apesaki ye mokumba mpo na oyo etali makambo nyonso ya bokonzi.",
                "16": "Mpe lisusu, apesaki ye mokumba mpo na oyo etali masolo ya makomi oyo ekomamaki likolo ya bapalaki ya motako; mpe lisusu bapalaki ya Nefi; mpe lisusu, mompanga ya Labana, mpe libungutulu to mokambi, oyo ekambaki batata na biso na nzela ya esobe, oyo elengelamaki na loboko ya Nkolo ete na yango bakokaki kokambama, moko na moko engebene na bokebi mpe molende oyo bapesaki epayi na ye.",
                "17": "Boye, lokola bazangaki bondimi bafulukaki te to bakendaki liboso mpe te na mobembo na bango, kasi bazongisamaki nsima, mpe bamilukelaki nkanda ya Nzambe likolo na bango; mpe boye babetamaki na nzala mpe mitungisi ya nsomo, mpo na kolamusa bango na bokundoli ya mosala na bango.",
                "18": "Mpe sikawa, esalemaki ete Mosiya akendaki mpe asalaki lokola tata na ye atindaki ye, mpe asakolaki epayi ya bato nyonso oyo bazalaki na mboka ya Zalayemila ete na yango bakokaki kosangana bango moko esika moko; mpo na kokende na tempelo koyoka maloba oyo tata na ye akolobela bango."
            },
            "2": {
                "1": "Mpe esalemaki ete esilaki Mosiya kosala lokola Tata na ye atindaki ye, mpe kosala bosakoli bipayi na mboka mobimba, ete bato basanganaki bango moko esika moko bipayi na mboka mobimba, ete bamataki na tempelo mpo na koyoka maloba oyo mokonzi Benyamina alingaki kolobela bango.",
                "2": "Mpe ezalaki na motango moko monene ya bato, kutu mingi bongo ete batangaki bango te; mpo bayikanaki mpenza mpe bakomaki motango monene na mboka.",
                "3": "Mpe bakamataki lisusu babotami ya yambo ya bibwele na bango, ete bakoka kotumba mbeka mpe kopesa mabonza matumbama engebene na mobeko ya Mose;",
                "4": "Mpe lisusu ete bakoka kopesa matondi na Nkolo Nzambe na bango, oyo amemaki bango uta na mboka ya Yelusaleme, mpe oyo abikisaki bango uta na maboko ya banguna na bango, mpe aponaki bato ya boyengebene mpo na kozala bateyi na bango, mpe lisusu moyengebene mpo na kozala mokonzi na bango, oyo afandisaki kimia na mboka ya Zalayemila, mpe oyo alakisaki bango kobatela mitindo ya Nzambe, ete bakoka kosepela mpe kotondisama na bolingo epayi ya Nzambe mpe bato nyonso.",
                "5": "Mpe esalemaki ete ntango bakomaki na tempelo, batelemisaki biema na bango nzinganzinga mpembeni, moto na moto engebene na libota na ye, oyo ezalaki na mwasi na ye, mpe bana mibali na ye, mpe bana basi na ye, mpe bana mibali na bango, mpe bana basi na bango, uta na nkulutu kino na leki, libota na libota kozalaka ya kokabwana moko na mosusu.",
                "6": "Mpe batelemisaki biema na bango nzinganzinga mpembeni na tempelo, moto na moto kotalisaka ekuke ya ema na ye na ngambo ya tempelo, ete na boye bakokaki kofanda na biema na bango mpe koyoka maloba oyo mokonzi Benyamina alingaki kolobela bango;",
                "7": "Mpo ebele ya bato yango bazalaki na motango monene ete mokonzi Benyamina akokaki te koteya bango nyonso kati na bifelo ya tempelo, boye atongisaki linongi, ete na yango bato na ye bakokaki koyoka maloba oyo alingaki kolobela bango.",
                "8": "Mpe esalemaki ete abandaki kolobela bato na ye uta na linongi; mpe bakokaki te nyonso koyoka maloba na ye mpo na monene ya ebele ya bato yango; boye asalaki ete maloba oyo alobaki makomisama mpe matindama na kati na bango oyo bazalaki te na nse ya lokito ya mongongo na ye, ete bakoka bango mpe lisusu kozwa maloba na ye.",
                "9": "Mpe oyo ezali maloba oyo alobaki mpe akomisaki, kolobaka: Bandeko na ngai, bino nyonso oyo bosangani bino moko esika moko, bino baoyo bokoki koyoka maloba na ngai oyo nakoloba epayi na bino na mokolo oyo; mpo natindi bino te komata awa mpo na kosakana na maloba oyo nakoloba, kasi ete boyokela ngai, mpe bofungola matoyi na bino ete bokoka koyoka, mpe mitema na bino ete bokoka kososola, mpe mayele na bino ete mibombamo ya Nzambe mikoka kofungwana na miso na bino.",
                "10": "Natindi bino te komata awa ete bobanga ngai, to ete bomikundola ete ngai, se na ngai moko nazali koleka moto ya kufa.",
                "11": "Kasi nazali lokola se bino moko, nayangelami na bolembu ya ndenge nyonso na nzoto mpe na mayele; kasi naponamaki na bato oyo, mpe nabulisamaki na tata na ngai, mpe napesamaki nzela na loboko ya Nkolo ete nazala moyangeli mpe mokonzi likolo ya bato oyo; mpe nabombamaki mpe nabatelamaki na nguya na ye ezanga emekiseli, mpo na kosalela bino na bokasi, mayele mpe makasi nyonso oyo Nkolo apesaki epayi na ngai.",
                "12": "Nalobi epayi na bino ete lokola napesamaki nzela mpo na kolekisa mikolo na ngai na kosalelaka bino, kutu kino na ntango oyo, mpe nalukaki wolo soki mpe mpauni te soki mpe lolenge moko ya bozwi uta na bino te;",
                "13": "Mpe napesaki te nzela ete bokangama na boloko, to ete bokomisama baumbu moko na mosusu, to ete boboma, to bopunza, to boyiba, to bosala ekobo; to kutu napesaki te nzela ete bokoka kosala nkuna ya lolenge moko, mpe nalakisaki bino ete bosengeli kobomba mitindo ya Nkolo, na makambo nyonso oyo atindaki bino—",
                "14": "Mpe kutu ngai, ngai moko, nasalaki na maboko na ngai moko ete nakoka kosalela bino, mpe ete botungisama te na bozito ya mpako, mpe ete eloko moko te eya likolo na bino oyo ekozala mpasi mpo na kokumba—mpe na makambo oyo nyonso oyo nalobaki, bino moko bozali banzeneneke mokolo oyo.",
                "15": "Kasi, bandeko na ngai, nasalaki te makambo oyo mpo ete nakoka komibeta ntolo, mpe nalobeli te makambo oyo ete na yango nakoka kofunda bino; kasi nalobeli bino makambo oyo ete bokoka koyeba ete nakoki koyanola na mayele ya motema oyo mozanga elindo liboso ya Nzambe na mokolo oyo.",
                "16": "Tala, nalobi epayi na bino ete mpo nalobelaki bino ete nalekisaki mikolo na ngai na kosalelaka bino, nazali na mposa ya komibeta ntolo te, mpo nazalaki mpenza kosalela Nzambe.",
                "17": "Mpe tala, nalobeli bino makambo oyo ete bokoka koyekola bwania; ete bokoka koyekola ete ntango bozali kosalela baninga bazalani na bino bozali mpenza kosalela Nzambe na bino.",
                "18": "Tala, bobiangaki ngai mokonzi na bino; mpe soki ngai, oyo bobiangi mokonzi na bino, nazali kosala mpenza mpo na kosalela bino, bongo esengeli bino te kosala mpo na kosalela moko na mosusu?",
                "19": "Mpe tala lisusu, soki ngai, oyo bobiangi mokonzi na bino, oyo alekisaki mikolo na ye na kosalelaka bino, mpe azalaki nzokande kosalela Nzambe, ebongi ngai te na matondi uta epayi na bino, O lolenge boni esengeli bino kotonda Mokonzi na bino ya lola!",
                "20": "Nalobi epayi na bino, bandeko na ngai, ete soki bokozongisa matondi mpe masanzoli nyonso oyo molimo na bino mobimba mozali na nguya ya kozwa, na Nzambe wana oyo akelaki bino, mpe abombaki mpe abatelaki bino, mpe asalaki ete bosepela, mpe apesaki nzela ete bozala na kimia moko na mosusu—",
                "21": "Nalobi epayi na bino ete soki bosaleli ye oyo akelaki bino uta na ebandeli, mpe azali kobatela bino mokolo na mokolo, na kopesaka bino mpema, ete bokoka kozala na bomoi mpe koningana mpe kosala engebene na bolingi na bino moko, mpe kutu kosungaka bino uta ngonga moko na mosusu—Nalobi, soki bokosalela ye na molimo na bino mobimba nzokande bokozala basali baoyo bazangi litomba.",
                "22": "Mpe tala, nyonso oyo asengi bino ezali se kobomba mitindo na ye; mpe alakaki bino ete soki bokobomba mitindo na ye bokofuluka na mboka yango; mpe abongwanaka soki moke te uta na oyo alobaki; boye, soki bobombi mitindo na ye akopambola bino mpe akofulukisa bino.",
                "23": "Mpe sikawa, na esika ya yambo, akelaki bino, mpe apesaki bino ya bomoi na bino, mpo na yango bozali na niongo epayi na ye.",
                "24": "Mpe ya mibale, asengi bino ete bosala lokola atindaki bino; mpo na oyo soki bosali, akopambola bino sasaipi; mpe boye afutaki bino. Mpe bozali naino na niongo na ye, mpe bozali, mpe bokozala, libela na libela; boye, ntina nini esengeli bino komibeta ntolo?",
                "25": "Mpe sikawa natuni, ekoki bino koloba likambo na bino moko? Nayanoli, Te. Bokoki te koloba ete bozali mpenza kutu lokola mputulu ya mabele; nzokande bokelamaki na mputulu ya mabele; nzokande tala, yango ezali na ye oyo akelaki bino.",
                "26": "Mpe ngai, kutu ngai, oyo bobiangi mokonzi na bino, nazali moto malamu te koleka oyo bozali bino moko; mpo nazali mputulu mpe lokola. Mpe bomoni ete nakomi mobange, mpe nakomi penepene na kotika nzoto oyo ya kufa na mama na ye mabele.",
                "27": "Boye, lokola nalobaki epayi na bino ete nasalelaki bino, kotambolaka na mayele ya motema mazanga elindo liboso ya Nzambe, kutu boye ngai na ntango oyo nasalaki ete bosangana esika moko, ete nakoka komonana na mpamela te, mpe ete makila eya te likolo na ngai, wana ekotelema ngai mpo na kosambisama na Nzambe mpo na makambo oyo atindaki ngai mpo na oyo etali bino.",
                "28": "Nalobi epayi na bino ete nasalaki ete bosangana esika moko ete nakoka kosukola bilamba na ngai uta na makila na bino, na eleko oyo ya ntango ekomi ngai penepene ya kokita na lilita na ngai, ete nakoka kokita na kimia, mpe molimo na ngai mozanga kufa mokoka kokutana elongo na lingomba ya bayembi likolo na koyembaka masanzoli ya Nzambe moyengebene.",
                "29": "Mpe lisusu, nalobi epayi na bino ete nasalaki ete bosangana esika moko, ete nakoka koyebisa epayi na bino ete nakoki kozala lisusu te molakisi na bino, soki te mokonzi na bino;",
                "30": "Mpo kutu na ntango oyo, nzoto na ngai mobimba ezali kolenge mpenza ntango ezali ngai komeka kolobela bino; kasi Nkolo Nzambe asungi ngai, mpe apesi ngai nzela ete nalobela bino, mpe atindaki ngai ete nayebisa bino na mokolo oyo, ete mwana mobali na ngai Mosiya azali mokonzi mpe moyangeli likolo na bino.",
                "31": "Mpe sikawa, bandeko na ngai, nalingi ete bosala lokola bosalaki kino sikawa. Lokola bobombaki mitindo na ngai, mpe lisusu mitindo ya tata na ngai, mpe bofulukaki, mpe bobikisamaki uta na kokweya kati na maboko ya banguna na bino, kutu boye soki bobombi mitindo ya mwana mobali na ngai, to mitindo ya Nzambe oyo ekopesama epayi na bino na nzela na ye, bokofuluka na mboka, mpe banguna na bino bakozala te na nguya likolo na bino.",
                "32": "Kasi, O bato na ngai, bokeba mbele boweli ebotama na kati na bino, mpe bopona kotosa molimo ya mabe, oyo Tata na ngai Mosiya alobelaki.",
                "33": "Mpo tala, ezali na lisuma moko esakolami likolo na ye oyo aponi kotosa molimo wana; mpo soki aponi kotosa yango, mpe awumeli mpe akufi na masumu na ye, se ye moko wana kaka akomela bokweisami mpo na molimo na ye moko; mpo akozwa lokola lifuta na ye etumbu ya libela, ebukaki ye mobeko ya Nzambe na bokeseni na boyebi na ye moko.",
                "34": "Nalobi epayi na bino, ete ezali na moko te na kati na bino, longola se soki ezali bana mike na bino baoyo bateyami te mpo na oyo etali makambo oyo, oyo ayebi te ete bozali na niongo ya seko na Tata na bino na lola, mpo na kozongisela ye nyonso oyo bozali na yango mpe nyonso oyo bozali; mpe lisusu ateyami te mpo na oyo etali masolo ya makomi oyo ezali na masakoli oyo elobamaki na baprofeta basantu, kutu kino na ntango tata na biso, Lehi, atikaki Yelusaleme;",
                "35": "Mpe lisusu, nyonso oyo elobamaki na batata na biso kino sikawa. Mpe tala, lisusu, balobaki oyo batindamaki na Nkolo; boye, ezali sembo mpe solo.",
                "36": "Mpe sikawa, nakoloba epayi na bino, bandeko na ngai, ete ekosila bino koyeba mpe kolakisama makambo oyo nyonso, soki bokobuka mobeko mpe bokokende na bokeseni na oyo elobamaki, ete bomilongola uta na Molimo ya Nkolo, ete ekoka kozala na esika te kati na bino mpo na kokamba bino na banzela ya bwania ete bokoka kopambolama, kofuluka, mpe kobatelama—",
                "37": "Nakoloba epayi na bino, ete moto oyo akosala oyo, se ye moko wana kaka akobima na botomboki ya polele na Nzambe; boye aponi kotosa molimo ya mabe, mpe akomi monguna ya bosembo nyonso; boye, Nkolo azali te na esika kati na ye, mpo afandaka te na batempelo ezanga bosantu.",
                "38": "Boye soki moto wana ayamboli te, mpe awumeli mpe akufi lokola monguna ya Nzambe, masengami ya boyengebene ya bonzambe bikolamusa molimo na ye mozanga kufa na eyoki ya makasi ete ayeba elindo na ye moko, oyo ekosala ete azonga nsima uta na miso ya Nkolo, mpe ekotondisa ntolo na ye na elindo, mpe mpasi, mpe nsomo, oyo ezali lokola moto oyo mozimaka te, oyo kani mololi emataka libela na libela.",
                "39": "Mpe sikawa nalobi epayi na bino, ete boboto ezali na bosenga te mpo na moto wana; boye nsuka na ezali kokanga motema na monioko oyo mosukaka soki moke te.",
                "40": "O, bino nyonso bampaka, mpe lisusu bino bilenge mibali, mpe bino bana mike baoyo bakoki koyoka maloba na ngai, mpo nalobelaki bino polele ete bokoka kososola, nazali kosambela ete bolamuka mpo na kokundola ezaleli ya nsomo ya baoyo bakweyaki kati na bobuki mobeko.",
                "41": "Mpe lisusu, nazali na mposa ete bomanyola likolo ya ezalela ya bopambolami mpe ya esengo na bango oyo babatelaka mitindo ya Nzambe. Mpo bapambolami na makambo nyonso, ya ntango mpe ya molimo lokola; mpe soki batikali sembo kino nsuka nde bayambami kati na lola, ete na yango bakoka kofanda elongo na Nzambe na ezalela ya esengo oyo esukaka mokolo moko te. O bomikundola, bomikundola ete makambo oyo ezali solo; mpo Nkolo Nzambe alobaki yango."
            },
            "3": {
                "1": "Mpe lisusu bandeko na ngai, nakobenda bokebi na bino, mpo nazali mwa moke na mingi ya koloba epayi na bino; mpo tala, nazali na makambo ya koyebisa bino mpo na oyo etali oyo ekoya.",
                "2": "Mpe makambo oyo nakolobela bino boyebisamaki epayi na ngai na anjelu uta na Nzambe. Mpe alobaki epayi na ngai: Lamuka; mpe nalamukaki, mpe tala atelemaki liboso na ngai.",
                "3": "Mpe alobaki epayi na ngai: Lamuka, mpe yoka maloba oyo nakoyebisa yo; mpo tala, nayei mpo na koyebisa yo nsango ya nsai ya bosepeli monene.",
                "4": "Mpo Nkolo ayokaki sambo na yo, mpe asambisi bosembo na yo, mpe atindi ngai mpo na koloba epayi na yo ete okoki kosepela; mpe ete okoki koyebisa epayi ya bato na yo, ete bango mpe lokola bakoka kotonda na bosepeli.",
                "5": "Mpo tala, ntango ekoya, mpe ezali mosika te, ete na nguya, Nkolo ya Nguya nyonso oyo ayangelaka, oyo azalaki, mpe azali uta boseko nyonso na boseko nyonso, akokita na nse uta na lola na kati ya bana ya bato, mpe akofanda na tabelenakele ya bodongo, mpe akokende na kati ya bato, kosalaka makamwisi ya nguya, lokola kobikisa bakoni, kosekwisa bakufi, kosalaka ete batengoli batambola, bato bakufa miso bazwa bomoni, mpe bato bakufa matoyi bayoka, mpe kobikisaka ndenge nyonso ya bokono.",
                "6": "Mpe akobengana bazabulu, soki te milimo ya mabe oyo mifandi na mitema ya bana ya bato.",
                "7": "Mpe tala, akoyoka mpasi ya masenginia, mpe bolozi ya nzoto, nzala, mposa ya mai, mpe bolembi, kutu koleka oyo moto akoki koyoka mpasi, longola se soki ezali kino liwa; mpo tala, nsomo na ye ekozala bongo monene mpo na nkuna mpe bonsomo ya bato na ye ete makila makobima uta na lidusu moko moko ya mposo ya nzoto.",
                "8": "Mpe akobiangama Yesu Klisto, Mwana ya Nzambe, Tata ya lola mpe mabele, Mokeli ya biloko nyonso uta na ebandeli; mpe mama na ye akobiangama Malia.",
                "9": "Mpe tala, ayei epayi ya baoyo ya ye moko, ete lobiko ekoka koya epayi na bana ya bato kutu na nzela ya bondimi na nkombo na ye; mpe kutu na nsima ya nyonso oyo bakotala se lokola moto, mpe bakoloba ete azali na zabulu, mpe bakofiakola ye, mpe bakobaka ye na ekulusu.",
                "10": "Mpe akosekwa na mokolo ya misato uta na bakufi; mpe tala, atelemi mpo na kosambisa mokili; mpe tala, makambo nyonso oyo masalemi ete bosambisi ya sembo ekoka koya likolo ya bana ya bato.",
                "11": "Mpo tala, mpe lisusu makila na ye mamikabami mpo na masumu ya baoyo bakweyaki na bobuki mobeko ya Adama, baoyo bakufaki koyebaka te bolingi ya Nzambe mpo na oyo etali bango, soki te baoyo basalaki masumu kati na bozangi koyeba.",
                "12": "Kasi lisuma, lisuma epayi na ye oyo ayebi ete atomboki na Nzambe! Mpo lobiko ekoya na moto moko te ya lolenge oyo longola se soki ezali na nzela ya boyamboli mpe bondimi na Nkolo Yesu Klisto.",
                "13": "Mpe Nkolo Nzambe atindaki baprofeta basantu na ye epayi na bana nyonso ya bato, mpo na kosakola makambo oyo epayi na libota na libota, ekolo na ekolo, mpe monoko na monoko, ete na yango nyonso oyo bakondima ete Klisto akoya, se bango wana kaka bakozwa bolimbisi ya masumu na bango, mpe bakosepela na bosepeli monene koleka mpenza, lokola se soki asilaki kala koya na kati na bango.",
                "14": "Nzokande Nkolo Nzambe amonaki ete bato na ye bazali bato na matoyi mangongi, mpe apesaki bango mobeko, kutu mobeko ya Mose.",
                "15": "Mpe bilembo, mpe makamwisi, mpe bililingi, mpe bilili mingi nde alakisaki epayi na bango, mpo na oyo etali boyei na ye; mpe lisusu baprofeta basantu balobelaki bango mpo na oyo etali boyei na ye; mpe nzokande bayeisaki mitema na bango makasi, mpe basosolaki te ete mobeko ya Mose ezali na motuya moko te longola se soki ezali na nzela ya bomikabi ya makila na ye.",
                "16": "Mpe kutu soki ekokaki kosalema ete bana mike bakoka kosumuka bakokaki te kobikisama; kasi nalobi epayi na bino ete bapambolami; mpo tala, lokola bazali kokweya na Adama, to na mbotama, kutu bongo makila ya Klisto mamikabami mpo na masumu na bango.",
                "17": "Mpe lisusu, nalobi epayi na bino, ete nkombo mosusu ekozala te oyo epesami tna nzela moko soki mpe eloko mosusu na nzela oyo wapi lobiko ekoki koya epayi ya bana ya bato, longola se kati to mpe na nzela ya nkombo ya Klisto, Nkolo ya Nguya nyonso.",
                "18": "Mpo tala asambisaka, mpe bosambisi na ye ezali alima; mpe mwana oyo akokufa na bomwana na ye akowa te; kasi bato bakomela bokweisami na milimo na bango moko longola se soki bamikitisi mpe bakomi lokola bana mike, mpe bandimi ete lobiko ezalaki, mpe ezali, mpe ekoya, kati mpe na nzela ya makila ya bomikabi ya Klisto, Nkolo ya Nguya nyonso.",
                "19": "Mpo moto ya mokili azali monguna ya Nzambe, mpe azalaki uta na bokwei ya Adama, mpe akozala, libela na libela, longola se soki amitiki na masengisi ya Molimo Mosantu, mpe abwaki mosika moto ya mokili mpe akomi mosantu na nzela ya bomikabi ya Klisto Nkolo, mpe akomi lokola mwana moke, moto ya botosi, mosokemi, moto ya bomikitisi, moto ya motema molai, atonda na bolingo, oyo azali na bolingi ya kotosa makambo nyonso oyo Nkolo amoni elongobani kotinda likolo na ye, kutu lokola mwana moke atosaka tata na ye.",
                "20": "Mpe lisusu, nalobi epayi na bino, ete ntango ezali koya wapi ntango boyebi ya Mobikisi ekopanzana bipayi nyonso uta ekolo na ekolo, libota na libota, monoko na monoko, mpe bato na bato.",
                "21": "Mpe tala, ekoya ntango wana, moto moko te akomonana ete azangi mpamela liboso ya Nzambe, longola se soki ezali bana mike, bobele na nzela ya boyamboli mpe bondimi na nkombo ya Nkolo Nzambe ya Nguya Nyonso.",
                "22": "Mpe kutu na ntango oyo, ntango ekosila yo koteya bato na yo makambo oyo Nkolo Nzambe na yo atindaki yo, kutu na ntango wana nde bakozala lisusu te bato oyo bazangi mpamela na miso ya Nzambe, bobele engebene na maloba oyo nalobaki epayi na yo.",
                "23": "Mpe sikawa nalobi maloba oyo Nkolo Nzambe atindaki ngai.",
                "24": "Mpe boye elobi Nkolo: Makoteleme lokola litatoli oyo ezali kongenga na kofundaka bato oyo, na mokolo ya bosambisi; na yango bakosambisama, moto na moto engebene na misala na ye, ezala soki ezali malamu, to soki ezali mabe.",
                "25": "Mpe soki ezali mabe bapesami na bomoni ya nsomo ya elindo mpe bonsomo na bango moko, oyo ekosala ete bango bazonga nsima uta na miso ya Nkolo kati na ezalela ya mpasi mpe monioko mozanga nsuka, uta wapi bakoki kozonga lisusu te; boye bamelaki bokweisami mpo na milimo na bango moko.",
                "26": "Boye, bamelaki nkeni mobimba ya nkele ya Nzambe, oyo boyengebene ekoki lisusu te kowangana epayi na bango lokola bokokaki kowangana ete Adama akweyaki mpo aliaki mbuma epekisama; boye, boboto ekokaki kozala na ekoki lisusu te likolo na bango libela.",
                "27": "Mpe monioko na bango ezali lokola liziba ya moto mpe libanga ya fofolo, ya yango mololi ezimaka te, mpe ya yango molinga emataka libela na libela. Boye nde Nkolo atindaki ngai. Amene."
            },
            "4": {
                "1": "Mpe sikawa, esalemaki ete etiaki mokonzi Benyamina nsuka na maloba oyo epesamaki epayi na ye na anjelu ya Nkolo, ete abwakaki miso na ye nzinganzinga mpembeni likolo ya ebele ya bato, mpe tala bakweyaki na mabele, mpo bobangi ya Nkolo eyaki likolo na bango.",
                "2": "Mpe bamimonaki na ezalela na bango moko ya mosuni, kutu mike koleka mputulu ya mabele. Mpe babelelaki na makasi bango nyonso na mongongo moko, kolobaka: O lakisa boboto, mpe tia makila ya bomikabi ya Klisto ete tokoka kozwa bolimbisi ya masumu na biso, mpe mitema na biso mikoka kopetolama; mpo tondimi na Yesu Klisto, Mwana ya Nzambe, oyo akelaki lola mpe mabele, mpe biloko nyonso; oyo akokita na kati ya bana ya bato.",
                "3": "Mpe esalemaki ete esilaki bango koloba maloba oyo Molimo ya Nkolo ayaki likolo na bango, mpe batondisamaki na bosepeli, kozwaka bolimbisi ya masumu na bango, mpe kozalaka na kimia ya mayele ya motema, na ntina ya bondimi mingi koleka mpenza boye bazalaki na yango na Yesu Klisto oyo akoya, engebene na maloba oyo mokonzi Benyamina alobaki epayi na bango.",
                "4": "Mpe mokonzi Benyamina afungolaki lisusu monoko na ye mpe abandaki kolobela bango, kolobaka: Baninga na ngai mpe bandeko na ngai, baboti na ngai mpe bato na ngai, nalingi lisusu kobenda bokebi na bino, ete bokoka koyoka mpe kososola ndambo oyo etikali ya maloba na ngai oyo nakoloba epayi na bino.",
                "5": "Mpo tala, soki boyebi ya bolamu ya Nzambe na ntango oyo malamusi bino mpo na koyoka ete bozali biloko mpamba mpe bozali kati na ezalela elongobani te mpe ya bokwei—",
                "6": "Nalobi epayi na bino, soki boyei na boyebi ya bolamu ya Nzambe, mpe nguya na ye ezangi emekiseli, mpe bwania na ye, mpe bompikiliki na ye, mpe motema molai na ye epayi na bana ya bato; mpe lisusu, bomikabi boye elengelamaki uta na bokelami ya mokili, ete na yango lobiko ekoka koya na ye oyo akotia motema na ye na Nkolo, mpe akozala na molende na kobombaka mitindo na ye, mpe akokoba kati na bondimi kutu kino na nsuka ya bomoi na ye, nalingi koloba bomoi ya nzoto ya kufa—",
                "7": "Nalobi, ete oyo azali moto oyo akozwa lobiko, na nzela ya bomikabi boye elengelamaki uta na bokelami ya mokili mpo na bato nyonso, baoyo bazalaki uta ntango wana na bokweisami ya Adama, soki te baoyo bazali, soki te baoyo bakozala, kutu kino na nsuka ya mokili.",
                "8": "Mpe oyo ezali nzela oyo wapi lobiko ekoya. Mpe ezali na lobiko mosusu te longola se oyo elobamaki; mpe ezali masengami mpe te na oyo wapi moto akoki kobikisama longola se masengami oyo nayebisaki bino.",
                "9": "Bondiya Nzambe; bondima ete azali, mpe ete akelaki biloko nyonso, na lola mpe na mabele mpe lokola; bondima ete azali na bwania nyonso, mpe nguya nyonso na lola mpe na mabele mpe lokola; bondima ete moto asosolaka te makambo nyonso oyo Nkolo akoki kososola.",
                "10": "Mpe lisusu, bondima ete bosengeli koyambola uta na masumu na bino mpe kotika yango, mpe komikitisa liboso ya Nzambe; mpe kosenga na bosolo ya motema ete alimbisa bino; mpe sikawa, soki bondimi makambo nyonso oyo keba ete bosala yango.",
                "11": "Mpe lisusu nalobi epayi na bino lokola nalobaki liboso, ete lokola bokomi na boyebi ya nkembo ya Nzambe, to soki boyebaki bolamu na ye mpe bomekaki bolingo na ye, mpe bozwaki bolimbisi ya masumu na bino, oyo esali ete bozala na bosepeli monene koleka ya lolenge oyo na milimo na bino, kutu bongo nalingi ete bomikundola, mpe ntango nyonso bokanga na bokundoli, bonene ya Nzambe, mpe ete bozali bino moko biloko mpamba, mpe bolamu na ye mpe motema molai na ye epayi na bino, bikelamo oyo elongobani te, mpe bokomikitisa kutu kati na bozindo ya bomikitisi, kobelelaka na nkombo ya Nkolo na mokolo na mokolo, mpe kotelemaka ngwi kati na bondimi ya oyo esengeli koya, oyo elobamaki na monoko ya anjelu.",
                "12": "Mpe tala, nalobi epayi na bino ete soki bosali oyo bokozala na bosepeli ntango nyonso, mpe bokotondisama na bolingo ya Nzambe, mpe ntango nyonso bosimba bolimbisi ya masumu na bino; mpe bokokola na boyebi ya nkembo na ye oyo akelaki bino, soki te na boyebi ya oyo ezali alima mpe solo.",
                "13": "Mpe bokozala na likanisi moko te ya kosala mabe moko na mosusu, kasi ya kozala na kimia, mpe kopesa na moto na moto engebene na oyo esengeli na ye.",
                "14": "Mpe bokopesa te nzela ete bana na bino bakende na nzala, to bolumbu; mpe bokopesa nzela te ete babuka mibeko ya Nzambe, mpe babunda mpe baswana moko na mosusu, mpe basalela zabulu, oyo azali mokonzi ya masumu, to oyo azali molimo mabe oyo alobelamaki na batata na biso, ye kozalaka monguna ya bosembo nyonso.",
                "15": "Kasi bokoteya bango kotambola na nzela ya bosolo mpe ya lokengo; bokoteya bango kolingana bango na bango, mpe kosalisana bango na bango.",
                "16": "Mpe lisusu, bino moko bokosalisa baoyo batelemi na mposa ya lisalisi na bino; bokopesa biloko na bino epayi na ye oyo atelemi na mposa, mpe bokopesa te nzela ete mosengi amatisa bonsenga na ye ya mpamba, mpe bobengana ye libanda mpo na kowa.",
                "17": "Mbele okoloba: Moto yango nde amilukelaki ye moko mpasi na ye; boye nakokanga maboko na ngai, mpe nakopesa ye ndambo ya bilei na ngai te, soki te nakokabela ye ndambo ya biloko na ngai te ete akoka komona mpasi te, mpo bitumbu na ye ezali alima—",
                "18": "Kasi nakoloba epayi na yo, O moto, nyonso oyo akosala lolenge oyo azali na ntina monene ya koyambola; mpe longola se soki ayamboli na oyo asalaki akowa libela, mpe azali na litomba kati na bokonzi ya Nzambe te.",
                "19": "Mpo tala, ezali biso nyonso basengi te? Eyangelami biso nyonso te se na Mozali moko wana kaka, kutu Nzambe, mpo na biloko nyonso tozali na yango, mpo na bilei mpe bilamba mpe lokola, mpe mpo na wolo, mpe mpo na mpauni, mpe mpo na bozwi nyonso tozwi ya ndenge na ndenge?",
                "20": "Mpe tala, kutu na ntango oyo, bozalaki kobelela na nkombo na ye, mpe kosenga mpo na bolimbisi ya masumu na bino. Mpe apesi nzela ete bosenga na mpamba? Te; asopaki Molimo na ye likolo na bino, mpe asali ete mitema na bino mitondisami na bosepeli, mpe asali ete minoko na bino ekangama ete bokoka kozwa ya koloba, bongo mpo bosepeli na bino ezalaki ya monene koleka.",
                "21": "Mpe sikawa, soki Nzambe, oyo akelaki bino, na nani boyangelami mpo na bomoi na bino mpe mpo na nyonso oyo bozwi mpe bozali na yango, apesaka bino nyonso oyo bosengaka oyo ezali semba, na bondimi, kondimaka ete bokozwa, O bongo, lolenge boni esengeli bino te kokaba ndambo ya biloko oyo bozali na yango moko na mosusu.",
                "22": "Mpe soki bosambisi moto oyo akomatisa bosenga na ye epayi na bino mpo na biloko na bino mpo ete akoka kowa te, mpe bokweisi ye, lolenge boni ya alima koleka ekozala bokwei na bino mpo na kopimaka biloko na bino, oyo ezali ya bino te kasi ya Nzambe, epayi na ye oyo kani lisusu bomoi na bino ezali; mpe nzokande bomatisi bosenga te, to boyamboli mpo na likambo bosalaki mpe te.",
                "23": "Nalobi epayi na bino ete, lisuma ezala epayi ya moto wana, mpo biloko na ye ekowa elongo na ye; mpe sikawa, nalobi makambo oyo epayi ya baoyo bazali bato na bozwi mpo na oyo etali biloko ya mokili.",
                "24": "Mpe lisusu, nalobi epayi ya babola, bino baoyo bozangi kasi nzokande bozali na mingi ekoki, ete bobikaka mokolo na mokolo; nalingi koloba bino nyonso oyo bopimelaka basengi, mpo bozangi; nalingi ete boloba kati na mitema na bino ete: Nakopesa te mpo nazangi, kasi soki nazalaka na yango nalingaki kopesa.",
                "25": "Mpe sikawa, soki bolobi oyo kati na mitema na bino botikali bato na elindo te, soki bongo te bokweisami; mpe bokwei na bino ezali alima mpo boluli oyo bozwaki te.",
                "26": "Mpe sikawa, mpo na ntina ya makambo oyo nalobaki epayi na bino—elingi koloba, mpo na ntina ya kokangaka bolimbisi ya masumu ya bino mokolo na mokolo, ete bokoka kotambola na elindo te liboso ya Nzambe—Nalingi ete bokabaka ndambo ya biloko na bino na babola, moto na moto engebene na oyo azali na yango, lokola koleisaka oyo azali na nzala, kolatisaka oyo azali bolumbu, kokendaka kotala bakoni mpe kokabolaka mpo na bobondisi na bango, ezala na molimo mpe na nzoto mpe lokola, engebene na bamposa na bango.",
                "27": "Mpe keba ete makambo oyo nyonso masalema na bwania mpe na molongo; mpo esengeli te ete moto akima mbangu koleka makasi azali na yango. Mpe lisusu, elongobani ete azala na molende, ete na yango akoka kolonga mbano; boye, makambo nyonso esengeli kosalema na molongo.",
                "28": "Mpe nalingi ete bomikundola, ete moto nyonso na kati na bino oyo adefi uta na moto ya penepene na ye asengeli kozongisa eloko oyo adefaki, engebene na lokola ayokanaki, soki te okosala lisumu; mpe mbele okotinda moto ya penepene na yo asala lisumu mpe lokola.",
                "29": "Mpe na nsuka, nakoki te kolobela bino makambo nyonso wapi bokoki kosala masumu; mpo ezali na banzela mpe mibeko ya ndenge na ndenge, kutu boye mingi ete nakoki te kotanga yango.",
                "30": "Kasi mingi oyo nakoki koyebisa bino, ete soki bomikengeli bino moko te, mpe makanisi na bino, mpe maloba na bino, mpe misala na bino, mpe bobateli te mitindo ya Nzambe, mpe bokobi te kati na bondimi ya nini boyokaki mpo na oyo etali boyei ya Nkolo na biso, kutu kino na nsuka ya bomoi na bino, bosengeli kowa. Mpe sikawa, O moto, omikundola, mpe owa te."
            },
            "5": {
                "1": "Mpe sikawa, esalemaki ete ntango mokonzi Benyamina asilisaki koloba boye na bato na ye, atindaki bato na kati na bango, kozalaka na mposa ya koyeba uta na bato na ye soki bandimaki maloba oyo alobelaki bango.",
                "2": "Mpe bango nyonso bagangaki na mongongo moko, kolobaka: Iyo, tondimi maloba nyonso oyo olobelaki biso; mpe lisusu, toyebi bozangi ntembe mpe bosolo na yango, na ntina ya Molimo ya Nkolo ya Nguya nyonso, oyo asali mbongwana ya makasi kati na biso, soki te na mitema na biso, ete tozali lisusu na bobendami mpo na kosala mabe te, kasi mpo na kosala bolamu ntango nyonso.",
                "3": "Mpe biso, biso moko, lisusu, na nzela ya bolamu boye ezanga ndelo ya Nzambe, mpe mamonisi ya Molimo na ye, tozali na mamoni monene ya oyo ekoya; mpe soki ezalaka elongobani, tokokaki kosakola makambo nyonso.",
                "4": "Mpe ezali bondimi boye tozwi likolo ya makambo oyo mokonzi na biso alobelaki biso oyo ememeli biso boyebi monene boye, na boye wapi tozali kosepela na bosepeli monene koleka ya lolenge oyo.",
                "5": "Mpe tozali kolinga kokota kati na liyokani na Nzambe na biso mpo na kosala bolingi na ye, mpe kozala na botosi na mitindo na ye na makambo nyonso oyo akotinda biso, mpo na ntango etikali ya mikolo na biso nyonso, ete tokoka te komema likolo na biso moko monioko oyo mosukaka mokolo moko te, lokola elobamaki na anjelu, ete tokoka te komela nkeni ya nkele ya Nzambe.",
                "6": "Mpe sikawa, oyo ezali maloba oyo mokonzi Benyamina azalaki na yango mposa uta na bango; mpe boye alobaki epayi na bango: Bolobi maloba oyo nazalaki na yango mposa; mpe liyokani oyo bosali ezali liyokani ya sembo.",
                "7": "Mpe sikawa, mpo na liyokani oyo bosali bokobiangama bana ya Klisto, bana mibali na ye, mpe bana basi na ye; mpo tala, na mokolo oyo aboti bino na molimo; mpo bolobi ete mitema na bino mibongwani na nzela ya bondimi na nkombo na ye; boye, bobotami na ye mpe bokomi bana mibali mpe bana basi na ye.",
                "8": "Mpe na nse ya moto oyo bokomisami bansomi, mpe ezali na moto mosusu te na nzela ya oyo wapi bokoki kokoma bansomi. Ezali na nkombo mosusu te epesami na nzela ya oyo wapi lobiko ekoya; boye, nalingi ete bokamata likolo na bino nkombo ya Klisto, bino nyonso oyo bokoti kati na liyokani na Nzambe ete bokozala bato ya botosi kino na nsuka ya bomoi na bino.",
                "9": "Mpe ekosalema ete oyo nyonso akosala oyo akomonana na loboko ya mobali ya Nzambe, mpo akoyeba nkombo oyo wapi abiangami; mpo akobiangama na nkombo ya Klisto.",
                "10": "Mpe sikawa ekosalema ete, oyo nyonso akokamata te likolo na ye nkombo ya Klisto asengeli kobiangama na nkombo mosusu; boye, akomimona na loboko ya mwasi ya Nzambe.",
                "11": "Mpe nalingi ete bomikundola lisusu, ete oyo ezali nkombo oyo nalobaki ete nakopesa epayi na bino oyo ekolongolama ata mokolo moko te, longola se soki ezali na nzela ya bobuki mobeko; boye, bosala keba ete bobuka mobeko te, ete nkombo yango elongolama mpenza te uta na mitema na bino.",
                "12": "Nalobi epayi na bino, nalingi ete bomikundola kosimba nkombo yango ekomami ntango nyonso na mitema na bino, ete bomonana te na loboko ya mwasi ya Nzambe, kasi ete boyoka mpe boyeba mongongo oyo wapi bokobiangama, mpe lisusu, nkombo oyo wapi akobianga bino.",
                "13": "Mpo lolenge nini ekoyeba moto nkolo oyo asaleli te, mpe oyo azali mopaya epayi na ye, mpe azali mosika uta na makanisi mpe mikano ya motema na ye?",
                "14": "Mpe lisusu, moto akamataka bampunda oyo ezali ya moto ya penepene na ye, mpe abombi yango? Nalobi epayi na bino, Te; akopesa nzela kutu te ete eleyisama na kati ya bibwele na ye, kasi akobimisa ye libanda, mpe akobengana ye. Nalobi epayi na bino, ete ekozala kutu boye na kati na bino soki boyebi nkombo oyo wapi bobiangami te.",
                "15": "Boye, nalingi ete bozala ngwi mpe molende, kotondaka ntango nyonso na misala malamu, ete Klisto, Nkolo Nzambe ya Nguya nyonso, akoka kokanga bino kozala baoyo ya ye, ete bokoka komemama na lola, ete bokoka kozwa lobiko ya libela mpe bomoi ya seko, na bwania, mpe nguya, mpe boyengebene, mpe boboto na ye oyo akelaki biloko nyonso, na lola mpe na mabele, oyo azali Nzambe likolo ya nyonso. Amene."
            },
            "6": {
                "1": "Mpe sikawa, mokonzi Benyamina akanisaki elongobanaki, esilaki ye koloba na bato, ete asengeli kokamata nkombo ya baoyo nyonso bakotaki kati na liyokani na Nzambe mpo na kobomba mitindo na ye.",
                "2": "Mpe esalemaki ete ezalaki na molimo moko te, longola se soki ezalaki bana mike, baoyo bakotaki te kati na liyokani mpe bakamataki likolo na bango nkombo ya Klisto.",
                "3": "Mpe lisusu, esalemaki ete etiaki mokonzi Benyamina nsuka na koloba makambo oyo nyonso, mpe abulisaki mwana na ye Mosiya mpo na kozala moyangeli mpe mokonzi likolo ya bato na ye, mpe apesaki ye mikumba nyonso etali bokonzi, mpe lisusu aponaki banganganzambe mpo na koteya bato, ete na yango bakoka koyoka mpe koyeba mitindo ya Nzambe, mpe kolamusa bango na bokundoli ya ndai oyo basalaki, apanzaki ebele ya bato yango, mpe bazongaki, moko na moko, engebene na mabota na bango, na bandako na bango moko.",
                "4": "Mpe Mosiya abandaki koyangela na esika ya tata na ye. Mpe abandaki koyangela na mobu ya ntuku misato ya mibu na ye, kokisaka na mobimba, penepene na mibu nkama minei na ntuku sambo na motoba uta ntango oyo Lehi atikaki Yelusaleme.",
                "5": "Mpe mokonzi Benyamina atikalaki na bomoi mibu misato mpe akufaki.",
                "6": "Mpe esalemaki ete mokonzi Mosiya atambolaki na banzela ya Nkolo, mpe atosaki masambisi na ye mpe meko na ye, mpe abatelaki mitindo na ye na makambo nyonso kani atindaki ye.",
                "7": "Mpe mokonzi Mosiya asalaki ete bato na ye basalaka bilanga. Mpe ye lokola, asalaki bilanga, ete na yango akoka te kozala mokumba epayi ya bato na ye, ete na makambo nyonso akoka kosala engebene na oyo tata na ye asalaki. Mpe ezalaki na boswani te na kati ya bato na ye mpo na ntaka ya mibu misato."
            },
            "7": {
                "1": "Mpe sikawa, esalemaki ete esilaki mokonzi Mosiya kozala na kimia ya ntango nyonso mpo na ntaka ya mibu misato, azalaki na mposa ya koyeba oyo etali bato oyo bakendaki kofanda na mboka ya Lehi-Nefi, to na engumba ya Lehi-Nefi; mpo bato na ye bayokaki nsango te uta na ntango batikaki mboka ya Zalayemila; boye, balembisaki ye na matumoli na bango.",
                "2": "Mpe esalemaki ete mokonzi Mosiya apesaki ndingisa ete zomi na motoba ya mibali ya makasi kati na bango ete bakoka komata na mboka ya Lehi-Nefi, mpo na koluka nsango mpo na ntina ya bandeko na bango.",
                "3": "Mpe esalemaki ete na mokolo ya nsima babandaki komata, mpe bazalaki elongo na bango Amona moko, ye kozalaka moto moko ya makasi mpe ya nguya, mpe eboto ya Zalayemila; mpe azalaki lisusu mokambi na bango.",
                "4": "Mpe sikawa, bayebaki te nzela wapi basengelaki kolanda na esobe mpo na komata na mboka ya Lehi-Nefi; boye bayenga-yengaki mikolo mingi na esobe, kutu bayenga-yengaki mikolo ntuku minei.",
                "5": "Mpe nsima ya koyenga-yengaka mikolo ntuku minei bakomaki na ngomba ya moke, oyo ezali na nordi ya mboka ya Silomi, mpe kuna batelemisaki biema na bango.",
                "6": "Mpe Amona akamataki Misato ya bandeko na ye, mpe nkombo na bango ezalaki Amaleki, Heleme, mpe Emi, mpe bakitaki na mboka ya Nefi.",
                "7": "Mpe tala, bakutanaki na mokonzi ya bato oyo bazalaki na mboka ya Nefi, mpe na mboka ya Silomi; mpe bazingamaki na bakengeli ya mokonzi, mpe bakangamaki, mpe bakangisamaki singa, mpe batiamaki na boloko.",
                "8": "Mpe esalemaki ete ezalaki bango na boloko na mikolo mibale bamemamaki lisusu liboso ya mokonzi, mpe basinga bakangaki bango efungwamaki; mpe batelemaki liboso ya mokonzi, mpe bazwaki ndingisa, soki te nde batindamaki, ete basengeli koyanola mituna oyo akotuna bango.",
                "9": "Mpe alobaki epayi na bango: Tala, nazali Limiyi, mwana ya Noa, oyo azalaki mwana ya Zenifi, oyo awutaki na mboka ya Zalayemila mpo na kosangola libula ya mboka oyo, oyo ezalaki mboka ya batata na bango, oyo aponamaki mokonzi na kopona ya bato.",
                "10": "Mpe sikawa, nazali na mposa ya koyeba ntina oyo wapi bozalaki ata na bobangi te na koya mpembeni na bifelo ya engumba oyo, ntango ngai, ngai moko, nazalaki elongo na bakengeli na ngai libanda ya ekuke?",
                "11": "Mpe sikawa, mpo na ntina oyo napesaki nzela ete bobatelama, ete nakoka kotuna uta na bino, soki te nalingaki kosala ete bakengeli na ngai baboma bino. Bozali na ndingisa ya koloba.",
                "12": "Mpe sikawa, emonaki Amona ete azalaki na ndingisa ya koloba, abelemeki mpe agumbamaki liboso ya mokonzi; mpe kotelemaka lisusu alobaki: O mokonzi, natondi yo mingi liboso ya Nzambe mokolo oyo ete nazali naino na bomoi, mpe nazali na ndingisa mpo na koloba; mpe nakosala makasi mpo na koloba na mpiko mpenza;",
                "13": "Mpo nayebi na ntembe te ete soki oyebaka ngai olingaki kopesa nzela te ete nalata singa oyo bakangi ngai. Mpo nazali Amona, mpe nazali eboto ya Zalayemila, mpe namataki uta na mboka ya Zalayemila mpo na koluka nsango mpo na oyo etali bandeko na biso, baoyo Zenifi amemaki uta na mboka wana.",
                "14": "Mpe sikawa, esalemaki ete esilaki Limiyi koyoka maloba ya Amona, azalaki na bosepeli koleka, mpe alobaki: Sikawa, nayebi na ntembe te ete bandeko na ngai baoyo bazalaki na mboka ya Zalayemila bazali naino na bomoi. Mpe sikawa, nakosepela; mpe na mokolo ya nsima nakosala ete bato na ngai basepela mpe lokola.",
                "15": "Mpo tala, tozali na boumbu epayi ya Balamani, mpe bakateli biso mpako oyo ezali mpasi na komema. Mpe sikawa, tala, bandeko na biso bakokangola biso uta na boumbu boye, soki te uta na maboko ya Balamani, mpe tokozala baumbu na bango; mpo eleki malamu mingi ete tozala baumbu ya Banefi na esika ya kofuta mpako na mokonzi ya Balamani.",
                "16": "Mpe sikawa, mokonzi Limiyi apesaki mibeko na bakengeli na ye ete basengeli lisusu kokanga Amona to bandeko na ye te, kasi asalaki ete bakende na ngomba ya moke oyo ezalaki na nordi ya Silomi, mpe bamema bandeko na bango kati na engumba, ete na lolenge oyo bakoka kolia, mpe komela, mpe komipemisa uta na misala ya mobembo na bango; mpo bayokaki mpasi ya makambo mingi; bayokaki mpasi ya nzala, mposa ya mai, mpe bolembi.",
                "17": "Mpe sikawa, esalemaki ete na mokolo ya nsima mokonzi Limiyi atindaki bosakoli na kati ya bato na ye nyonso, ete na lolenge oyo bakoka kosangana bango moko esika moko na tempelo, mpo na koyoka maloba oyo akolobela bango.",
                "18": "Mpe esalemaki ete ntango basanganaki esika moko alobaki epayi na bango na lolenge oyo, kolobaka: O bino, bato na ngai, botombolamitu na bino mpe bobondisama; mpo tala, ntango ebelemi, soki te ezali mosika te, ntango tokozala lisusu te na nse ya boyangeli ya banguna na biso, atako bitumba mingi na biso, oyo ezalaki mpamba; nzokande natie motema ete etikali na etumba moko ya malamu ya kobunda.",
                "19": "Boye, botombolamitu na bino, mpe bosepela, mpe botiela Nzambe motema na bino, Nzambe se moko wana oyo azalaki Nzambe ya Abalayama, mpe Yisaka, mpe Yakobo; mpe lisusu, Nzambe se moko wana oyo amemaki bana ya Yisalaele uta na mboka ya Ejipito, mpe asalaki ete batambola na katikati ya Mbu Etane na mabele ekawuka, mpe aleisaki bango na mana ete bakoka kokufa na esobe te; mpe asalaki makambo mingi lisusu mpo na bango.",
                "20": "Mpe lisusu, Nzambe se moko wana kaka oyo amemaki batata na biso uta na mboka ya Yelusaleme, mpe abombaki mpe abatelaki bato na ye kino sikawa; mpe tala, ezali na ntina ya mabe mpe bonsomo na biso ete amemaki biso kati na boumbu.",
                "21": "Mpe bino nyonso bozali banzeneneke na mokolo oyo, ete Zenifi, oyo aponamaki mokonzi likolo ya bato oyo, ye lokola azalaki na mpila koleka mpo na kosangola libula ya mboka ya batata na ye, boye ekosamaki ye na mayele mabe mpe boyebi lokuta ya mokonzi Lamani, oyo nsima ya kokota kati na boyokani na mokonzi Zenifi, mpe nsima ya kotika kati na maboko na ye bozwi ya eteni moko ya mboka, soki te kutu engumba ya Lehi-Nefi, mpe engumba ya Silomi; mpe mboka ya nzinganzinga mpembeni—",
                "22": "Mpe nyonso oyo asalaki, bobele mpo na ntina ya komema bato oyo kati na boyangelami soki te boumbu. Mpe tala, na ntango oyo tozali kofuta mpako na mokonzi ya Balamani, na motuya ya katikati ya masangu na biso, mpe loso na biso, mpe kutu mboto na biso nyonso ya ndenge na ndenge, mpe katikati ya matabisi ya bibwele mpe bitonga na biso; mpe kutu katikati ya nyonso oyo tozali na yango mpe oyo tozwi mokonzi ya Balamani asengisi biso, soki te bomoi na biso.",
                "23": "Mpe sikawa, ezali oyo mpasi te mpo na kondima? Mpe ezali oyo te, motungisi na biso monene? Sikawa tala, lolenge kani tozali na ntina monene mpo na kolela.",
                "24": "Iyo, nalobi epayi na bino, tozali na ntina monene mpo na kolela; mpo tala lolenge boni mingi ya bandeko na biso babomami, mpe makila na bango esopanaki mpamba, mpe nyonso na ntina ya mabe.",
                "25": "Mpo soki bato oyo bakweyaki te kati na bobuki mobeko Nkolo alingaki kopesa nzela te ete mabe monene oyo maya likolo na bango. Kasi tala, balingaki te koyoka maloba na ye; kasi babimisaki boweli na kati na bango, kutu mingi koleka ete basopaki makila na kati na bango moko.",
                "26": "Mpe profeta moko ya Nkolo nde babomaki; iyo, moto oyo aponamaki na Nzambe, oyo ayebisaki bango mpo na oyo etali nkuna mpe bonsomo na bango, mpe asakolaki makambo mingi oyo ekoya, iyo, kutu boyei ya Klisto.",
                "27": "Mpe mpo alobaki epayi na bango ete Klisto azalaki Nzambe, Tata ya biloko nyonso, mpe alobaki ete akokamata elilingi ya moto, mpe ekozala elilingi na lolenge oyo moto akelamaki na ebandeli; to na maloba mosusu, alobaki ete moto akelamaki na elilingi ya Nzambe, mpe ete Nzambe akokita na kati ya bana ya bato, mpe akolata nzoto ya mosuni mpe makila, mpe akotambola likolo ya etando ya mabele—",
                "28": "Mpe sikawa, mpo alobaki oyo, babomaki ye; mpe makambo mingi lisusu basalaki oyo mamemaki nkele ya Nzambe na nse likolo na bango. Boye, nani akokamwa ete bazali kati na boumbu, mpe ete babetami na mitungisi ya nsomo?",
                "29": "Mpo tala, Nkolo alobaki: Nakosalisa bato na ngai te na mokolo ya bobuki mobeko na bango; kasi nakokanga nzela na bango ete bafuluka te; mpe misala na bango ekozala lokola libanga ya libaku liboso na bango.",
                "30": "Mpe lisusu, alobaki: Soki bato na ngai baloni bosoto bakobuka mpumbulu na yango kati na ekumbaki; mpe nsuka na yango ezali ngenge.",
                "31": "Mpe lisusu alobaki: Soki bato na ngai baloni bosoto bakobuka mopepe ya esti, oyo mokomema bobebisami ya sasaipi.",
                "32": "Mpe sikawa, tala, elaka ya Nkolo ekokisami, mpe bobetami mpe botungisami.",
                "33": "Kasi soki bokobaluka epayi ya Nkolo na mokano etonda ya motema, mpe botie motema na bino na ye, mpe bosaleli ye na molende nyonso ya makanisi, soki bosali eye, engebene na bolingi na ye moko mpe elengi na ye moko, akokangola bino uta na boumbu."
            },
            "8": {
                "1": "Mpe esalemaki ete esilaki mokonzi Limiyi kotia nsuka ya kolobaka na bato na ye, mpo alobelaki bango makambo mingi mpe na oyo bobele ya moke nde nakomi na buku oyo, ayebisaki bato na ye makambo nyonso etali bandeko na bango oyo bazalaki na mboka ya Zalayemila.",
                "2": "Mpe asalaki ete Amona ateleme liboso ya ebele ya bato, mpe azongelaki koyebisa epayi na bango nyonso oyo masalemaki epayi ya bandeko na bango uta na ntango oyo Zenifi amataki uta na mboka yango kutu kino na ntango oyo ye moko amataki uta na mboka yango.",
                "3": "Mpe azongelaki lisusu koyebisa mbangu maloba ya nsuka oyo mokonzi Benyamina alakisaki bango, mpe alimbolaki yango na bato ya mokonzi Limiyi, bongo ete bakoka kososola maloba nyonso oyo alobaki.",
                "4": "Mpe esalemaki ete esilaki ye kosala nyonso oyo, ete mokonzi Limiyi apanzaki ebele ya bato yango, mpe asalaki ete bazonga moko na moko na ndako epayi na ye moko.",
                "5": "Mpe esalemaki ete asalaki ete bapalaki oyo ezalaki na lisolo ya makomi ya bato na ye uta na ntango batikaki mboka ya Zalayemila, makoka komemama liboso ya Amona, ete akoka kotanga yango.",
                "6": "Sikawa, sasaipi lokola etangaki Amona lisolo ya makomi, mokonzi atunaki ye soki akokaki kolimbola nkota, mpe Amona alobelaki ye ete akoki te.",
                "7": "Mpe mokonzi alobaki epayi na ye: Lokola nazalaki koyoka mawa mingi mpo na mitungisi ya bato na ngai, nasalaki ete ntuku minei na misato ya bato na ngai bakende mobembo kati na esobe, ete na yango bakoka komona mboka ya Zalayemila, ete tokoka kobila epayi ya bandeko na biso mpo na kokangola biso uta na boumbu.",
                "8": "Mpe babungaki na esobe mpo na ntaka ya mikolo mingi, nzokande bazalaki na molende, mpe bamonaki te mboka ya Zalayemila kasi bazongaki na mboka oyo, nsima ya kokendaka mobembo na mboka na kati ya mai mingi, mpe nsima ya kobombolaka mboka oyo etonda na mikuwa ya bato, mpe ya banyama, mpe etondaki lokola na bonielengeni ya bandako ya ndenge na ndenge, lokola ebombolaki bango mboka efandamaki na bato oyo bazalaki motango monene lokola ebele ya bato ya Yisalaele.",
                "9": "Mpe mpo ezala litatoli makambo balobaki ezalaki solo bamemaki bapalaki ntuku mibale na minei oyo etondaki na minkoma, mpe ezali ya wolo ya peto.",
                "10": "Mpe tala, lisusu bamemaki bibende ya ntolo, oyo ezalaki minene, mpe ezalaki ya motako mpe ya mbengi, mpe ezalaki mobimba ya kobonga nie.",
                "11": "Mpe lisusu, bamemaki mipanga, ya yango bisimbelo ebeba, mpe mbeli na yango eguga mpenza na epomboli; mpe ezali na moto te na mboka oyo akoki kolimbola lokota to minkoma oyo ezali likolo ya bapalaki. Boye nalobaki epayi na yo: Ekoki yo kobongola?",
                "12": "Mpe nalobi epayi na yo lisusu: Oyebi moko oyo akoki kobongola? Mpo nazali na mposa ete masolo ya makomi oyo ebongolama na lokota na biso; mpo, mbele, makopesa biso boyebi ya montika ya bato oyo babebisamaki, uta wapi masolo ya makomi oyo ewuti; to, mbele, makopesa biso boyebi ya bato na ye mpenza oyo babebisamaki; mpe nazali na mposa ya koyeba ntina ya bobebisami na bango.",
                "13": "Sikawa Amona alobaki epayi na ye: Nakoki na ntembe te koyebisa yo, O mokonzi, moto moko oyo akoki kobongola masolo ya makomi yango; mpo azali na nini oyo wapi akoki kotala, mpe kobongola masolo ya makomi nyonso oyo ezali ya mikolo ya kala; mpe ezali likabo uta na Nzambe. Mpe biloko yango ebiangami bibongolelo, mpe moto te akoki kotala yango longola se soki atindami, na kobangaka ete atala oyo asengelaki te mpe akoka kowa. Mpe oyo nyonso atindami mpo na kotala yango, se ye moko wana kaka abiangami momoni.",
                "14": "Mpe tala, mokonzi na bato oyo bazali na mboka ya Zalayemila azali moto oyo atindami mpo na kosala makambo oyo, mpe oyo azali na likabo oyo monene uta na Nzambe.",
                "15": "Mpe mokonzi alobaki ete momoni azali monene koleka profeta.",
                "16": "Mpe Amona alobaki ete momoni azali mobimisi mpe profeta lokola; mpe likabo oyo ezali monene mingi moto te akoki kozwa yango, longola se soki azwi nguya ya Nzambe, oyo moto moko akoki te; nzokande moto akoki kozwa nguya monene epesami ye uta na Nzambe.",
                "17": "Kasi momoni akoki koyeba makambo oyo maleka, mpe lokola makambo oyo ekoya, mpe na nzela na yango makambo nyonso makobimisama, soki te, nde, makambo ya nkuku makomonisama, mpe makambo ebombama makobima na pole, mpe makambo eyobani te ekoyebisama na nzela na yango, mpe lisusu makambo ekoyebisama na nzela na yango oyo soki te makokaki koyebana te.",
                "18": "Boye Nzambe apesaki nzela ete moto, na nzela ya bondimi, akoka kosala makamwisi ya nguya; boye akomi litomba monene epayi na baninga na ye bato.",
                "19": "Mpe sikawa, etiaki Amona nsuka ya kolobaka maloba oyo mokonzi asepelaki mingi mpenza, mpe apesaki matondi na Nzambe, kolobaka: Na ntembe te libombami monene ezali kati na bapalaki oyo, mpe bibongolelo oyo bilengelamaki na ntembe te mpo na ntina ya kofungola libombami ya lolenge oyo na bana ya bato.",
                "20": "O lolenge boni ezali misala ya Nkolo ya kokamwa, mpe kino ntango molai boni ayokaki mpasi elongo na bato na ye; iyo, mpe lolenge boni bososoli ya bana ya bato ezali ya kokufa miso mpe ekoki kofungwama te; mpo balingi koluka bwania te, mpe bazali na mposa te ete akonza likolo na bango!",
                "21": "Iyo, bazali lokola bibwele ya zamba oyo ekimaka uta na mobateli, mpe epanzamaka, mpe ekimisami, mpe eliami na banyama ya zamba."
            },
            "9": {
                "intro": "Lisolo ya makomi ya Zenifi—Lisitwale ya bato na ye, uta na ntango batikaki mboka ya Zalayemila kino na ntango bakangolamaki uta na maboko ya Balamani.",
                "1": "Ngai, Zenifi, lokola nateyamaki na lokota nyonso ya Banefi, mpe lokola nazwaki boyebi ya mboka ya Nefi, to mboka ya bosangoli libula ya yambo ya batata na biso, mpe etindamaki ngai lokola monongi na kati ya Balamani ete nakoka kononga makasi na bango, ete limpinga na biso ekoka koya likolo na bango mpe kobebisa bango—kasi ntango namonaki bolamu boye ezalaki na kati na bango nazalaki te na mposa ete babebisama.",
                "2": "Boye, naswanaki na bandeko na ngai kati na esobe, mpo nalingaki ete moyangeli na biso asala boyokani elongo na bango; kasi lokola azalaki moto ya makambo makasi mpe ya mposa ya makila atindaki ete nasengeli kobomama; kasi nabikisamaki na bosopi ya makila mingi; mpo tata abundaki na tata, mpe ndeko ya mobali na ndeko ya mobali, kino motango monene ya limpinga na biso ebebisamaki na esobe; mpe tozongaki, baye na biso oyo babikisamaki, na mboka ya Zalayemila, mpo na kobeta lisolo wana na basi na bango mpe bana na bango.",
                "3": "Mpe nzokande, ngai lokola nazalaki na mpila mingi koleka mpo na kosangola libula ya mboka ya batata na biso, nasangisaki bato mingi lokola bazalaki na mposa ya kokende mpo na kokamata mboka yango, mpe tobandaki lisusu mobembo na biso kati na esobe mpo na komata na mboka; kasi tobetamaki na nzala mpe mitungisi ya nsomo; mpo tozalaki malembe na komikundola Nkolo Nzambe na biso.",
                "4": "Nzokande, nsima ya mikolo mingi ya koyenga-yengaka na esobe totelemisaki biema na biso na esika oyo wapi bandeko na biso babomamaki, oyo ezalaki penepene na mboka ya batata na biso.",
                "5": "Mpe esalemaki ete nakendaki lisusu elongo na minei ya bato na ngai kati na engumba, na kati epayi ya mokonzi, ete nakoka koyeba likanisi ya mokonzi, mpe ete nakoka koyeba soki nakokaki kokota elongo na bato na ngai mpe kokamata mboka na kimia.",
                "6": "Mpe nakotaki epayi ya mokonzi, mpe ayokanaki elongo na ngai ete nakoka kozwa mboka ya Lehi-Nefi, mpe engumba ya Silomi.",
                "7": "Mpe lisusu atindaki ete bato na ye basengeli kolongwa na mboka, mpe ngai mpe bato na ngai tokendaki kati na mboka ete tokoka kokamata yango.",
                "8": "Mpe tobandaki kotonga bandako, mpe kobongisa bifelo ya engumba, iyo, kutu bifelo ya engumba ya Lehi-Nefi, mpe ya engumba ya Silomi.",
                "9": "Mpe tobandaki kowana bilanga, iyo, kutu na ndenge nyonso ya nkona, na nkona ya masangu, mpe ya seboloni, mpe ya loso, mpe na neya, mpe na seumi, mpe na nkona ya ndenge nyonso ya mbuma; mpe tobandaki koyikana mpe kofuluka na mboka.",
                "10": "Sikawa ezalaki se mayele mabe mpe boyebi lokuta ya mokonzi Lamani, mpo na komema bato na ngai kati na boumbu, ete atika mboka ete tokoka kozwa yango.",
                "11": "Boye esalemaki ete, esilaki biso kofanda na mboka mpo na ntaka ya mibu zomi na mibale mokonzi Lamani abandaki kokoma motema likolo mingi, na kobangaka ete na lolenge moko to mosusu bato na ngai bakoma makasi na mboka, mpe ete bakoka te kolonga bango mpe komema bango kati na boumbu.",
                "12": "Sikawa bazalaki bato ya goigoi mpe basambeli bikeko; boye bazalaki na mposa ya komema biso kati na boumbu, ete bakoka komitondisa mabumu na misala ya maboko na biso; iyo, ete bakoka komisalela lipati na bibwele ya bilanga na biso.",
                "13": "Boye esalemaki ete mokonzi Lamani abandaki kolamusa bato na ye ete baswana na bato na ngai; boye bitumba mpe boweli ezalaki na mboka.",
                "14": "Mpo, na mobu ya zomi na misato ya boyangeli na ngai na mboka ya Nefi, mosika na sudi ya mboka ya Silomi, ntango bato na ngai bazalaki komelisa mpe koleisa bibwele na bango, mpe kowana bilanga na bango, limpinga monene ya Balamani ebundisaki bango mpe ebandaki koboma bango, mpe kobotola bibwele na bango, mpe masangu ya bilanga na bango.",
                "15": "Iyo, mpe esalemaki ete bakimaki, baoyo nyonso bakangamaki te, kutu kati na mboka ya Nefi, mpe babiangaki ngai mpo na bobatelami.",
                "16": "Mpe esalemaki ete nalatisaki bango manduki na matimbo, mpe na makula, na mipanga, mpe na nsendo, mpe na nzete, mpe na bilingongo, mpe ndenge nyonso ya bibundeli oyo tokokaki kosala, mpe ngai mpe bato na ngai tokendaki kobunda na Balamani.",
                "17": "Iyo, na makasi ya Nkolo tokendaki kobunda na Balamani; mpo ngai mpe bato na ngai tobelelaki na bokasi epayi ya Nkolo ete abikisa biso uta na maboko ya banguna na biso, mpo tolamusamaki na bokundoli ya libiki ya batata na biso.",
                "18": "Mpe Nzambe ayokaki kobelela na biso mpe ayanolaki sambo na biso; mpe tokendaki na nguya na ye; iyo, tokendaki kobunda na Balamani, mpe na mokolo moko mpe butu moko tobomaki nkoto misato na ntuku minei na misato; tobomaki bango kutu kino tobenganaki bango libanda ya mboka na biso.",
                "19": "Mpe ngai, ngai moko, na maboko na ngai moko, nasalisaki mpo na kokunda bakufi na bango. Mpe tala, na mawa monene mpe boleli na biso, nkama mibale mpe ntuku sambo na libwa ya bandeko na biso babomamaki."
            },
            "10": {
                "1": "Mpe esalemaki ete tobandaki lisusu kotia bokonzi mpe tobandaki lisusu kozwa mboka na kimia. Mpe nasalaki ete bibundeli ya ndenge na ndenge bisalema, ete na yango nakokaki kozwa bibundeli mpo na bato na ngai komilengela na ntango Balamani bakomata lisusu mpo na kobunda na bato na ngai.",
                "2": "Mpe natiaki bakengeli nzinganzinga mpembeni na mboka, ete Balamani bakoka kokweyela biso lisusu te na mpwasa mpe babebisa biso; mpe boye nakengelaki bato na ngai mpe bibwele na ngai, mpe nabatelaki bango uta na bokwei kati na maboko ya banguna na biso.",
                "3": "Mpe esalemaki ete tosangolaki libula ya mboka ya batata na biso mpo na ntaka ya mibu mingi, iyo, mpo na ntaka ya mibu ntuku mibale na mibale.",
                "4": "Mpe nasalaki ete mibali bakona bilanga, mpe bakolisa ndenge nyonso ya nkona mpe ndenge nyonso ya mbuma ya ndenge na ndenge.",
                "5": "Mpe nasalaki ete basi batonga, mpe basala na makasi, mpe basala, mpe babimisa ndenge nyonso ya bilamba ya lino ya malonga, iyo, mpe bilamba ya ndenge na ndenge, ete tokoka kolatisa bolumbu na biso; mpe boye tofulukaki na mboka—boye tozalaki na kimia ya ntango nyonso na mboka mpo na ntaka ya mibu ntuku mibale na mibale.",
                "6": "Mpe esalemaki ete mokonzi Lamani akufaki, mpe mwana mobali na ye abandaki kokonza na esika na ye. Mpe abandaki kolamusa bato na ye na botomboki na bato na ngai; boye babandaki komilengela mpo na etumba, mpe koya kobunda na bato na ngai.",
                "7": "Kasi natindaki banonge na ngai nzinganzinga mpembeni na mboka ya Semiloni, ete nakoka koyeba bolengeli na bango, ete nakoka komikengele na bango, ete bakoka te koya likolo ya bato na ngai mpe kobebisa bango.",
                "8": "Mpe esalemaki ete bamataki likolo ya nordi ya mboka ya Silomi, elongo na mampinga ya motango monene na bango, bato balataki manduki na matimbo, mpe na makula, mpe na mipanga, mpe na nsendo, mpe na mabanga, mpe na bilingongo; mpe bakataki sukimitu na bango kolokolo ete ezalaki bolumbu; mpe bazingamaki na mikaba ya mposo penepene na nketo na bango.",
                "9": "Mpe esalemaki ete nabombaki basi mpe bana ya bato na ngai na esobe; mpe nasalaki lisusu ete bakolo nyonso ya ngai baoyo bakokaki komema manduki, mpe lisusu bilenge mibali nyonso na ngai baoyo bakokaki komema manduki, basangana esika moko mpo na kokende kobunda na Balamani; mpe natiaki bango na milongo na bango, moto na moto engebene na mobu na ye.",
                "10": "Mpe esalemaki ete tomataki mpo na kobunda na Balamani; mpe ngai, kutu ngai, na bobange na ngai, namataki mpo na kobunda na Balamani. Mpe esalemaki ete tomataki mpo na kobunda na makasi ya Nkolo.",
                "11": "Sikawa, Balamani bayebaki eloko te mpo na oyo etali Nkolo, to makasi ya Nkolo mpe te, boye batalelaki se makasi na bango moko. Nzokande bazalaki bato makasi lokola, na kotalaka bokasi ya bato.",
                "12": "Bazalaki bato ya nkei, mpe bato ya loma, mpe bato na mposa ya makila, kondimaka na momeseno ya batata na bango, oyo ezali boye—Kondimaka ete babenganaki bango uta na mboka ya Yelusaleme mpo na masumu ya batata na bango, mpe ete basalaki bango mabe kati na esobe na bandeko na bango, mpe lisusu basalaki bango mabe wana ezalaki bango kokatisa mbu;",
                "13": "Mpe lisusu, basalaki bango mabe wana ezalaki bango na mboka ya bosangoli libula na bango ya yambo, esilaki bango kokatisa mbu, mpe nyonso oyo na ntina ete Nefi azalaki sembo mingi koleka na kobatelaka mitindo ya Nkolo—boye asungamaki na Nkolo, mpo Nkolo ayokaki sambo na ye mpe ayanolaki yango, mpe akambaki mobembo na bango na esobe.",
                "14": "Mpe bandeko na ye badasukaki na ye mpo basosolaki te lolenge ya kosala ya Nkolo; badasukaki lisusu na ye likolo ya mai mpo bayeisaki mitema na bango makasi na Nkolo.",
                "15": "Mpe lisusu badasukaki na ye ntango bakomaki na mboka elakelama, mpo balobaki ete akamataki boyangeli ya bato uta na maboko na bango; mpe balukaki koboma ye.",
                "16": "Mpe lisusu, badasukaki na ye mpo akendaki kati na esobe lokola Nkolo atindaki ye, mpe akamataki masolo ya makomi oyo ekomamaki likolo ya bapalaki ya motako, mpo balobaki ete ayibaki yango.",
                "17": "Mpe boye balakisaki bana na bango ete basengeli koyina bango, mpe ete basengeli koboma bango, mpe ete basengeli kowembe mpe kopunza bango, mpe basala nyonso bakoki mpo na kobebisa bango; boye bazali na boyini ya seko epayi na bana ya nefi.",
                "18": "Mpo na ntina oyo mpenza mokonzi Lamani, na mayele mabe na ye, mpe boyebi lokuta na ye ya lokuta, mpe bilaka malonga na ye, akosaki ngai, ete namemaki bato na ngai baye kati na mboka oyo, ete bakoka koboma bango; iyo, mpe tomoni mpasi oyo mibu mingi na mboka.",
                "19": "Mpe sikawa ngai, Zenifi, esilaki ngai koyebisa makambo oyo epayi ya bato na ngai mpo na oyo etali Balamani, napusaki bango mpo na kokende kobunda na bokasi na bango, kotiaka motema na bango na Nkolo; boye, towelaki na bango, miso na miso.",
                "20": "Mpe esalemaki ete tobenganaki bango lisusu uta na mboka na biso; mpe tobomaki bango na bobebisami boko monene, kutu boye mingi ete totangaki bango te.",
                "21": "Mpe esalemaki ete tozongaki lisusu na mboka na biso moko, mpe bato na ngai babandaki lisusu kobatela bibwele na bango, mpe kowana bilanga na bango.",
                "22": "Mpe sikawa ngai, lokola nazalaki mobange, napesaki bokonzi likolo ya moko ya bana mibali na ngai; boye, nakoloba lisusu te. Mpe tika Nkolo apambola bato na ngai. Amene."
            },
            "11": {
                "1": "Mpe sikawa esalemaki ete Zenifi apesaki bokonzi likolo ya Noa, moko ya bana mibali na ye; boye Noa abandaki koyangela na esika na ye; mpe atambolaki te na banzela ya tata na ye.",
                "2": "Mpo tala, abatelaki te mitindo ya Nzambe, kasi atambolaki nsima ya mposa ya motema na ye moko. Mpe azalaki na basi mpe bamakango mingi. Mpe atindaki bato na ye kosala masumu, mpe kosala oyo ezali mabe na miso ya Nkolo. Iyo, mpe basalaki pite mpe ndenge nyonso ya nkuna.",
                "3": "Mpe akataki mpako ya eteni moko kati na mitano ya nyonso oyo bazwaki, eteni moko kati na mitano ya wolo mpe mpauni na bango, mpe eteni moko kati na mitano ya zifi na bango, mpe ya mbengi na bango, mpe ya motako na bango mpe ya ebuni na bango; mpe eteni moko kati na mitano ya banyama na bango ya mafuta; mpe lisusu eteni moko kati na mitano ya nkona nyonso ya bango.",
                "4": "Mpe nyonso oyo akamataki mpo na komisunga ye moko, mpe basi na ye mpe bamakango na ye; mpe lisusu banganganzambe na ye, mpe basi na bango mpe bamakango na bango; boye abongolaki makambo ya bokonzi.",
                "5": "Mpo akitisaki banganganzambe nyonso oyo babulisamaki na tata na ye mpe abulisaki basusu ya sika na esika na bango, lolenge ya baoyo batombwamaki likolo na lolendo ya mitema na bango.",
                "6": "Iyo, mpe boye basungamaki na goigoi na bango, mpe na bosambeli bikeko na bango, mpe na pite na bango, na mpako oyo mokonzi Noa atiaki likolo ya bato na ye; boye bato basalaki makasi mingi koleka mpo na kosunga mabe.",
                "7": "Iyo, mpe bakomaki lisusu basambeli bikeko, mpo bakosamaki na maloba ya mpamba mpe ya malete ya mokonzi mpe banganganzambe; mpo balobaki makambo ya malete epayi na bango.",
                "8": "Mpe esalemaki ete mokonzi Noa atongaki bandako ya kitoko mpe ya minene mingi; mpe akembisaki yango na biloko ya ndako esalemaki mosala ya malonga na mabaya, mpe ndenge nyonso ya biloko ya motuya, ya wolo, mpe ya mpauni, mpe ya ebuni, mpe ya motako, mpe ya zifi, mpe ya mbengi;",
                "9": "Mpe amitongelaki lisusu ndako kitoko ya monene, mpe kiti ya bokonzi na katikati na yango, nyonso na yango ezalaki na mabaya ya malonga mpe ekembisamaki na wolo mpe mpauni mpe na biloko ya motuya.",
                "10": "Mpe asalaki lisusu ete basali na ye bakoka kosala misala ya malonga ya ndenge nyonso na kati ya bifelo ya tempelo, ya mabaya ya malonga, mpe ya mbengi, mpe ya motako.",
                "11": "Mpe kiti oyo etiamaki mpembeni mpo na banganganzambe banene, oyo ezalaki koleka kiti nyonso mosusu, akembisaki yango na wolo ya peto; mpe asalaki ete etelemelo moko etongama liboso na yango, ete bakoka kopemisa nzoto na bango mpe maboko na bango likolo na yango ntango bakoloba maloba ya lokuta mpe ya mpamba na bato na ye.",
                "12": "Mpe esalemaki ete atongaki linongi moko penepene na tempelo; iyo, linongi moko ya molai mpenza, kutu boye molai ete akoka koteleme likolo na nsonge na yango mpe komona uta na likolo mboka ya Silomi mpe lisusu mboka ya Semiloni, oyo esilaki kozwama na Balamani; mpe akokaki kutu komona mboka mobimba nzinganzinga mpembeni.",
                "13": "Mpe esalemaki ete atongaki bandako mingi na mboka ya Silomi; mpe atongaki linongi monene likolo ya ngomba ya moke na nordi ya mboka ya Silomi, oyo ezalaki ebombelo mpo na bana ya nefi na ntango bakimaki uta na mboka; mpe boye asalaki na bozwi boye azwaki uta na mpako ya bato na ye.",
                "14": "Mpe esalemaki ete atiaki motema na ye likolo ya bozwi na ye, mpe alekisaki ntango na ye na kotambwisaka bomoi ya loyenge elongo na basi na ye mpe bamakango na ye; mpe boye banganganzambe na ye balekisaki ntango na bango elongo na basi ya pite.",
                "15": "Mpe esalemaki ete alonaki bilanga ya vinyo nzinganzinga mpembeni na mboka; mpe atongaki ekamoli ya vinyo, mpe abimisaki vinyo beboo; mpe boye akomaki momeli vinyo, mpe bato na ye mpe lokola.",
                "16": "Mpe esalemaki ete Balamani babandaki koya kobundisa bato na ye, kobundisa bato na motango moke, mpe koboma bango na bilanga na bango, mpe wana ezalaki bango koleisa bibwele na bango.",
                "17": "Mpe mokonzi Noa atindaki bakengeli nzinganzinga mpembeni na mboka mpo na kotelemisa bango mosika, kasi atindaki motango ya kokoka te, mpe Balamani babundisaki bango mpe babomaki bango, mpe babenganaki mingi ya bibwele na bango uta na mboka; boye Balamani babandaki koboma bango, mpe kosalela nkanda na bango likolo na bango.",
                "18": "Mpe esalemaki ete mokonzi Noa atindaki mampinga ya basoda na ye mpo na kobunda na bango mpe babenganamaki nsima, soki te babenganaki bango nsima mpo na ntango; boye, bazongaki kosepelaka na bopunzi na bango.",
                "19": "Mpe sikawa, na ntina ya elonga monene oyo batombwanaki likolo na lolendo ya mitema na bango; basalaki lofundo mpo na makasi na bango moko, kolobaka ete ntuku mitano kati na bango bakokaki kobunda na nkoto ya Balamani; mpe boye babetaki ntolo, mpe basepelaki na makila, mpe bosopi ya makila ya bandeko na bango, mpe oyo na ntina ya nkuna ya mokonzi na bango mpe banganganzambe na bango.",
                "20": "Mpe esalemaki ete ezalaki na moto na kati na bango oyo kani nkombo ezalaki Abinadi; mpe akendaki na kati na bango, mpe abandaki kosakola, kolobaka: Tala, boye elobi Nkolo, mpe boye etindi ye ngai, kolobaka, Kende, mpe loba epayi ya bato oyo, boye elobi Nkolo—Lisuma ezala epayi ya bato oyo, mpo namoni bonsomo na bango, mpe nkuna na bango, mpe pite na bango; mpe longola se soki bayamboli nakobimela bango na nkanda na ngai.",
                "21": "Mpe longola se soki bayamboli mpe bazongi epayi ya Nkolo Nzambe na bango, Tala, nakotika bango na maboko ya banguna na bango; iyo, mpe bakomemama kati na boumbu; mpe bakotungisama na loboko ya banguna na bango.",
                "22": "Mpe ekosalema ete bakoyeba ete nazali Nkolo Nzambe na bango, mpe nazali Nzambe ya zuwa, kokitisaka mabe ya bato na ngai.",
                "23": "Mpe ekosalema ete longola se soki bato oyo bayamboli mpe bazongi epayi ya Nkolo Nzambe na bango, bakomemama kati na boumbu; mpe moko te akokangola bango, longola se soki ezali Nkolo Nzambe ya Bokasi Nyonso.",
                "24": "Iyo, mpe ekosalema ete ekobelela bango epayi na ngai nakozala malembe na koyoka koganga na bango; iyo, mpe nakotika bango ete babetama na banguna na bango.",
                "25": "Mpe longola se soki bayamboli na elamba ya saki mpe mputulu ya moto, mpe babeleli na bokasi epayi ya Nkolo Nzambe na bango, nakoyoka sambo na bango te, mpe nakokangola bango uta na mitungisi na bango te; mpe boye elobi Nkolo, mpe boye etindaki ye ngai.",
                "26": "Sikawa esalemaki ete ntango Abinadi alobaki maloba oyo epayi na bango badasukaki na ye, mpe balukaki kolongola bomoi na ye; kasi Nkolo akangolaki ye uta na maboko na bango.",
                "27": "Sikawa ntango mokonzi Noa ayokaki maloba oyo Abinadi alobaki epayi ya bato, adasukaki mpe lokola; mpe alobaki: Nani azali Abinadi, ete ngai mpe bato na ngai tosambisama na ye, soki te nani azali Nkolo, oyo akomema likolo ya bato na ngai motungisi monene ya lolenge oyo?",
                "28": "Natindi bino bomema Abinadi awa, ete nakoka koboma ye, mpo alobaki makambo oyo mpo ete akoka kolamusa bato na ngai na nkanda moko na mosusu, mpe kobimisa boswani na kati ya bato na ngai; boye nakoboma ye.",
                "29": "Sikawa miso ya bato ezalaki ya kokufa; boye bayeisaki mitema na bango makasi na kotelemelaka maloba ya Abinadi, mpe balukaki uta na ntango wana kokende liboso kokamata ye. Mpe mokonzi Noa ayeisaki motema na ye makasi na kotelemelaka liloba ya Nkolo, mpe ayambolaki te uta na misala na ye ya mabe."
            },
            "12": {
                "1": "Mpe esalemaki ete nsima ya ntaka ya mibu mibale ete Abinadi ayaki na kati na bango na kobongolaka lolenge na ye, ete bayebaki ye te, mpe abandaki kosakola na kati na bango, kolobaka: Boye Nkolo atindi ngai, kolobaka—Abinadi, kende mpe sakola epayi ya bato na ngai baye, mpo bayeisi mitema na bango makasi na maloba na ngai; bayamboli te uta na misala na bango ya mabe; boye, nakobimela bango na nkanda na ngai, iyo, na nkanda makasi ya ngai nakobimela bango kati na mabe mpe bonsomo na bango.",
                "2": "Iyo, lisuma ezala epayi na nkola oyo! Mpe Nkolo alobi epayi na ngai: Sembola loboko na yo mpe sakola, kolobaka: Boye elobi Nkolo, ekosalema ete nkola oyo, na ntina ya mabe na bango, ekomemama kati na boumbu, mpe ekobetama na litama; iyo, mpe ekobenganama na bato, mpe ekobomama; mpe ewa ndo ya likolo, mpe mbwa, iyo, mpe nyama ya zamba, bakolia mosuni na bango.",
                "3": "Mpe ekosalema ete bomoi ya mokonzi Noa ekozala na motuya kutu lokola elamba oyo ezali kozika na etumbelo ya moto makasi; mpo akoyeba ete nazali Nkolo.",
                "4": "Mpe ekosalema ete nakobeta bato na ngai oyo na mitungisi ya nsomo, iyo, na nzala mpe na bokono ya mabe; mpe nakosala ete balela-lela na bolayi ya mokolo mobimba.",
                "5": "Iyo, mpe nakosala ete bazala na mikumba milingami likolo ya mikongo na bango; mpe bakobenganama liboso lokola bampunda ya baba.",
                "6": "Mpe ekosalema ete nakotinda mvula ya mabanga na kati na bango, mpe ekobeta bango; mpe bakobetama lisusu na mopepe ya esti; mpe mwa banyama ya mike mike ekotungisa mboka na bango mpe lokola, mpe ekolia mboto na bango.",
                "7": "Mpe bakobetama na bokono mabe ya monene—mpe nyonso oyo nakosala mpo na mabe mpe bonsomo na bango.",
                "8": "Mpe ekosalema ete longola se soki bayamboli nakobebisa bango mpenza nie uta na etando ya mabele; nzokande bakotika lisolo ya makomi moko nsima na bango, mpe nakobatela yango mpo na bikolo mosusu oyo bikozwa mboka; iyo, kutu oyo nakosala ete nakoka kobombola bonsomo ya bato oyo epayi na bikolo mosusu. Mpe Abinadi asakolaki makambo mingi mpo na mabe ya bato oyo.",
                "9": "Mpe esalemaki ete basilikaki na ye; mpe bakamataki ye mpe bamemaki ye ya kokangama singa liboso ya mokonzi, mpe balobaki epayi ya mokonzi: Tala, tomemi moto liboso na yo oyo asakolaki makambo mabe mpo na oyo etali bato na yo, mpe alobi ete Nzambe akobebisa bango.",
                "10": "Mpe asakolaki lisusu mabe mpo na oyo etali bomoi na yo, mpe alobaki ete bomoi na yo ekozala lokola elamba na etumbelo ya moto makasi.",
                "11": "Mpe lisusu, alobaki ete okozala lokola mobimba, kutu lokola mobimba ya zamba ekawuka, oyo ematelami na banyama mpe etiami na nse ya lokolo.",
                "12": "Mpe lisusu, alobaki okozala lokola fololo ya mobwe, oyo, ntango ekomeli mpenza, soki mopepe mobeti, ekobenge likolo ya etando ya mboka. Mpe alobaki na ntembe te Nkolo alobaki yango. Mpe alobaki ete nyonso oyo ekoya likolo na yo longola se soki oyamboli, mpe oyo na ntina ya mabe na yo.",
                "13": "Mpe sikawa, O mokonzi, mabe monene kani oyo osali, soki te masumu minene kani oyo bato na yo basali, ete topesama etumbu na Nzambe soki te tosambisama na moto oyo?",
                "14": "Mpe sikawa, O mokonzi, tala, tozali na elindo te, mpe yo, O mokonzi, osumuki te; boye, moto oyo akosi mpo na oyo etali yo, mpe asakoli mpamba.",
                "15": "Mpe tala, biso tozali bato makasi, tokoya te kati na boumbu, soki te tokozwama bakangemi te na banguna na biso; iyo, mpe osili kofuluka na mboka oyo, mpe okofuluka lisusu.",
                "16": "Tala, moto yango azali awa, topesi ye na maboko na yo; okoki kosala na ye lokola emoni yo bolamu.",
                "17": "Mpe esalemaki ete mokonzi Noa asalaki ete Abinadi abwakama kati na boloko; mpe atindaki ete banganganzambe basangana bango moko esika moko ete ye akoka kosala likita elongo na bango nini bakosala na ye.",
                "18": "Mpe esalemaki ete balobaki epayi ya mokonzi: Mema ye awa ete tokoka kotuna ye mituna; mpe mokonzi atindaki ete bamema ye liboso na bango.",
                "19": "Mpe babandaki kotuna, ete bakoka kokutisa ye, ete na yango bakokaki kozwa nzela wapi ya kofunda ye; kasi ayanolaki bango na bobangi te, mpe atelemelaki mituna na bango nyonso, iyo, na bokamwi na bango; mpo atelemelaki bango na mituna na bango nyonso, mpe ayokisaki bango nsoni na maloba na bango nyonso.",
                "20": "Mpe esalemaki ete moko na bango alobaki epayi na ye: Nini elingi koloba maloba oyo ekomamaki, mpe oyo malakisamaki na batata na biso, kolobaka:",
                "21": "Lolenge boni kitoko likolo ya ngomba ezali makolo na ye oyo akomema nsango ya nsai; oyo akosakola kimia, oyo akomema nsango ya nsai ya bolamu; oyo akosakola lobiko; oyo akoloba epayi ya Siona, Nzambe na yo akokonza;",
                "22": "Bakengeli na yo bakotombola mongongo; na mongongo moko bakoyemba; mpo bakomona miso na miso ntango Nkolo akomema lisusu Siona;",
                "23": "Bobukana na bosepeli; boyemba elongo bino bisika bitikali mpamba ya Yelusaleme; mpo Nkolo abondisi bato na ye, asikoli Yelusaleme;",
                "24": "Nkolo azipolaki ya loboko losantu na ye mpamba na miso ya bikolo nyonso, mpe nsuka nyonso ya mabele ekomona lobiko ya Nzambe na biso?",
                "25": "Mpe sikawa Abinadi alobaki epayi na bango: Ezali bino banganganzambe, mpe bolobi ete boteyaka bato oyo, mpe bososolaka molimo ya masakoli, mpe nzokande bozali na mposa ya koyeba uta na ngai nini makambo oyo elingi koloba?",
                "26": "Nalobi epayi na bino, lisuma ezala epayi na bino mpo na kosantolaka banzela ya Nkolo! Mpo soki bososoli makambo oyo mpe boteyaki yango te; boye, bozali kosantola banzela ya Nkolo.",
                "27": "Botie mitema na bino te mpo na kososola; boye bozali na bwania te. Boye, nini ezali bino koteya bato oyo?",
                "28": "Mpe balobaki: Toteyaka mobeko ya Mose.",
                "29": "Mpe lisusu alobaki epayi na bango boye: Soki boteyaka mobeko ya Mose mpo na nini bobatelaka yango te? Mpo na nini botiaka mitema na bino likolo ya bozwi? Mpo na nini bosalaka pite mpe bosilisaka makasi na bino elongo na basi ya pite, iyo, mpe bosali ete bato oyo basumuka, ete Nkolo asali ete atinda ngai mpo na kosakola na kofundaka bato oyo, iyo, kutu kosakola mabe minene na bato oyo?",
                "30": "Eyebi bino te ete nazali koloba bosolo? Iyo, boyebi ete nazali koloba bosolo; mpe bosengeli kolenga liboso ya Nzambe.",
                "31": "Mpe ekosalema ete bokobetama mpo na mabe na bino, mpo bolobi ete boteyaka mobeko ya Mose. Mpe boyebi nini mpo na oyo etali mobeko ya Mose? Lobiko ekoya na mobeko ya Mose? Bolobi nini?",
                "32": "Mpe bayanolaki mpe balobaki ete lobiko ekoya na mobeko ya Mose.",
                "33": "Kasi sikawa Abinadi alobaki epayi na bango: Nayebi ete soki bobateli mitindo ya Nzambe bokobikisama; iyo, soki bobateli mitindo oyo Nkolo apesaki epayi na Mose na ngomba ya Sinai, kolobaka:",
                "34": "Nazali Nkolo Nzambe na yo, oyo abimisaki yo uta na mboka ya Ejipito, uta na ndako ya boumbu.",
                "35": "Okozala na Nzambe mosusu te liboso na ngai.",
                "36": "Okosala te elilingi oyo ekatama mpo na yo, soki te elili ya eloko moko songolo likolo na lola, to biloko oyo ezali na nse na mabele.",
                "37": "Sikawa Abinadi alobaki epayi na bango: Bosalaki nyonso oyo? Nalobi epayi na bino, Te, bosali yango te. Mpe eteyaki bino bato oyo ete basala makambo oyo? Nalobi epayi na bino, Te, bosalaki yango te."
            },
            "13": {
                "1": "Mpe sikawa ntango mokonzi ayokaki maloba oyo, alobaki epayi ya banganganzambe na ye ete: Bolongola moto oyo, mpe boboma ye; mpo tokosala nini na ye, mpo azali moto ya liboma.",
                "2": "Mpe batelemaki mpe bamekaki kotia maboko na bango likolo na ye; kasi atelemelaki bango, mpe alobaki epayi na bango:",
                "3": "Bosimba ngai te, mpo Nzambe akobeta bino soki botie maboko na bino likolo na ngai, mpo napesi te maloba Nkolo atindaki ngai kopesa; mpe nayebisi bino te oyo bosengaki ete nasengelaki koyebisa; boye, Nzambe akopesa te nzela ete nabebisama na ntango oyo.",
                "4": "Kasi nasengeli kokokisa mitindo oyo Nzambe atindaki ngai na yango; mpe mpo nalobelaki bino bosolo bosiliki na ngai. Mpe lisusu, mpo nalobeli bino liloba ya Nzambe bosambisi ngai ete nazali moto ya liboma.",
                "5": "Sikawa esalemaki ete esilaki Abinadi koloba maloba oyo ete bato ya mokonzi Noa bamekaki te kotia maboko na bango likolo na ye, mpo Molimo ya Nkolo azalaki likolo na ye; mpe elongi na ye engengaki na bongengi ya koleka, kutu lokola Mose asalaki na ngomba ya Sinai, ntango ezalaki ye koloba elongo na Nkolo.",
                "6": "Mpe azalaki na nguya mpe likoki uta na Nzambe; mpe akobaki maloba na ye, kolobaka:",
                "7": "Bomoni ete bozali te na nguya ya koboma ngai, boye nasilisi maloba na ngai. Iyo, mpe namoni ete ezokisi mitema na bino mpo nalobeli bino bosolo mpo na oyo etali mabe na bino.",
                "8": "Iyo, mpe maloba na ngai matondisi bino na bokamwi mpe bosutuki, mpe na nkanda.",
                "9": "Kasi nakosilisa maloba na ngai; mpe nsima likambo ezali te wapi nakokende, soki ezali bobele ete nabikisama.",
                "10": "Kasi mingi oyo nayebisi bino, nini bokosala na ngai, nsima na oyo, ekozala lokola elilingi mpe elili ya makambo oyo ekoya.",
                "11": "Mpe sikawa nakotangela bino oyo etikali ya mitindo ya Nzambe, mpo namoni ete mikomami te kati na mitema na bino; namoni ete boyekolaki mpe boteyaki mabe mpo na eteni eleki molai ya bomoi na bino.",
                "12": "Mpe sikawa, bomikundoli ete nalobaki epayi na bino: Okosala te elilingi oyo ekatama mpo na yo, to elili ya eloko songolo likolo na lola, to biloko oyo ezali na nse na mabele, to oyo ezali na mai na nse ya mabele.",
                "13": "Mpe lisusu: Okongumbamela yango te, to kosalela yango mpe te; mpo ngai Nkolo Nzambe na yo nazali Nzambe ya zuwa, kokitisaka mabe ya batata likolo ya bana, kino na nkola ya misato mpe ya minei na bango oyo bayinaka ngai;",
                "14": "Mpe kolakisaka boboto epayi na nkoto na nkoto na bango oyo balingaka ngai mpe babatelaka mitindo na ngai.",
                "15": "Okokamata nkombo ya Nkolo Nzambe na yo mpamba te; mpo Nkolo akotala te lokola azanga elindo ye oyo akokamata nkombo na ye mpamba.",
                "16": "Omikundola mokolo ya saba, mpo ete obatela yango mosantu.",
                "17": "Mikolo motoba okosala mosala, mpe sala mosala na yo nyonso.",
                "18": "Kasi mokolo ya sambo, saba ya Nkolo Nzambe na yo, okosala mosala moko te, yo, soki te mwana mobali na yo, to mwana mwasi na yo, mosali na yo ya mobali soki te mosali na yo ya mwasi, soki te ebwele na yo, soki te mopaya oyo azali kati na bikuke na yo;",
                "19": "Mpo mikolo motoba Nkolo asalaki lola mpe mabele, mpe mbu, mpe nyonso oyo ezali kati na yango; boye Nkolo apambolaki mokolo ya saba, mpe asantisaki yango.",
                "20": "Kumisa tata na yo mpe mama na yo, ete mikolo na yo mizala molai na mboka oyo Nkolo Nzambe na yo apesi yo.",
                "21": "Okoboma te.",
                "22": "Okosala ekobo te. Okoyiba te.",
                "23": "Okoloba litatoli ya lokuta na moto ya penepene na yo te.",
                "24": "Okolula ndako ya moto ya penepene na yo te, okolula mwasi ya moto ya penepene na yo te, to mosali na ye ya mobali, to mosali na ye ya mwasi te, to ngombe mobali na ye te, to bampunda na ye te, to eloko nyonso oyo ezali ya moto ya penepene na yo te.",
                "25": "Mpe esalemaki ete esilaki Abinadi kotia nsuka na maloba oyo ete alobaki epayi na bango: Boteyaki bato oyo ete basengeli kotosa kosala makambo nyonso oyo mpo na kobatela mitindo oyo?",
                "26": "Nalobi epayi na bino, Te; mpo soki bosalaki, Nkolo alingaki te kosala ete ngai naya kosakola mabe mpo na oyo etali bato oyo.",
                "27": "Mpe sikawa bolobaki ete lobiko ekoya na mobeko ya Mose. Nalobi epayi na bino ete elongobani ete bobatela mobeko ya Mose lokola sikawa; kasi nalobi epayi na bino, ete ntango ekoya wapi ekolongobana lisusu te kobatela mobeko ya Mose.",
                "28": "Mpe lisusu, nalobi epayi na bino, ete lobiko ekoya bobele na mobeko yango moko te; mpe soki ezalaki te mpo na bomikabi, oyo Nzambe ye moko akosala mpo na masumu mpe mabe ya bato na ye, ete basengeli na lolenge oyo bakoki kokima te kowa, ata mobeko ya Mose mozali.",
                "29": "Mpe sikawa nalobi epayi na bino ete elongobanaki ete ezala na mobeko moko mopesami na bana ya Yisalaele, iyo, kutu mobeko ya sikisiki mpenza; mpo bazalaki bato na matoyi mangongi, mbangu na kosala mabe, mpe malembe na komikundola Nkolo Nzambe na bango;",
                "30": "Boye ezalaki na mobeko oyo mopesamaki na bango, iyo, mobeko ya makokisi mpe makuli, mobeko moko oyo basengelaki kotosa na sikisiki mokolo na mokolo, mpo na kobatela bango ete bamikundola Nzambe mpe lotomo na bango epayi na ye.",
                "31": "Kasi tala, nalobi epayi na bino, ete makambo nyonso oyo ezalaki bililingi ya makambo oyo ekoya.",
                "32": "Mpe sikawa, esosolaki bango mobeko? Nalobi epayi na bino, Te, nyonso basosolaki te mobeko; mpe oyo ezalaki na ntina ya bokasi ya mitema na bango; mpo basosolaki te ete moto moko akokaki kobika te longola se soki ezali na nzela ya bosikoli uta na Nzambe.",
                "33": "Mpo tala, Mose asakolaki te epayi na bango mpo na oyo etali boyei ya Masiya, mpe ete Nzambe akosikola bato na ye? Iyo, mpe kutu baprofeta nyonso oyo basakolaki uta mokili ebanda—elobelaki bango te mingi soki te moke mpo na oyo etali makambo oyo?",
                "34": "Elobaki bango te ete Nzambe ye moko akokita na kati ya bana ya bato, mpe akondima kozwa lolenge ya moto, mpe akotambola na nguya mpenza likolo ya etando ya mabele?",
                "35": "Iyo, mpe elobaki bango te lisusu ete akomema bosekwi ya bakufi esalema, mpe ete ye, ye moko, akoniokwama mpe akotungisama?"
            },
            "14": {
                "1": "Iyo, kutu Yisaya alobi te ete: Nani andimaki mbando na biso, mpe na nani ebimisami loboko ya Nkolo?",
                "2": "Mpo akokola liboso na ye lokola nzete ya petepete, mpe lokola mosisa libanda ya mabele ekawuka; azalaki na lolenge te soki te na lipombo te; mpe ntango tokomona ye ezali na kitoko te ete tozala na mposa na ye.",
                "3": "Atiolamaki mpe abwakamaki na bato; moto ya mawa, mpe amesenaki na mpasi; mpe tobombanaki, lokola soki ezalaki ete tobalusi bilongi na biso uta na ye; atiolamaki, mpe topesaki ye lokumu te.",
                "4": "Na ntembe te akumbaki mpasi na biso, mpe amemaki mawa na biso; nzokande tomonaki ye aniokwamaki, abetamaki na Nzambe, mpe atungisamaki.",
                "5": "Kasi azokisamaki mpota mpo na bobuki mobeko na biso, akatamaki mpota mpo na mabe na biso; etumbu ya kimia na biso ezalaki likolo na ye; mpe na mapipi na ye tobikisami.",
                "6": "Biso nyonso, lokola mpate, tokendaki mpembeni; tobalukaki moto na moto na nzela ya ye moko; mpe Nkolo atiaki likolo na ye mabe na biso nyonso.",
                "7": "Anyokwamaki, mpe atungisamaki, nzokande afungolaki monoko na ye te; amemamaki lokola mwana ya mpate epayi na mobomi, mpe lokola mpate azalaka baba liboso ya bakati nsuki na ye boye afungolaki te monoko na ye.",
                "8": "Azwamaki uta na boloko mpe uta na bosambisi; mpe nani akolobela nkola na ye? Mpo babomaki ye uta na mboka ya baye ya bomoi; mpo na bobuki mobeko na bato na ngai nde aniokwamaki.",
                "9": "Mpe asalaki lilita na ye elongo na bato ya nkuna, mpe liwa na ye elongo na moto na bozwi; mpo asalaki mabe te, mpe ezalaki na bobubi te na monoko na ye.",
                "10": "Nzokande esepelisaki Nkolo kozokisa ye mpota; atiaki ye na mpasi; ntango ekosila yo kobonza molimo na ye mpo na masumu akomona nkona na ye, akokomisa mikolo na ye molai, mpe elengi ya Nkolo ekofuluka na loboko na ye.",
                "11": "Akomono mosala ya molimo na ye, mpe akosepelisama; na boyebi na ye mosali na ngai ya sembo akolongisa mingi; mpo akokumba mabe na bango.",
                "12": "Boye nakokabela ye ndambo elongo na bato minene, mpe akokabola bopunzi elongo na bato ya makasi; mpo asopaki motema na ye kino na liwa; mpe atangamaki elongo na babuki mobeko; mpe akumbaki masumu ya bato mingi, mpe asalaki libondeli mpo na babuki mobeko."
            },
            "15": {
                "1": "Mpe sikawa Abinadi alobaki epayi na bango: Nalingi bososola ete Nzambe ye moko akokita na kati ya bana ya bato, mpe akosikola bato na ye.",
                "2": "Mpe mpo akofanda kati na mosuni akobiangama Mwana ya Nzambe, mpe lokola ayangeli nzoto na bolingi ya Tata, azali Tata mpe Mwana—",
                "3": "Tata, mpo ayingelamaki na zemi na nguya ya Nzambe; mpe Mwana, mpo na mosuni; boye kokomaka Tata mpe Mwana—",
                "4": "Mpe bazali Nzambe moko, iyo, Tata mpenza ya Seko ya lola mpe ya mabele.",
                "5": "Mpe boye lokola mosuni ekomaki ya koyangelama na Molimo, soki te Mwana na Tata, kozalaka Nzambe moko, ayoki mpasi ya masenginia, mpe amitiki te na masenginia, kasi apesi nzela ye moko ete atiolama, mpe abetama fimbo, mpe abenganama, mpe asundolama na bato na ye.",
                "6": "Mpe nsima ya nyonso oyo, nsima ya kosalaka makamwisi ya nguya mingi na kati ya bana ya bato, akokambama, iyo, kutu lokola Yisaya alobaki, lokola mpate azalaka baba liboso ya mokati nsuki na ye, bongo afungolaki monoko na ye te.",
                "7": "Iyo, ata bongo akomemama, akobakama na ekulusu, mpe akobomama, mosuni kokomaka ya koyangelama kutu kino na liwa, bolingi ya Mwana ekomelama na bolingi ya Tata.",
                "8": "Mpe boye Nzambe akati singa ya liwa, mpo azwaki elonga likolo ya liwa; mpe apesi Mwana nguya mpo na kosala mabondeli mpo na bana ya bato—",
                "9": "Emati ye kati na lola, komonisaka nsopo ya boboto; lokola atondisami na mawa epayi na bana ya bato; lokola atelemi na katikati na bango mpe boyengebene; lokola akati singa ya liwa, akamati likolo ya ye moko mabe mpe bobuki mobeko na bango, lokola asikoli bango, mpe asepelisi masengami ya boyengebene.",
                "10": "Mpe sikawa nakoloba epayi na bino, nani akolobela nkola na ye? Tala, nalobi epayi na bino, ete ntango molimo na ye mopesamaki lokola libonza mpo na masumu akomona nkona na ye. Mpe sikawa bolobi nini? Mpe nani akozala nkona na ye?",
                "11": "Tala nalobi epayi na bino, ete oyo nyonso ayokaki maloba ya baprofeta, iyo, baprofeta basantu nyonso oyo basakolaki mpo na oyo etali boyei ya Nkolo—Nalobi epayi na bino, ete bango nyonso oyo bayokaki maloba na bango, mpe bandimaki ete Nkolo akosikola bato na ye, mpe bazelaki mokolo wana mpo na bolimbisi ya masumu na bango, nakoloba epayi na bino, ete bango oyo bazali bato ya nkona na ye, soki te bazali basangoli libula ya bokonzi ya Nzambe.",
                "12": "Mpo bango bazali baoyo kani masumu ye amemaki; bango bazali baoyo kani akufelaki, mpo na kosikola bango uta na bobuki mobeko na bango. Mpe sikawa, ezali bango te nkona na ye?",
                "13": "Iyo, mpe ezali te baprofeta, moko na moko oyo afungolaki monoko na ye mpo na kosakola, oyo akweyaki te kati na bobuki mobeko; nalingi koloba baprofeta basantu nyonso kala uta mokili ebanda? Nalobi epayi na bino ete bazali nkona na ye.",
                "14": "Mpe bango bazali baoyo basakolaki kimia, baoyo bamemaki nsango ya nsai ya bolamu, baoyo basakolaki lobiko; mpe balobaki epayi ya Siona: Nzambe na yo azali koyangela!",
                "15": "Mpe O lolenge boni ezalaki makolo na bango kitoko likolo ya ngomba!",
                "16": "Mpe lisusu, lolenge boni ezali kitoko likolo ya ngomba makolo na bango oyo bazali naino kosakolaka kimia!",
                "17": "Mpe lisusu, lolenge boni ezali kitoko likolo ya ngomba makolo na bango oyo bakosakola banda nsima awa kimia, iyo, uta na ntango oyo kokende liboso mpe libela!",
                "18": "Mpe tala, nalobi epayi na bino, oyo ezali nyonso te. Mpo O lolenge boni ezali kitoko likolo ya ngomba makolo na ye oyo amemaka nsango ya nsai, oyo azali mobandisi ya kimia, iyo, kutu Nkolo, oyo asikolaki bato na ye; iyo, ye oyo apesaki lobiko epayi ya bato na ye;",
                "19": "Mpo soki ezalaki te mpo na bosikoli boye asalaki mpo na bato na ye, boye bolengelamaki uta na bokelami ya mokili, nalobi epayi na bino, soki ezalaka mpo na oyo te, bato nyonso basengelaki kowa.",
                "20": "Kasi tala, singa ya liwa ekokatama, mpe Mwana azali koyangela, mpe akozala na nguya likolo ya bakufi; boye, akokisi bosekwi ya bakufi.",
                "21": "Mpe ekoya bosekwi, kutu bosekwi ya yambo; iyo, kutu bosekwi ya baoyo bazalaki, mpe baoyo bazali, mpe baoyo bakozala, kutu kino na bosekwi ya Klisto—mpo akobiangama bongo.",
                "22": "Mpe sikawa, bosekwi ya baprofeta nyonso, mpe bango nyonso oyo bandimaki na maloba na bango, to bango nyonso oyo babombaki mitindo ya Nzambe, bakobima na bosekwi ya yambo; boye, bazali bosekwi ya yambo.",
                "23": "Basekwisami mpo na kofanda elongo na Nzambe oyo asikolaki bango; boye bazali na bomoi ya seko na nzela ya Klisto, oyo akataki singa ya liwa.",
                "24": "Mpe baoyo bazali bango oyo bazali na likabo na bosekwi ya yambo; mpe baoyo bazali baoyo bakufaki liboso ete Klisto aya, kati na kozanga boyebi na bango, wana esakolamaki naino te lobiko epayi na bango. Mpe boye Nkolo akokisi bozongisi na bango; mpe bazali na likabo na bosekwi ya yambo, soki te bazwi bomoi ya seko, mpo basikolami na Nkolo.",
                "25": "Mpe bana mike mpe lokola bakozwa bomoi ya seko.",
                "26": "Kasi botala, mpe bobanga, mpe bolenga liboso ya Nzambe, mpo bosengeli kolenga; mpo Nkolo asikolaka moko te ya lolenge oyo ya baoyo batombokaka na ye mpe bakufaka kati na masumu na bango; iyo, kutu bango nyonso oyo bawaki kati na masumu na bango naino uta mokili ebandaki, baye na motema moko batombokaki na Nzambe, baoyo bayebaki mitindo ya Nzambe, mpe babombaki yango te; baoyo ezali bango oyo bazali na likabo te na bosekwi ya yambo.",
                "27": "Boye esengeli bino kolenga te? Mpo lobiko eyaka na moko te ya lolenge oyo; mpo Nkolo asikoli moko te ya lolenge oyo; iyo, mpe Nkolo akoki kosikola moko te ya lolenge oyo; mpo akoki te kowangana ye moko; mpo akoki te kowangana boyengebene ntango ezali na bosenga na yango.",
                "28": "Mpe sikawa nalobi epayi na bino ete ntango ekoya wapi lobiko ya Nkolo ekosakolama epayi na ekolo na ekolo, libota na libota, monoko na monoko, mpe bato na bato.",
                "29": "Iyo, Nkolo, bakengeli na yo, bakotombola mongongo na bango; na mongongo yango esika moko bakoyemba; mpo bakomona miso na miso, ntango Nkolo akomema lisusu Siona.",
                "30": "Bobukana na bosepeli, boyemba elongo, bino bisika ya mpamba ya Yelusaleme; mpo Nkolo abondisi bato na ye, asikoli Yelusaleme.",
                "31": "Nkolo azipolaki ya loboko na ye mpamba esantu na miso ya bikolo nyonso; mpe nsuka nyonso ya mabele ekomona lobiko ya Nzambe na biso."
            },
            "16": {
                "1": "Mpe sikawa, esalemaki ete esilaki Abinadi koloba makambo oyo, asembolaki loboko na ye mpe alobaki: Ntango ekoya wapi bato nyonso bakomona lobiko ya Nkolo; ntango wapi ekolo na ekolo, libota na libota, monoko na monoko, mpe bato na bato bakomona miso na miso mpe bakondima liboso ya Nzambe ete masambisi na ye ezali alima.",
                "2": "Mpe nde bato ya nkuna bakobwakama libanda, mpe bakozala na ntina ya koganga, mpe ya kolela-lela, mpe ya komilela-lela, mpe ya koliana mino na bango; mpe oyo mpo balingi te koyokela mongongo ya Nkolo; boye Nkolo akosikola bango te.",
                "3": "Mpo bazali bato ya mosuni mpe bato ya zabulu, mpe zabulu azali na nguya likolo na bango; iyo, kutu nioka oyo ya kala oyo akosaki baboti na biso ya yambo, oyo azalaki ntina ya bokwei na bango; oyo asalaki ete bato nyonso bakoma bato ya mosuni, bayokeli bilengi, ya zabulu, koyebaka bolamu mpe mabe, komiyangelaka bango moko na zabulu.",
                "4": "Boye bato nyonso babungaki; mpe tala, balingaki kobunga libela soki ezalaka te ete Nzambe asikolaki bato na ye uta na ezalela na bango ya libunga mpe bokwei.",
                "5": "Kasi bomikundola ete ye oyo akolenda na ezalela na ye ya mosuni, mpe azali kokoba na banzela ya masumu mpe botomboki na Nzambe, akotikala na ezalela na ye ya bokwei mpe zabulu akozala na nguya nyonso likolo na ye. Boye azali lokola soki bosikoli esalemaki te, kozalaka monguna ya Nzambe; mpe lokola ezali zabulu monguna ya Nzambe.",
                "6": "Mpe sikawa soki Klisto ayaki te kati na mokili, kolobaka makambo ekoya lokola soki esilaki koya, ekokaki kozala na bosikoli te.",
                "7": "Mpe soki Klisto asekwaki te uta na bakufi, to soki akataki singa ya liwa te ete lilita ezala na elonga te, mpe ete liwa ezala na esweli te, bosekwi ekokaki kozala te.",
                "8": "Kasi ezali na bosekwi, boye lilita ezali na elonga te, mpe esweli ya liwa emelami nie na Klisto.",
                "9": "Azali pole mpe bomoi ya mokili; iyo, pole oyo ezanga nsuka, oyo ekoki kokoma molili ata mokolo moko te; iyo, mpe lisusu bomoi oyo ezanga nsuka, ete liwa ekoka kozala lisusu te.",
                "10": "Kutu nzoto oyo ya kufa ekolata bozangi kufa, mpe bopoli ekolata bozangi kopola, mpe bakomemama mpo na kotelema liboso ya esambiselo ya Nzambe, mpo na kosambisama na ye engebene na misala na bango soki ezali malamu to soki ezali mabe—",
                "11": "Soki ezali malamu, na bosekwi ya bomoi mpe esengo ezanga nsuka; mpe soki ezali mabe, mpo na bosekwi ya bokweisami ezanga nsuka, mpe bapesami na zabulu, oyo ayangelaki bango, oyo ezali bokweisami—",
                "12": "Ekendaki bango engebene na bolingi mpe mposa ya mosuni na bango moko; kobelelaka Nkolo ata mokolo moko te wana etandamaki maboko ya boboto epayi na bango; mpo maboko ya boboto etandamaki epayi na bango, mpe balingaki te; lokola bakebisamaki na mabe na bango mpe nzokande balingaki te kokabwana na yango; mpe batindamaki koyambola mpe nzokande balingaki koyambola te.",
                "13": "Mpe sikawa, esengeli bino te kolenga mpe koyambola masumu na bino, mpe komikundola ete bobele kati na Klisto mpe na nzela ya Klisto nde bokoki kobikisama?",
                "14": "Boye, soki boteyi mobeko ya Mose, boteya lisusu ete mozali elilingi ya makambo wana esengeli koya—",
                "15": "Teya bango ete bosikoli ekoya na nzela ya Klisto Nkolo, oyo azali mpenza Tata ya Seko. Amene."
            },
            "17": {
                "1": "Mpe sikawa esalemaki ntango Abinadi asilisaki maloba oyo, ete mokonzi atindaki ete banganganzambe basengeli kokamata ye mpe basala ete apesama na liwa.",
                "2": "Kasi ezalaki na moto moko na kati na bango oyo kani nkombo ezalaki Alma, ye mpe lokola azalaki eboto ya Nefi. Mpe azalaki elenge mobali moko, mpe andimaki maloba oyo Abinadi alobaki, mpo ayebaki oyo etali mabe oyo Abinadi atatolaki na kofundaka bango; boye abandaki kosamba na mokonzi ete azala te na nkanda na Abinadi, kasi apesa nzela ete akoka kokende na kimia.",
                "3": "Kasi Mokonzi adasukaki mingi, mpe asalaki ete Alma abenganama uta na kati na bango, mpe atindaki basali na ye nsima na ye ete bakoka koboma ye.",
                "4": "Kasi akimaki uta na liboso na bango mpe amibombaki ete bamonaki ye te. Mpe wana ebombamaki ye mikolo mingi akomaki makambo nyonso oyo Abinadi alobaki.",
                "5": "Mpe esalemaki ete mokonzi asalaki ete bakengeli na ye bazinga Abinadi mpe bakamata ye; mpe bakangaki ye singa mpe babwakaki ye kati na boloko.",
                "6": "Mpe nsima ya mikolo misato, lokola azwaki toli uta na banganganzambe na ye, asalaki ete amemama lisusu liboso na ye.",
                "7": "Mpe alobaki epayi na ye: Abinadi, tozwi likambo ya kofunda yo, mpe olongobani na liwa.",
                "8": "Mpo olobaki ete Nzambe ye moko akokita na kati ya bana ya bato; mpe sikawa, mpo na ntina ya likambo oyo okopesama liwa longola se soki olongoli maloba oyo olobaki mabe mpo na ntina na ngai mpe bato na ngai.",
                "9": "Sikawa Abinadi alobaki epayi na ye: Nalobi epayi na yo, nakolongola te maloba oyo nalobaki epayi na yo mpo na ntina ya bato oyo, mpo ezali solo; mpe ete bokoka koyeba bosolo na yango napesaki nzela ngai moko ete nakweyaki kati na maboko na yo.",
                "10": "Iyo, mpe nakondima kutu kino liwa, mpe nakolongola maloba na ngai te, mpe makotelema lokola litatoli mpo na yo. Mpe soki obomi ngai okosopa makila mazanga elindo, mpe oyo ekotelema lokola litatoli mpo na mabe na yo na mokolo ya nsuka.",
                "11": "Mpe sikawa mokonzi Noa azalaki penepene ya kotika ye, mpo abangaki liloba na ye; mpo abangaki ete bosambisi ya Nzambe eya likolo na ye.",
                "12": "Kasi banganganzambe batombolaki mingongo na bango na kotelemelaka ye, mpe babandaki kofunda ye, kolobaka: Afingaki mokonzi. Boye mokonzi akomaki na nkanda na ye, mpe apesi ye ete akoka kobomama.",
                "13": "Mpe esalemaki ete bakamataki ye mpe bakangaki ye singa, mpe bafiakolaki mposo na ye na nkoni ya moto, iyo, kutu kino liwa.",
                "14": "Mpe sikawa ebandaki mololi kozikisa ye, agangaki epayi na bango, kolobaka:",
                "15": "Tala, kutu lokola bosali epayi na ngai, bongo nde ekosalema ete nkona na bino ekosala ete mingi bakoyokisama mpasi oyo nayoki, kutu mpasi ya liwa na moto; mpe oyo mpo bandimeli lobiko ya bato na Nkolo Nzambe na bango.",
                "16": "Mpe ekosalema ete bokotungisama na ndenge nyonso ya bokono na ntina ya masumu na bino.",
                "17": "Iyo, mpe bokobetama epayi na epayi, mpe bokobenganama mpe bokopanzama esika na esika, kutu lokola ebwele ya zamba oyo ebenganami na nyama ya loma.",
                "18": "Mpe na mokolo wana bakosalela bino bokila, mpe bokokangama na loboko ya banguna na bino, mpe nde bokoyoka mpasi, lokola nazali koyoka mpasi, bolozi ya liwa na moto.",
                "19": "Boye Nzambe nde asalaka bobekoli likolo na bango oyo babebisaki bato na ye. O Nzambe, yamba molimo na ngai.",
                "20": "Mpe sikawa, esilaki Abinadi koloba maloba oyo, akweyaki, nsima ya koyoka mpasi ya liwa na moto; iyo, apesamaki na liwa mpo aboyaki kowangana mitindo ya Nzambe, mpe akangaki bosolo ya maloba na ye na liwa na ye."
            },
            "18": {
                "1": "Mpe sikawa, esalemaki ete Alma, oyo akimaki uta na basali ya mokonzi Noa, ayambolaki uta na masumu mpe mabe na ye, mpe akendaki uta na ntei ya bato na nkuku, mpe abandaki kolakisa maloba ya Abinadi—",
                "2": "Iyo, oyo etali oyo esengelaki koya, mpe lisusu oyo etali bosekwi ya bakufi, mpe bosikoli ya bato, boye esengelaki kokokisama na nguya, mpe mpasi, mpe liwa ya Klisto, mpe bosekwi na ye mpe bobuti na ye na lola.",
                "3": "Mpe mingi lokola balingaki koyoka liloba na ye ateyaki bango. Mpe alakisaki bango na nkuku, ete ekoka te koya na boyebi ya mokonzi. Mpe mingi bandimaki maloba na ye.",
                "4": "Mpe esalemaki ete mingi lokola bandimaki ye bakendaki na esika moko oyo ebiangami Mormon, mpe ezwaki nkombo na yango uta na mokonzi, mpe ezalaki na ndelo ya mboka oyo ebebisamaki, na ntango soki te na bileko, na banyama ya zamba.",
                "5": "Sikawa, na Mormon ezalaki na liziba ya mai ya peto, mpe Alma akendaki kuna, mpo kuna ezalaki na ya zamba ya nkaka ya nzete ya mike mike, wapi amibombaki na ntango ya moi uta na boluki ya bato ya Mokonzi.",
                "6": "Mpe esalemaki ete mingi lokola bandimaki ye bakendaki kuna mpo na koyoka maloba na ye.",
                "7": "Mpe esalemaki ete nsima ya mikolo mingi ezalaki na motango moko monene ya bato basangani elongo na esika ya Mormon, mpo na koyoka maloba ya Alma. Iyo, nyonso basanganaki esika moko baoyo bandimaki maloba na ye, mpo na koyoka ye. Mpe alakisaki bango, mpe ateyaki epayi na bango boyamboli, mpe bosikoli, mpe bondimi na Nkolo.",
                "8": "Mpe esalemaki ete alobaki epayi na bango: Tala, awa ezali mai ya Mormon (mpo ebiangamaki boye), mpe sikawa, lokola bozali na mposa ya kokota kati na etonga ya Nzambe, mpe kobiangama bato na ye, mpe bozali kondima komema mikumba ya moko na mosusu, ete mikoka kozala pepele;",
                "9": "Iyo, mpe bozali kondima kolela elongo na baoyo bazali kolela; iyo, mpe kobondisa baoyo batelemi na mposa ya libondisi, mpe kotelema lokola banzeneneke ya Nzambe na bantango nyonso mpe na makambo nyonso, mpe na bisika nyonso wapi bokoki kozala, kutu kino liwa, ete bokoka kosikolama na Nzambe, mpe kotangama elongo na baye ya bosekwi ya yambo, ete bokoka kozwa bomoi ya seko—",
                "10": "Sikawa nalobi epayi na bino, soki oyo ezali mposa ya mitema na bino, nini ekopekisa bino bobatisama na nkombo ya Nkolo, lokola litatoli liboso na ye ete bokoti kati na liyokani na ye, ete bokosalela ye mpe bokobomba mitindo na ye, ete akoka kosopa molimo na ye beboo likolo na bino?",
                "11": "Mpe sikawa, eyokaki bato maloba oyo, babetaki maboko na bango mpo na bosepeli, mpe bagangaki: Oyo ezali mposa ya mitema na biso.",
                "12": "Mpe sikawa esalemaki ete Alma akamataki Helama, oyo azalaki moko ya bato ya yambo, mpe akendaki mpe atelemaki na mai, mpe abelelaki, kolobaka: O Nkolo, sopa Molimo na yo likolo ya mosali na yo, ete akoka kosala mosala oyo na bosantu ya motema.",
                "13": "Mpe ntango alobaki maloba oyo, Molimo ya Nkolo azalaki likolo na ye, mpe alobaki: Helama, nabatisi yo, kozalaka na likoki uta na Nzambe ya Bokasi Nyonso, lokola litatoli ete okoti kati na liyokani mpo na kosalela ye kino okokufa mpo na oyo etali nzoto ya kufa; mpe tika Molimo ya Nkolo mosopana likolo na yo; mpe tika apesa epayi na yo bomoi ya seko, na nzela ya bosikoli ya Klisto, oyo alengelaki uta na bokeli ya mokili.",
                "14": "Mpe esilaki Alma koloba makambo oyo, nyonso mibale Alma mpe Helama bakundamaki na mai; mpe batelemaki mpe babimaki na mai kosepelaka, etondisamaki bango na Molimo.",
                "15": "Mpe lisusu, Alma akamataki mosusu, mpe akendaki mbala moko ya mibale kati na mai, mpe abatisaki ye engebene na oyo asalaki na moto ya yambo, kasi akundamaki ye moko lisusu te na mai.",
                "16": "Mpe na lolenge oyo abatisaki moko na moko oyo akendaki na esika ya Mormon; mpe bazalaki motuya penepene na bato nkama mibale na minei; iyo, mpe babatisamaki na mai ya Mormon, mpe batondisamaki na ngolu ya Nzambe.",
                "17": "Mpe babiangamaki eklezia ya Nzambe, soki te eklezia ya Klisto, uta na ntango wana kokende liboso. Mpe esalemaki ete moto nyonso oyo abatisamaki na nguya mpe likoki ya Nzambe abakisamaki na eklezia na ye.",
                "18": "Mpe esalemaki ete Alma, ezalaki ye na likoki uta na Nzambe, akulisaki banganganzambe; kutu nganganzambe moko mpo na bato ntuku mitano moko moko ya motango na bango oyo akulisaki mpo na koteya epayi na bango, mpe mpo na kolakisa bango mpo na ntina ya makambo etali bokonzi ya Nzambe.",
                "19": "Mpe atindaki bango ete bateya eloko mosusu te longola se soki ezalaki makambo oyo ateyaki, mpe oyo elobamaki na monoko ya baprofeta basantu.",
                "20": "Iyo, atindaki bango ete bateya eloko mosusu te longola se soki ezalaki boyamboli mpe bondimi na Nkolo, oyo asikolaka bato na ye.",
                "21": "Mpe atindaki bango ete boswani ezala te moko na mosusu, kasi ete bazela na liso moko epayi na liboso, kozalaka na bondimi moko mpe libatisi moko, kozalaka mitema na bango misangana esika moko kati na bomoko mpe na bolingo moko epayi na mosusu.",
                "22": "Mpe boye atindaki bango bateya. Mpe boye bakomaki bana ya Nzambe.",
                "23": "Mpe atindaki bango ete batosa mokolo ya sabato, mpe babatela yango mosantu, mpe lisusu mokolo na mokolo basengeli kopesa matondi na Nkolo Nzambe na bango.",
                "24": "Mpe atindaki bango lisusu ete banganganzambe baye akulisaka basengeli kosala na maboko na bango moko mpo na lisalisi na bango.",
                "25": "Mpe ezalaki na mokolo moko mposo na mposo oyo etiamaki mpembeni ete basangana bango moko esika moko mpo na kolakisa bato, mpe mpo na kokumbamela Nkolo Nzambe na bango, mpe lisusu, mbala mingi lokola ezalaki na nguya na bango, kowangana bango moko esika moko.",
                "26": "Mpe banganganzambe basengelaki te kotalela bato mpo na lisalisi na bango; kasi mpo na mosala na bango basengelaki kozwa ngolu ya Nzambe, ete bakoka kokoma makasi na Molimo, kozalaka na boyebi ya Nzambe, ete bakoka koteya na nguya mpe likoki uta na Nzambe.",
                "27": "Mpe lisusu Alma atindaki ete bato ya eklezia bakaba ndambo ya biloko na bango, moko na moko engebene na oyo azwaki; soki azali na mingi koleka akokaba mingi koleka; mpe na oyo azali na moke, nde moke esengami; mpe na oyo azangi esengeli bapesa ye.",
                "28": "Mpe boye bakabolaki ndambo ya biloko na bango na bonsomi ya bolingi na bango moko mpe engebene na mposa ya malamu epayi na Nzambe, mpe epayi ya banganganzambe baoyo bazalaki na bokeleli, iyo, mpe na bakeleli nyonso, mpe moto nyonso oyo azalaki bolumbu.",
                "29": "Mpe oyo alobaki epayi na bango, lokola atindamaki na Nzambe; mpe batambolaki na alima liboso ya Nzambe, kokabaka na moko mpe mosusu biloko ya ntango mpe lisusu ya molimo engebene na bozangi mpe bosenga na bango.",
                "30": "Mpe sikawa esalemaki ete nyonso oyo esalemaki na Mormon, iyo, mpembeni ya mai ya Mormon, na zamba oyo ezalaki mpembeni na mai ya Mormon; iyo, esika ya Mormon, mai ya Mormon, zamba ya Mormon, lolenge boni ezalaki kitoko na miso ya baoyo bayaki kuna mpo na kozwa boyebi ya Mosikoli na bango; iyo, mpe lolenge boni bapambolami, mpo bakoyemba mpo na kosanzola ye libela.",
                "31": "Mpe makambo oyo masalemaki na ndelo ya mboka, ete makokaki te koya na boyebi ya mokonzi.",
                "32": "Kasi tala, esalemaki ete mokonzi, lokola abombolaki mosala ya kotambola na kati ya bato, atindaki basali na ye mpo na kosenzele bango. Boye na mokolo oyo bayanganaki esika moko mpo na koyoka liloba ya Nkolo bayebanaki na mokonzi.",
                "33": "Mpe sikawa Mokonzi alobaki ete Alma azalaki kolamusa bato mpo na botomboki na ye; boye atindaki limpinga na ye mpo na kobebisa bango.",
                "34": "Mpe esalemaki ete Alma elongo na bato ya Nkolo bazwaki nsango ya boyei ya limpinga ya mokonzi; boye bakamataki biema na bango mpe mabota na bango mpe bakendaki kati na esobe.",
                "35": "Mpe bazalaki na motuya penepene na bato nkama minei na ntuku mitano."
            },
            "19": {
                "1": "Mpe esalemaki ete limpinga ya mokonzi bazongaki, wana elukaki bango bato ya Nkolo kasi bobele mpamba.",
                "2": "Mpe sikawa tala, bato ya mokonzi bazalaki moke, mpo bakutolamaki, mpe bokabwani ebandaki kozala na kati ya bato oyo batikalaki.",
                "3": "Mpe ndambo moke ebandaki kobimisa libanda bokaneli na mokonzi, mpe boweli monene ebandaki kozala na kati na bango.",
                "4": "Mpe sikawa ezalaki na moto moko na kati na bango oyo kani nkombo ezalaki Gideona, mpe ezalaki ye moto ya makasi mpe monguna ya mokonzi, boye abendaki mompanga na ye, mpe alapaki ndai na nkele na ye ete akoboma mokonzi.",
                "5": "Mpe esalemaki ete abundaki na mokonzi; mpe emonaki mokonzi ete azalaki penepene na kolonga ye, akimaki mpe akendaki likolo ya linongi oyo ezalaki mpembeni na tempelo.",
                "6": "Mpe Gideona alandaki ye na nsima mpe azalaki penepene na kokoma likolo ya linongi mpo na koboma mokonzi, mpe mokonzi abwakaki miso na ye nzinganzinga epayi na mboka ya Semiloni, mpe tala, limpinga ya Balamani bazalaki kati na ndelo ya mboka.",
                "7": "Mpe sikawa mokonzi abelelaki makasi na nsomo ya molimo na ye, kolobaka: Gideona, bikisa ngai, mpo Balamani bazali likolo na biso mpe bakobebisa biso; iyo, bakobebisa bato na ngai.",
                "8": "Mpe sikawa mokonzi azalaki komitungisa mingi te mpo na bato na ye lokola azalaki mpo na bomoi na ye moko; nzokande, Gideona abikisaki bomoi na ye.",
                "9": "Mpe mokonzi atindaki bato ete bakima liboso ya Balamani, mpe ye moko akendaki liboso na bango, mpe bakimaki kati na esobe, elongo na basi na bango mpe bana na bango.",
                "10": "Mpe esalemaki ete Balamani balandaki bango, mpe bakangaki bango, mpe babandaki koboma bango.",
                "11": "Sikawa esalemaki ete mokonzi atindaki bango ete mibali nyonso batika basi na bango mpe bana na bango, mpe bakima liboso ya Balamani.",
                "12": "Sikawa ezalaki na mingi baoyo balingaki te kotika bango, kasi balingaki nde kotikala mpe kokufa elongo na bango. Mpe ndambo ya bato batikali batikaki basi na bango mpe bana na bango mpe bakimaki.",
                "13": "Mpe esalemaki ete bango oyo batikalaki elongo na basi na bango mpe na bana na bango basalaki ete bana basi ya kitoko na bango bakende kotelema mpe kobondela Balamani ete baboma bango te.",
                "14": "Mpe esalemaki ete Balamani bayokelaki bango mawa, mpo basenginiamaki na kitoko ya basi na bango.",
                "15": "Boye Balamani babikisaki bomoi na bango, mpe bakamataki bango bakangemi mpe bazongisaki bango na mboka ya Nefi, mpe bapesaki ndingisa epayi na bango ete bakoka kozwa mboka, na nse ya masengeli ete bapesa mokonzi Noa na maboko ya Balamani, mpe bapesa bozwi na bango, kutu ndambo ya nyonso oyo bazalaki na yango, ndambo ya wolo na bango, mpe mpauni na bango, mpe biloko nyonso ya motuya na bango, mpe boye bafutaki mpako na mokonzi ya Balamani mobu nsima na mobu.",
                "16": "Mpe sikawa ezalaki na moko ya bana mibali ya mokonzi na kati na bango oyo bakamatamaki baumbu, oyo kani nkombo ezalaki Limiyi.",
                "17": "Mpe sikawa Limiyi azalaki na mposa ete tata na ye abebisama te; nzokande, Limiyi abosanaki te mabe ya tata na ye, mpo azalaki ye moko moyengebene.",
                "18": "Mpe esalemaki ete na nkuku Gideona atindaki bato kati na esobe, mpo na koluka mokonzi mpe baoyo bazalaki elongo na ye. Mpe esalemaki ete bakutanaki na bato yango na esobe, nyonso longola se mokonzi mpe banganganzambe na ye.",
                "19": "Sikawa balapaki ndai na mitema na bango ete bakozonga na mboka ya Nefi, mpe soki basi na bango mpe bana na bango babomamaki, mpe lisusu bango oyo batikalaki elongo na bango, ete bakoluka bobekoli, mpe bakowa elongo na bango lokola.",
                "20": "Mpe mokonzi atindaki bango ete bazonga te; mpe basilikaki na mokonzi, mpe basalaki ete ayoka mpasi, kutu kino na liwa ya moto.",
                "21": "Mpe bazalaki penepene na kokamata banganganzambe lisusu mpe kopesa bango liwa, mpe bakimaki liboso na bango.",
                "22": "Mpe esalemaki ete bazalaki penepene na kozonga na mboka ya Nefi, mpe bakutanaki na bato ya Gideona. Mpe bato ya Gideona bayebisaki bango makambo nyonso malekaki na basi na bango mpe bana na bango; mpe ete Balamani bapesaka bango ndingisa ete bakoka kozwa mboka na kofutaka mpako ndambo ya nyonso oyo bazalaki na yango epayi ya Balamani.",
                "23": "Mpe bato balobaki epayi ya bato ya Gideona ete babomaki mokonzi, mpe banganganzambe na ye bakimaki mosika mpenza na bango kati na esobe.",
                "24": "Mpe esalemaki ete esilisaki bango molulu, ete bazongaki na mboka ya Nefi, kosepelaka, mpo basi na bango mpe bana na bango babomamaki te; mpe balobelaki Gideona nini basalaki na mokonzi.",
                "25": "Mpe esalemaki ete mokonzi na Balamani alapaki ndai epayi na bango, ete bato na ye bakoboma bango te.",
                "26": "Mpe lisusu Limiyi, lokola azalaki mwana mobali ya mokonzi, lokola bokonzi epesamaki likolo na ye na bato, alapaki ndai epayi ya mokonzi ya Balamani ete bato na ye bakofuta mpako epayi na ye, kutu ndambo ya nyonso oyo bazalaki na yango.",
                "27": "Mpe esalemaki ete Limiyi abandaki kotia bokonzi mpe kofandisa kimia na kati ya bato na ye.",
                "28": "Mpe mokonzi ya Balamani atiaki bakengeli nzinganzinga mpembeni na mboka, ete akoka kobatela bato ya Limiyi na mboka, mpo ete bakoka kokende te kati na esobe; mpe afutaki bakengeli na ye uta na mpako oyo azwaki uta na Banefi.",
                "29": "Mpe sikawa mokonzi Limiyi azwaki kimia ntango nyonso kati na bokonzi na ye mpo na ntaka ya mibu mibale, mpo Balamani batungisaki bango te to balukaki te kobebisa bango."
            },
            "20": {
                "1": "Sikawa ezalaki na esika moko na Semiloni wapi bana basi ya Balamani basanganaki bango moko esika moko mpo na koyemba, mpe mpo na kobina, mpe mpo na kosepela.",
                "2": "Mpe esalemaki ete mokolo moko ezalaki na motango moko moke na bango oyo basanganaki esika moko mpo na koyemba mpe kobina.",
                "3": "Mpe sikawa banganganzambe ya mokonzi Noa, lokola bazalaki koyoka nsoni mpo na kozonga na engumba ya Nefi, iyo, mpe lisusu lokola bazalaki kobanga ete bato baboma bango, boye bamekaki te kozonga na basi na bango mpe bana na bango.",
                "4": "Mpe lokola batikalaki na esobe, mpe lokola babombolaki bana basi ya Balamani, babatamaki mpe basenzelaki bango;",
                "5": "Mpe ntango bazalaki bobele motango moke na bango oyo basanganaki esika moko mpo na kobina, babimaki uta na esika na bango ya bonkutu mpe bakamataki bango mpe bamemaki bango kati na esobe; iyo, ntuku mibale na minei ya bana basi ya Balamani bamemamaki kati na esobe.",
                "6": "Mpe esalemaki ete emonaki Balamani ete bana basi na bango bazalaki komonana te, basilikaki na bato ya Limiyi, mpo bakanisaki ete ezalaki bato ya Limiyi.",
                "7": "Boye batindaki mampinga ya basoda na bango; iyo, kutu mokonzi ye moko akendaki liboso ya bato na ye; mpe bamataki na mboka ya Nefi kobebisa bato ya Limiyi.",
                "8": "Mpe sikawa Limiyi abombolaki bango uta na linongi, kutu abombolaki bolengeli na bango nyonso mpo na bitumba; boye asangisaki bato na ye elongo, mpe babatamaki mpo na kozela bango kati na bilanga mpe kati na zamba.",
                "9": "Mpe esalemaki ete ntango Balamani bamataki, bato ya Limiyi babandaki kokweya likolo na bango uta na bisika na bango ya kobatama, mpe babandaki koboma bango.",
                "10": "Mpe esalemaki ete etumba ekomaki nsomo mpenza, mpo babundaki lokola bankosi mpo na banyama na bango ya bokangi.",
                "11": "Mpe esalemaki ete bato ya Limiyi babandaki kobengana Balamani liboso na bango; nzokande bazalaki ata na ndambo te ya motango mingi boye lokola Balamani. Kasi babundaki mpo na bomoi na bango, mpe mpo na basi na bango, mpe mpo na bana na bango; boye basalaki makasi bango moko mpe babundaki lokola bilima mabe.",
                "12": "Mpe esalemaki ete bakutaki mokonzi na Balamani na kati ya motango ya bakufi; nzokande akufaki te, bobele kaka azokaki mpe atikalaki na mabele, lokola bokimi ya bato na ye ezalaki bongo mbangu mingi.",
                "13": "Mpe bakamataki ye mpe bakangaki mpota na ye, mpe bamemaki ye liboso ya Limiyi, mpe balobaki: tala, oyo nde mokonzi ya Balamani; azokaki mpe akweyaki na kati ya bakufi na bango, mpe batikaki ye; mpe tala, tomemi ye liboso na yo; mpe sikawa tika biso toboma ye.",
                "14": "Kasi Limiyi alobaki epayi na bango: Bokoboma ye te, kasi bokomema ye awa mpo ete nakoka komona ye. Mpe bamemaki ye. Mpe Limiyi alobaki epayi na ye: Ntina nini esali ete boya mpo na komata mpe kobundisa bato na ngai etumba? Tala, bato na ngai babukaki te ndai oyo nasalaki epayi na yo; boye, ntina kani bobuki ndai oyo bolapaki epayi ya bato na ngai?",
                "15": "Mpe sikawa mokonzi alobaki: Nabukaki ndai mpo bato na yo balongolaki bana basi ya bato na ngai na makasi; boye, na nkanda na ngai nasalaki ete bato na ngai bamata mpo na kobunda na bato na yo.",
                "16": "Mpe sikawa Limiyi ayokaki eloko moko te mpo na oyo etali likambo oyo; boye alobaki: Nakoluka na kati ya bato na ngai mpe nyonso oyo asalaki likambo oyo akowa. Boye asalaki ete boluki bosalema na kati ya bato na ye.",
                "17": "Sikawa eyokaki Gideona makambo oyo, ye kozalaka kapitene ya mokonzi, akendaki mpe alobaki epayi na mokonzi: Nakosenga yo otika, mpe koluka te bato oyo, mpe kotia te likambo oyo na moto na bango.",
                "18": "Mpo emikundoli yo te banganganzambe ya tata na yo, baoyo bato oyo balukaki kobebisa? Mpe ezali bango te na esobe? Ezali bango te bato oyo bayibaki bana basi ya Balamani?",
                "19": "Mpe sikawa, tala, mpe yebisa mokonzi makambo oyo, ete akoka koyebisa bato na ye ete bakoka kokita na kimia epayi na biso; mpo tala basili kala komilengela mpo na koya kobundisa biso; mpe tala lisusu tozali bobele bato moke.",
                "20": "Mpe tala, bakoya na mampinga na bango ya bato baike; mpe longola se soki mokonzi akitisi bango na kimia epayi na biso tosengeli kowa.",
                "21": "Mpo esili maloba ya Abinadi kokokisama te, oyo asakolaki na kotelemelaka biso—mpe nyonso oyo mpo toyokaki te maloba ya Nkolo, mpe totikaki te masumu na biso?",
                "22": "Mpe sikawa tika topesa mokonzi kimia; mpe tokokisa ndai oyo tosalaki epayi na ye; mpo eleki malamu mingi tozala na boumbu na esika ete tobungisa bomoi na biso; boye, tika totia nsuka na kosopaka makila mingi.",
                "23": "Mpe sikawa Limiyi ayebisaki mokonzi makambo nyonso mpo na oyo etali tata na ye, mpe banganganzambe baoyo bakimaki kati na esobe, mpe atiaki bomemi mosika ya bana basi na bango na moto na bango.",
                "24": "Mpe esalemaki ete mokonzi azwaki kimia epayi ya bato na ye; mpe alobaki epayi na bango: Tika tokende kokutana na bato na ngai, tozala na manduki te; mpe nalapi ndai epayi na bino ete bato na ngai bakoboma bato na yo te.",
                "25": "Mpe esalemaki ete balandaki mokonzi, mpe bakendaki, kozalaka na manduki te, kokutana na Balamani. Mpe esalemaki ete bakutanaki na Balamani; mpe mokonzi na Balamani agumbamaki ye moko liboso na bango, mpe asambaki mpo na litomba ya bato ya Limiyi.",
                "26": "Mpe emonaki Balamani bato ya Limiyi, ete bazalaki na manduki te, bayokelaki bango mawa mpe bazwaki kimia epayi na bango, mpe bazongaki elongo na mokonzi na bango na kimia na mboka na bango."
            },
            "21": {
                "1": "Mpe esalemaki ete Limiyi mpe bato na ye bazongaki na engumba ya Nefi, mpe babandaki kofanda na mboka na kimia lisusu.",
                "2": "Mpe esalemaki ete nsima ya mikolo mingi Balamani babandaki lisusu kolamusama na nkanda na Banefi, mpe babandaki lisusu koya kati na ndelo ya mboka nzinganzinga mpembeni.",
                "3": "Sikawa bamekaki te koboma bango, na ntina ya ndai oyo mokonzi na bango alapaki epayi ya Limiyi; kasi babetaki bango na matama na bango, mpe basalelaki likoki likolo na bango; mpe babandaki kotia mikumba ya bozito likolo ya mikongo na bango, mpe komema bango lokola bakosala bampunda ya baba—",
                "4": "Iyo, nyonso oyo esalemaki mpo ete liloba ya Nkolo ekokisama.",
                "5": "Mpe sikawa mitungisi ya Banefi ezalaki minene, mpe ezalaki na nzela te oyo bakokaki komibikisa uta na maboko na bango, mpo Balamani bazingaki bango epayi na epayi.",
                "6": "Mpe esalemaki ete bato babandaki koyima-yima na mokonzi na ntina ya mitungisi na bango; mpe babandaki kozala na mposa ya kokende kobunda na bango. Mpe batungisaki mokonzi mpenza na boleli na bango; boye apesaki ndingisa epayi na bango ete basala engebene na mposa na bango.",
                "7": "Mpe basanganaki lisusu bango moko esika moko, mpe balataki bibundeli na bango, mpe bakendaki likolo ya Balamani mpo na kobengana bango uta na mboka na bango.",
                "8": "Mpe esalemaki ete Balamani babetaki bango, mpe bazongisaki bango nsima, mpe babomaki mingi kati na bango.",
                "9": "Mpe sikawa ezalaki matanga mpe boleli monene na kati ya bato ya Limiyi, bakufeli mibali kolelaka mpo na mibali na bango, mwana mobali mpe mwana mwasi kolelaka mpo na batata na bango, mpe bandeko mpo na bandeko na bango.",
                "10": "Sikawa ezalaki na bakufeli mibali mpenza na mboka, mpe bazalaki kobelela na bokasi mokolo na mokolo, mpo bobangi monene ya Balamani eyaki likolo na bango.",
                "11": "Mpe esalemaki ete eleli na bango ya ntango nyonso elamusaki oyo etikalaki ya bato nyonso ya Limiyi na nkanda na Balamani; mpe bakendaki lisusu mpo na kobunda, kasi babenganamaki nsima lisusu, koyokaka mpasi ya kobungisa bato mingi.",
                "12": "Iyo, bakendaki lisusu mbala ya misato, mpe bayokaki mpasi na lolenge se moko; mpe bango oyo bakufaki te bazongaki lisusu na engumba ya Nefi.",
                "13": "Mpe bamikitisaki kutu kino na mputulu, na komiyangelaka bango moko na nkanga ya boumbu, komitikaka bango moko mpo na kobetama, mpe kobenganama epayi na epayi, mpe komemisama mikumba, engebene na mposa ya banguna na bango.",
                "14": "Mpe bamikitisaki kutu na bozindo ya bomikitisi; mpe babelelaki makasi na Nzambe; iyo, kutu na bolayi ya mokolo mobimba balelaki na Nzambe na bango ete abikisa bango na mitungisi na bango.",
                "15": "Mpe sikawa Nkolo azalaki malembe na koyoka kobelela na bango na ntina ya masumu na bango; nzokande Nkolo ayokaki kobelela na bango, mpe abandaki kolembisa mitema ya Balamani ete babandaki kokomisa mikumba na bango pepele; nzokande Nkolo amonaki te ete elongobani kobikisa bango uta na boumbu.",
                "16": "Mpe esalemaki ete babandaki kofuluka moke moke na mboka, mpe babandaki lisusu kokolisa mboto mingi koleka, mpe bibwele, mpe bitonga, ete bayokaki te mpasi ya nzala.",
                "17": "Sikawa ezalaki na motango monene ya basi, mingi koleka oyo ezalaki ya mibali; boye mokonzi Limiyi atindaki ete mobali moko moko asengeli kokaba ndambo ya lisalisi na basi bakufeli mibali mpe bana na bango, ete bakoka kowa te na nzala; mpe oyo basalaki na ntina ya bonene ya motango ya baoyo babomaki.",
                "18": "Sikawa bato ya Limiyi basanganaki elongo na lingomba moko lokola mpenza ekokaki, mpe babatelaki mboto na bango mpe bibwele na bango.",
                "19": "Mpe mokonzi ye moko atiaki te motema ya kozala na bokengi na ye libanda ya bifelo ya engumba, longola se soki amemaki bakengeli na ye elongo na ye, kobangaka ete akoka na lolenge moko to mosusu kokweya na maboko ya Balamani.",
                "20": "Mpe asalaki ete bato na ye basenzela mboka nzinganzinga mpembeni, ete na lolenge moko to mosusu bakoka kokamata banganganzambe baoyo bakimaki kati na esobe, baoyo bayibaki bana basi ya Balamani, mpe baoyo basalaki bobebisami monene ya lolenge oyo eya likolo na bango.",
                "21": "Mpo bazalaki na mposa ya kokamata bango ete bakoka kopesa bango etumbu; mpo bayaki na kati ya mboka ya Nefi na butu, mpe komema mosika mboto na bango mpe mingi ya biloko ya motuya na bango; boye babatamaki kozela bango.",
                "22": "Mpe esalemaki ete mbilinga-mbilinga ezalaki lisusu te katikati ya Balamani mpe bato ya Limiyi, kutu kino na ntango Amona mpe bandeko na ye bayaki kati na mboka na bango.",
                "23": "Mpe mokonzi ezalaki ye libanda ya ekuke ya engumba elongo na bakengeli na ye, abombolaki Amona mpe bandeko na ye; mpe kobanzaka ete bango bazalaki banganganzambe ya Noa boye asalaki ete bakamatama, mpe bakangama, mpe babwakama kati na boloko. Mpe soki bazalaki banganganzambe ya Noa alingaki kosala ete bapesa bango liwa.",
                "24": "Kasi ntango amonaki ete ezalaki bango te, kasi ete bazalaki bandeko na ye, mpe bayaki uta na mboka ya Zalayemila, atondisamaki na bosepeli monene koleka.",
                "25": "Sikawa mokonzi Limiyi atindaki, yambo ya boyei ya Amona, motango moke ya bato mpo na koluka mboka ya Zalayemila; kasi bakokaki komona yango te, mpe babungaki na esobe.",
                "26": "Nzokande, bamonaki mboka moko oyo ezalaki na bato; iyo, mboka oyo etondisamaki na mikuwa mikawuka; iyo, mboka moko oyo ezalaki na bato mpe oyo ebebisamaki; mpe bango, lokola babanzaki ete ezalaki mboka ya Zalayemila, bazongaki na mboka ya Nefi, mpe bakomaki na ndelo ya mboka mikolo mingi te yambo ya boyei ya Amona.",
                "27": "Mpe bamemaki lisolo ya makomi moko elongo na bango, kutu lisolo ya makomi ya bato oyo kani mikuwa bamonaki; mpe ekomamaki likolo ya bapalaki ya makele.",
                "28": "Mpe sikawa Limiyi atondisamaki lisusu na bosepeli na koyekolaka uta na monoko ya Amona ete mokonzi Mosiya azalaki na likabo uta na Nzambe, na oyo wapi akokaki kolimbola minkoma ya lolenge oyo; iyo, mpe Amona asepelaki mpe lokola.",
                "29": "Kasi Amona mpe bandeko na ye batondisamaki na mawa mpo bandeko na bango mingi mpenza babomamaki;",
                "30": "Mpe lisusu ete mokonzi Noa mpe banganganzambe na ye basalaki ete bato basala masumu mpe mabe mingi mpenza na Nzambe; mpe balelaki lisusu mpo na liwa ya Abinadi; mpe lisusu mpo na bokei ya Alma mpe bato oyo bakendaki elongo na ye, baoyo babongisaki eklezia ya Nzambe na makasi mpe nguya ya Nzambe, mpe bondimi likolo ya maloba oyo Abinadi alobaki.",
                "31": "Iyo, balelaki mpo na bokei na bango, mpo bayebaki epayi wapi bakimaki te. Sikawa balingaki na bosepeli kozwama elongo na bango, mpo bango moko bakotaki kati na liyokani na Nzambe mpo na kosalela ye mpe kobomba mitindo na ye.",
                "32": "Mpe sikawa uta na boyei ya Amona, mokonzi Limiyi akotaki kati na liyokani na Nzambe, mpe mingi ya bato na ye mpe lokola, mpo na kosalela ye mpe kobomba mitindo na ye.",
                "33": "Mpe esalemaki ete mokonzi Limiyi mpe mingi ya bato na ye bazalaki na mposa ya kobatisama; kasi moto moko te na mboka oyo azalaki na likoki uta na Nzambe. Mpe Amona aboyaki kosala likambo oyo, komonaka ye moko ete azalaki mosali moko alongobani te.",
                "34": "Boye na ntango wana bamibongisamaki te kati na eklezia moko, kozelaka Molimo ya Nkolo. Sikawa bakomaki na mposa ya kokoma kutu lokola Alma mpe bandeko na ye, baoyo bakimaki kati na esobe.",
                "35": "Bazalaki na mposa ya kobatisama lokola elembo mpe litatoli ete bazalaki na bolingi ya kosalela Nzambe na motema na bango mobimba; nzokande babendaki ntango molai; mpe lisolo ya libatisi na bango ekopesama nsima awa.",
                "36": "Mpe sikawa boyekoli nyonso ya Amona mpe bato na ye, mpe mokonzi Limiyi mpe bato na ye, ezalaki mpo na kokangolama bango moko uta na maboko ya Balamani mpe uta na boumbu."
            },
            "22": {
                "1": "Mpe sikawa esalemaki ete Amona mpe mokonzi Limiyi babandaki kotunana elongo na bato lolenge nini bakokaki komikangola uta na boumbu; mpe kutu basalaki ete bato nyonso basangana bango moko esika moko; mpe oyo basalaki ete bakoka koyoka kopona ya bato mpo na oyo etali likambo yango.",
                "2": "Mpe esalemaki ete bakokaki te komona nzela mpo na komikangola uta na boumbu, longola se komema basi na bango mpe bana na bango, mpe bibwele na bango, mpe bitonga na bango, mpe biema na bango, mpe kokima kati na esobe; mpo lokola Balamani bazalaki na motango monene mpenza, bato ya Limiyi bakokaki te kobunda na bango, ntango bakanisaki komikangola uta na boumbu na kosalelaka mompanga.",
                "3": "Mpe esalemaki ete Gideona abelemaki mpe atelemaki liboso ya mokonzi, mpe alobaki epayi na ye: Sikawa O mokonzi, kino sikawa oyokaka maloba na ngai mbala mingi ntango tozalaka na boweli na bandeko na biso, Balamani.",
                "4": "Mpe sikawa O mokonzi, soki omonaki te ete nazalaki mosali ya mpamba, to soki kino sikawa oyokaki maloba na ngai soki ata moke, mpe ete masalisaki yo, kutu bongo nazali na mposa ete oyoka maloba na ngai na ntango oyo, mpe nakozala mosali na yo mpe nakokangola bato oyo uta na boumbu.",
                "5": "Mpe mokonzi apesaki ndingisa epayi na ye ete akoka koloba. Mpe Gideona alobaki epayi na ye:",
                "6": "Tala nzela ya nsima, na nzela ya efelo ya nsima, na mopanzi ya nsima ya engumba. Balamani, to bakengeli ya Balamani, na butu balangwaka; boye tika totinda bosakoli na kati ya bato oyo nyonso ete basangisa bibwele mpe bitonga na bango esika moko, ete bakoka kokumba yango kati na esobe na butu.",
                "7": "Mpe nakokende engebene na mibeko na yo mpe nakofuta mpako ya nsuka ya vinyo na Balamani, mpe bakolangwa; mpe tokoleka na nzela ya bonkuku na loboko ya mwasi ya nganda na bango ntango balangwe mpe bazali na mpongi.",
                "8": "Boye tokokima elongo na basi na biso mpe bana na biso, bibwele na biso, mpe bitonga na biso kati na esobe; mpe tokokende mobembo nzinganzinga na mboka ya Silomi.",
                "9": "Mpe esalemaki ete mokonzi ayokaki maloba ya Gideona.",
                "10": "Mpe mokonzi Limiyi asalaki ete bato na ye basangisa bibwele na bango elongo; mpe atindaki mpako ya vinyo na Balamani; mpe atindaki lisusu vinyo mingi koleka, lokola libonza epayi na bango; mpe bamelaki lokola motema molingi vinyo oyo mokonzi Limiyi atindaki epayi na bango.",
                "11": "Mpe esalemaki ete bato ya mokonzi Limiyi bakimaki na butu kati na esobe elongo na bibwele na bango mpe bitonga na bango, mpe bakendaki nzinganzinga mpembeni na mboka ya Silomi na esobe, mpe babukaki botamboli na bango epayi na mboka ya Zalayemila, kokambamaka na Amona mpe na bandeko na ye.",
                "12": "Mpe bakamataki wolo, mpe mpauni na bango nyonso, mpe biloko ya motuya na bango nyonso, oyo bakokaki komema, mpe lisusu bisaka na bango, kati na esobe; mpe bakobaki mobembo na bango.",
                "13": "Mpe nsima ya kolekisaka mikolo mingi na esobe bakomaki na mboka ya Zalayemila, mpe bazwamaki elongo na bato ya Mosiya, mpe bakomaki bayangelami na ye.",
                "14": "Mpe esalemaki ete Mosiya ayambaki bango na bosepeli; mpe lisusu azwaki masolo ya makomi na bango, mpe lisusu masolo ya makomi oyo ezwamaki na bato ya Limiyi.",
                "15": "Mpe sikawa esalemaki ete emonaki Balamani ete bato ya Limiyi bakimaki uta na mboka na butu, ete batindaki limpinga moko kati na esobe mpo na kolanda bango;",
                "16": "Mpe nsima ya kolanda bango mikolo mibale, bakokaki lisusu te kolanda makolo na bango; boye babungaki na esobe."
            },
            "23": {
                "intro": "Lisolo moko ya Alma mpe bato ya Nkolo, baoyo babenganamaki kati na esobe na bato ya Mokonzi Noa.",
                "1": "Sikawa Alma, lokola akebisamaki na Nkolo ete mampinga ya basoda ya mokonzi Noa bakoya likolo na bango, mpe ayebisaki yango na bato na ye, boye basangisaki bibwele na bango elongo, mpe bakamataki mboto na bango, mpe bakendaki kati na esobe liboso ya mampinga ya basoda ya mokonzi Noa.",
                "2": "Mpe Nkolo apesaki bango makasi, ete bato ya mokonzi Noa bakoka kolonga bango te mpo na kobebisa bango.",
                "3": "Mpe bakimaki mikolo mwambe ya mobembo kati na esobe.",
                "4": "Mpe bakomaki na mboka moko, iyo, kutu mboka ya kitoko mpe ya elengi mingi, mboka moko wapi ezalaki mai ya peto.",
                "5": "Mpe batelemisaki biema na bango, mpe babandaki kowana bilanga, mpe babandaki kotonga ndako; iyo, bazalaki bato balinga mosala, mpe basalaki mingi koleka mpenza.",
                "6": "Mpe bato bazalaki na mposa ete Alma azala mokonzi na bango, mpo balingaki ye mingi na bato na ye.",
                "7": "Kasi alobaki epayi na bango: Tala, elongobani te ete tozala na mokonzi; mpo boye elobi Nkolo: Bokokumisa mosuni moko te likolo ya mosusu, soki te moto moko te akanisa ye moko kozala likolo ya mosusu; boye nalobi epayi na bino ete elongobani te ete bozala na mokonzi.",
                "8": "Nzokande, soki ekokaki kosalema ete bozala ntango nyonso na bato bayengebene mpo na kozala bakonzi na bino elingaki kozala malamu mpo na bino kozala na mokonzi.",
                "9": "Kasi bomikundola mabe ya mokonzi Noa mpe banganganzambe na ye; mpe ngai ngai moko nakangamaki na motambo moko, mpe nasalaki makambo mingi oyo ezalaki ya nsomo na miso ya Nkolo, oyo esalaki ngai boyamboli ya nsomo;",
                "10": "Nzokande, nsima ya mikakatano mingi, Nkolo ayokaki kobelela na ngai, mpe ayanolaki sambo na ngai, mpe akomisaki ngai esalelo moko na maboko na ye na komemaka mingi mpenza na kati na bino na boyebi ya bosolo na ye.",
                "11": "Nzokande, na oyo nakokembela te, mpo nalongobani te mpo na kokembela na ntina na ngai moko.",
                "12": "Mpe sikawa nalobi epayi na bino, bonyokwamaki na mokonzi Noa, mpe bozalaki na boumbu na ye mpe na banganganzambe na ye, mpe bamemamaki kati na mabe na bango; boye bokangamaki na singa ya mabe.",
                "13": "Mpe sikawa lokola bokangolamaki na nguya ya Nzambe uta na singa oyo; iyo, kutu uta na maboko ya mokonzi Noa mpe bato na ye, mpe lisusu uta na singa ya mabe, kutu bongo nazali na mposa ete botelema ngwi kati na lipanda oyo wapi bokomisamaki nsomi, mpe botiela moto moko te motema mpo na kozala mokonzi likolo na bino.",
                "14": "Mpe lisusu botiela moto moko te motema mpo na kozala moteyi na bino to mosali na bino likolo na bino, longola se soki azali moto ya Nzambe, oyo atambolaka na banzela na ye mpe abombaka mitindo na ye.",
                "15": "Boye Alma alakisaki bato na ye, ete moto na moto alinga moto ya penepene na ye lokola ye moko, ete boweli ezala te na kati na bango.",
                "16": "Mpe sikawa, Alma azalaki nganganzambe monene na bango, ye kozalaka mobandisi ya eklezia na bango.",
                "17": "Mpe esalemaki ete moko te azwaki likoki mpo na koteya to mpo na kolakisa longola se soki epesamelaki ye uta na Nzambe. Boye abulisaki banganganzambe na bango mpe balakisi na bango nyonso; mpe moto moko te abulisamaki longola se soki bazalaki bato bayengebene.",
                "18": "Boye basenzelaki likolo ya bato na bango, mpe baleisaki bango na makambo etali bosembo.",
                "19": "Mpe esalemaki ete babandaki kofuluka mpenza na mboka; mpe babiangaki mboka yango Helama.",
                "20": "Mpe esalemaki ete bayikanaki mpe bafulukaki koleka mpenza na mboka ya Helama; mpe batongaki engumba moko, oyo babiangaki engumba ya Helama.",
                "21": "Nzokande Nkolo amonaki ete elongobani mpo na kopesa etumbu na bato na ye; iyo, ameki bompikiliki na bango mpe bondimi na bango.",
                "22": "Nzokande—nyonso oyo akotiela ye motema na ye, se ye wana nde akotombolama na mokolo ya nsuka. Iyo, mpe boye ezalaki na bato oyo.",
                "23": "Mpo tala, nakolakisa epayi na bino ete bamemaki bango kati na boumbu, mpe moko te akokaki kokangola bango bobele Nkolo Nzambe na bango, iyo, kutu Nzambe ya Abalayama mpe ya Yisaka mpe ya Yakobo.",
                "24": "Mpe esalemaki ete akangolaki bango, mpe alakisaki nguya monene na ye epayi na bango, mpe bosepeli na bango ezalaki monene.",
                "25": "Mpo tala, esalemaki ete wana ezalaki bango na mboka ya Helama, iyo, na engumba ya Helama, wana ezalaki bango kowana bilanga nzinganzinga mpembeni, tala limpinga moko ya Balamani ezalaki na ndelo ya mboka na bango.",
                "26": "Sikawa esalemaki ete bandeko ya Alma bakimaki uta na bilanga na bango, mpe basanganaki bango moko esika moko na mboka ya Helama; mpe babangaki mingi mpo bamonaki Balamani.",
                "27": "Kasi Alma akendaki mpe atelemeki na kati na bango, mpe alendisaki bango ete babanga te, kasi bamikundola Nkolo Nzambe na bango mpe akobikisa bango.",
                "28": "Boye, batikaki bobangi na bango, mpe babandaki kobelela epayi ya Nkolo ete alembisa mitema ya Balamani, ete babikisa bango, mpe basi na bango, mpe bana na bango.",
                "29": "Mpe esalemaki ete Nkolo alembisaki mitema ya Balamani. Mpe Alma mpe bandeko na ye bakendaki mpe bamipesaki na maboko na bango; mpe Balamani bakamataki mboka ya Helama.",
                "30": "Sikawa mampinga ya basoda ya Balamani, baoyo balandaki nsima na bato ya mokonzi Limiyi, babungaki na esobe mikolo mingi.",
                "31": "Mpe tala, bakutaki banganganzambe bana ya mokonzi Noa, na esika moko oyo babiangaki Amuloni; mpe babandaki kokamata mboka ya Amuloni mpe babandaki kowana bilanga.",
                "32": "Sikawa nkombo ya mokambi ya banganganzambe bana ezalaki Amuloni.",
                "33": "Mpe esalemaki ete Amuloni abondelaki Balamani; mpe atindaki lisusu basi na bango, baoyo bazalaki bana basi ya Balamani, mpo na kobondela bandeko na bango, ete babebisa te mibali na bango.",
                "34": "Mpe Balamani bayokaki mawa likolo ya Amuloni mpe bandeko na ye, mpe babebisaki bango te, na ntina ya basi na bango.",
                "35": "Mpe Amuloni mpe bandeko na ye bakangamaki elongo na Balamani, mpe bazalaki kotambola elongo na esobe na boluki ya mboka ya Nefi ntango babombolaki mboka ya Helama, oyo ezwamaki na Alma mpe bandeko na ye.",
                "36": "Mpe esalemaki ete Balamani balakaki Alma mpe bandeko na ye, ete soki bakolakisa bango nzela oyo ekokamba na mboka ya Nefi ete bakotikela bango bomoi na bango mpe lipanda na bango.",
                "37": "Kasi esilaki Alma kolakisa bango nzela oyo ekambaka na mboka ya Nefi Balamani balingaki te kokokisa elaka na bango; kasi batiaki bakengeli nzinganzinga mpembeni na mboka ya Helama, likolo ya Alma mpe bandeko na ye.",
                "38": "Mpe ndambo ya bato oyo batikali kati na bango bakendaki na mboka ya Nefi; mpe eteni moko ya bango ezongaki na mboka ya Helama, mpe lisusu bamemaki elongo na bango basi mpe bana ya bakengeli oyo batikalaki na mboka.",
                "39": "Mpe mokonzi ya Balamani apesaki ndingisa epayi ya Amuloni ete azala mokonzi mpe moyangeli likolo ya bato na ye, baoyo bazalaki na mboka ya Helama; nzokande akozala na nguya mpo na kosala eloko moko te oyo ekeseni na bolingi ya mokonzi ya Balamani."
            },
            "24": {
                "1": "Mpe esalemaki ete Amuloni azwaki lisungi na miso ya mokonzi na Balamani; boye, mokonzi ya Balamani apesaki ndingisa epayi na ye mpe bandeko na ye ete baponama balakisi likolo ya bato na ye, iyo, kutu likolo ya bato oyo bazalaki na mboka ya Semiloni, mpe na mboka ya Silomi, mpe na mboka ya Amuloni.",
                "2": "Mpo Balamani bazwaki mboka oyo nyonso; boye, mokonzi ya Balamani aponaki bakonzi likolo ya bamboka oyo nyonso.",
                "3": "Mpe sikawa nkombo ya mokonzi ya Balamani ezalaki Lamani, abiangamaki na nkombo ya tata na ye; mpe boye abiangamaki mokonzi Lamani. Mpe azalaki mokonzi likolo ya bato ya motango monene.",
                "4": "Mpe aponaki balakisi uta na kati ya bandeko ya Amuloni na mboka na mboka oyo ezwamaki na bato na ye; mpe boye lokota ya Nefi ebandaki koteyama na kati ya bato nyonso ya Balamani.",
                "5": "Mpe bazalaki bato boko balingaka baninga basusu; nzokande bayebaki Nzambe te; mpe bandeko ya Amuloni balakisaki bango eloko te mpo na ntina ya Nkolo Nzambe na bango, mpe mobeko ya Mose mpe te; balakisaki bango maloba ya Abinadi mpe te;",
                "6": "Kasi balakisaki bango ete basengeli kobomba masolo ya makomi na bango, mpe ete bakoka kokoma moko na mosusu.",
                "7": "Mpe boye Balamani babandaki kokoma na bozwi mingi, mpe babandaki kosala mombongo moko na mosusu mpe kokoma bato banene, mpe babandaki kozala bato ya mayele mabe mpe bato ya bwania, na kotalaka bwania ya mokili, iyo, bato ya mayele mabe mpenza, kosepelaka na ndenge nyonso ya nkuna mpe bopunzi, longola se soki ezalaki na kati ya bandeko na bango moko.",
                "8": "Mpe sikawa esalemaki ete Amuloni abandaki kosalela likoki likolo ya Alma mpe bandeko na ye, mpe abandaki konyokola ye, mpe asalaki ete bana na ye banyokola bana na bango.",
                "9": "Mpo Amuloni ayebaki Alma, ete azalaki moko ya banganganzambe ya mokonzi, mpe ete ezalaki ye oyo andimaki maloba ya Abinadi mpe abenganamaki liboso ya mokonzi, mpe boye azalaki na nkanda na ye; mpo ayangelamaki na mokonzi Lamani, kasi asalelaki likoki likolo na bango, mpe atiaki misala likolo na bango, mpe atiaki bakapita likolo na bango.",
                "10": "Mpe esalemaki ete mitungisi na bango ezalaki mpenza minene ete babandaki kobelela na bokasi epayi ya Nzambe.",
                "11": "Mpe Amuloni atindaki bango ete basukisa kolela na bango; mpe atiaki bakengeli likolo na bango, ete nyonso oyo akozwama kobelelaka epayi ya Nzambe, esengeli baboma ye.",
                "12": "Mpe Alma mpe bato na ye batombolaki te mingongo na bango epayi ya Nkolo Nzambe na bango, kasi basopaki mitema na bango epayi na ye; mpe ayebaki makanisi ya mitema na bango.",
                "13": "Mpe esalemaki ete mongongo ya Nkolo eyaki epayi na bango kati na mitungisi na bango, kolobaka: botombola mitu na bino mpe bozala na bosepeli, mpo nayebi liyokani oyo bosalaki na ngai; mpe nakosala liyokani na bato na ngai mpe nakokangola bango uta na boumbu.",
                "14": "Mpe nakokomisa lisusu pepele mikumba oyo etiami likolo ya mapeka na bino, ete kutu bokoka koyoka yango te likolo ya mikongo na bino, kutu wana ezali bino na boumbu; mpe nakosala ete bokoka kotelema lokola banzeneneke mpo na ngai nsima na awa, mpe ete bokoka koyeba na ntembe te ete ngai, Nkolo Nzambe, nabimelaka bato na ngai na mitungisi na bango.",
                "15": "Mpe sikawa esalemaki ete mikumba oyo mitiamaki likolo ya Alma mpe bandeko na ye ekomaki pepele; iyo, Nkolo apesaki bango bokasi ete bakoka komema mikumba na bango na pete, mpe batosaki na bosepeli mpe bompikiliki bolingi ya Nkolo.",
                "16": "Mpe esalemaki ete bondimi mpe bompikiliki na bango ezalaki monene ete mongongo ya Nkolo eyaki epayi na bango lisusu, kolobaka: Zala na bosepeli, mpo na mokolo ya nsima nakokangola bino uta na boumbu.",
                "17": "Mpe alobaki epayi ya Alma: Okokende liboso ya bato oyo, mpe nakokende elongo na yo mpe nakokangola bato oyo uta na boumbu.",
                "18": "Sikawa esalemaki ete Alma mpe bato oyo na ntango ya butu basangisaki bibwele na bango elongo, mpe lisusu mboto na bango; iyo, kutu ntango nyonso ya butu bazalaki se kosangisa bibwele na bango esika moko.",
                "19": "Mpe na ntongo Nkolo asalaki ete mpongi ya mozindo eya likolo ya Balamani, iyo, mpe bakapita na bango nyonso bazalaki na mpongi ya mozindo.",
                "20": "Mpe Alma mpe bato na ye bakendaki kati na esobe; mpe ntango basalaki mobembo mokolo mobimba batelemisaki biema na bango na lobwaku moko, mpe babiangaki lobwaku yango ya Alma, mpo akambaki nzela na bango na esobe.",
                "21": "Iyo, mpe na lobwaku ya Alma basopaki matondi na bango epayi ya Nzambe mpo atondisamaki na boboto mpo na bango, mpe akomisaki mikumba na bango pepele, mpe akangolaki bango uta na boumbu; mpo bazalaki na boumbu, mpe moto moko te akokaki kokangola bango longola se Nkolo Nzambe na bango.",
                "22": "Mpe bapesaki matondi na Nzambe, iyo, mibali na bango nyonso mpe basi na bango nyonso mpe bana na bango nyonso oyo bakokaki koloba batombolaki mingongo na bango na kosanzolaka Nzambe na bango.",
                "23": "Mpe sikawa Nkolo alobaki epayi ya Alma: Sala noki mpe kende yo mpe bato oyo uta na mboka oyo, mpo Balamani balamuki mpe bazali kolanda bino; boye kende uta na mboka oyo, mpe nakosukisa Balamani na lobwaku oyo ete bakoya mosika te na kolandaka bato oyo.",
                "24": "Mpe esalemaki ete bakendaki uta na lobwaku yango, mpe basalaki mobembo na bango kati na esobe.",
                "25": "Mpe esilaki bango kozala na esobe mikolo zomi na mibale bakomaki na mboka ya Zalayemila; mpe mokonzi Mosiya ayambaki bango na bosepeli."
            },
            "25": {
                "1": "Mpe sikawa mokonzi Mosiya asalaki ete bato nyonso basangana esika moko.",
                "2": "Sikawa bana ya Nefi bazalaki mingi te, soki te mingi na bango oyo bazalaki biboto ya Nefi, lokola ezalaki biboto ya bato ya Zalayemila, oyo azalaki eboto ya Muleke, mpe baoyo bayaki elongo na ye kati na esobe.",
                "3": "Mpe ezalaki na mingi te ya bato ya Nefi mpe ya bato ya Zalayemila lokola ezalaki Balamani; iyo, bazalaki mingi ata na katikati te.",
                "4": "Mpe sikawa bato nyonso ya Nefi basanganaki esika moko, mpe lisusu bato nyonso ya Zalayemila, mpe basanganaki elongo na mangomba mibale ya bato.",
                "5": "Mpe esalemaki ete Mosiya atangaki, mpe asalaki etangama, masolo ya makomi ya Zenifi na bato na ye; iyo, atangaki masolo ya makomi ya bato ya Zenifi, uta na ntango batikaki mboka ya Zalayemila kino na ntango bazongaki lisusu.",
                "6": "Mpe atangaki lisusu lisolo ya Alma mpe bandeko na ye, mpe mitungisi na bango nyonso, uta na ntango batikaki mboka ya Zalayemila kino na ntango bazongaki lisusu.",
                "7": "Mpe sikawa, etiaki Mosiya nsuka na kotangaka masolo ya makomi, bato na ye baoyo batikalaki na mboka basimbamaki na bokamwi mpe bosutuki.",
                "8": "Mpo bayebaki te nini kokanisa; mpo emonaki bango oyo bakangolamaki uta na boumbu batondisamaki na bosepeli monene koleka.",
                "9": "Mpe lisusu, ntango bakanisaki bandeko na bango oyo babomamaki na Balamani batondisamaki na mawa, kutu basopaki mpizoli mingi ya mawa.",
                "10": "Mpe lisusu, ntango bakanisaki bolamu ya sasaipi ya Nzambe, mpe nguya na ye na kokangolaka Alma mpe bandeko na ye uta na maboko ya Balamani mpe uta na boumbu, batombolaki mingongo na bango mpe bapesaki matondi na Nzambe.",
                "11": "Mpe lisusu, ntango bakanisaki Balamani, baoyo bazalaki bandeko na bango, na ntina ya kozala na bango kati na masumu mpe mbindo, batondisamaki na bolozi mpe nsomo mpo na bolamu ya milimo na bango.",
                "12": "Mpe esalemaki ete bango oyo bazalaki bana ya Amuloni mpe bandeko na ye, baoyo babalaki bana basi ya Balamani, basepelaki te na bizaleli ya batata na bango, mpe balingaki lisusu te kobiangama na nkombo ya batata na bango, boye bakamataki likolo na bango moko nkombo ya Nefi, ete bakoka kobiangama bana ya Nefi mpe kotangama na kati na bango oyo babiangamaki Banefi.",
                "13": "Mpe sikawa bato nyonso ya Zalayemila batangamaki elongo na Banefi, mpe oyo mpo bokonzi epesamaki likolo ya moto moko te longola se na bango oyo bazalaki biboto ya Nefi.",
                "14": "Mpe sikawa esalemaki ete etiaka Mosiya nsuka na kolobaka mpe kotangaka na bato na ye, azalaki na mposa ete Alma mpe lokola aloba na bato.",
                "15": "Mpe Alma alobaki epayi na bango, ntango bayanganaki esika moko na lingomba moko monene, mpe akendaki uta lingomba moko na mosusu, koteyaka epayi ya bato boyamboli mpe bondimi na Nkolo.",
                "16": "Mpe alendisaki bato ya Limiyi mpe bandeko na ye, bango nyonso oyo babikisamaki uta na boumbu, ete bamikundola ete Nkolo oyo nde azalaki mokangoli na bango.",
                "17": "Mpe esalemaki ete esilaki Alma kolakisa bato makambo mingi, mpe kotia nsuka na kolobaka na bango, ete mokonzi Limiyi azalaki na mposa ete akoka kobatisama; mpe bato na ye nyonso bazalaki na mposa ete bakoka kobatisama mpe lokola.",
                "18": "Boye, Alma akendaki kati na mai mpe abatisaki bango; iyo, abatisaki bango na lolenge asalaki bandeko na ye na mai ya Mormon; iyo, mpe mingi lokola abatisaki bakomaki bato ya eklezia ya Nzambe; mpe oyo na ntina ya boyambi na bango likolo ya maloba ya Alma.",
                "19": "Mpe esalemaki ete mokonzi Mosiya apesaki ndingisa epayi ya Alma ete akoka kotia Baeklezia epayi nyonso na mboka ya Zalayemila; mpe apesaki ye nguya ya kokulisa banganganzambe mpe balakisi likolo ya eklezia na eklezia.",
                "20": "Sikawa oyo esalemaki mpo ezalaki na bato mingi mpenza ete bakokaki te nyonso koyangelama na molakisi moko; mpe bakokaki te koyoka liloba ya Nzambe na lisanga moko;",
                "21": "Boye bayanganaki esika moko kati na masanga makeseni, oyo ebiangamaki Baeklezia; eklezia na eklezia ezalaki na banganganzambe ya yango mpe na bateyi na yango, mpe nganganzambe na nganganzambe koteyaka liloba engebene lokola epesamaki na ye na monoko ya Alma.",
                "22": "Mpe boye, ata ezalaki Baeklezia mingi nyonso ezalaki se eklezia moko, iyo, kutu ezalaki eklezia ya Nzambe; mpo eloko moko te eteyamaki na Baeklezia nyonso longola se soki ezalaki boyamboli mpe bondimi na Nzambe.",
                "23": "Mpe sikawa ezalaki na Baeklezia sambo na mboka ya Zalayemila. Mpe esalemaki ete nyonso oyo bazalaki na mposa mpo na kokamata likolo na bango nkombo ya Klisto, to ya Nzambe, bakanganaki na Baeklezia ya Nzambe;",
                "24": "Mpe babiangamaki bato ya Nzambe. Mpe Nkolo asopaki Molimo na ye likolo na bango, mpe bapambolamaki, mpe bafulukaki na mboka."
            },
            "26": {
                "1": "Sikawa esalemaki ete ezalaki na mingi ya nkola oyo ezali komata baoyo bakokaki te kososola maloba ya mokonzi Benyamina, mpo bazalaki bana mike na ntango alobelaki bato na ye; mpe bandimaki te mimesano ya batata na bango.",
                "2": "Bandimaki te nini balobaki mpo na oyo etali bosekwi ya bakufi, mpe bandimaki te mpo na oyo etali boyei ya Klisto.",
                "3": "Mpe sikawa na ntina ya bozangi boyambi na bango bakokaki kososola liloba ya Nzambe te; mpe mitema na bango eyeisamaki makasi.",
                "4": "Mpe balingaki te kobatisama; mpe balingaki te kokangana elongo na eklezia. Mpe bazalaki bato boko bakeseni na kotalaka bondimi na bango, mpe batikalaki bongo libela nsima, kutu na ezalela na bango ya mosuni mpe ya lisumu; mpo balingaki te kobelela Nkolo Nzambe na bango.",
                "5": "Mpe sikawa na boyangeli ya Mosiya bazalaki ata ndambo ya katikati te na motango monene lokola bato ya Nzambe; kasi na ntina ya bokabwani na kati ya bandeko bandimi bango bakomaki na motango monene koleka.",
                "6": "Mpo esalemaki ete bakosaki mingi baoyo bazalaki na eklezia, na maloba na bango ya malete, mpe basalaki ete basumuka mingi; boye esengelaki ete bango oyo basalaki masumu, baoyo bazalaki na eklezia, bakebisama na eklezia.",
                "7": "Mpe esalemaki ete bamemamaki liboso ya banganganzambe, mpe bapesamaki epayi ya banganganzambe na bateyi; mpe banganganzambe bamemaki bango liboso ya Alma, oyo azalaki nganganzambe monene.",
                "8": "Sikawa mokonzi Mosiya apesaki Alma likoki likolo ya eklezia.",
                "9": "Mpe esalemaki ete Alma ayebaki te nini akosala na bango; kasi ezalaki na banzeneneke mingi kotelemelaka bango; iyo, bato batelemaki mpe batatolaki mabe na bango mingi koleka.",
                "10": "Sikawa eloko moko te ya lolenge oyo esalemaki yambo na eklezia; boye Alma azalaki na mobulu kati na molimo na ye, mpe asalaki ete bamemama liboso ya mokonzi.",
                "11": "Mpe alobaki epayi ya mokonzi: Tala, awa ezali na mingi baye tomemi liboso na yo, baye bafundami na bandeko na bango bandimi; iyo, mpe bazwamaki na masumu ya ndenge na ndenge. Mpe bayamboli masumu na bango te; boye tomemi bango liboso na yo, ete okoka kosambisa bango engebene na mabe na bango.",
                "12": "Kasi mokonzi Mosiya alobaki epayi ya Alma: Tala, nakosambisa bango te; boye napesi bango na maboko na yo mpo ete basambisama.",
                "13": "Mpe sikawa molimo ya Alma ezwamaki lisusu kati na mobulu; mpe akendaki mpe atunaki Nkolo nini asengeli kosala mpo na oyo etali likambo oyo, mpo abangaki ete asala mbeba na miso ya Nzambe.",
                "14": "Mpe esalemaki ete esilaki ye kosopa motema na ye mobimba na Nzambe, mongongo ya Nkolo eyaki na ye, kolobaka:",
                "15": "Opambolami, Alma, mpe bapambolami baoyo babatisamaki na mai ya Mormon. Opambolami na ntina ya bondimi koleka na yo bobele na maloba ya mosali na ngai Abinadi.",
                "16": "Mpe bapambolami na ntina ya bondimi koleka na bango bobele na maloba oyo olobaki epayi na bango.",
                "17": "Mpe opambolami mpo otie eklezia na kati ya bato oyo; mpe bakotiama, mpe bakozala bato na ngai.",
                "18": "Iyo, bapambolami bato oyo balingi bakomema nkombo na ngai; mpo bakobiangama na nkombo na ngai; mpe bazali na ngai.",
                "19": "Mpe lokola otunaki ngai mpo na oyo etali mobuki mobeko, opambolami.",
                "20": "Ozali mosali na ngai; mpe nasali liyokani elongo na yo ete okozwa bomoi ya seko; mpe okosalela ngai mpe okokende na nkombo na ngai, mpe okosangisa mpate na ngai esika moko.",
                "21": "Mpe ye oyo akoyoka mongongo na ngai akozala mpate na ngai; mpe ye nde okoyamba kati na eklezia, mpe ye nde nakoyamba mpe lokola.",
                "22": "Mpo tala, oyo ezali eklezia na ngai; oyo nyonso abatisami akobatisama mpo na boyamboli. Mpe oyo nyonso oyambi akondima na nkombo na ngai; mpe ye nde nakolimbisa na motema moko.",
                "23": "Mpo ezali ngai oyo nakamataka likolo na ngai masumu ya mokili; mpo ezali ngai oyo nakelaki bango; mpe ezali ngai oyo napesaki epayi na ye oyo akondima kino na nsuka esika na loboko na ngai ya mobali.",
                "24": "Mpo tala, babiangami na nkombo na ngai; mpe soki bayebi ngai bakoya, mpe bakozala na esika na loboko na ngai ya mobali seko.",
                "25": "Mpe ekosalema ete ntango kelelo ya mibale ekobeta na ntango wana nde baoyo bayebaki ngai soki moke te bakoya mpe bakotelema liboso na ngai.",
                "26": "Mpe na ntango wana bakoyeba ete nazali Nkolo Nzambe na bango, ete nazali Mosikoli na bango; kasi bakosikolama te.",
                "27": "Mpe na ntango wana nakosakola epayi na bango ete nayebi bango soki moke te; mpe bakokende kati na moto ya libela oyo molengelamaki mpo na zabulu mpe banjelu na ye.",
                "28": "Boye nalobi epayi na yo, ete ye oyo akoyoka mongongo na ngai te, se ye moko wana okoyamba te kati na eklezia na ngai, mpo nakoyamba ye te na mokolo ya nsuka.",
                "29": "Boye nalobi epayi na yo: Kende; mpe nyonso oyo akobuka mobeko na ngai, ye nde okosambisa engebene na masumu oyo asalaki; mpe soki atubeli masumu na ye liboso na yo mpe liboso na ngai, mpe ayamboli na bosolo ya motema na ye, ye nde okolimbisa, mpe ngai nakolimbisa ye mpe lokola.",
                "30": "Iyo, mpe mbala mingi lokola ekoyambola bato na ngai nakolimbisa bango mabe basali ngai.",
                "31": "Mpe bino mpe lokola bolimbisana moko mpe mosusu mabe na bino; mpo solo nalobi epayi na bino, oyo akolimbisa masumu ya moto ya penepene na ye te, ntango alobi ete ayamboli, se ye wana nde amimemi na nse ya bokweisami.",
                "32": "Sikawa nakoloba epayi na yo, Kende; mpe nyonso oyo akoyambola te uta na masumu ya se ye wana akotangama te na kati ya bato na ngai; mpe oyo esengeli kotosama uta na ntango oyo mpe kokende liboso.",
                "33": "Mpe esalemaki ete ntango Alma ayokaki maloba oyo akomaki yango ete akoka kozala na yango, mpe ete akoka kosambisa bato ya eklezia wana engebene na mitindo ya Nzambe.",
                "34": "Mpe esalemaki ete Alma akendaki mpe asambisaki baoyo bazwamaki na mabe, engebene na liloba ya Nkolo.",
                "35": "Mpe nyonso oyo bayambolaki masumu na bango mpe batubelaki yango, atangaki bango na kati ya bato ya eklezia;",
                "36": "Mpe bango oyo balingaki te kotubela masumu na bango mpe koyambola mabe na bango, se bango wana batangamaki te na kati ya bato ya eklezia, mpe nkombo na bango elongolamaki.",
                "37": "Mpe esalemaki ete Alma abongisaki makambo nyonso ya eklezia; mpe babandaki lisusu kozala na kimia mpe kofuluka koleka mpenza na makambo ya eklezia, kotambolaka na bokebi liboso ya Nzambe, koyambaka mingi, mpe kobatisaka mingi.",
                "38": "Mpe sikawa makambo oyo nyonso nde esalaki Alma mpe baninga na ye basali baoyo bazalaki likolo ya eklezia, kotambolaka na molende, kolakisaka liloba ya Nzambe na makambo nyonso, koyokaka ndenge nyonso ya mitungisi, konyokwamaka na bango oyo bazalaki ya eklezia ya Nzambe te.",
                "39": "Mpe bakebisaki bandeko na bango bandimi; mpe lisusu bakebisamaki, moto na moto na liloba ya Nzambe, engebene na masumu na ye, soki te na masumu oyo asalaki, kotindamaka na Nzambe mpo na kosambela na kolemba te, mpe mpo na kopesa matondi na makambo nyonso."
            },
            "27": {
                "1": "Mpe sikawa esalemaki ete minyokoli oyo ekweyaki likolo ya eklezia na bato bazangi bondimi ekomaki monene boye ete eklezia ebandaki koyima-yima, mpe komilela epayi ya bakambi na bango mpo na oyo etali likambo yango; mpe bakendaki komilela epayi ya Alma. Mpe Alma amemaki likambo liboso ya mokonzi, Mosiya. Mpe Mosiya atunanaki elongo na banganganzambe na ye.",
                "2": "Mpe esalemaki ete mokonzi Mosiya atindaki bosakoli bipayi na mboka nzinganzinga mpembeni ete moto azangi bondimi moko te asengeli konyokola moko na bango oyo bazali na eklezia ya Nzambe.",
                "3": "Mpe ezalaki na motindo moko ya sikisiki epayi na Baeklezia nyonso ete monyokoli ezala te na kati na bango, ete bokokani esengeli kozala na kati ya bato nyonso.",
                "4": "Ete basengeli kotika te ete lolendo soki te efundeli etia mobulu na kimia na bango; ete moto na moto atala moto ya penepene na ye lokola ye moko, kosalaka na maboko na bango moko mpo na lisalisi na bango.",
                "5": "Iyo, mpe banganganzambe na bango mpe bateyi na bango nyonso basala na maboko na bango moko mpo na lisalisi na bango, longola se soki ezali na ntango ya bokono, to ya mposa makasi; mpe na kosalaka makambo oyo, bayikanaki na ngolu ya Nzambe.",
                "6": "Mpe kimia mingi ebandaki kozala lisusu na mboka; mpe bato babandaki kokoma na motango monene mpenza, mpe babandaki kopanzana mosika likolo ya etando ya mabele, iyo, na nordi mpe na sudi, na esti mpe na westi, kotongaka bingumba mpe mboka minene na biteni nyonso ya mboka.",
                "7": "Mpe Nkolo ayaki kotala bango mpe afulusaki bango, mpe bakomaki bato banene mpe bato na bozwi.",
                "8": "Sikawa bana mibali ya Mosiya batangamaki na kati ya bato bazangi bondimi; mpe lisusu moko ya bana mibali ya Alma atangamaki na kati na bango, oyo abiangamaki Alma, na nkombo ya tata na ye; nzokande, akomaki moto moko ya nkuna mpenza mpe mosambeli bikeko. Mpe azalaki moto ya maloba mingi, mpe alobaki maloba malete na bato; boye akambaki bato mingi mpo na kosala mabe na lolenge na ye.",
                "9": "Mpe akomaki libaku monene mpo na bofuluki ya eklezia ya Nzambe; na koyibaka mitema ya bato; kosalaka bokabwani mingi na kati ya bato; kopesaka libaku epayi ya monguna ya Nzambe mpo na kosalela nguya na ye likolo na bango.",
                "10": "Mpe sikawa esalemaki ete wana ezalaki ye kokende bipayi na bipayi mpo na kobebisa eklezia ya Nzambe, mpo akendaki bipayi na bipayi na nkuku elongo na bana mibali ya Mosiya kolukaka kobebisa eklezia, mpe kobungisa nzela ya bato ya Nkolo, na bokeseni na mitindo ya Nzambe, to kutu mokonzi—",
                "11": "Mpe lokola nalobaki epayi na bino, wana ezalaki bango kokendaka bipayi na bipayi kotombokaka na Nzambe, tala anjelu ya Nkolo abimelaki bango; mpe akitaki lokola soki ezalaki na lipata; mpe alobaki lokola soki ezalaki na mongongo ya kake, oyo moningisaki mabele likolo ya oyo wapi batelemaki;",
                "12": "Mpe boye bokamwi na bango ezalaki monene, ete bakweyaki na mabele, mpe basosolaki te maloba oyo alobaki epayi na bango.",
                "13": "Nzokande abelelaki lisusu, kolobaka: Alma, lamuka mpe telema, mpo na ntina nini ezali yo konyokola eklezia ya Nzambe? Mpo Nkolo alobaki: Oyo ezali eklezia na ngai, mpe natiaki yango; mpe eloko moko te ekolonga yango, longola se soki ezali bobuki mobeko ya bato na ngai.",
                "14": "Mpe lisusu, anjelu alobaki: Tala, Nkolo ayokaki sambo ya bato na ye, mpe lisusu sambo ya mosali na ye, Alma, oyo azali tata na yo; mpo asambelaki na bondimi mingi mpo na ntina na yo ete okoka komemama na boyebi ya bosolo; boye, mpo na ntina oyo nayei mpo na kondimisa yo nguya mpe likoki ya Nzambe, ete sambo ya basali na ye ekoka koyanolama engebene na bondimi na bango.",
                "15": "Mpe sikawa tala, ekoki yo kotia ntembe na nguya ya Nzambe? Mpo tala, mongongo na ngai moningisi mabele te? Mpe okoki komona ngai liboso na yo te? Mpe natindami uta na Nzambe.",
                "16": "Sikawa nakoloba epayi na yo: Kende, mpe omikundola bokangemi ya batata na yo na mboka ya Helama, mpe na mboka ya Nefi; mpe omikundola makambo minene boni asalaki mpo na bango; mpo bazalaki na boumbu, mpe abikisaki bango. Mpe sikawa nakoloba epayi na yo, Alma, kende na nzela na yo, mpe koluka te lisusu kobebisa eklezia, ete sambo na bango ekoka koyanolama, mpe oyo kutu soki yo moko olingi kobwakama mosika.",
                "17": "Mpe sikawa esalemaki ete oyo ezalaki maloba ya nsuka oyo anjelu alobaki epayi ya Alma, mpe akendaki.",
                "18": "Mpe sikawa Alma mpe bango oyo bazalaki elongo na ye bakweyaki lisusu na mabele, mpo bokamwi na bango ezalaki monene; mpo bamonaki anjelu ya Nkolo na miso na bango moko; mpe mongongo na ye ezalaki lokola kake, oyo elengisaki mabele; mpe bayebaki ete ezalaki eloko te longola se nguya ya Nzambe oyo ekokaki koningisa mabele mpe kosala ete maningana lokola soki elingaki kopasuka ndambo ndambo.",
                "19": "Mpe sikawa bokamwi ya Alma ezalaki monene boye ete akomaki baba, ete akokaki kofungola monoko na ye te; iyo, mpe akomaki motau, kutu ete akokaki koningisa lisusu maboko na ye te; boye bakamataki ye na bango oyo bazalaki elongo na ye, mpe bamemaki ye makasi na nzoto te, kino balalisaki ye liboso ya tata na ye.",
                "20": "Mpe bazongelaki koyebisa epayi ya tata na ye nyonso oyo ekomelaki bango; mpe tata na ye asepelaki, mpo ayebaki ete ezalaki nguya ya Nzambe.",
                "21": "Mpe asalaki ete ebele ya bato basangana esika moko ete bakoka kotatola nini Nkolo asalaki mpo na mwana mobali na ye, mpe lisusu mpo na bango oyo bazalaki elongo na ye.",
                "22": "Mpe asalaki ete banganganzambe basangana bango moko esika moko; mpe babandaki kokila, mpe kosambela Nkolo Nzambe na bango ete andima kofungola monoko ya Alma, ete akoka koloba, mpe lisusu ete binama na ye bikoka kozwa makasi—ete miso ya bato ekoka kofungwana mpo na komona mpe koyeba bolamu mpe nkembo ya Nzambe.",
                "23": "Mpe esalemaki ete esilaki bango kokila mpe kosambela na ntaka ya mikolo mibale mpe butu mibale, binama ya Alma ezwaki makasi, mpe atelemaki mpe abandaki koloba epayi na bango, kosengaka bango ete babondisama:",
                "24": "Mpo, elobaki ye, nayamboli masumu na ngai, mpe nasikolami na Nkolo; tala nabotami na Molimo.",
                "25": "Mpe Nkolo alobaki epayi na ngai: Kokamwa te ete bato nyonso, iyo, mibali mpe basi, bikolo nyonso, mabota nyonso, minoko nyonso mpe bato nyonso, basengeli kobotama lisusu; iyo, kobotama na Nzambe, kobongola ezaleli na bango ya mosuni mpe ya bokwei, na ezaleli yoko ya bosembo, na kosikolamaka na Nzambe, kokomaka bana mibali na ye mpe bana basi na ye;",
                "26": "Mpe boye bakomi bikelamo ya sika; mpe longola se soki basali oyo, bakoki na lolenge moko te kosangola libula ya bokonzi ya Nzambe.",
                "27": "Nalobi epayi na yo, longola se soki oyo ezali boye, basengeli kobwakama mosika; mpe oyo nayebi, mpo nazalaki penepene ya kobwakama mosika.",
                "28": "Nzokande, nsima ya kokatisaka mikakatano mike, koyambolaka kino penepene na liwa, Nkolo na boboto amonaki ete elongobani kolongola ngai uta na bozikisami ya libela, mpe nabotami na Nzambe.",
                "29": "Molimo na ngai esikolamaki uta na lititi ya bololo mpe na boumbu ya mabe. Nazalaki na lobwaku ya molili; kasi sikawa namoni pole ya kokamwa ya Nzambe. Molimo na ngai etungisamaki na monioko ya seko; kasi nalongolami, mpe molimo na ngai ezali lisusu kati na bolozi te.",
                "30": "Nabwakaki Mosikoli na ngai, mpe nawanganaki oyo elobamaki na batata na biso; kasi sikawa mpo ete bakoka komona yambo esalema ete akoya, mpe ete omikundolaka ekelamo moko moko ya bokeli na ye, akomimonisa epayi ya nyonso.",
                "31": "Iyo, libolongo nyonso ekogumbama, mpe lolemo nyonso ekosakola liboso na ye. Iyo, kutu na mokolo ya nsuka, ntango bato nyonso bakotelema mpo na kosambisama na ye, nde bakosakola ete azali Nzambe; na ntango wana bakondima, baoyo bazali kotambwisa bomoi na bango na mokili na kozangaka Nzambe, ete bosambisi ya etumbu ya libela ebongi mpenza likolo na bango; mpe bakoningana, mpe bakolenga mpe bakozonga nsima na nse ya botali ya liso na ye oyo etalaka nyonso.",
                "32": "Mpe sikawa esalemaki ete Alma abandaki uta na ntango oyo kokende liboso koteya bato, mpe bango oyo bazalaki elongo na Alma na ntango anjelu abimelaki bango, ezalaki bango kokende mobembo nzinganzinga bipayi nyonso na mboka, kosakolaka na bato nyonso makambo oyo bamonaki mpe bayokaki, mpe koteyaka liloba ya Nzambe kati na mikakatano mike, mpe baniokwamaki mpenza na bango oyo bazalaki bato bazangi bondimi, mpe babetamaki mingi na bango.",
                "33": "Kasi ata oyo nyonso, bapesaki libondisi mingi epayi na eklezia, kokomisaka bondimi na bango makasi, mpe kolendisaka bango na motema molai mpe mosala mingi mpo na kobomba mitindo ya Nzambe.",
                "34": "Mpe minei kati na bango bazalaki bana mibali ya Mosiya; mpe nkombo na bango ezalaki Amona, mpe Alona, mpe Omina, mpe Imini; oyo ezalaki nkombo ya bana mibali ya Mosiya.",
                "35": "Mpe bakendaki mobembo epayi na mboka mobimba ya Zalayemila, mpe na kati ya bato nyonso oyo bazalaki na nse ya bokonzi ya mokonzi Mosiya, basalaki makasi na mpila mpo na kobongisa mabe oyo basalaki na eklezia, koyambolaka masumu na bango nyonso, mpe kosakolaka makambo nyonso oyo bamonaki, mpe kolimbolaka masakoli mpe makomi na nyonso oyo balingaki koyokela bango.",
                "36": "Mpe boye bazalaki bisaleli na maboko ya Nzambe na komemaka bato mingi na boyebi ya bosolo, iyo, na boyebi ya Mosikoli na bango.",
                "37": "Mpe lolenge boni bapambolami! Mpo basakolaki kimia; basakolaki nsango ya nsai; mpe basakolaki epayi ya bato ete Nkolo azali koyangela."
            },
            "28": {
                "1": "Sikawa esalemaki ete esilaki bana mibali ya Mosiya kosala makambo oyo nyonso, bakamataki motango moko moke elongo na bango mpe bazongaki na tata na bango, mokonzi, mpe basengaki na ye apesa ndingisa epayi na bango ete bakoka, elongo na bato oyo baponaki, komata na mboka ya Nefi mpo ete bakoka koteya makambo oyo bayokaki, mpe ete bakoka kokabola liloba ya Nzambe na bandeko na bango, Balamani—",
                "2": "Ete mbele bakoka komema bango na boyebi ya Nkolo Nzambe na bango, mpe kondimisa bango mabe ya batata na bango; mpe ete mbele bakoka kosalisa bango uta na boyini na bango mpo na Banefi, ete bakoka lisusu kosepela na Nkolo Nzambe na bango, ete bakoka kokoma bato balingaka baninga na bango basusu, mpe ete boweli ezala lisusu te na mboka mobimba oyo Nkolo Nzambe na bango apesaki bango.",
                "3": "Sikawa bazalaki na mposa ete lobiko esakolama na ekelamo nyonso, mpo bakokaki te kondima ete molimo ya moto moko ewa; iyo, kutu makanisi mpenza ete molimo moko ewumela kati na monioko mozanga nsuka eningisaki mpe elengisaki bango.",
                "4": "Mpe boye Molimo ya Nkolo asalaki likolo na bango, mpo bazalaki bato mabe mpenza koleka na kati ya basumuki. Mpe Nkolo amonaki elongobani na boboto na ye ezanga ndelo ete abatela bango; nzokande bayokaki mpasi mingi ya nsomo ya molimo na ntina ya mabe na bango, koyokaka mpasi mpe bobangi mingi ete babwakama mosika libela.",
                "5": "Mpe esalemaki ete babondelaki tata ya bango mikolo mingi ete bakoka komata na mboka ya Nefi.",
                "6": "Mpe mokonzi Mosiya akendaki mpe atunaki na Nkolo soki asengeli kotika bana mibali na ye bamata na kati ya Balamani mpo na koteya liloba.",
                "7": "Mpe Nkolo alobaki epayi ya Mosiya: Tika bango bamata, mpo mingi bakondima na maloba na bango, mpe bakozwa bomoi ya seko; mpe nakobikisa bana mibali na yo uta na maboko ya Balamani.",
                "8": "Mpe esalemaki ete Mosiya apesaki ndingisa ete bakoka kokende mpe kosala engebene na bonsenga na bango.",
                "9": "Mpe bakendaki mobembo na bango kati na esobe mpo na komata koteya liloba na kati ya Balamani; mpe nakopesa lisolo ya botamboli ya misala na bango nsima.",
                "10": "Sikawa mokonzi Mosiya azalaka lisusu na moto moko te epayi ya nai kopesa bokonzi likolo na ye, mpo ezalaki na moto moko te kati na bana mibali na ye oyo balingaki kondima bokonzi.",
                "11": "Boye akamataki masolo ya makomi oyo ekomamaki likolo ya bapalaki ya motako, mpe lisusu bapalaki ya Nefi, mpe makambo nyonso oyo abombaki mpe abatelaki engebene na mitindo ya Nzambe, nsima ya kobongola mpe kosala ete masolo ya makomi oyo ezalaki likolo ya bapalaki ya wolo oyo ezwamaka na bato ya Limiyi, oyo epesamaki na ye na loboko ya Limiyi ekomama;",
                "12": "Mpe oyo asalaki na ntina ya motema likolo ya bato na ye; mpo bazalaki na mposa eleki ndelo ya koyeba na ntina ya bato oyo babebisamaki.",
                "13": "Mpe sikawa abongolaki yango na lisalisi ya mabanga mibale oyo ekangamaki kati ya nsonge mibale ya litimbo.",
                "14": "Sikawa biloko oyo bilengelamaki uta na ebandeli, mpe bikitanisamaki uta nkola na nkola, mpo na ntina ya kolimbolaka nkota;",
                "15": "Mpe bibombanaki mpe ebatelamaki na loboko ya Nkolo, ete akoka kobombola mabe mpe bonsomo ya bato na ye na ekelamo nyonso oyo akozwa mboka;",
                "16": "Mpe oyo nyonso akozala na biloko oyo abiangami momoni, na lolenge ya kala.",
                "17": "Sikawa esilaki Mosiya kobongola masolo ya makomi oyo, tala, apesaki lisitwale ya bato oyo babebisamaki, uta na ntango oyo babebisamaki kino nsima ya botongi ya linongi monene, na ntango Nkolo abulunganisaki lokota ya bato mpe bato nyonso bapanzamaki mosika likolo ya mabele nyonso, iyo, mpe kutu uta na ntango wana nsima kino na bokeli ya Adama.",
                "18": "Sikawa lisolo oyo esalaki ete bato ya Mosiya balela mingi koleka mpenza, iyo, batondisamaki na mawa; nzokande epesaki bango boyebi boike, na boye wapi basepelaki.",
                "19": "Mpe lisolo oyo ekokomama awa nsima; mpo tala, elongobani ete bato nyonso bayeba makambo oyo ekomami kati na lisolo oyo.",
                "20": "Mpe sikawa, lokola nalobaki epayi na bino, ete esilaki mokonzi Mosiya kosala makambo oyo, akamataki bapalaki ya motako, mpe biloko nyonso oyo abombaki, mpe apesaki yango epayi ya Alma, oyo azalaki mwana mobali ya Alma; iyo, masolo ya makomi nyonso, mpe lisusu bibongolelo, mpe apesaki yango epayi na ye, mpe atindaki ye ete abomba mpe abatela yango, mpe abatela lisusu lisolo ya makomi ya bato, kokitanisaka yango uta nkola yoko na mosusu, kutu lokola ekitanisamaki uta ntango Lehi atikaki Yelusaleme."
            },
            "29": {
                "1": "Sikawa ntango Mosiya asalaki oyo atindaki bato epayi na mboka mobimba, mpo azalaki na mposa ya koyeba bolingi na bango mpo na oyo etali nani asengelaki kozala mokonzi na bango.",
                "2": "Mpe esalemaki ete kopona ya bato eyaki, kolobaka: Biso tozali na mposa ete Alona mwana mobali na yo azala mokonzi na biso mpe moyangeli na biso.",
                "3": "Sikawa Alona amataki na mboka ya Nefi, boye mokonzi akokaki te kopesa bokonzi likolo na ye; mpe Alona alingaki te kokamata likolo na ye bokonzi ye moko; mpe kutu ezalaki na moko te kati na bana mibali ya Mosiya oyo alingaki kozwa likolo na ye bokonzi.",
                "4": "Boye mokonzi Mosiya atindaki lisusu na kati ya bato; iyo, kutu liloba moko ekomama nde etindaki ye na kati ya bato. Mpe oyo ezali maloba oyo ekomamaki, kolobaka:",
                "5": "Tala, O bino bato na ngai, soki te bandeko na ngai, mpo nakumisi bino na lolenge bozali, nazali na mposa ete botala malamu ntina oyo bobiangami mpo na kotalela—mpo bozali na mposa ya kozala na mokonzi.",
                "6": "Sikawa nalobi epayi na bino ete ye oyo epayi kani bokonzi esengeli kozala engebene na mibeko aboyi, mpe akokamata bokonzi likolo na ye te.",
                "7": "Mpe sikawa soki mosusu akoponama na esika na ye, tala nazali kobanga ete boweli ebima na kati na bino. Mpe nani ayebi soki mwana mobali na ngai, epayi kani bokonzi ezali, akobaluka mpo na kozala na nkanda mpe kobenda ndambo yoko ya bato oyo nsima na ye, oyo ekobota bitumba mpe boweli na kati na bino, oyo ekozala ntina ya bosopi ya makila mingi mpe bosantoli ya nzela ya Nkolo, iyo, mpe ekobebisa milimo ya bato mingi.",
                "8": "Sikawa nalobi epayi na bino ete tika tozala na bwania mpe totalela makambo oyo malamu, mpo tozali te na makoki mpo na kobebisa mwana mobali na ngai, mpe tozali na makoki mpe te mpo na kobebisa moto mosusu soki aponami na esika na ye.",
                "9": "Mpe soki mwana mobali na ngai abaluki lisusu na lolendo na ye mpe makambo na ye ya mpamba akowangana makambo oyo alobaki, mpe akosenga makoki na ye mpo na bokonzi, oyo ekosala ete ye mpe bato oyo basala masumu mingi.",
                "10": "Mpe sikawa tika tozala na bwania, mpe totalela makambo oyo, mpe tosala eloko oyo ekokokisa kimia ya bato oyo.",
                "11": "Boye nakozala mokonzi na bino mpo na oyo etikali ya mikolo na ngai; nzokande, tika ete topona basambisi, mpo na kosambisa bato oyo engebene na mobeko na biso; mpe tokobongisa na lolenge ya sika makambo ya bato oyo, mpo tokopona bato ya bwania mpo na kozala basambisi, baoyo bakosambisa bato oyo engebene na mitindo ya Nzambe.",
                "12": "Sikawa eleki malamu ete moto asambisama na Nzambe kasi na moto te, mpo masambisi ya Nzambe mazalaka ntango nyonso alima, kasi masambisi ya bato ezalaka ntango nyonso alima te.",
                "13": "Boye, soki ekokaki ete bozala na bato ya alima mpo na kozala bakonzi na bino, baoyo bakotia mibeko ya Nzambe, mpe bakosambisa bato oyo engebene na mitindo na ye, iyo, soki bokokaki kozala na bato lokola bakonzi na bino baoyo bakoki kosala lokola tata na ngai Benyamina asalaki mpo na bato oyo—nalobi epayi na bino, soki ekokaki ntango nyonso kozala oyo nde elongobanaki ete bozala ntango nyonso na bakonzi mpo na kokonza likolo na bino.",
                "14": "Mpe kutu ngai moko nasalaki na nguya mpe makasi nyonso oyo nazwaki, mpo na kolakisa bino mitindo ya Nzambe, mpe kofandisa kimia bipayi nyonso na mboka, ete bitumba ezala te to mpe boweli te, to boyibi te, to bopunzi te, to bobomi te, soki mpe lolenge moko ya mabe mpe te;",
                "15": "Mpe nyonso oyo asalaki mabe, ye nde napesaki etumbu engebene na mabe oyo asalaki, engebene na mobeko oyo mopesamaki epayi na biso na batata na biso.",
                "16": "Sikawa nalobi epayi na bino, ete mpo bato nyonso bazali alima te elongobani te ete bozala na mokonzi to bakonzi mpo na kokonza likolo na bino.",
                "17": "Mpo tala, mabe kani mokonzi moko ya nkuna akotinda masalema, iyo, mpe bobebisami ya monene boni!",
                "18": "Iyo, bomikundola mokonzi Noa, nkuna na ye mpe bonsomo na ye, mpe lisusu nkuna mpe bonsomo ya bato na ye. Tala bobebisami ya monene boni eyaki likolo na bango; mpe lisusu na ntina ya nkuna na bango bamemamaki kati na boumbu.",
                "19": "Mpe soki ezalaka te boyingeli ya Mokeli ya bwania-nyonso na likambo yango, mpe oyo na ntina ya boyamboli ya solo ya bango, basengelaki na ntembe te kotikala kati na boumbu kino sikawa.",
                "20": "Kasi tala, abikisaki bango mpo bamikitisaki liboso na ye; mpe mpo babelelaki makasi epayi na ye nde abikisaki bango uta na boumbu; mpe Nkolo asalaka na nguya na ye boye na makambo nyonso na kati ya bana ya bato, kotandolaka loboko ya boboto na baoyo batielaka ye motema na bango.",
                "21": "Mpe tala, sikawa nalobi epayi na bino, bokoki kolongola te na bokonzi mokonzi ya mabe, longola se soki ezali na nzela ya boweli mingi, mpe bosopi ya makila mingi.",
                "22": "Mpo tala, azali na baninga na ye ya ntango ya mabe, mpe abombi bakengeli na ye mpembeni na ye; mpe apasolaka mibeko na bango oyo bayangelaki na bosembo liboso na ye; mpe aniati na nse ya makolo na ye mitindo ya Nzambe;",
                "23": "Mpe asalaka mibeko, mpe atindi myango na kati ya bato na ye, iyo, mibeko engebene na lolenge ya nkuna ya ye moko; mpe oyo nyonso akotosa te mitindo na ye akobebisama; mpe nyonso oyo bakotomboka na ye akotinda mampinga na ye mpo na kobunda na bango, mpe soki akoki akobebisa bango; mpe boye mokonzi oyo azali sembo te asantolaka banzela ya bosembo nyonso.",
                "24": "Mpe sikawa tala nalobi epayi na bino, elongobani te ete bonsomo ya lolenge oyo boya likolo na bino.",
                "25": "Boye, bopona na nzela ya kopona ya bato oyo, basambisi, ete bokoka kosambisama engebene na mibeko oyo epesamaki bino na batata na biso, oyo ezali malamu, mpe oyo epesamaki bango na loboko ya Nkolo.",
                "26": "Sikawa ezali momeseno te ete kopona ya bato ezala na mposa ya eloko moko oyo ekeseni na oyo ezali semba; kasi ezali momeseno mpo na ndambo moke ya bato kozala na mposa ya oyo ezali semba te; boye oyo bokotosa mpe kokomisa yango mobeko na bino—kosala mosala na bino na maponami ya bato.",
                "27": "Mpe soki ntango eyei ete kopona ya bato eponi mpenza mabe, nde ezali ntango oyo masambisi ya Nzambe ekoya epayi na bino; iyo, nde ezali ntango akobimela bino na bobebisami monene lokola abimelaki kala mboka oyo.",
                "28": "Mpe sikawa soki bozali na basambisi, mpe basambisi bino te engebene na mibeko oyo epesamaki, bokoki kosala ete bakoka kosambisama na mosambisi monene.",
                "29": "Soki basambisi banene na bino basambisi te masambisi ya semba, bokosala ete motango moko moke ya basambisi na bino ya mike basangana esika moko, mpe bakosambisa basambisi banene na bino, engebene na kopona ya bato.",
                "30": "Mpe natindi bino mpo na kosala makambo oyo na bobangi ya Nkolo; mpe natindi bino mpo na kosala makambo oyo, mpe ete bozala na mokonzi te; ete soki bato oyo basali masumu mpe mabe ekoyanolama likolo ya mitu na bango moko.",
                "31": "Mpo tala nalobi epayi na bino, masumu ya bato mingi masalemaki na mabe ya bakonzi na bango; boye mabe na bango mayanolami likolo ya mitu ya bakonzi na bango.",
                "32": "Mpe sikawa nazali na mposa ete bokeseni boye ezala lisusu te na mboka oyo, mingi mingi na kati ya bato na ngai oyo; kasi nazali na mposa ete mboka oyo ezala mboka ya lipanda, mpe moto na moto akoka kosepela na makoki mpe matomba na ye lolenge moko, ntango nyonso Nkolo amoni elongobani ete tokoka kozala na bomoi mpe kosangola libula ya mboka, iyo, kutu lokola ntango nyonso lokola moko ya bana na biso akowumela na etando ya mboka oyo.",
                "33": "Mpe mokonzi Mosiya akomaki epayi na bango makambo mingi koleka, kofungolaka epayi na bango mimekano mpe mobulu nyonso ya mokonzi ya sembo, iyo, misala nyonso ya molimo mpo na bato na bango, mpe lisusu boyimiyimi nyonso ya bato na mokonzi na bango; mpe alimbolaki yango nyonso epayi na bango.",
                "34": "Mpe alobaki epayi na bango ete makambo oyo esengeli te kozala; kasi ete mokumba esengeli koya likolo ya bato nyonso, ete moto na moto akoka komema ndambo na ye.",
                "35": "Mpe afungolaki lisusu epayi na bango mbeba nyonso na nse ya oyo bakoyokela bozito, na kozalaka na mokonzi oyo azali sembo te kokonza likolo na bango;",
                "36": "Iyo, mabe mpe bonsomo nyonso na ye nyonso, mpe bitumba nyonso, mpe boweli, mpe botangisi ya makila nyonso, mpe moyibi, mpe bopunzi, mpe bosali pite, mpe ndenge nyonso ya mabe oyo makoki te kotangama—kolobelaka bango ete makambo oyo esengeli lisusu te kozala, ete ezalaki mpenza makambo ya mpi na mitindo ya Nzambe.",
                "37": "Mpe sikawa esalemaki, esilaki mokonzi Mosiya kotinda makambo oyo na kati ya bato na ye bandimisamaki na bosolo ya maloba na ye.",
                "38": "Boye batikaki mposa na bango ya kozwa mokonzi, mpe bakomaki mitema likolo mpenza ete moto na moto azala na libaku ekokani epayi nyonso na mboka mobimba; iyo, mpe moto na moto ayebisa bolingi na ye mpo na koyanola mpo na masumu na ye moko.",
                "39": "Boye, esalemaki ete basanganaki bango moko esika moko na mangomba ya bato epayi nyonso na mboka, mpo na kopesa kopona na bango mpo na oyo etali baoyo bakozala basambisi na bango, mpo na kosambisa bango engebene na mobeko oyo mopesamaki epayi na bango; mpe basepelisamaki mpenza na ntina ya lipanda oyo epesamaki epayi na bango.",
                "40": "Mpe bakolaki na bolingo epayi ya Mosiya; iyo, bamemiaki ye mingi koleka moto kani mosusu; mpo bamonaki ye te lokola mokonzi monyokoli oyo azali koluka litomba, iyo, mpo matabisi wana oyo ebebisaka molimo; mpo asengaki te bozwi na bango, mpe asepelaki te na bosopi makila; kasi afandisaki kimia na mboka, mpe apesaki ndingisa epayi ya bato na ye ete babikisama uta na ndenge nyonso ya boumbu; boye bamemiaki ye, iyo, mpenza, koleka ndelo.",
                "41": "Mpe esalemaki ete baponaki basambisi mpo na kokonza likolo na bango, soki te mpo na kosambisa bango engebene na mobeko; mpe oyo basalaki epayi nyonso na mboka mobimba.",
                "42": "Mpe esalemaki ete Alma aponamaki mpo na kozala mosambisi mokonzi ya yambo, ye kozalaka lokola nganganzambe monene, mpo tata na ye apesaki mosala yango likolo na ye, mpe lokola apesaki ye mokumba mpo na oyo etali makambo nyonso ya eklezia.",
                "43": "Mpe sikawa esalemaki ete Alma atambolaki na banzela ya Nkolo, mpe abombaki mitindo na ye, mpe asambisaki masambisi ya sembo; mpe kimia ezalaki ntango nyonso epayi nyonso na mboka.",
                "44": "Mpe boye ebandaki boyangeli ya basambisi epayi nyonso na mboka mobimba ya Zalayemila, na kati ya bato nyonso oyo babiangamaki Banefi; mpe Alma azalaki mosambisi mokonzi mpe ya yambo.",
                "45": "Mpe sikawa esalemaki ete tata na ye akufaki, ntango azalaki na mibu ntuku mwambe na mibale, mpe azalaki na bomoi mpo na kokokisa mitindo ya Nzambe.",
                "46": "Mpe esalemaki ete Mosiya akufaki mpe lokola, na mobu ya ntuku misato na misato ya boyangeli na ye, wana ezalaki ye na mibu ntuku motoba na misato; kosalaka na mobimba, mibu nkama mitano na libwa uta na ntango Lehi atikaki Yelusaleme.",
                "47": "Mpe boye nde esukaki boyangeli ya bakonzi likolo ya bato ya Nefi; mpe boye nde esukaki mikolo ya Alma, oyo azalaki mobandisi ya eklezia na bango."
            }
        }
    },
    "alma": {
        "meta": {
            "slug": "alma",
            "name": "Buku ya Alma",
            "chapterWord": "Mokapo"
        },
        "chapters": {
            "1": {
                "intro": "Lisitwale ya Alma, oyo azalaki mwana mobali ya Alma, mosambisi mokonzi ya yambo likolo ya bato ya Nefi, mpe lisusu nganganzambe monene likolo ya eklezia. Ezali na lisitwale ya boyangeli ya basambisi, mpe bitumba mpe boweli na kati ya bato. Mpe ezali lisusu na lisitwale ya etumba yoko kati na Banefi mpe Balamani, engebene na lisolo ya makomi ya Alma, mosambisi mokonzi mpe ya yambo.",
                "1": "Sikawa esalemaki ete na mobu ya yambo ya boyangeli ya basambisi likolo ya bato ya Nefi, uta na ntango wana kokende liboso, mokonzi Mosiya ekendaki ye nzela ya mabele nyonso, nsima ya kobunda etumba malamu, na kotambolaka alima liboso ya Nzambe, wana etikaki ye moto moko te kokonza na esika na ye; nzokande atiaki mibeko, mpe oyo mindimamaki na bato; boye basengelaki kotosa mibeko oyo asalaki.",
                "2": "Mpe esalemaki ete na mobu ya yambo ya boyangeli ya Alma na kiti ya bosambisi, ezalaki na moto moko oyo bamemaki liboso na ye mpo ete asambisama, moto moko molai, mpe ayebanaki mpo na bokasi boike na ye.",
                "3": "Mpe akendaki nzinganzinga na kati ya bato, koteyaka bango oyo abiangaki liloba ya Nzambe, kotelemelaka eklezia; kolobaka epayi ya bato ete nganganzambe moko moko mpe moteyi moko moko asengeli koyebana mingi na bato; mpe basengeli te kosala na maboko na bango, kasi basengeli kosalisama na bato.",
                "4": "Mpe lisusu atatolaki epayi ya bato ete bato nyonso bakobikisama na mokolo ya nsuka, mpe ete basengeli te kobanga soki te kolenge, kasi ete bakokaki kotombolamitu na bango mpe kosepela; mpo Nkolo asalaki bato nyonso, mpe lisusu asikolaki bato nyonso; mpe, na nsuka, bato nyonso bakozwa bomoi ya seko.",
                "5": "Mpe esalemaki ete ateyaki makambo oyo mingi koleka ete bato mingi bandimaki maloba na ye, kutu mingi koleka ete babandaki kosalisa ye mpe kopesa ye mosolo.",
                "6": "Mpe abandaki kotombwana likolo na lolendo ya motema na ye, mpe kolata monzele ya ntalo mpenza, iyo, mpe kutu abandaki kotia eklezia moko na lolenge ya mateya na ye.",
                "7": "Mpe esalemaki ete ntango azalaki kokende, mpo na koteya bato oyo bandimaki liloba na ye, akutanaki na moto moko oyo azalaki ya eklezia ya Nzambe, iyo, kutu moko ya bateyi na bango; mpe abandaki kowela na ye na elulu, ete akoka kobungisa bato ya eklezia; kasi moto yango atelemelaki ye, kokebisaka ye na maloba ya Nzambe.",
                "8": "Sikawa nkombo ya moto yango ezalaki Gideona; mpe ezalaki ye oyo azalaki esalelo yoko na maboko ya Nzambe na kobikisaka bato ya Limiyi uta na boumbu.",
                "9": "Sikawa, mpo Gideona atelemelaki ye na maloba ya Nzambe ye adasukaki na Gideona, mpe abendaki mompanga na ye mpe abandaki kobeta ye. Sikawa lokola Gideona azalaki na mibu mingi, yango wana akokaki te kotelemela mbete na ye, boye abomamaki na mompanga.",
                "10": "Mpe moto oyo abomaki ye bakamataki ye na bato ya eklezia, mpe bamemaki ye liboso ya Alma, mpo na kosambisama engebene na mabe asalaki.",
                "11": "Mpe esalemaki ete atelemaki liboso ya Alma mpe asambaki mpo na ye moko na mpiko mpenza.",
                "12": "Kasi Alma alobaki epayi na ye: Tala, oyo ezali mbala ya yambo wapi poloso ya banganga ekotisami na kati ya bato oyo. Mpe tala, ozali kaka te na elindo ya poloso ya banganga, kasi osali makasi ya kolendisa yango na mompanga; mpe soki poloso ya banganga elendisami na kati ya bato oyo yango ekosuka na bobebisami na bango mobimba.",
                "13": "Mpe osopi makila ya moto moko ya sembo, iyo, moto oyo asalaki bolamu boike na kati ya bato oyo; mpe soki totiki yo makila na ye ekoya likolo na biso mpo na bobekoli.",
                "14": "Boye opesami etumbu ya kufa, engebene na mobeko oyo mopesamelaki biso na Mosiya, mokonzi na biso ya nsuka; mpe mondimamaki na bato oyo; boye bato oyo basengeli kotosa mobeko.",
                "15": "Mpe esalemaki ete bakamataki ye; mpe nkombo na ye ezalaki Newolo; mpe bamemaki ye likolo ya nsonge ya ngomba ya moke ya Manti, mpe kuna asengisamaki, na koloba malamu andimaki, katikati ya lola mpe mabele, ete nini ateyaki na bato ezalaki ya bokeseni na liloba ya Nzambe; mpe kuna ayokaki mpasi ya liwa ya nsoni.",
                "16": "Nzokande, oyo etiaki nsuka te na bopanzani ya poloso ya banganga na mboka; mpo ezalaki na mingi baoyo balingaki makambo ya mpamba mpamba ya mokili, mpe bakendaki koteyaka malongi ya lokuta; mpe basalaki oyo mpo na ntina ya bozwi mpe lokumu.",
                "17": "Nzokande, bamekaki kokosa te, soki eyebanaki, mpo na bobangi mobeko, mpo bato ya lokuta bazalaki kopesama etumbu; yango wana balobaki bateyaki engebene na boyambi na bango; mpe sikawa mobeko mokokaki te kozala na nguya likolo ya moto mpo na boyambi na ye.",
                "18": "Mpe bamekaki koyiba te, mpo na bobangi mobeko, mpo bato ya lolenge oyo bazalaki kopesama etumbu; mpe bamekaki te koyongola, to koboma te, mpo oyo abomaki, apesamaki etumbu ya liwa.",
                "19": "Kasi esalemaki ete moto nyonso oyo azalaki ya eklezia ya Nzambe te abandaki konyokola baoyo bazalaki ya eklezia ya Nzambe, mpe bakamataki likolo na bango nkombo ya Klisto.",
                "20": "Iyo, banyokolaki bango, mpe batungisaki bango na ndenge nyonso ya maloba, mpe oyo na ntina ya bomikitisi na bango; mpo bazalaki na lolendo te na miso na bango moko, mpe mpo bakabolaki liloba ya Nzambe, moko na mosusu, na mosolo te, na ntalo mpe te.",
                "21": "Sikawa ezalaki na mobeko moko ya sikisiki, na kati ya bato ya eklezia, ete moto moko te, ya eklezia, akotelema mpe akonyokola bango oyo bazalaki te bato ya eklezia, mpe ete bonyokoli esengeli te kozala na kati na bango moko.",
                "22": "Nzokande, ezalaki na bato mingi na kati na bango oyo babandaki kozala na lolendo, mpe babandaki kowela makasi na bayini na bango, kutu kino na kobetama mbata; iyo, balingaki kobetama makofi.",
                "23": "Sikawa oyo ezalaki na mobu ya mibale ya boyangeli ya Alma, mpe ezalaki ntina ya mitungisi mingi na eklezia; iyo, ezalaki ntina ya komekama mingi na eklezia.",
                "24": "Mpo mitema ya mingi ezalaki makasi, mpe nkombo na bango elongolamaki mpenza, ete bakundolamaki lisusu te na kati ya bato ya Nzambe. Mpe lisusu mingi bamilongolaki uta na kati na bango.",
                "25": "Sikawa oyo ezalaki komekama monene na bango oyo batelemaki ngwi kati na bondimi; nzokande, bazalaki ngwi mpe elonga na kobatelaka mitindo ya Nzambe, mpe bandimaki na bompikiliki bonyokoli boye bobakisamaki likolo na bango.",
                "26": "Mpe ntango banganganzambe batikaki mosala makasi na bango mpo na kokaba liloba ya Nzambe na bato, bato mpe lokola batikaki misala na bango mpo na koyoka liloba ya Nzambe. Mpe esilaki banganganzambe kokaba na bango liloba ya Nzambe bango nyonso bazongaki lisusu na molende na misala na bango; mpe nganganzambe, amikanisaki te likolo ya bayoki na ye, mpo molakisi azalaki te malamu koleka bayekoli, mpe boye bazalaki nyonso bato bakokani; mpe bazalaki nyonso kosala, moto na moto engebene na bokasi na ye.",
                "27": "Mpe bakabaki biloko na bango, moto na moto engebene na oyo wana azwaka, na babola, mpe na bakeleli, mpe na bakoni, mpe na baoyo batungisami; mpe balataki te monzele ya ntalo, nzokande bazalaki peto mpe kitoko.",
                "28": "Mpe boye bavandisaki makambo ya eklezia; mpe boye babandaki lisusu kozala na kimia ya ntango nyonso, ata minyoko na bango nyonso.",
                "29": "Mpe sikawa, na ntina ya molende ya eklezia bakomaki bato na bozwi mpenza, kozalaka na kotondana ya biloko nyonso oyo bazalaki kati na mposa—kotondana ya bibwele mpe bitonga, mpe banyama ya mafuta ya ndenge na ndenge, mpe lisusu kotondana ya mboto, mpe wolo, mpe mpauni, mpe ya biloko ya motuya, mpe kotondana ya bilamba ya swa mpe lino ya kilo mpe ya malonga, mpe ndenge nyonso ya bilamba ya ntalo te.",
                "30": "Mpe boye, na ntango ya bofuluki na bango, babenganaki moto moko te oyo azalaki bolumbu, to oyo azalaki na nzala, to oyo azalaki na mposa ya mai, to oyo azalaki na bokono, to oyo aleisamaki te; mpe batiaki te mitema na bango likolo ya bozwi; boye bazalaki nyonso bato ya motema ya kokaba, mobange mpe elenge lokola, moumbu mpe nsomi lokola, mwasi mpe mobali lokola, ezala libanda ya eklezia to kati na eklezia, koponaka bato te na kotalaka bango oyo bazalaki kati na mposa.",
                "31": "Mpe boye bafulukaki mpe bakomaki na bozwi mingi koleka bango oyo bazalaki bato ya eklezia na bango te.",
                "32": "Mpo na bango oyo bazalaki bato ya eklezia na bango te bamisepelaki na bondoki, mpe na losambo ya banzambe ya bikeko to na goigoi, mpe na biloba-loba, mpe na boluli, mpe na songisongi; kolataka monzele ya ntalo; kotombwanaka likolo na lolendo ya miso na bango moko; konyokolaka, kokosaka, koyibaka, koyongolaka, kosalaka pite, mpe kobomaka, mpe ndenge nyonso ya nkuna; nzokande, mobeko etiamaki na bokasi likolo na bango nyonso oyo babukaki mwango, mbala mingi lokola ekokaki.",
                "33": "Mpe esalemaki ete na kosalelaka boye mobeko likolo na bango, moto na moto ayokaki mpasi engebene na oyo asalaki, bakomaki kimia koleka, mpe bamekaki te kosala nkuna soki eyebanaki; boye, kimia ezalaki mingi na kati ya bato ya Nefi kino na mobu ya mitano ya boyangeli ya basambisi."
            },
            "2": {
                "1": "Mpe esalemaki ete na ebandeli ya mobu ya mitano ya boyangeli na bango boweli ebandaki kozala na kati ya bato; mpo moto moko, kobiangamaka Amalisi, oyo azalaki moto moko ya mayele mabe, iyo, moto ya bwania na kotalaka bwania ya mokili, azalaki moto na molongo ya moto oyo abomaki Gideona na mompanga, oyo babomaki engebene na mobeko—",
                "2": "Sikawa Amalisi oyo abendaki, na mayele na ye mabe, bato baike nsima na ye; kutu bato mingi ete babandaki kokoma na nguya mingi; mpe babandaki kosala makasi mpo na kotia Amalisi kozala mokonzi likolo ya bato.",
                "3": "Sikawa oyo ezalaki likambo ya kobangisa na bato ya eklezia, mpe lisusu na baoyo babendamaki te nsima ya mandimisi ya Amalisi; mpo bayebaki ete engebene na mobeko na bango makambo ya lolenge wana esengelaki kotiama na nzela ya kopona ya bato.",
                "4": "Boye, soki ekokaki kosalema ete Amalisi alongi kopona ya bato, ye, kozalaka moto moko ya nkuna, alingaki kozangisa bango makoki mpe matomba na bango ya eklezia; mpo ezalaki mokano na ye ya kobebisa eklezia ya Nzambe.",
                "5": "Mpe esalemaki ete bato basanganaki elongo bipayi nyonso na mboka mobimba, moto na moto engebene na mayele na ye, ezala soki ezalaki mpo na Amalisi to mpe te, na mangomba mekabwani, oyo ezalaki na boswani mpe boweli ya kokamwa moko na mosusu.",
                "6": "Mpe boye basanganaki bango moko esika moko mpo na kobwaka kopona na bango mpo na oyo etali likambo yango; mpe elakisamaki polele liboso ya basambisi.",
                "7": "Mpe esalemaki ete kopona ya bato ezalaki te mpo na Amalisi, ete akomisamaki te mokonzi likolo ya bato.",
                "8": "Sikawa oyo epesaki bosepeli boike na mitema na bango oyo bazalaki te mpo na ye; kasi Amalisi alamusaki nkanda na bango oyo bazalaki mpo na ye na bango oyo bazalaki te mpo na ye.",
                "9": "Mpe esalemaki ete basanganaki bango moko esika moko, mpe babulisaki Amalisi mpo ete azala mokonzi na bango.",
                "10": "Sikawa ntango bakomisaki Amalisi mokonzi likolo na bango ye atindaki bango ete bakamata manduki mpo na kobundisa bandeko na bango; mpe oyo asalaki mpo ete akoka koyangelisa bango na ye.",
                "11": "Sikawa Baamalisi bakesenisamaki na nkombo ya Amalisi, mpe babiangamaki Baamalisi, mpe baoyo batikali babiangamaki Banefi, to bato ya Nzambe.",
                "12": "Boye bato nyonso ya Banefi bazalaki na boyebi ya mokano ya Baamalisi, mpe boye bamilengelaki mpo na kokutana na bango; iyo, balataki bango moko manduki ya mipanga, mpe ya nsendo, mpe ya matimbo, mpe ya makula, mpe ya mabanga, mpe ya bilingongo, mpe ndenge nyonso ya bibundeli ya etumba ya ndenge na ndenge.",
                "13": "Mpe boye bamilengelaki mpo na kokutana na Baamalisi na ntango ya boyei na bango. Mpe ezalaki na bakapiteni baoyo baponamaki, mpe bakapiteni banene, mpe bakapiteni bakonzi, engebene na mitango na bango.",
                "14": "Mpe esalemaki ete Amalisi apesaki bato na ye ndenge nyonso ya bibundeli ya etumba ya ndenge na ndenge; mpe lisusu aponaki bayangeli mpe bakambi likolo ya bato na ye, mpo na kokamba bango na kobunda etumba na bandeko na bango.",
                "15": "Mpe esalemaki ete Baamalisi bamataki na ngomba moko ya moke na nkombo Aminiwu, oyo ezalaki na esti ya ebale ya Sidona, oyo elekaki mpembeni na mboka ya Zalayemila, mpe kuna babandaki kobunda etumba na Banefi.",
                "16": "Sikawa Alma, lokola azalaki mosambisi mokonzi mpe mokambi ya etuka ya bato ya Nefi, yango wana akendaki kuna elongo na bato na ye, iyo, elongo na bakapiteni, mpe bakapiteni bakonzi na ye, iyo, na moto ya mampinga na ye, mpo na kobunda na Baamalisi.",
                "17": "Mpe babandaki koboma Baamalisi likolo ya ngomba yango ya moke na esti ya Sidoni. Mpe Baamalisi babandaki kowela na Banefi na bokasi monene, mpo ete mingi ya Banefi bakweyaki liboso ya Baamalisi.",
                "18": "Nzokande Nkolo apesaki bokasi na loboko ya Banefi, ete babomaki Baamalisi na bobomi moko monene, ete babandaki kokima liboso na bango.",
                "19": "Mpe esalemaki ete Banefi balandaki Baamalisi mokolo mobimba, mpe babomaki bango na bobomi moko monene, na lolenge ete ezalaki na bato ya Baamalisi nkoto zomi na mibale nkama mitano na ntuku misato na mibale oyo mibomamaki; mpe ezalaki na bato ya Banefi bato nkoto motoba nkama mitano na ntuku motoba na mibale oyo babomaki.",
                "20": "Mpe esalemaki ete ntango Alma akokaki lisusu te kolanda Baamalisi, asalaki ete bato na ye batelemisa biema na bango na lobwaku ya Gideona, mpe lobwaku yango ebiangamaki nsima ya Gideona se moko wana oyo abomamaki na loboko ya Newolo na mompanga; mpe na lobwaku oyo Banefi batelemisaki biema na bango mpo na butu.",
                "21": "Mpe Alma atindaki banongi mpo na kolanda Baamalisi oyo batikali, ete akoka koyeba miango na bango mpe bikokolo na bango, na oyo wapi akoka kozala angele na bango, ete akoka kobatela bato na ye uta na kobebisama.",
                "22": "Sikawa bango oyo atindaki mpo na kokengela nganda ya Baamalisi babiangamaki Zelami, mpe Aminoli, mpe Mati, mpe Limiyele; baoyo ezalaki bango oyo bakendaki elongo na bato na bango mpo na kokengele nganda ya Baamalisi.",
                "23": "Mpe esalemaki ete na mokolo ya nsima bazongaki mbangu na nganda ya Banefi, mpe bazalaki ya kokamwa mingi, mpe bazwamaki na bobangi mingi, kolobaka:",
                "24": "Tala, tolandaki nganda ya Baamalisi, mpe na bokamwi monene na biso, na mboka ya Minoni, likolo ya mboka ya Zalayemila, na nzela ya koya na mboka ya Nefi, tomonaki mampinga ya Balamani na motango monene; mpe tala, Baamalisi basangani na bango;",
                "25": "Mpe bazali kobundisa bandeko na biso na mboka wana; mpe bazali kokimaka liboso na bango elongo na bibwele na bango, mpe basi na bango, mpe bana na bango, epayi na engumba na biso; mpe longola se soki tosali mbangu bakozwa engumba na biso, mpe batata na biso, mpe basi na biso, mpe bana na biso bakobomama.",
                "26": "Mpe esalemaki ete bato ya Nefi bakamataki biema na bango, mpe bakendaki uta na lobwaku ya Gideona epayi na engumba na bango, oyo ezalaki engumba ya Zalayemila.",
                "27": "Mpe tala, lokola bazalaki kokatisa ebale Sidoni, Balamani mpe Baamalisi, baoyo bazalaki penepene na motango monene, lokola ezalaki, lokola zelo ya mbu, bayaki likolo na bango mpo na koboma bango.",
                "28": "Nzokande, Banefi lokola bazwaki bokasi na loboko ya Nkolo, nsima ya kosambela makasi na ye ete soki akolinga kobikisa bango uta na maboko ya banguna na bango, yango wana, Nkolo ayokaki kolela na bango, mpe apesaki bango bokasi, mpe Balamani mpe Baamalisi bakweyaki liboso na bango.",
                "29": "Mpe esalemaki ete Alma abundaki na Amalisi na mompanga, elongi na elongi; mpe bawelaki makasi, moko na mosusu.",
                "30": "Mpe esalemaki ete Alma, lokola azalaki moto ya Nzambe, oyo azalaki kosala na bondimi mingi, abelelaki, kolobaka: O Nkolo, lakisa ngolu mpe bikisa bomoi na ngai, ete nakoka kozala esalelo yoko na maboko na yo mpo na kobikisa mpe kobatela bato oyo.",
                "31": "Sikawa elobaki Alma maloba oyo awelaki lisusu na Amalisi; mpe azwaki bokasi, na lolenge ete abomaki Amalisi na mompanga.",
                "32": "Mpe awelaki lisusu na mokonzi na Balamani; kasi mokonzi na Balamani akimaki uta na liboso ya Alma mpe atindaki bakengeli na ye mpo na kowela na Alma.",
                "33": "Kasi Alma, elongo na bakengeli na ye, babundaki na bakengeli ya mokonzi na Balamani kino abomaki mpe abenganaki bango nsima.",
                "34": "Mpe boye apetolaki mabele, soki te kutu libongo, oyo ezalaki na westi ya ebale ya Sidoni, kobwakaka nzoto ya Balamani baoyo babomamaki kati na mai ya Sidoni, ete na nzela oyo bato na ye bakoka kozwa nzela ya kokatisa mpe kowela na Balamani mpe Baamalisi na ngambo ya westi ya ebale ya Sidoni.",
                "35": "Mpe esalemaki ete esilaki bango nyonso kokatisa ebale ya Sidoni ete Balamani mpe Baamalisi babandaki kokima liboso na bango, ata bazalaki na motango monene ete bakokaki te kotangama.",
                "36": "Mpe bakimaki liboso ya Banefi epayi na esobe oyo ezalaki na westi mpe na nordi, mosika na ngambo mosusu ya ndelo ya mboka na bango; kasi Banefi balandaki bango na makasi na bango, mpe babomaki bango.",
                "37": "Iyo, bakutanaki ngambo na ngambo, mpe babomamaki mpe babenganamaki, kino bapanzamaki na westi, mpe na nordi, kino bakomaki na esobe, oyo ebiangamaki Elimowuti; mpe ezalaki eteni wana ya esobe oyo etondanaki na banyama ya zamba mpe ya loma.",
                "38": "Mpe esalemaki ete mingi bakufaki na esobe na mpota na bango, mpe baliamaki na banyama ya zamba mpe bingondo ya likolo; mpe mikuwa na bango ezwamaki, mpe ematisimi meke likolo ya mabele."
            },
            "3": {
                "1": "Mpe esalemaki ete Banefi baoyo babomamaki te na bibundeli ya etumba, esilaki bango kokunda baoyo babomamaki—sikawa motango ya baye babomamaki motangamaki te, na ntina ya monene ya motango na bango—esilaki bango kokunda bakufi na bango bazongaki nyonso na mboka na bango, mpe na ndako na bango, mpe basi na bango, mpe bana na bango.",
                "2": "Sikawa basi mpe bana mingi babomamaki na mompanga, mpe lisusu mingi ya bibwele na bango mpe bitonga na bango; mpe lisusu mingi ya mbuma ya bilanga na bango ebebisamaki, mpo eniatamaki na mampinga ya bato.",
                "3": "Mpe sikawa mingi ya Balamani mpe Baamalisi baoyo babomamaki likolo ya libongo ya ebale Sidoni babwakamaka kati na mai ya Sidoni; mpe tala mikuwa na bango ezali kati na mozindo ya mbu, mpe bazali mingi.",
                "4": "Mpe Baamalisi bakesenisamaki na Banefi, mpo bamitiaki elembo ya motane na bilongi na bango na lolenge ya Balamani; nzokande bakokolaki nsuki ya mitu na bango te lokola Balamani.",
                "5": "Sikawamitu ya Balamani ezalaki kolokolo; mpe bazalaki bolumbu, longola se mpo na mposo oyo balataki ya kokanga na nketo na bango, mpe lisusu bibundeli na bango, oyo balataki ya kokangama na nzoto na bango, mpe matimbo na bango, mpe makula na bango, mpe mabanga na bango, mpe bilingongo na bango, mpe bongo na bongo.",
                "6": "Mpe mposo ya nzoto ya Balamani ezalaki mwindo, engebene na elembo oyo etiamaki likolo ya batata na bango, oyo ezalaki elakeli mabe likolo na bango na ntina ya bobuki mobeko na bango mpe botomboki na bango na bandeko na bango, baoyo bazalaki Nefi, Yakobo, mpe Yosefe, mpe Sami, baoyo bazalaki bato ya alima mpe basantu.",
                "7": "Mpe bandeko na bango balukaki kobebisa bango, yango wana balakelamaki mabe; mpe Nkolo Nzambe atiaki elembo likolo na bango, iyo, likolo ya Lamani mpe Lemuele, mpe lisusu bana mibali ya Yisamaele, mpe basi ya Bayisamaele.",
                "8": "Mpe oyo esalemaki ete nkona na bango ekoka kokesenisama na nkona ya bandeko na bango, ete na yango Nkolo Nzambe akoka kobatela bato na ye, ete bakoka kosangisama te mpe kondima mimesano mabe oyo ekokaki komema bobebisami na bango.",
                "9": "Mpe esalemaki ete moto nyonso oyo asangisaki nkona na ye na oyo ya Balamani amemaki mpe lokola bolakeli mabe likolo ya nkona na ye.",
                "10": "Boye, moto nyonso oyo apesaki nzela ye moko ya kokambama na Balamani babiangamaki na nse ya nkombo wana, mpe ezalaki na elembo moko etiami likolo na ye.",
                "11": "Mpe esalemaki ete moto nyonso oyo alingaki te kondima momeseno ya Balamani, kasi andimaki masolo ya makomi oyo bamemaki uta na mboka ya Yelusaleme, mpe lisusu momeseno ya batata na bango, oyo ezalaki solo, oyo andimaki mitindo ya Nzambe mpe abatelaki yango, babiangamaki Banefi, to bato ya Nefi, uta na ntango wana kokende liboso—",
                "12": "Mpe ezali bango oyo babombaki masolo ya makomi oyo ezali solo mpo na oyo etali bato na bango, mpe lisusu mpo na oyo etali bato ya Balamani.",
                "13": "Sikawa tokozonga lisusu na Baamalisi, mpo bango mpe lokola bazalaki na elembo yoko etiami likolo na bango; iyo, batiaki elembo yango likolo na bango moko, iyo, kutu elembo moko ya motane likolo ya bilongi na bango.",
                "14": "Boye liloba ya Nzambe ekokisamaki, mpo tala oyo ezali maloba oyo alobaki epayi na Nefi: Tala, Balamani nde nalakeli mabe, mpe nakotia elembo likolo na bango ete bango mpe nkona na bango bakoka kokabwana na yo mpe na nkona na yo, uta sikawa mpe libela, longola se soki bayamboli uta na nkuna na bango mpe babaluki epayi na ngai ete nakoka kolakisa boboto likolo na bango.",
                "15": "Mpe lisusu: Nakotia elembo moko likolo na ye oyo akosangisa nkona na ye na bandeko na yo, ete bango mpe bakoka kolakelama mabe lokola.",
                "16": "Mpe lisusu: Nakotia elembo yoko likolo na ye oyo akobunda na yo mpe nkona na yo.",
                "17": "Mpe lisusu, nalobi epayi na yo ete ye oyo akokabwana na yo akobiangama lisusu te nkona na yo; mpe nakopambola yo, mpe moto nyonso oyo akobiangama nkona na yo, uta sikawa mpe libela; mpe oyo ezalaki bilaka ya Nkolo epayi ya Nefi mpe na nkona na ye.",
                "18": "Sikawa Baamalisi bayebaki te ete bazalaki kokokisa maloba ya Nzambe ntango babandaki komitia elembo na bilongi na bango; nzokande bakomaki na botomboki ya polele na Nzambe; boye elongobanaki ete bolakeli mabe ekweya likolo na bango.",
                "19": "Sikawa nalingi bomona ete bamemaki bolakeli mabe yango likolo na bango moko; mpe kutu ezali bongo nde moto na moto oyo alakelami mabe amemaka ye moko bokweisami na ye moko.",
                "20": "Sikawa esalemaki ete mikolo mingi te nsima ya etumba oyo ebundamaki na mboka ya Zalayemila, na Balamani mpe Baamalisi, ete ezalaki na limpinga mosusu ya Balamani oyo eyaki kobundisa bato ya Nefi, na esika se moko wana wapi limpinga ya yambo ekutanaki na Baamalisi.",
                "21": "Mpe esalemaki ete ezalaki na limpinga moko oyo batindaki mpo na kobengana bango uta na mboka na bango.",
                "22": "Sikawa Alma ye moko lokola atungisamaki na mpota moko amataki te na etumba na ntango oyo kobunda na Balamani;",
                "23": "Kasi atindelaki bango limpinga moko monene; mpe bakendaki mpe babomaki Balamani mingi, mpe babenganaki baoyo batikalaki na bango libanda ya ndelo ya mboka na bango.",
                "24": "Mpe nde bazongaki lisusu mpe babandaki kofandisa kimia na mboka, wana etungisamaki bango lisusu te mpo na ntango yoko na banguna na bango.",
                "25": "Sikawa, makambo nyonso oyo masalemaki, iyo, bitumba mpe boweli boye nyonso ebandaki mpe esilaki na mobu ya mitano ya boyangeli ya basambisi.",
                "26": "Mpe na mobu moko, nkoto moko mpe zomi ya bankoto ya milimo mitindamaki na mokili ya seko, ete bakoka kobuka mbano na bango engebene na misala na bango, soki ezalaki malamu to soki ezalaki mabe, mpo na kobuka esengo ya seko to mpasi ya seko, engebene na molimo oyo balingaki kotosa, soki ezalaki molimo malamu to molimo mabe.",
                "27": "Mpo moto na moto azwaki lifuta na ye uta na ye oyo alingaki kotosa, mpe oyo engebene na maloba ya molimo ya masakoli; boye tika yango esalema engebene na bosolo. Mpe boye nde esili mobu ya mitano ya boyangeli ya basambisi."
            },
            "4": {
                "1": "Sikawa esalemaki ete na mobu ya motoba ya boyangeli ya basambisi likolo ya bato ya Nefi, boweli to bitumba ezalaki te na mboka ya Zalayemila;",
                "2": "Kasi bato batungisamaki, iyo, batungisamaki mingi mpenza mpo na kobungisa bandeko na bango, mpe lisusu mpo na kobungisa bibwele mpe bitonga na bango, mpe lisusu mpo na kobungisa bilanga na bango ya mboto, oyo biniatamaki na nse ya lokolo mpe bibebisamaki na Balamani.",
                "3": "Mpe mitungisi na bango ezalaki bongo minene ete moto moko moko azalaki na ntina ya kolela; mpe bandimaki ete ezalaki masambisi ya Nzambe oyo matindamaki likolo na bango na ntina ya nkuna na bango mpe bonsomo na bango; boye balamusamaki na bokundoli ya lotomo na bango.",
                "4": "Mpe babandaki kobongisa eklezia mpenza; iyo, mpe mingi babatisamaki na mai ya Sidoni mpe basanganaki na eklezia ya Nzambe; iyo, babatisamaki na loboko ya Alma, oyo abulisamaki nganganzambe monene likolo ya bato ya eklezia, na loboko ya tata na ye Alma.",
                "5": "Mpe esalemaki ete na mobu ya sambo ya boyangeli ya basambisi ezalaki na bato penepene na nkoto misato na nkama mitano baye basalaki bomoko na eklezia ya Nzambe mpe babatisamaki. Mpe boye esilaki mobu ya sambo ya boyangeli ya basambisi likolo ya bato ya Nefi; mpe kimia ezalaki se kokoba ntango nyonso na ntango wana nyonso.",
                "6": "Mpe esalemaki ete na mobu ya mwambe ya boyangeli ya basambisi, ete bato ya eklezia babandaki kokola na lolendo, na ntina ya bozwi na bango ya mingi koleka, mpe bilamba na bango ya swa ya malonga, mpe lino na bango ya kitoko mpe ya malonga, mpe na ntina ya bibwele mpe bitonga mingi na bango, mpe wolo na bango mpe mpauni na bango, mpe ndenge nyonso ya biloko ya motuya mingi, oyo bazwaki na mosala na bango; mpe na biloko nyonso oyo batombwanaki na lolendo ya miso na bango, mpo babandaki kolata monzele ya ntalo.",
                "7": "Sikawa oyo ezalaki ntina ya motungisi mingi na Alma, iyo, mpe na mingi ya bato oyo Alma abulisaki mpo na kozala bateyi, mpe banganganzambe, mpe bampaka likolo ya eklezia; iyo, mingi na bango bayokaki mawa ya nsomo mpo na nkuna oyo bamonaki ete ebandaki kozala na kati ya bato na bango.",
                "8": "Mpo bamonaki mpe bayebaki na mawa mpenza ete bato ya eklezia babandaki kotombwana likolo na lolendo ya miso na bango, mpe kotia mitema na bango likolo ya bozwi mpe likolo ya biloko ya mpamba mpamba ya mokili, ete babandaki kotalana mpamba, moko na mosusu, mpe babandaki konyokola bango oyo bandimaki te engebene na bolingi mpe elengi na bango.",
                "9": "Mpe boye, na mobu oyo ya mwambe ya boyangeli ya basambisi, boweli monene ebandaki kozala na kati ya bato ya eklezia; iyo, ezalaki na boluli, mpe songisongi, mpe loma, mpe bonyokoli, mpe lolendo, kutu koleka lolendo na bango oyo bazalaki bato ya eklezia ya Nzambe te.",
                "10": "Mpe boye nde esukaki mobu ya mwambe ya boyangeli ya basambisi; mpe mabe ya eklezia ezalaki libanga ya libaku monene mpo na baoyo bazalaki ya eklezia te; mpe boye eklezia ebandaki kokweya na bokoli na yango.",
                "11": "Mpe esalemaki ete na ebandeli ya mobu ya libwa, Alma amonaki nkuna ya eklezia, mpe amonaki lisusu ete ndakisa ya eklezia ebandaki kokamba bango oyo bazalaki te bandimi uta na eteni yoko ya mabe na eteni mosusu, boye kosalaka bobebisami ya bato.",
                "12": "Iyo, amonaki bokeseni monene na kati ya bato, boko komitombwamaka likolo na lolendo na bango, kotalaka basusu mpamba, kopesaka mikongo na bango epayi na bakeleli mpe na bato oyo bazali bolumbu mpe bango oyo bazalaki na nzala, mpe bango oyo bazalaki na mposa ya mai, mpe baoyo bazalaki bakoni mpe baoyo bazalaki batungisami.",
                "13": "Sikawa oyo ezalaki ntina monene ya boleli na kati ya bato, wana ezalaki basusu komikitisa, kosalisaka bango oyo bazalaki na mposa ya lisalisi, lokola kokabaka bilei na bango na babola mpe bakeleli, koleisaka baoyo bazalaki na nzala, mpe koyokaka mpasi ya ndenge nyonso ya mitungisi, mpo na ntina ya Klisto, oyo akoya engebene na molimo ya masakoli;",
                "14": "Kotalelaka mokolo wana, boye kosimbaka bolimbisi ya masumu na bango; kotondisamaka na bosepeli monene na ntina ya bosekwi ya bakufi, engebene na bolingi mpe nguya mpe bokangoli ya Yesu Klisto uta na singa ya liwa.",
                "15": "Mpe sikawa esalemaki ete Alma, emonaki ye mitungisi ya balandi baye bamikitisaki ya Nzambe, mpe minyokoli oyo ezalaki likolo na bango na baoyo batikalaki ya bato na ye, mpe na komonaka bozangi bokokani na bango nyonso, abandaki koyoka mawa mpenza; nzokande Molimo ya Nkolo motikaki ye soki moke te.",
                "16": "Mpe aponaki moto moko ya bwania oyo azalaki na kati ya bampaka ya eklezia, mpe apesaki ye nguya engebene na kopona ya bato, ete akoka kozala na nguya ya kosala mibeko engebene na mibeko oyo epesamaki, mpe ya kolendisa myango engebene na nkuna mpe mabe ya bato.",
                "17": "Sikawa nkombo ya moto oyo ezalaki Nefiya, mpe aponamaki mosambisi mokonzi; mpe afandaki na kiti ya bosambisi mpo na kosambisa mpe kokamba bato.",
                "18": "Sikawa Alma apesaki ye te mosala ya kozala nganganzambe monene likolo ya eklezia, kasi atikaki mosala ya nganganzambe monene mpo na ye moko; kasi atikaki ebonga ya bosambisi epayi ya Nefiya.",
                "19": "Mpe oyo asalaki ete ye moko akoka kokende na kati ya bato na ye, soki te na kati ya bato ya Nefi, ete akoka koteya liloba ya Nzambe epayi na bango, kolamusa bango na bokundoli ya lotomo na bango, mpe ete akoka kokitisa na nse, na nzela ya liloba ya Nzambe, lolendo nyonso mpe boyebi lokuta mpe boweli nyonso boye ezalaki na kati ya bato na ye, mpo amonaki nzela te oyo wapi akokaki kobutwisa bango longola se soki ezalaki na kopesaka mpenza litatoli ya peto mpo na mabe na bango.",
                "20": "Mpe boye na ebandeli ya mobu ya libwa ya boyangeli ya basambisi likolo ya bato ya Nefi, Alma atikaki ebonga ya bosambisi na Nefiya, mpe amipesaki mobimba na bonganganzambe ya monene ya molongo mosantu ya Nzambe, mpo na kotatola liloba, engebene na molimo ya emoniseli mpe ya masakoli."
            },
            "5": {
                "intro": "Maloba oyo Alma, Nganganzambe Monene engebene na molongo mosantu ya Nzambe, atikelaki bato na bingumba mpe mboka mike na bango epayi nyonso na mboka.",
                "1": "Sikawa esalemaki ete Alma abandaki kopesa liloba ya Nzambe epayi ya bato, yambo na mboka ya Zalayemila, mpe uta kuna epayi nyonso na mboka mobimba.",
                "2": "Mpe oyo ezali maloba oyo alobelaki bato kati na eklezia oyo etiamaki na engumba ya Zalayemila, engebene na lisolo ya makomi ya ye moko, kolobaka:",
                "3": "Ngai, Alma, ebulisamaki ngai na tata na ngai, Alma, mpo na kozala nganganzambe monene likolo ya eklezia ya Nzambe, mpo azalaki na nguya mpe likoki uta na Nzambe mpo na kosala makambo oyo, tala, nalobi epayi na bino ete abandaki kotia eklezia na mboka oyo ezalaki na ndelo ya Nefi; iyo, mboka oyo ebiangamaki mboka ya Mormon; iyo, mpe abatisaki bandeko na ye na mai ya Mormon.",
                "4": "Mpe tala, nalobi epayi na bino ete, bakangolamaki uta na maboko ya bato ya mokonzi Noa, na boboto mpe nguya ya Nzambe.",
                "5": "Mpe tala, nsima na yango, bamemamaki kati na boumbu na maboko ya Balamani na esobe; iyo, nalobi epayi na bino, bazalaki kati na bokangemi, mpe lisusu Nkolo akangolaki bango uta na boumbu na nguya ya liloba na ye; mpe tomemamaki kati na mboka oyo, mpe awa tobandaki kotia eklezia ya Nzambe epayi nyonso na mboka oyo mpe lokola.",
                "6": "Mpe sikawa tala, nalobi epayi na bino, bandeko na ngai, bino oyo bozali bato ya eklezia oyo, ezali bino mpenza kokanga na bokundoli bokangemi ya batata na bino? Iyo, mpe ezali bino mpenza kokanga na bokundoli boboto mpe motema molai na ye epayi na bango? Mpe lisusu, ekangi bino mpenza na bokundoli ete akangolaki milimo na bango uta na lifelo?",
                "7": "Tala, abongolaki mitema na bango; iyo, alamusaki bango uta na mpongi ya mozindo, mpe balamukaki mpo na Nzambe. Tala, bazalaki na katikati ya molili; nzokande, milimo na bango mingengisamaki na pole ya liloba ya libela; iyo, bazingamaki penepene na singa ya liwa, mpe na minyololo ya lifelo, mpe bobebisami ya libela ezelaki bango.",
                "8": "Mpe sikawa natuni bino, bandeko na ngai, bango babebisamaki? Tala, nalobi epayi na bino, Te, babebisamaki te.",
                "9": "Mpe lisusu natuni, singa ya liwa, mpe minyololo ya lifelo oyo ezingaki bango penepene mikatanaki, mifungwamaki? Nalobi epayi na bino ete, Iyo, mifungwamaki, mpe mitema na bango mitondaki na nsai, mpe bayembaki loyembo ya bolingo ya bosikoli. Mpe nalobi epayi na bino ete babikisamaki.",
                "10": "Mpe sikawa natuni bino babikisami likolo ya masengami kani? Iyo, mpo na makambo nini esengelaki bango kotia elikya mpo na lobiko? Nini ezali ntina ya bokangolami na bango uta na singa ya liwa, iyo, mpe lisusu uta na minyololo ya lifelo?",
                "11": "Tala, nakoki koyebisa bino—endimaki te tata na ngai Alma maloba epesamaki na monoko ya Abinadi? Mpe ezalaki ye te profeta mosantu? Elobaki ye te maloba ya Nzambe, mpe tata na ngai Alma endimaki ye yango te?",
                "12": "Mpe engebene na bondimi na ye mbongwana ya monene esalemaki na motema na ye. Tala nalobi epayi na bino ete nyonso oyo ezali solo.",
                "13": "Mpe tala, ateyaki liloba epayi ya batata na bino, mpe mbongwana ya makasi esalemaki na mitema na bango, mpe bamikitisaki mpe batiaki motema na bango na Nzambe ya solo mpe ya bomoi. Mpe tala, bazalaki basembo kino na nsuka; boye babikisamaki.",
                "14": "Mpe sikawa tala, natuni bino, bandeko na ngai ya eklezia, ebotamaki bino na molimo epayi na Nzambe? Ezwaki bino elilingi na ye na bilongi na bino? Eyokaki bino mbongwana ya monene oyo na mitema na bino?",
                "15": "Ezali bino kosalela bondimi kati na bosikoli na ye oyo akelaki bino? Ezali bino kotalela liboso na miso ya bondimi, mpe komona nzoto ya kufa oyo esekwi na bozangi kufa, mpe bopoli boye esekwi na bozangi bopoli, mpo na kotelema liboso ya Nzambe mpo na kosambisama engebene na misala oyo esalemaki na nzoto ya kufa?",
                "16": "Nalobi epayi na bino ete, ekoki bino kokanisa na bino moko ete boyoki mongongo ya Nkolo, kolobaka epayi na bino, na mokolo wana: Boya epayi na ngai, bino baoyo bopambolami, mpo tala, misala na bino ezalaki misala ya sembo likolo ya etando ya mabele?",
                "17": "Soki te ekanisi bino na bino moko ete bokoki kokosa Nkolo na mokolo wana, mpe koloba—Nkolo, misala na biso ezalaki misala ya sembo likolo ya etando ya mabele—mpe ete akobikisa bino?",
                "18": "To soki te, ekoki bino komimona bino moko bomemami liboso ya esambelo ya Nzambe na milimo na bino etondami na elindo mpe boswi ya motema, kozalaka na bokundoli ya elindo nyonso ya bino, iyo, bokundoli ya kobonga nie ya nkuna nyonso ya bino, iyo, boko bokundoli ete botiyaki ntembe na mitindo ya Nzambe?",
                "19": "Nalobi epayi na bino, ekoki bino kotala likolo na Nzambe na mokolo wana na motema moko peto mpe maboko masukwami? Nalobi epayi na bino, ekoki bino kotala likolo, kozalaka na elilingi ya Nzambe ekomami na kokata nkoma likolo ya bilongi na bino?",
                "20": "Nalobi epayi na bino, ekoki bino kokanisa ete bobikisami ntango bomipesi mpo na kokoma bayangelami ya zabulu?",
                "21": "Nalobi epayi na bino, bokoyeba na mokolo wana ete bokoki kobikisama te; mpo ezali na moto te oyo akoki kobikisama longola se soki bilamba na ye esukwami mpembe; iyo, bilamba na ye esengeli kopetolama kino bikosukwama uta na bosoto nyonso, kati na makila na ye oyo alobamaki na batata na biso, oyo akoya mpo na kosikola bato na ye uta na masumu na bango.",
                "22": "Mpe sikawa natuni bino, bandeko na ngai, lolenge nini ekoyoka moto moko na kati na bino, soki bokotelema liboso ya esambiselo ya Nzambe, wana ezali bino na bilamba bibebisami na makila mpe ndenge nyonso ya bosoto? Tala, biloko oyo bikotatola nini na bino?",
                "23": "Tala ekotatola yango te ete bozali babomi, iyo, mpe lisusu ete bozali na elindo ya ndenge nyonso ya nkuna?",
                "24": "Tala, bandeko na ngai, ebanzi bino ete moto ya lolenge oyo akoki kozwa esika ya kofanda na bokonzi ya Nzambe, elongo na Abalayama, na Yisaka, mpe na Yakobo, mpe lisusu na baprofeta basantu nyonso, baoyo kani bilamba esukwami mpe bizangi mbindo, ezali peto mpe mpembe?",
                "25": "Nalobi epayi na bino, Te; longola se soki bokomisi Mokeli na biso mobuki lokuta uta na ebandeli, soki te bobanzi ete azali mobuki lokuta uta na ebandeli, bokoki te kobanza ete ya lolenge oyo bakoki kozala na esika na bokonzi ya lola; kasi bakobwakama libanda mpo bazali bana ya bokonzi ya zabulu.",
                "26": "Mpe sikawa tala, nalobi epayi na bino, bandeko na ngai, soki boyokaki mbongwana ya motema, mpe soki boyokaki koyemba loyembo ya bolingo ya bosikoli, nalingi kotuna, ekoki bino koyoka bongo sikawa?",
                "27": "Etamboli bino, komibatelaka lokola bato bazangi mpamela liboso ya Nzambe? Ekoki bino koloba, soki bobiangamaki mpo na kokufa na ntango oyo, kati na bino moko, ete bozali na lolenge ekoki bato na bomikitisi? Ete bilamba na bino esukwami mpe ekomisami mpembe kati na makila ya Klisto, oyo akoya mpo na kosikola bato na ye uta na masumu na bango?",
                "28": "Tala, elongwe bino uta na lolendo? Nalobi epayi na bino, soki bolongwe te bolengelami te mpo na kokutana na Nzambe. Tala bosengeli komilengela na lombangu; mpo bokonzi ya lola ezali kala mingi te mpembeni, mpe moto ya lolenge oyo akozwa bomoi ya seko te.",
                "29": "Tala, nalobi, ezali na moto moko na kati na bino oyo alongwe te uta na boluli? Nalobi epayi na bino ete moto ya lolenge oyo alengelami te; mpe ngai nalingi ete amilengela noki-noki, mpo ngonga ezali mosika te mpembeni, mpe ayebi te soki ekoya ntango nini; mpo moto ya lolenge oyo amonani ete azangi elindo te.",
                "30": "Mpe lisusu nalobi epayi na bino, ezali na moto moko na kati na bino oyo asekaka ndeko na ye, soki te akosala se kobakisa na bompikiliki bonyokoli likolo na ye?",
                "31": "Lisuma epayi na moto ya lolonge oyo, mpo amilengeli te, mpe ntango ebelemi ete asengeli koyambola soki te akoki kobikisama te!",
                "32": "Iyo, kutu lisuma epayi na bino nyonso basali ya mabe; boyambola, boyambola, mpo Nkolo Nzambe alobaki yango!",
                "33": "Tala, atindi bobiangami epayi ya bato nyonso; mpo maboko ya boboto matandolami epayi na bango, mpe alobi: Boyambola, mpe nakoyamba bino.",
                "34": "Iyo, alobi: Yaka epayi na ngai mpe bokolia mbuma ya nzete ya bomoi; iyo, bokolia lipa ya bomoi mpe bokomela mai ya bomoi ya ofele;",
                "35": "Iyo, yaka epayi na ngai mpe bobimisa misala ya bosembo, mpe bokokatama te na nse mpe bokobwakama te kati na moto—",
                "36": "Mpo tala, ntango ebelemi ete moto nyonso oyo akobimisa mbuma ya malamu te, to nyonso oyo akosala te misala ya sembo, se ye moko wana azali na ntina ya komilela mpe kosala matanga.",
                "37": "O bino basali ya mabe; bino baye bovimbani na biloko ya mpamba mpamba ya mokili, bino baye botatolaki ete boyebi nzela ya bosembo nzokande bobungi nzela, lokola mpate azangi mobateli, ata mobateli abiangaki nsima na bino mpe azali kaka kobianga nsima na bino, kasi bokoyoka te mongongo na ye!",
                "38": "Tala, nalobi epayi na bino, ete mobateli malamu abiangi bino; iyo, mpe abiangi bino na nkombo ya ye moko, oyo ezali nkombo ya Klisto; mpe soki bokotia bokebi na mongongo ya mobateli malamu te, na nkombo oyo wapi bobiangami, tala, bozali mpate ya mobateli malamu te.",
                "39": "Mpe sikawa soki bozali mpate ya mobateli malamu te, bozali ya etonga nini? Tala, nalobi epayi na bino, ete zabulu azali mobateli na bino, mpe bozali ya etonga na ye; mpe sikawa, nani akoki kowangana oyo? Tala, nalobi epayi na bino, moto oyo akowangana oyo azali mobuki lokuta mpe mwana ya zabulu.",
                "40": "Mpo nalobi epayi na bino nyonso oyo ezali malamu ewuti na Nzambe, mpe nyonso oyo ezali mabe mawuti na zabulu.",
                "41": "Boye, soki moto moko abimisaka misala malamu ayokaka mongongo ya mobateli malamu, mpe akolanda ye; kasi nyonso oyo abimisaka misala mabe, se ye moko wana akomi mwana ya zabulu, mpo ayokaka mongongo na ye, mpe alandaka ye.",
                "42": "Mpe nyonso oyo akosala oyo akozwa lifuta na ye uta na ye; boye, mpo na lifuta na ye akozwa liwa, na kotalaka makambo etali bosembo, mpo azali ya kokufa mpo na oyo etali misala nyonso ya malamu.",
                "43": "Mpe sikawa, bandeko na ngai, nalingi ete boyoka ngai, mpo nazali koloba na makasi ya molimo na ngai; mpo tala, nalobeli bino polele ete bokoka kobunga te, soki te nalobaki engebene na mitindo ya Nzambe.",
                "44": "Mpo nabiangami mpo na koloba na lolenge oyo, engebene na molongo mosantu ya Nzambe, oyo mozali na Klisto Yesu; iyo, natindami mpo na kotelema mpe kotatola epayi ya bato oyo makambo elobamaki na batata na biso mpo na oyo etali makambo oyo ekoya.",
                "45": "Mpe oyo ezali nyonso te. Ebanzi bino ete nayebi makambo oyo ngai moko? Tala, natatoli epayi na bino ete nayebi ete makambo oyo kani nalobi ezali ya solo. Mpe lolenge kani ebanzi bino ete nayebi oyo etali bosolo na yango mpenza?",
                "46": "Tala, nalobi epayi na bino eyebisami epayi na ngai na Molimo Mosantu ya Nzambe. Tala, nakilaki bilei mpe nasambelaki mikolo mingi ete nakoka koyeba makambo oyo ngai moko. Mpe sikawa nayebi ngai moko ete ezali solo; mpo Nkolo Nzambe asali ete mamonisama epayi na ngai na Molimo Mosantu na ye; mpe oyo ezali molimo ya emoniseli oyo azali na ngai.",
                "47": "Mpe lisusu, nalobi epayi na bino ete ebimisami boye epayi na ngai, ete maloba oyo elobamaki na batata na biso ezali solo, kutu bongo engebene na molimo ya masakoli oyo ezali na ngai, oyo ezali lisusu engebene na limonisi ya Molimo ya Nzambe.",
                "48": "Nalobi epayi na bino, ete nayebi na ngai moko ete nyonso oyo nakoloba epayi bino, mpo na oyo etali oyo ekoya, ezali solo; mpe nalobi epayi na bino, ete ngai nayebi ete Yesu Klisto akoya, iyo, Mwana, Mobotami se Moko ya Tata, atonda na ngolu, mpe boboto, mpe bosolo. Mpe tala, ezali ye oyo akoya mpo na kolongola masumu ya mokili, iyo, masumu ya moto na moto oyo akondima na nkombo na ye na kotikalaka ngwi.",
                "49": "Mpe sikawa nalobi epayi na bino ete oyo ezali molongo oyo wapi nabiangami, iyo, mpo na koteya epayi na bandeko balingami na ngai, iyo, mpe na moko na moko oyo afandi na mboka; iyo, koteya epayi ya nyonso, mobange mpe elenge, moumbu mpe nsomi; iyo, nalobi epayi ya bato mikolo, mpe mikoloya katikati, mpe nkola oyo ezali komata; iyo, kobelela epayi na bango ete basengeli koyambola mpe kobotama lisusu.",
                "50": "Iyo, boye elobi Molimo: Boyambola, bino nyonso nsuka ya mabele, mpo bokonzi ya lola ezali kala mingi te koya; iyo, Mwana ya Nzambe akoya na nkembo na ye, na bokasi na ye, lokumu, nguya, mpe mpifo. Iyo, bandeko balingami na ngai, nalobi epayi na bino, ete Molimo alobi: Tala nkembo ya Mokonzi na mabele nyonso; mpe lisusu Mokonzi ya lola akongenga kala mingi te mpenza na kati ya bana nyonso ya bato.",
                "51": "Mpe lisusu Molimo alobi epayi na ngai, iyo, belela epayi na ngai na mongongo makasi kolobaka: Kende mpe loba epayi ya bato oyo—Boyambola, mpo longola se soki boyamboli bokoki na lolenge moko te kosangola libula ya bokonzi ya lola.",
                "52": "Mpe lisusu nalobi epayi na bino, Molimo alobi: Tala, epasola etiami na mosisa ya nzete; boye nzete moko moko oyo ebimisaka te mbuma malamu ekokatama na nse mpe ekobwakama kati na moto, iyo, moto moko oyo mokoki kobomama te, kutu moto oyo mozimaka te. Tala, mpe bomikundola oyo, Moko Mosantu alobaki yango.",
                "53": "Mpe sikawa bandeko balingami na ngai, nalobi epayi na bino, ekoki bino kotelemela maloba oyo; iyo, ekoki bino kotia makambo oyo mpembeni, mpe koniata Moko Mosantu na nse ya makolo na bino; iyo, ekoki bino kovimbana na lolendo ya mitema na bino; iyo, ekokoba bino kaka se kolataka monzele ya ntalo mpe kotiaka mitema na bino likolo ya biloko ya mpamba mpamba ya mokili, likolo ya bozwi na bino?",
                "54": "Iyo, ekokoba bino se kobanzaka ete bozali bato malamu koleka basusu; iyo, ekokoba bino se konyokola bandeko na bino, baoyo bazali komikitisa mpe bazali kotambola na molongo mosantu ya Nzambe, oyo wapi bamemamaki kati na eklezia oyo, mpe basantisami na Molimo Mosantu, mpe bazali kobimisa misala oyo elongobani mpo na boyamboli—",
                "55": "Iyo, mpe ekokoba bino se kobalolaka bamoni mikongo na bino epayi na babola, mpe bakeleli, mpe na koboyaka kokabola biloko na bino na bango?",
                "56": "Mpe na kosukisa, bino nyonso oyo bozali kokoba na nkuna na bino, nalobi epayi na bino ete ezali bango oyo bakokatama na nse mpe kobwakama kati na moto longola se soki bayamboli na lombangu.",
                "57": "Mpe sikawa nalobi epayi na bino, bino nyonso oyo bozali na mposa ya kolanda mongongo ya mobateli malamu, bobima uta na bato ya nkuna, mpe bokabwana, mpe bosimba te biloko na bango ya mbindo; mpe tala, nkombo na bango ekolongolama mpenza, ete nkombo ya bato ya nkuna ekotangama te na kati ya nkombo ya basembo, ete liloba ya Nzambe ekoka kokokisama, oyo elobaki: Nkombo ya bato ya nkuna ekosangana te elongo na nkombo ya bato na ngai;",
                "58": "Mpo nkombo ya basembo ekokomama na buku ya bomoi, mpe epayi na bango nakopesa bosangoli ya libula na loboko na ngai ya mobali. Mpe sikawa, bandeko na ngai, nini esengeli bino koloba mpo na kotelemela oyo? Nalobi epayi na bino, soki bolobi mabe na yango, ezali likambo te, mpo liloba ya Nzambe esengeli kokokisama.",
                "59": "Mpo mobateli nini azali kuna na kati na bino oyo azali na mpate mingi kasi akengelaka yango te, ete mbwa ya zamba ekota te mpe elia te ebwele na ye? Mpe tala, soki mbwa ya zamba ekoti kati na etonga akobengana yango te? Iyo, mpe na nsuka, soki akoki, akobebisa yango te.",
                "60": "Mpe sikawa nalobi epayi na bino ete mobateli malamu azali kobianga nsima na bino; mpe soki bokoyoka mongongo na ye akomema bino kati na etonga na ye, mpe bozali mpate na ye; mpe atindi bino ete bopesa te nzela ete mbwa ya zamba ya lokoso akota na kati na bino, ete akoka kobebisa bino te.",
                "61": "Mpe sikawa ngai, Alma, natindi bino na elobeli ya ye oyo atindaki ngai, ete botosa kosalela maloba oyo nalobeli bino.",
                "62": "Nalobi na nzela ya etinda epayi na bino baoyo bozali ya eklezia; mpe epayi na baoyo bazali te ya eklezia nalobi na nzela ya bobiangami, kolobaka: Boya mpe bobatisama mpo na boyamboli, ete bino lisusu bolia mbuma ya nzete ya bomoi."
            },
            "6": {
                "1": "Mpe sikawa esalemaki ete esilaki Alma kotia nsuka na kolobelaka bato ya eklezia, oyo etiamaki na engumba ya Zalayemila, akulisaki banganganzambe mpe bampaka na kotiaka maboko na ye likolo na bango engebene na molongo ya Nzambe, mpo na koyangela mpe kokengela eklezia.",
                "2": "Mpe esalemaki ete baoyo nyonso bazalaki te ya eklezia baoyo bayambolaki masumu na bango babatisamaki mpo na boyamboli, mpe bayambamaki kati na eklezia.",
                "3": "Mpe esalemaki lisusu ete nyonso oyo bazalaki te ya eklezia baoyo bayambolaki te uta na nkuna na bango mpe bamikitisaki te liboso ya Nzambe—nalingi koloba baye botombwamaki na lolendo ya mitema na bango—se bango moko baoyo babwakamaki, mpe nkombo na bango elongolamaki mpenza, ete nkombo na bango etangamaki te na kati ya oyo ya basembo.",
                "4": "Mpe boye babandaki kotia molongo ya eklezia na engumba ya Zalayemila.",
                "5": "Sikawa nalingi bososola ete liloba ya Nzambe epesamaki na bolamu nyonso ya motema na nyonso, ete moko te apimelama litomba ya kosangana esika moko mpo na koyoka liloba ya Nzambe.",
                "6": "Nzokande bana ya Nzambe batindamaki ete basengeli kosangana esika moko mbala mingi, mpe bakangana na bokili mpe losambo ya makasi mpo na litomba ya bolamu ya milimo ya baoyo bayebaki Nzambe te.",
                "7": "Mpe sikawa esalemaki ete ntango Alma asalaki mabongisi oyo alongwaki uta na bango, iyo, uta na eklezia oyo ezalaki na engumba ya Zalayemila, mpe akatisaki na esti ya ebale ya Sidoni, kati na lobwaku ya Gideona, kuna etongamaki engumba yoko, oyo ebiangamaki engumba ya Gideona, oyo ezalaki na lobwaku oyo ebiangamaki Gideona, oyo ebiangamaki nsima ya nkombo ya moto oyo abomamaki na mompanga na loboko ya Newolo.",
                "8": "Mpe Alma akendaki mpe abandaki koyebisa liloba ya Nzambe epayi na eklezia oyo etiamaki na lobwaku ya Gideona, engebene na emoniseli ya bosolo ya liloba oyo elobamaki na batata na ye, mpe engebene na molimo ya masakoli oyo ezalaki na ye, engebene na litatoli ya Yesu Klisto, Mwana ya Nzambe, oyo akoya mpo na kosikola bato na ye uta na masumu na bango, mpe molongo mosantu na oyo wapi abiangamaki. Mpe boye nde ekomami. Amene."
            },
            "7": {
                "intro": "Maloba ya Alma oyo apesaki na bato ya Gideona, engebene na lisolo ya makomi ya ye moko.",
                "1": "Tala bandeko balingami na ngai, komonaka ete nazwi ndingisa mpo na koya epayi na bino, boye nakomeka kolobela bino na lokota na ngai; iyo, na monoko na ngai moko, komonaka ete ezali mbala ya yambo nalobeli bino na maloba ya monoko na ngai, mpo nakangamaki mobimba na kiti ya bosambisi, mpe nazalaki na mikumba mike ete nakokaki koya epayi na bino te.",
                "2": "Mpe kutu nakokaki te koya sikawa na ntango oyo soki ezalaki te ete kiti ya bosambisi epesamaki na mosusu, mpo na koyangela na esika na ngai; mpe Nkolo na boboto mingi andimaki ete naya epayi na bino.",
                "3": "Mpe tala, nayei kozalaka na elikya monene mpe mposa mingi ete nakuta ete bino bomikitisaki liboso ya Nzambe, mpe ete bokobaki na kobondelaka ngolu na ye, ete nakuta ete bozalaki bato bazangi mpamela liboso na ye, ete nakuta ete bozalaki na kokoso kokoso ya boponi oyo bandeko na bino bazalaki na yango na Zalayemila.",
                "4": "Kasi nkombo ya Nzambe epambolama, ete apesi ngai nzela ya koyeba, iyo, apesaki ngai bosepeli monene koleka ya koyebaka ete batiami lisusu na nzela ya bosembo.",
                "5": "Mpe natie motema ete, engebene na Molimo ya Nzambe oyo azali na ngai, ete nakozala na bosepeli likolo na bino; nzokande nazali na mposa te ete bosepeli na ngai likolo na bino eya na ntina ya mitungisi mpe mawa mingi oyo nazwi mpo na bandeko ya Zalayemila, mpo tala, bosepeli na ngai eyaki likolo na bango nsima ya kotambolaka na nzela ya motungisi mpe mawa mingi.",
                "6": "Kasi tala, natie motema ete bozali te na ezaleli ya bozangi boyambi mingi lokola ezalaki bandeko na bino; natie motema ete botombwami te na lolendo ya mitema na bino; iyo, natie motema ete botie te mitema na bino likolo ya bozwi mpe biloko ya mpamba mpamba ya mokili; iyo, natie motema ete bokumbameli banzambe ya bikeko te, kasi bokumbamelaka Nzambe ya solo mpe ya bomoi, mpe ete bozelaka bolimbisi ya masumu na bino, elongo na bondimi ya libela, boye esengeli koya.",
                "7": "Mpo tala, nalobi epayi na bino ezali na makambo mingi oyo koya; mpe tala, ezali na likambo moko oyo ezali na motuya mingi koleka yango nyonso—mpo tala, ntango ezali mosika mpenza te oyo Mosikoli azala mpe aya na kati ya bato na ye.",
                "8": "Tala, nalobi te ete akoya na kati na biso na ntango oyo akofanda na tabelenakele ya kufa; mpo tala, Molimo alobi te epayi na ngai ete ekozala bongo. Sikawa mpo na oyo etali likambo oyo nayebi te; kasi oyo nayebi mingi, ete Nkolo Nzambe azali na nguya ya kosala makambo nyonso oyo ezali engebene na liloba na ye.",
                "9": "Kasi tala, Molimo molobeli ngai likambo oyo mingi: Belela epayi ya bato oyo, kolobaka—Boyambola, mpe bolengela nzela ya Nkolo, mpe botambola na banzela na ye, oyo ezali semba; mpo tala, bokonzi ya lola ezali penepene, mpe Mwana ya Nzambe akoya likolo ya etando ya mabele.",
                "10": "Mpe tala, akobotama na Malia, na Yelusaleme oyo ezali mboka ya batata na biso ya kala, mpe akozala moseka, sani ya motuya mpe eponama, oyo akozipama na elili mpe akozwa zemi na nguya ya Molimo Mosantu, mpe akobota mwana mobali moko, iyo, kutu Mwana ya Nzambe.",
                "11": "Mpe akokende, koyokaka mpasi ya bolozi mpe mitungisi mpe masenginia ya ndenge na ndenge; mpe oyo ete liloba ekoka kokokisama oyo elobi ete akokamata likolo na ye bolozi mpe bokono ya bato na ye.",
                "12": "Mpe akokamata likolo na ye liwa, ete akoka kofungola singa liwa oyo ezali kokanga bato na ye; mpe akokamata likolo na ye bokono na bango, ete nsopo na ye ekoka kotonda na boboto, engebene na mosuni, ete akoka koyeba engebene na mosuni lolenge boni kosalisa bato na ye engebene na bokono na bango.",
                "13": "Sikawa Molimo moyebi makambo nyonso; nzokande Mwana ya Nzambe akoyoka mpasi engebene na mosuni ete akoka kokamata likolo na ye masumu ya bato na ye, ete akoka kolongola bobuki mobeko na bango engebene na nguya ya bokangoli na ye; mpe sikawa tala, oyo ezali litatoli oyo ezali na ngai.",
                "14": "Sikawa nazali koloba epayi na bino ete bosengeli koyambola, mpe kobotama lisusu; mpo Molimo alobi soki bobotami lisusu te bokoki kosangola libula ya bokonzi ya lola te; boye boya mpe bobatisama mpo na boyamboli, ete bosukwama uta na masumu na bino, ete bokoka kozala na bondimi epayi na Mwana ya mpate ya Nzambe, oyo alongolaka masumu ya mokili, oyo azali na nguya mpo na kobikisa mpe kopetola uta na bozangi bosembo nyonso.",
                "15": "Iyo, nalobi epayi na bino ete boya mpe bobanga te, mpe botika mpembeni masumu nyonso, oyo ezali kotungisa bino na bopete, oyo ezali kokanga bino na nse mpo na bokufi, iyo, boya, mpe bokende liboso mpe bomilakisa epayi ya Nzambe na bino ete bolingi koyambola masumu na bino mpe kokota kati na bondeko ya liyokani elongo na ye mpo na kobatela mitindo na ye, mpe kotatola yango epayi na ye mokolo oyo na kokendaka kati na mai ya libatisi.",
                "16": "Mpe moto nyonso oyo asali oyo, mpe abombi mitindo ya Nzambe uta sikawa kokende liboso, se ye moko wana akomikundola nini nalobaki epayi na ye, iyo, akomikundola ete nalobaki na ye, akozwa bomoi ya seko, engebene na litatoli ya Molimo Mosantu, oyo atatoli na ngai.",
                "17": "Mpe sikawa bandeko balingami na ngai, ezali bino kondima makambo oyo? Tala, nalobi epayi na bino, iyo, nayebi ete bondimi yango; mpe nzela oyo nayebi ete bondimi yango ezali na limonisi ya Molimo oyo azali na ngai. Mpe sikawa lokola bondimi na bino ezali makasi mpo na oyo etali likambo oyo wana, iyo, mpo na oyo etali makambo oyo nalobaki, monene ezali bosepeli na ngai.",
                "18": "Mpo lokola nalobaki epayi na bino uta na ebandeli, ete nazalaki na mposa mingi ete bozalaki te na ezaleli ya kokoso ya boponi lokola bandeko na bino, kutu boye namoni ete mposa na ngai esepelisami.",
                "19": "Mpo namoni ete bozali na banzela ya bosembo; namoni ete bozali na nzela oyo ememaka na bokonzi ya Nzambe; iyo, namoni ete bozali kosembola banzela na ye.",
                "20": "Namoni ete eyebisamaki epayi na bino, na nzela ya litatoli ya liloba na ye, ete akoki kotambola na banzela ya nioka nioka te; mpe abongwanaka te uta na oyo wana alobaki; mpe abongwanaka soki moke te ezala na loboko ya mobali soki te na loboko ya mwasi, soki te uta na oyo wana ezali sembo mpo na oyo wana ezali mabe; boye, botamboli na ye ezali zunguluke ya seko.",
                "21": "Mpe afandaka te na batempelo ezanga bosantu; mpe bosoto to eloko nyonso ya mbindo ekoki koyambama kati na bokonzi ya Nzambe te; boye nalobi epayi na bino ete ntango ekoya, iyo, mpe ekozala na mokolo ya nsuka, ete ye oyo azali na bosoto akotikala na bosoto na ye.",
                "22": "Mpe sikawa bandeko balingami na ngai, nalobaki makambo oyo epayi na bino ete nakoka kolamusa bino na koyokaka malamu na motema mpo na mosala na bino na Nzambe, ete bokoka kotambola na kozangaka mpamela liboso na ye, ete bokoka kotambola engebene na molongo mosantu ya Nzambe, engebene na oyo boyambamaki.",
                "23": "Mpe sikawa nalingi ete bozala bato na bomikitisi, mpe bato na botosi mpe boboto; petepete mpo na koyokela mosusu; botonda na bompikiliki mpe motema molai; kozalaka na montei na makambo nyonso; kozalaka na molende na kobombaka mitindo ya Nzambe ntango nyonso; kosengaka mpo na biloko nyonso kani oyo bozali na yango mposa, ezala ya molimo mpe ya ntango; ntango nyonso kozongisaka matondi epayi ya Nzambe mpo na biloko nyonso kani bozwi.",
                "24": "Mpe mona ete bozali na bondimi, elikya, mpe bolingani, mpe soki bongo botonda ntango nyonso na misala malamu.",
                "25": "Mpe tika ete Nkolo apambola bino, mpe abomba bilamba na bino na mbindo te ete bokoka na nsuka komemama mpo na kofanda elongo na Abalayama, Yisaka, mpe Yakobo, mpe baprofeta basantu baoyo bazalaki uta mokili ebanda, kobatelaka bilamba na bino ete ezala mbindo te kutu lokola bilamba na bango ezali mbindo te, kati na bokonzi ya lola mpo na kobima libanda lisusu te.",
                "26": "Mpe sikawa bandeko balingami na ngai, nalobi maloba oyo epayi na bino engebene na Molimo oyo azali kotatola na ngai; mpe molimo na ngai mosepeli mingi koleka mpenza, na ntina ya molende koleka mpe bokebi boye bopesi epayi na liloba na ngai.",
                "27": "Mpe sikawa, tika ete kimia ya Nzambe ezala na bino, mpe na bandako mpe bamboka na bino, mpe likolo ya bibwele mpe bitonga na bino, mpe nyonso oyo bozali na yango, basi mpe bana na bino, engebene na bondimi mpe misala malamu na bino, uta na ntango oyo mpe libela. Mpe boye nalobi. Amene."
            },
            "8": {
                "1": "Mpe sikawa esalemaki ete Alma azongaki uta na mboka ya Gideona, nsima ya kolakisaka bato ya Gideona makambo mingi oyo makoki te kokomama, nsima ya kotiaka molongo na eklezia, engebene lokola asalaki yambo na mboka ya Zalayemila, iyo, azongaki na ndako na ye moko na Zalayemila mpo na kopema uta na misala oyo asalaki.",
                "2": "Mpe boye esilaki mobu ya libwa ya boyangeli ya basambisi likolo ya bato ya Nefi.",
                "3": "Mpe esalemaki ete na ebandeli ya mobu ya zomi ya boyangeli ya basambisi likolo ya bato ya Nefi, Alma alongwaki kuna mpe akendaki mobembo na ye na mboka Meleki, na westi ya ebale Sidoni, na westi mpembeni na ndelo ya esobe.",
                "4": "Mpe abandaki koteya bato na mboka ya Meleki engebene na molongo mosantu ya Nzambe, na oyo wapi abiangamaki, mpe abandaki kolakisa bato epayi nyonso na mboka mobimba ya Meleki.",
                "5": "Mpe esalemaki ete bato bayaki epayi na ye uta na bipayi nyonso ya ndelo nyonso ya mboka oyo ezali mpembeni na mopanzi ya esobe. Mpe babatisamaki epayi nyonso na mboka mobimba;",
                "6": "Na lolenge ete asilisaki mosala na ye na Meleki alongwaki kuna, mpe asalaki mobembo ya mikolo misato na nordi ya mboka Meleki; mpe akomaki na engumba oyo ebiangamaki Amoniya.",
                "7": "Sikawa ezalaki momeseno ya bato ya Nefi ya kobiangaka bikolo na bango, mpe bingumba na bango, mpe mboka na bango, iyo, kutu mboka mike mike nyonso na bango, nsima ya nkombo na ye oyo azwaki yango yambo; mpe boye ezalaki bongo na mboka ya Amoniya.",
                "8": "Mpe esalemaki ete ntango Alma ayaki na engumba ya Amoniya ye abandaki koteya liloba ya Nzambe epayi na bango.",
                "9": "Sikawa Satana azwaki esika monene na mitema ya bato ya engumba ya Amoniya; boye balingaki te koyoka maloba ya Alma.",
                "10": "Nzokande Alma asalaki mingi na molimo, kobundaka elongo na Nzambe na losambo ya makasi, ete asopa Molimo na ye likolo ya bato oyo bazalaki na engumba yango; ete asala lisusu ete akoka kobatisa bango mpo na boyamboli.",
                "11": "Nzokande, bayeisaki mitema na bango makasi, kolobaka epayi na ye: Tala, toyebi ete ozali Alma; mpe toyebi ete ozali nganganzambe monene likolo ya eklezia oyo otiaki na biteni mingi ya mboka, engebene na momeseno na yo; mpe tozali te ya eklezia na yo, mpe tondimi te mimesano ya liboma ya lolenge oyo.",
                "12": "Mpe sikawa toyebi ete lokola tozali te ya eklezia na yo ozali na nguya te likolo na biso; mpe otiki kiti ya bosambisi epayi ya Nefiya; boye ozali te mosambisi mokonzi likolo na biso.",
                "13": "Sikawa ntango bato basilaki koloba oyo, mpe batelemelaki maloba nyonso na ye, mpe bafingaki ye, mpe babwakelaki ye nsoi, mpe basalaki ete basengelaki kobwaka ye libanda ya engumba na bango, ye alongwaki kuna mpe akendaki mobembo na ye na mboka oyo ebiangamaki Alona.",
                "14": "Mpe esalemaki ete wana ezalaki ye kosalaka mobembo kuna, ekitisamaki ye na nse ya bozito ya mawa, kotambolaka na nzela ya mikakatano mingi mpe nsomo ya molimo, na ntina ya nkuna ya bato oyo bazalaki na engumba ya Amoniya, esalemaki ete wana ezalaki Alma ya kokitisama boye na nse ya bozito ya mawa, tala anjelu moko ya Nkolo amonanaki epayi na ye, kolobaka:",
                "15": "Opambolami, Alma; boye, tombola moto na yo likolo mpe sepela, mpo ozali ntina ya bosepeli monene ya; mpo ozalaki sembo na kobombaka mitindo ya Nzambe uta na ntango oyo ozwaki nsango ya yambo uta na ye. Tala, nazali ye oyo apesaki yango epayi na yo.",
                "16": "Mpe tala, natindami mpo na kopesa yo motindo ete ozonga na engumba ya Amoniya, mpe oteya lisusu epayi ya bato ya engumba; iyo, teya epayi na bango. Iyo, loba epayi na bango, longola se soki bayamboli Nkolo Nzambe akobebisa bango.",
                "17": "Mpo tala, bazali koyekola na ntango oyo ete bakoka kobebisa lipanda ya bato na yo, (mpo boye elobi Nkolo) oyo ezali na bokeseni na meko, mpe masambisi, mpe mitindo oyo apesaki epayi ya bato na ye.",
                "18": "Sikawa esalemaki ete esilaki Alma kozwa nsango oyo uta na anjelu ya Nkolo azongaki na lombangu na mboka ya Amoniya. Mpe akotaki na engumba na nzela mosusu, iyo, na nzela oyo ezali na sudi ya engumba ya Amoniya.",
                "19": "Mpe lokola ekotaki ye na engumba yango azalaki na nzala mpenza, mpe alobaki epayi ya moto moko: Olingi kopesa na mosali na bomikitisi ya Nzambe eloko mpo na kolia?",
                "20": "Mpe moto alobaki epayi na ye: Ngai nazali Monefi, mpe nayebi ete yo ozali profeta mosantu ya Nzambe, mpo ozali moto oyo anjelu moko alobelaki ngai na limoni moko: Okoyamba. Boye, tokende elongo na ngai kati na ndako na ngai mpe nakokabela yo bilei na ngai; mpe nayebi ete okozala lipamboli mpo na ngai mpe ndako na ngai.",
                "21": "Mpe esalemaki ete moto yango ayambaki ye kati na ndako na ye; mpe moto yango abiangamaki Amuleki; mpe amemaki lipa mpe misuni ya nyama mpe atiaki liboso ya Alma.",
                "22": "Mpe esalemaki ete Alma aliaki lipa mpe atondaki; mpe apambolaki Amuleki mpe ndako na ye, mpe apesaki matondi epayi ya Nzambe.",
                "23": "Mpe esilaki ye kolia mpe kotonda alobaki epayi na Amuleki: Nazali Alma, mpe nazali nganganzambe monene likolo ya eklezia ya Nzambe epayi nyonso na mboka mobimba.",
                "24": "Mpe tala, nabiangami mpo na koteya liloba ya Nzambe na kati ya bato oyo nyonso, engebene na molimo ya emoniseli mpe ya masakoli; mpe nazalaki na mboka oyo mpe balingaki koyamba ngai te, kasi babwakaki ngai libanda mpe nazalaki penepene na kopesa mokongo na ngai epayi na mboka oyo libela.",
                "25": "Kasi tala, natindamaki ete nazonga lisusu mpe nasakola epayi ya bato oyo, iyo, mpe natatola na bango mpo na oyo etali mabe na bango.",
                "26": "Mpe sikawa, Amuleki, lokola oleisi ngai mpe opesi ngai esika, opambolami; mpo nazalaki na nzala mpenza, mpo nakilaki mikolo mingi.",
                "27": "Mpe, Alma awumelaki mikolo mingi elongo na Amuleki yambo abanda koteya epayi ya bato.",
                "28": "Mpe esalemaki ete bato bakolaki mingi koleka na mabe na bango.",
                "29": "Mpe liloba eyaki na Alma, kolobaka boye: Kende; mpe lisusu loba epayi ya mosali na ngai Amuleki, ete kende mpe sakola epayi ya bato oyo, kolobaka—Boyambola, mpo boye elobi Nkolo, longola se soki boyamboli nakobimela bato oyo na nkanda na ngai; iyo, mpe nakobalola te mosika nkanda makasi na ngai.",
                "30": "Mpe Alma akendaki, mpe lisusu Amuleki, na kati ya bato, mpo na koyebisa maloba ya Nzambe epayi na bango; mpe batondisamaki na Molimo Mosantu.",
                "31": "Mpe bazalaki na nguya epesamaki epayi na bango, na lolenge ete bakokaki te kokangama na boloko ya nse ya mabele; mpe ekokaki te kosalema ete moto akoka koboma bango; nzokande basalelaki nguya na bango te kino bakangamaki na singa mpe babwakamaki na boloko. Sikawa, oyo esalemaki mpo ete Nkolo akoka kolakisa nguya na ye epayi na bango.",
                "32": "Mpe esalemaki ete bakendaki mpe babandaki koteya mpe kosakola epayi ya bato, engebene na molimo mpe nguya oyo Nkolo apesaka bango."
            },
            "9": {
                "intro": "Maloba ya Alma, mpe lisusu maloba ya Amuleki, oyo basakolaki epayi ya bato oyo bazalaki na mboka ya Amoniya. Mpe lisusu babwakami kati na boloko, mpe bakangolami na nguya ya makamwisi ya Nzambe oyo ezalaki na bango, engebene na lisolo ya makomi ya Alma.",
                "1": "Mpe lisusu, ngai, Alma, etindamaki ngai na Nzambe ete nakamata Amuleki mpe nakende koteya lisusu epayi ya bato oyo, soki te bato oyo bazalaki na engumba ya Amoniya, esalemaki ete lokola nabandaki koteya epayi na bango, babandaki kowela na ngai, kolobaka:",
                "2": "Ozali nani? Obanzi ete tokondima litatoli ya moto moko, ata soki ateyi biso ete mabele makoleka?",
                "3": "Sikawa basosolaki te maloba oyo balobaki; mpo bayebaki te ete mabele makoleka.",
                "4": "Mpe balobaki lisusu: Tokondima te maloba na yo soki osakoli ete engumba monene oyo ekobebisama na mokolo moko.",
                "5": "Sikawa bayebaki te ete Nzambe akokaki kosala misala ya kokamwa ya lolenge oyo, mpo bazalaki bato ya mitema makasi mpe ya matoyi mangongi.",
                "6": "Mpe balobaki: Nzambe azali nani, oyo atindaka lisusu likoki mingi te koleka se moto moko na kati ya bato oyo, mpo na kosakola bango bosolo ya makambo minene mpe na kokamwa?",
                "7": "Mpe batelemaki mpo na kotia maboko na bango likolo na ngai; kasi tala, basalaki yango te. Mpe natelemaki na mpiko mpo na kosakola epayi na bango, iyo, natatolaki na mpiko epayi na bango, kolobaka:",
                "8": "Tala, O bino nkola ya nkuna mpe ya mabe, lolenge boni bobosani momeseno ya batata na bino; iyo, lolenge boni kala mingi awa te bobosani mitindo ya Nzambe.",
                "9": "Emikundoli bino te ete tata na biso, Lehi, amemamaki libanda ya Yelusaleme na loboko ya Nzambe? Emikundoli bino te ete bakambamaki nyonso na nzela ya esobe?",
                "10": "Mpe ebosani bino kala mingi te awa lolenge boni mbala mingi abikisaki batata na biso na maboko ya banguna na bango, mpe abatelaki bango uta na bobebisami, kutu uta na maboko ya bandeko na bango moko?",
                "11": "Iyo, mpe soki ezalaka te na nguya na ye oyo azanga emekiseli, mpe boboto na ye, mpe motema molai na ye epayi na biso, na ntembe te tolingaki kokatama mosika uta na etando ya mabele kala yambo na eleko ya ntango oyo, mpe mbele kotindama kozala na ezalela ya mpasi mpe lisuma ezanga nsuka.",
                "12": "Tala, sikawa nalobi epayi na bino ete atindi bino koyambola; mpe longola se soki boyamboli, bokoki na lolenge moko te kosangola libula ya bokonzi ya Nzambe. Kasi tala, oyo ezali nyonso te—atindi bino koyambola, soki te akobebisa bino mpenza uta na etando ya mabele; iyo, akobimela bino na nkanda na ye, mpe na nkanda na ye ya makasi akotika te.",
                "13": "Tala, emikundoli bino te maloba alobaki epayi na Lehi, kolobaka ete: Mbala mingi lokola ekobomba bino mitindo na ngai, bokofuluka na mboka? Mpe alobaki lisusu ete: Mbala mingi lokola bokobatela te mitindo na ngai bokokatama mosika uta na miso ya Nkolo.",
                "14": "Sikawa nalingi bomikundola, ete mbala mingi lokola Balamani babombaki te mitindo ya Nzambe, bakatamaki mosika uta na miso ya Nkolo. Sikawa tomoni ete bosolo ya liloba ya Nkolo elakisami na likambo oyo, mpe Balamani bakatamaki mosika uta na miso na ye, uta na ebandeli ya bobuki mobeko na bango na mboka.",
                "15": "Nzokande nalobi epayi na bino, ete ekozala malamu mingi mpo na bango na mokolo ya bosambisi koleka bino, soki botikali na masumu na bino, iyo, mpe kutu malamu mingi mpo na bango na bomoi oyo koleka bino, longola se soki boyamboli.",
                "16": "Mpo ezali na bilaka mingi oyo epesami na Balamani; mpo ezali na ntina ya mimesano ya batata na bango oyo esali ete bango batikala na ezalela ya bozangi koyeba; boye Nkolo akotondisama na boboto epayi na bango mpe akoyeisa bomoi na bango molai na mboka yango.",
                "17": "Mpe na yoko eleko ya ntango bakomemama na kondima liloba na ye, mpe na koyeba bozangi bosolo ya mimesano ya batata na bango; mpe mingi na bango bakobikisama, mpo Nkolo akotondisama na boboto mpo na nyonso oyo bakobelela na nkombo na ye.",
                "18": "Kasi tala, nalobi epayi na bino ete soki bokobi kozala na nkuna na bino ete mikolo na bino mikoyeisama molai na mboka te, mpo Balamani bakotindama likolo na bino; mpe soki boyamboli te bakoya na ntango moko oyo boyebi te, mpe bokobimelama na bobebisami ya nie mpenza; mpe ekozala engebene na nkanda makasi ya Nkolo.",
                "19": "Mpo ye akopesa nzela te ete bozala na mabe na bino, mpo na kobebisa bato na ye. Nalobi epayi na bino ete, Te; akopesa nde nzela ete Balamani babebisa bato na ye nyonso oyo babiangami bato ya Nefi, soki ekokaki kosalema bakweya kati na masumu mpe bobuki mibeko, nsima ya kozwa pole mingi mpe boyebi boike oyo epesamaki epayi na bango na Nkolo Nzambe na bango;",
                "20": "Iyo, nsima ya kozalaka bato basungami mingi lolenge oyo na Nkolo, iyo, nsima ya kozalaka bato basungama koleka bikolo, mabota, minoko, soki te bato nyonso mosusu; nsima ya koyebisamaka makambo nyonso epayi na bango, engebene na mposa na bango, mpe bondimi na bango, mpe sambosambo na bango, mpo na oyo etali oyo ezalaki, mpe oyo ezali, mpe oyo esengeli koya;",
                "21": "Esilaki bango kobimelama na Molimo ya Nzambe; nsima ya kosolola elongo na banjelu, mpe nsima ya kolobelama na mongongo ya Nkolo; mpe nsima ya kozwa molimo ya masakoli, mpe molimo ya emoniseli, mpe lisusu makabo mingi, likabo ya kolobaka minoko, mpe likabo ya koteyaka, mpe likabo ya Molimo Mosantu, mpe likabo ya bobongoli;",
                "22": "Iyo, mpe nsima ya kobikisama na Nzambe uta na mboka ya Yelusaleme, na loboko ya Nkolo; kobikisama uta na nzala, mpe uta na bokono, mpe na lolenge nyonso ya maladi ya ndenge na ndenge; mpe nsima ya kokolisama na bokasi na etumba, ete bakoka kobebisama te; nsima ya komemama uta na boumbu mbala na mbala, mpe nsima ya kobombama mpe kobatelama kino sikawa; mpe basila kofuluka kino bazwi bozwi na biloko ya ndenge nyonso—",
                "23": "Mpe sikawa tala nalobi epayi na bino, ete soki bato oyo, baoyo bazwaki mapamboli mingi boye uta na loboko ya Nkolo, babukaki mibeko na bokeseni ya pole mpe boyebi oyo bazwaki, nalobi epayi na bino ete soki ezali boye, ete soki bakweyaki kati na bobuki mobeko, ekozala mosika malamu mingi mpo na Balamani koleka bango.",
                "24": "Mpo tala, bilako ya Nkolo epesamaki na Balamani, kasi bipesameli mpo na bino te soki bozali kobuka mobeko; mpo Nkolo alakaki polele te mpe abimisaki yango sikisiki te, ete soki bokotomboka na ye ete bokobebisama nie mpenza na etando ya mabele?",
                "25": "Mpe sikawa mpo na ntina oyo, ete bokoka kobebisama te, Nkolo atindi anjelu na ye mpo na koya kotala mingi ya bato na ye, koyebisaka epayi na bango ete basengeli kokende kobelela makasi epayi ya bato oyo, kolobaka: Boyambola, mpo bokonzi ya lola ebelemi;",
                "26": "Mpe mikolo mingi te uta sikawa Mwana ya Nzambe akoya na nkembo na ye; mpe nkembo na ye ekozala nkembo ya Mobotami se Moko ya Tata, atonda na ngolu, alima, mpe bosolo, atonda na bompikiliki, boboto, mpe motema molai, mbangu mpo na koyoka kolela ya bato na ye mpe mpo na koyanola sambo na bango.",
                "27": "Mpe tala, akoya mpo na kosikola bango oyo bakobatisama mpo na boyamboli, na nzela ya bondimi na nkombo na ye.",
                "28": "Boye, bolengela nzela ya Nkolo, mpo ntango ebelemi oyo wapi bato nyonso bakobuka mbano ya misala na bango, engebene na oyo wana bazalaki—soki bazalaki sembo bakobuka lobiko ya milimo na bango, engebene na nguya mpe lobiko ya Yesu Klisto; mpe soki bazalaki bato mabe bakobuka bokweisami ya milimo na bango, engebene na nguya mpe bokangemi ya zabulu.",
                "29": "Sikawa tala, oyo ezali mongongo ya anjelu, kobelelaka epayi ya bato.",
                "30": "Mpe sikawa, bandeko balingami na ngai, mpo ete bozali bandeko na ngai, mpe bosengeli kozala balingami, mpe bosengeli kobimisa misala elongobani mpo na boyamboli, komonaka ete mitema na bino eyeisamaki makasi koleka na liloba ya Nzambe, mpe komonaka ete bozali bato boko babunga mpe bakweya.",
                "31": "Sikawa esalemaki ete ngai, Alma, elobaki ngai maloba oyo, tala, bato badasukaki na ngai mpo nalobaki epayi na bango ete bazali bato ya mitema makasi mpe na matoyi mangongi.",
                "32": "Mpe lisusu lokola nalobaki epayi na bango ete bazali bato babunga mpe bakweya basilikaki na ngai, mpe balukaki kotia maboko na bango likolo na ngai, ete bakoka kobwaka ngai kati na boloko.",
                "33": "Kasi esalemaki ete Nkolo apesaki te nzela ete bakamata ngai na ntango wana mpe babwaka ngai kati na boloko.",
                "34": "Mpe esalemaki ete Amuleki akendaki mpe atelemeki liboso, mpe abandaki koteya bango mpe lokola. Mpe sikawa maloba ya Amuleki ekomami nyonso te, nzokande eteni yoko ya maloba na ye ekomami na buku oyo."
            },
            "10": {
                "1": "Sikawa, oyo ezali maloba oyo Amuleki ateyaki epayi ya bato oyo bazalaki na mboka ya Amoniya, kolobaka:",
                "2": "Nazali Amuleki; nazali mwana mobali ya Gidona, oyo azalaki mwana mobali ya Yisamaele, oyo azalaki eboto ya Aminadi; mpe ezalaki se Aminadi moko oyo alimbolaki nkoma oyo ezalaki likolo ya efelo ya tempelo, oyo nkoma ekomamaki na mosapi ya Nzambe.",
                "3": "Mpe Aminadi azalaki eboto ya Nefi, oyo azalaki mwana mobali ya Lehi, oyo ayaki uta na mboka ya Yelusaleme, oyo azalaki eboto ya Manase, oyo azalaki mwana mobali ya Yosefe oyo atekamaki kati na Ejipito na maboko ya bandeko na ye.",
                "4": "Mpe tala, nazali moto ya lokumu ya moke te na kati na bango nyonso oyo bayebi ngai; iyo, mpe tala, nazali na mabota mpe baninga mingi, mpe lisusu nazwaki bozwi boike na mosala makasi ya loboko na ngai.",
                "5": "Nzokande, nsima ya oyo nyonso, nayebaki mokolo moko te banzela ya Nkolo, mpe mibombamo na ye mpe nguya na ye ya kokamwa. Nalobaki ete nayebaki mokolo moko te mingi ya makambo oyo; kasi tala, nabungi, mpo namonaki mingi ya mibombamo na ye mpe nguya na ye ya kokamwa; iyo, kutu na kobatelaka bomoi ya bato oyo.",
                "6": "Nzokande, nayeisaki motema na ngai makasi, mpo nabiangamaki mbala mingi mpe nalingaki koyoka te; boye nayebaki mpo na oyo etali makambo oyo, nzokande nalingaki te koyeba; boye nakobaki kotomboka na Nzambe, na nkuna ya motema na ngai, kutu kino na mokolo ya minei ya sanza oyo ya sambo, oyo ezali na mobu ya zomi ya boyangeli ya basambisi.",
                "7": "Lokola nazalaki kokende mobembo mpo na kotala ndeko moko ya mpembeni mpenza, tala anjelu ya Nkolo amonanaki epayi na ngai mpe alobaki: Amuleki, zonga na ndako na yo moko, mpo okoleisa profeta moko ya Nkolo; iyo, moto moko mosantu, oyo aponami na Nzambe; mpo akili mikolo mingi na ntina ya masumu ya bato oyo, mpe azali na nzala, mpe okoyamba ye kati na ndako na yo mpe okoleisa ye, mpe akopambola yo mpe ndako na yo; mpe lipamboli ya Nkolo ekotikala likolo na yo mpe ndako na yo.",
                "8": "Mpe esalemaki ete natosaki mongongo ya anjelu, mpe nazongaki na ndako na ngai. Mpe lokola nazalaki kokende kuna nakutaki moto oyo anjelu alobelaki ngai: Okoyamba ye kati na ndako na yo—mpe tala ezali moto se moko oyo azalaki kolobela bino mpo na oyo etali makambo ya Nzambe.",
                "9": "Mpe anjelu alobaki epayi na ngai ete azali moto moko mosantu; yango wana nayebi ete azali moto moko mosantu mpo elobamaki na anjelu ya Nzambe.",
                "10": "Mpe lisusu, nayebi ete makambo oyo atatolaki ezali solo; mpo tala nalobi epayi na bino, ete lokola Nkolo azali na bomoi, kutu boye atindi anjelu na ye mpo na kosala ete makambo oyo mamonisama epayi na ngai; mpe oyo asalaki yango wana ezalaki Alma oyo kofanda na ndako na ngai.",
                "11": "Mpo tala, apamboli ndako na ngai, apamboli ngai, mpe basi ya ndako na ngai, mpe bana na ngai, mpe tata na ngai mpe bandeko na ngai; iyo, kutu libota na ngai nyonso apamboli, mpe lipamboli ya Nkolo etikali likolo na biso engebene na maloba oyo alobaki.",
                "12": "Mpe sikawa, ntango Amuleki alobaki maloba oyo bato bakamwaki, mpo bamonaki ete banzeneneke bazalaki koleka moko oyo atatolaki makambo oyo wapi bafundamaki, engebene na molimo ya masakoli oyo ezalaki na bango.",
                "13": "Nzokande, ezalaki na boko bato na kati na bango oyo bakanisaki kotuna bango, ete na nzela ya miango na bango ya mabe bakokaki kokanga bango na maloba na bango, ete bakoka kozwa litatoli ya kofunda bango, ete bakoka kotika bango na basambisi na bango ete bakoka kosambisama engebene na mobeko, mpe ete bakoka kobomama soki te kobwakama kati na boloko, engebene na mabe oyo bakokaki kosala ete mamonana soki te matatola na kofundaka bango.",
                "14": "Sikawa ezalaki nde bato wana oyo balukaki kobebisa bango, oyo bazalaki balobeli, baye bafutamaki soki te baponamaki na bato mpo na kosalela mobeko na ntango na bango ya masambisi, soki te na masambisi ya mabe ya bato liboso ya basambisi.",
                "15": "Sikawa balobeli baoyo bayekolaki mingi na misala nyonso ya ntoki nyonso mpe na misala ya mayele mabe ya bato; mpe oyo ezalaki mpo na kokokisa bango ete bakoka kozala na mayele na mosala na bango.",
                "16": "Mpe esalemaki ete babandaki kotuna Amuleki, ete na nzela wana basala ete abongola maloba na ye, soki te aloba maloba oyo akoloba na minoko mibale.",
                "17": "Sikawa bayebaki te ete Amuleki akokaki koyeba miango na bango. Kasi esalemaki ete lokola babandaki kotuna ye, ayebaki makanisi na bango, mpe alobaki epayi na bango: O bino nkola ya nkuna mpe oyo ebeba, bino balobeli mpe bakibisi, mpo bozali kotiaka moboko ya zabulu; mpo bozali kotiaka miniama mpe mitambo mpo na kokanga boko basantu ya Nzambe.",
                "18": "Bozali kosalaka miango mpo na kobebisa banzela ya basembo, mpe mpo na kokitisa nkele ya Nzambe likolo ya mitu na bino, kutu mpo na bobebisami nie ya bato oyo.",
                "19": "Iyo, alobaki yango malamu Mosiya, oyo azalaki mokonzi na biso ya nsuka, ntango azalaki penepene na kotika bokonzi na moto mosusu, mpo azalaki na moto moko te mpo na kopesa yango likolo na ye, asalaki ete bato oyo bayangelama engebene na kopona na bango moko—iyo, alobaki malamu ete soki ntango ekoya ete kopona ya bato oyo ekopona mabe, elingi koloba, soki ntango ekoya ete bato oyo bakweya kati na bobuki mobeko, bakozala ya kokomela mpo na bobebisami.",
                "20": "Mpe sikawa nalobi epayi na bino ete Nkolo asambisaka malamu mpo na oyo etali mabe na bino; ezali na ntina malamu oyo abelelaka epayi ya bato oyo, na nzela ya mongongo ya banjelu na ye ete: Boyambola, boyambola, mpo bokonzi ya lola ezali mpembeni.",
                "21": "Iyo, abeleli malamu, na mongongo ya banjelu na ye ete: Nakokita na kati ya bato na ngai, na alima mpe boyengebene na maboko na ngai.",
                "22": "Iyo, mpe nalobi epayi na bino ete soki ezalaki mpo na sambo ya basembo te, baoyo bazali sikawa na mboka, ete bolingaki kutu kobimelama sikawa na bobebisami nie; nzokande ekozala na mpela te, lokola ezalaki bato na mikolo ya Noa, kasi ekozala na nzala, mpe na bokono, mpe na mompanga.",
                "23": "Kasi ezali na nzela ya sambo ya basembo ete bobikisami; sikawa yango wana, soki bobwaki libanda basembo uta na kati na bino nde Nkolo akopekisa te loboko na ye; kasi na nkanda makasi na ye akokitela bino; nde bokobetama na nzala, mpe na bokono, mpe na mompanga; mpe ntango esili kala mingi te kobelema longola se soki boyamboli.",
                "24": "Mpe sikawa esalemaki ete bato bazalaki na nkanda mingi koleka na Amuleki, mpe bagangaki, kolobaka: Moto oyo afingi mibeko na biso oyo ezali semba, mpe balobeli na biso ya bwania baoyo toponaki.",
                "25": "Kasi Amuleki asembolaki loboko na ye, mpe agangaki makasi mingi epayi na bango, kolobaka: O bino nkola ya nkuna mpe oyo ebeba, mpo na nini Satana azwi nguya monene ya lolenge oyo likolo ya mitema na bino? Mpo na nini emitiki bino epayi na ye ete akoka kozala na nguya likolo na bino, ya koboma miso na bino, ete bososola te maloba oyo malobami, engebene na bosolo na yango?",
                "26": "Mpo tala, etatolaki ngai mabe ya mobeko na bino? Bososoli te; bolobi ete nalobaki mabe ya mobeko na bino; kasi nasalaki yango te, kasi nalobaki bolamu ya mobeko na bino, mpo na bokweisami na bino.",
                "27": "Mpe sikawa tala, nalobi epayi na bino, ete moboko ya bobebisami ya bato oyo ezali kobanda kotiama na bozangi bosembo ya balobeli na bino mpe kobelema balobeli na bino.",
                "28": "Mpe sikawa esalemaki ete ntango Amuleki alobaki maloba oyo bato bagangaki na ye, kolobaka: Sikawa toyebi ete moto oyo azali mwana ya zabulu, mpo akosi biso; mpo alobi mabe mpo na mobeko na biso. Mpe sikawa alobi ete alobi mabe te mpo na yango.",
                "29": "Mpe lisusu, afingi balobeli na biso, mpe basambisi na biso.",
                "30": "Mpe esalemaki ete balobeli batiaki yango kati na mitema na bango ete bamikundola makambo oyo likolo na ye.",
                "31": "Mpe ezalaki na moto moko na kati na bango nkombo na ye ezalaki Zezilomi. Sikawa azalaki moto ya liboso mpo na kofunda Amuleki mpe Alma, mpe azalaki moko ya nganga mayele koleka na kati na bango, mpo azalaki na mombongo mingi ya kosala na kati ya bato.",
                "32": "Sikawa, ntina ya balobeli baye ezalaki se mpo na kozwa mosolo; mpe bazwaki yango, bazwaki matabisi, engebene na mosala na bango."
            },
            "11": {
                "1": "Sikawa ezalaki na mobeko ya Mosiya ete moto na moto nyonso oyo azalaki mosambisi ya mobeko, to bango oyo baponamaki mpo na kozala basambisi, bakozwa lifuta engebene na ntango oyo basalaki mpo na kosambisa bango oyo bamemamaki liboso na bango mpo na kosambisama.",
                "2": "Sikawa soki moto moko asengelaki kofuta mosolo na mosusu, mpe alingaki te kofuta oyo wana asengelaki, basengelaki kofunda ye na mosambisi; mpe mosambisi akosalela likoki, mpe kotinda basali ete moto wana amemama liboso na ye; mpe akosambisa moto wana engebene na mobeko mpe bilembo ya bosolo oyo bimemami na kofundaka ye, mpe boye moto yango asengisamaki kofuta oyo wana asengelaki, soki te kobotolama, soki te kobenganama uta na ntei ya bato lokola moyibi mpe mobotoli.",
                "3": "Mpe mosambisi azwaki lifuta na ye engebene na ntango na ye—senini yoko ya wolo mpo na mokolo moko, soki te senumi moko ya mpauni, oyo ekokani na senini yoko ya wolo; mpe oyo ezali engebene na mobeko oyo mopesamaki.",
                "4": "Sikawa oyo ezali nkombo ya biteni ya bikeseni ya wolo na bango, mpe ya mpauni na bango, engebene na motuya na yango. Mpe nkombo epesami na Banefi, mpo batiaki bimekiseli te na lolenge ya Bayuda baoyo bazalaki na Yelusaleme; mpe batiaki bimekiseli te na lolenge ya Bayuda; kasi babalolaki mituya mpe bimekiseli na bango, engebene na mayele mpe bizaleli ya bato, na nkola moko moko, kino na boyangeli ya basambisi, mpe batiamaki na mokonzi Mosiya.",
                "5": "Sikawa mituya ezali boye—senini yoko ya wolo, seoni yoko ya wolo, sumi yoko ya wolo, mpe limina moko ya wolo.",
                "6": "Senumi yoko ya mpauni, aminoli yoko ya mpauni, ezilomi yoko ya mpauni, mpe otie yoko ya mpauni.",
                "7": "Senumi yoko ya mpauni ekokanaki na senini yoko ya wolo, mpe mpo na emekiseli yoko ya loso, mpe lisusu mpo na emekiseli ya mboto ya ndenge na ndenge.",
                "8": "Sikawa motuya ya seoni ya wolo ezalaki mbala mibale motuya ya senini yoko.",
                "9": "Mpe sumi yoko ya wolo ezalaki mbala mibale motuya ya seoni.",
                "10": "Mpe limina moko ya wolo ezalaki motuya na yango nyonso.",
                "11": "Mpe aminoli yoko ya mpauni ezalaki monene lokola senumi mibale.",
                "12": "Mpe ezilomi yoko ya mpauni ezalaki monene lokola senumi minei.",
                "13": "Mpe otie ezalaki monene lokola yango nyonso.",
                "14": "Sikawa oyo ezali motuya ya mitango ya moke koleka ya mituya na bango—",
                "15": "Sibiloni yoko ezali ndambo ya senumi yoko; boye, sibiloni yoko ezalaki ndambo ya emekiseli yoko ya loso.",
                "16": "Mpe sibilumi yoko ezali ndambo ya sibiloni yoko.",
                "17": "Mpe leya yoko ezali ndambo ya sibilumi yoko.",
                "18": "Sikawa oyo ezali motango ya yango, engebene na mituya na yango.",
                "19": "Sikawa antioni yoko ya wolo ekokanaki na sibiloni misato.",
                "20": "Sikawa, ezalaki se mpo na ntina moko ya kozwa mosolo, mpo bazalaki kozwa lifuta na bango engebene na mosala na bango, boye, balamusaki bato na mobulu makasi, mpe ndenge nyonso ya bobundami mpe nkuna, ete bakoka kozala na mosala mingi, ete bakoka kozwa mosolo engebene na makambo oyo mamemamaki liboso na bango; boye balamusaki bato na nkanda ya Alma mpe Amuleki.",
                "21": "Mpe Zezilomi oyo abandaki kotuna Amuleki, kolobaka: Ekolinga yo koyanola ngai mwa mituna oyo nakotuna yo? Sikawa Zezilomi azalaki moto moko oyo azalaki nganga na mayele mabe ya zabulu, ete akoka kobebisa oyo wana ezalaki malamu; boye, alobaki epayi na Amuleki: Elingi yo koyanola mituna oyo nakotuna yo?",
                "22": "Mpe Amuleki alobaki epayi na ye: Iyo, soki ezali engebene na Molimo ya Nkolo, oyo azali na ngai; mpo nakoloba eloko moko te oyo ezali na bokeseni na Molimo ya Nkolo. Mpe Zezilomi alobaki epayi na ye: Tala, ezali na otie motoba awa ya mpauni, mpe nyonso oyo nakopesa yo soki owangani bozali ya Mozali ya Nta Likolo.",
                "23": "Sikawa Amuleki alobaki: O yo mwana ya lifelo, mpo na nini ekosenginia yo ngai? Oyebi ete moto ya sembo akomitikaka te na masenginia ya lolenge oyo?",
                "24": "Endimi yo ete Nzambe azali te? Nalobi epayi na yo, Te, oyebi ete ezali na Nzambe moko, kasi yo olingi kozwa lifuta mingi koleka ye.",
                "25": "Mpe sikawa okosi ngai liboso ya Nzambe. Olobi epayi na ngai—Tala otie motoba, oyo ezali ya motuya monene, nakopesa epayi na yo—ntango ozalaki na yango na motema na yo ete opimela ngai yango; mpe ezalaki se bobele mposa na yo ete nawangana Nzambe ya solo mpe ya bomoi, ete okoka kozwa ntina ya kobebisa ngai. Mpe sikawa tala, mpo na mabe oyo ya monene okozwa mbano na yo.",
                "26": "Mpe Zezilomi alobaki epayi na ye: Olobi ezali na Nzambe moko ya solo mpe ya bomoi?",
                "27": "Mpe Amuleki alobaki: Iyo, ezali na Nzambe moko ya solo mpe ya bomoi.",
                "28": "Sikawa Zezilomi alobaki: Bazali mingi koleka Nzambe moko?",
                "29": "Mpe ayanolaki, Te.",
                "30": "Sikawa Zezilomi alobaki epayi na ye lisusu: Lolenge kani eyebi yo makambo oyo?",
                "31": "Mpe alobaki: Anjelu moko ya Nzambe asalaki ete eyebana epayi na ngai.",
                "32": "Mpe Zezilomi alobaki lisusu: Nani oyo akoya? Ezali Mwana ya Nzambe?",
                "33": "Mpe alobaki epayi na ye, Iyo.",
                "34": "Mpe Zezilomi alobaki lisusu: Ekobikisa ye bato na ye kati na masumu na bango? Mpe Amuleki ayanolaki mpe alobaki epayi na ye: Nalobi epayi na yo akosala yango te, mpo ekoki kosalema te ete awangana liloba na ye.",
                "35": "Sikawa Zezilomi alobaki epayi ya bato: Mona ete bomikundola makambo oyo; mpo alobaki ezali bobele na Nzambe moko; nzokande alobi ete Mwana ya Nzambe akoya, kasi akobikisa bato na ye te—lokola soki azalaki na likoki ya kotinda Nzambe.",
                "36": "Sikawa Amuleki alobi epayi na ye lisusu: Tala okosi, mpo olobi ete nalobaki lokola soki nazali na likoki ya kotinda Nzambe, mpo nalobaki ete akobikisa bato na ye kati na masumu na bango te.",
                "37": "Mpe nalobi epayi na yo lisusu ete akoki kobikisa bango kati na masumu na bango te; mpo nakoki kowangana liloba na ye te, mpe alobi ete eloko moko te ya mbindo ekoki kosangola libula ya bokonzi ya lola; boye, lolenge kani ekoki bino kobikisama, longola se soki bosangoli libula ya bokonzi ya lola? Yango wana, bokoki kobika kati na masumu na bino te.",
                "38": "Sikawa Zezilomi alobi lisusu epayi na ye: Ezali Mwana ya Nzambe mpenza Tata ya Seko?",
                "39": "Mpe Amuleki alobaki epayi na ye: Iyo, azali mpenza Tata ya Seko ya lola mpe ya mabele, mpe ya biloko nyonso oyo ezali kati na yango; ye azali ebandeli mpe nsuka, ya yambo mpe ya nsuka;",
                "40": "Mpe akoya kati na mokili mpo na kosikola bato na ye; mpe akokamata likolo na ye bobuki mibeko ya baye bandimeli na nkombo na ye; mpe oyo ezali baye bakozwa bomoi ya seko, mpe lobiko ekoya na mosusu te.",
                "41": "Na boye bato ya mabe batikali lokola soki bosikoli esalemaki te, longola kaka bofungwami ya singa ya liwa; mpo tala, mokolo ekoya oyo wapi banso bakotelema na bakufi mpe bakotelema liboso ya Nzambe, mpe bakosambisama engebene na misala na bango.",
                "42": "Sikawa, ezali na liwa moko oyo ebiangami liwa ya ntango; mpe liwa ya Klisto ekofungola singa ya liwa ya ntango moke, ete nyonso bokotelemisama na liwa oyo ya ntango moke.",
                "43": "Molimo mpe nzoto ekosangana lisusu na lolenge na yango ya kobonga nie; enama mpe ekangisele ya nzoto lokola ekozongisama na lolenge na yango mpenza, kutu lokola tozali na ntango oyo; mpe tokomemama mpo na kotelema liboso ya Nzambe, koyebaka makambo kutu lokola toyebi sikawa, mpe tokozala na bokundoli ya polele ya elindo nyonso na biso.",
                "44": "Sikawa, bozongisi boye ekoya na nyonso, ezala na mobange mpe na elenge lokola, ezala na moumbu mpe na nsomi mpe lokola, ezala na mwasi mpe na mobali mpe lokola, ezala na moto ya nkuna mpe na moto ya sembo mpe lokola; mpe kutu ata nsuki moko te ya mitu na bango ekobunga; kasi eloko na eloko ekozongisama na nzoto na yango ya kobonga nie, lokola ezali sikawa, soki te na nzoto oyo, mpe ekomemama mpe ekotiama na bosambisi liboso ya esambiselo ya Klisto Mwana, mpe Nzambe Tata, mpe Molimo Mosantu, oyo azali Nzambe moko ya Seko, mpo na kosambisama engebene na misala na bango, soki ezalaki malamu to soki ezalaki mabe.",
                "45": "Sikawa, tala, nalobaki epayi na bino mpo na oyo etali liwa ya nzoto ya kufa, mpe lisusu mpo na oyo etali bosekwi ya nzoto ya kufa. Nalobi epayi na bino ete nzoto oyo ya kufa esekwisami na nzoto oyo ezanga kufa, oyo elingi koloba, esekwisami uta na liwa, kutu uta na liwa ya yambo mpo na bomoi, ete bakoka kokufa lisusu te; milimo na bango kosanganaka na nzoto na bango, mpo na kokabwana soki moke te; boye mobimba kokomaka moto ya molimo mpe oyo azanga kufa, ete bakoka komona lisusu te bopoli.",
                "46": "Sikawa, ntango Amuleki asilaki koloba maloba oyo bato babandaki lisusu kokamwa, mpe lisusu Zezilomi abandaki kolenga. Mpe boye esukaki maloba ya Amuleki, soki te oyo nde ezali nyonso oyo nakomaki."
            },
            "12": {
                "1": "Sikawa Alma, komonaka ete maloba ya Amuleki esilisaki makelele ya Zezilomi, mpo amonaki ete Amuleki akangaki ye na lokuta na ye mpe bokosi mpo na kobebisa ye, mpe komonaka ete abandaki kolenge na nse ya mayele ya motema ya elindo na ye, afungolaki monoko na ye mpe abandaki koloba epayi na ye, mpe kondimisa maloba ya Amuleki, mpe kolimbola makambo koleka, soki te kobombola makomi koleka oyo Amuleki asalaki.",
                "2": "Sikawa maloba oyo Alma alobaki epayi na Zezilomi mayokanaki na bato nzinganzinga mpembeni; mpo ebele ya bato yango bazalaki monene, mpe alobaki na lolenge oyo:",
                "3": "Sikawa Zezilomi, komonaka ete ozwami na lokuta na yo mpe na mayele mabe na yo, mpo okosi bobele epayi ya bato te kasi okosi epayi ya Nzambe; mpo tala, ayebi makanisi nyonso ya yo, mpe omoni ete makanisi na yo eyebisami epayi na biso na Molimo na ye;",
                "4": "Mpe omoni ete biso toyebi ete mwango na yo ezalaki mwango ya mayele mabe mpenza, lokola ya mayele mabe ya zabulu, mpo na kobuka lokuta mpe kokosa bato oyo ete otutisa bango na biso, mpo bafinga biso mpe babengana biso—",
                "5": "Sikawa oyo ezalaki mwango ya moyini na yo, mpe asalelaki nguya na ye na yo. Sikawa nalingi omikundola ete oyo nalobi epayi na yo nalobi yango epayi ya nyonso.",
                "6": "Mpe tala nalobi epayi na bino nyonso ete oyo ezalaki se motambo ya moyini, oyo atandaki mpo na kokanga bato oyo, ete akoka komema bino na nse ya makolo na ye, ete akoka kozinga bino mpembeni na miniololo na ye, ete akoka kokitisa bino na nse na miniololo na bobebisami ya libela, engebene na nguya ya bokangemi na ye.",
                "7": "Sikawa ntango Alma alobaki maloba oyo, Zezilomi abandaki kolenge mingi koleka mpenza, mpo andimisamaki mingi mpe mingi na nguya ya Nzambe; mpe andimisamaki lisusu ete Alma mpe Amuleki bazalaki na boyebi na ye, mpo andimaki ete bayebaki makanisi mpe mikano ya motema na ye; mpo nguya epesamaki epayi na bango ete bakoka koyeba makambo oyo engebene na molimo ya masakoli.",
                "8": "Mpe Zezilomi abandaki kotuna bango na molende, ete akoka koyeba mingi mpo na oyo etali bokonzi ya Nzambe. Mpe alobaki epayi na Alma: Nini elingi koloba oyo Amuleki alobaki mpo na oyo etali bosekwi ya bakufi, ete nyonso bakosekwa uta na bakufi, bayengebene mpe baoyo bazangi boyengebene mpe lokola, mpe bamemami mpo na koteleme liboso ya Nzambe mpo na kosambisama engebene na misala na bango?",
                "9": "Mpe sikawa Alma abandaki kolimbola makambo oyo epayi na ye, kolobaka: Epesami epayi ya mingi koyeba mibombamo ya Nzambe; nzokande batiami na nse ya motindo moko ya sikisiki ete bakoyebisa bobele engebene na ndambo ya liloba na ye oyo apesi epayi na bana ya bato, engebene na bokebi mpe molende oyo bakopesa epayi na ye.",
                "10": "Mpe boye, ye oyo akoyeisa motema na ye makasi, se ye moko wana akozwa ndambo eleki moke ya liloba; mpe ye oyo akoyeisa motema na ye makasi te, na ye epesami ndambo eleki monene ya liloba, kino ekopesama epayi na ye koyeba mibombamo ya Nzambe kino akoyeba myango na mobimba.",
                "11": "Mpe bango oyo bakoyeisa mitema na bango makasi, na bango ekopesama ndambo eleki moke ya liloba kino bakoyeba eloko moko te mpo na oyo etali mibombamo na ye; mpe nsima bakamatani bakangemi na zabulu, mpe bamemami engebene na bolingi na ye na nse na bobebisami. Sikawa oyo ezali nini miniololo ya lifelo elingi koloba.",
                "12": "Mpe Amuleki alobaki polele mpo na oyo etali liwa, mpe kosekwisama uta na bokufi boye mpo na kokoma na ezalela ya bozangi kufa, mpe komemama liboso ya esambiselo ya Nzambe, mpo na kosambisama engebene na misala na biso.",
                "13": "Nde soki mitema na biso eyeisamaki makasi, iyo, soki toyeisaki mitema na biso makasi na liloba, na lolenge ete ezwami te na biso, nde ezalali na biso ekozala nsomo, mpo soki bongo tokokitisama.",
                "14": "Mpo maloba na biso makokitisa biso, iyo, misala na biso nyonso ekokitisa biso; tokozwama te lokola bato bazanga mbindo; mpe makanisi na biso makokitisa biso; mpe na ezaleli oyo ya nsomo tokomeka te kotala likolo epayi ya Nzambe na biso; mpe tokosepela malamu soki tokoki kotinda mabanga mpe bangomba mpo na kokweya likolo na biso, mpo na kobomba biso uta na miso na ye.",
                "15": "Kasi oyo ekoki kozala te. Tosengeli kobima mpe koteleme liboso na ye na nkembo na ye, mpe nguya na ye, mpe makasi na ye, mpe lokumu na ye, mpe mpifo na ye, mpe kondima na nsoni na biso ya libela ete masambisi na ye ezali alima; ete azali alima na misala na ye nyonso, mpe ete atonda na boboto epayi na bana ya bato, mpe ete azali na nguya nyonso mpo na kobikisa moto nyonso oyo akondima na nkombo na ye mpe akobimisa mbuma oyo elongobani mpo na boyamboli.",
                "16": "Mpe sikawa tala, nalobi epayi na bino nde ekoya liwa, kutu liwa ya mibale, oyo ezali liwa ya molimo; nde ezali ntango yoko wapi moto nyonso oyo akokufa na masumu na ye, na kotalaka liwa ya ntango, akokufa lisusu liwa ya molimo; iyo, akokufa na kotalaka makambo etali bosembo.",
                "17": "Nde ezali ntango wapi minioko na bango ekozala lokola liziba ya moto mpe libanga ya fofolo, oyo kani mololi mokomata likolo libela na libela; mpe nde ezali ntango wapi bakokangama na nse ya miniololo mpo na bobebisami ya libela, engebene na nguya mpe bokangemi ya Satana, mpo ayangelaki bango engebene na bolingi na ye.",
                "18": "Nde, nalobi epayi na bino, bakozala lokola soki bosikoli esalemaki te; mpo bakoki kosikolama te engebene na boyengebene ya Nzambe; mpe bakoki kokufa lisusu te, komonaka ete ezali lisusu te na bopoli.",
                "19": "Sikawa esalemaki ete etiaki Alma nsuka ya kolobaka maloba oyo, bato nyonso babandaki kokamwa mingi;",
                "20": "Kasi ezalaki na Ationa moko, oyo azalaki moyangeli mokonzi moko na kati na bango, abimaki mpe alobaki epayi na ye: Nini ezali oyo olobi, ete moto akosekwa uta na bakufi mpe akobongwana uta na ezalela oyo ya kufa mpo na kokoma na ezalela ya bozangi kufa, ete molimo ekoka kokufa soki moke te?",
                "21": "Nini elingi koloba ekomi oyo, oyo elobi ete Nzambe atiaki bakelupa mpe mompanga ya moto na esti ya elanga ya Edene, mbele baboti na biso ya yambo bakota mpe kolia mbuma ya nzete ya bomoi, mpe kozala na bomoi libela? Mpe boye tomoni ete elonga ekokaki kozala te ete bazala na bomoi libela.",
                "22": "Sikawa Alma alobaki epayi na ye: Oyo ezali likambo oyo nazalaki penepene na kolimbola. Sikawa tomoni ete Adama akweyaki na koliaka mbuma epekisami, engebene na liloba ya Nzambe; mpe boye tomoni ete, na bokwei na ye, bato nyonso bakomaki bato babunga mpe bakweya.",
                "23": "Mpe sikawa tala, nalobi epayi na bino ete, soki ekokaka kosalema ete Adama alia mbuma ya nzete ya bomoi na ntango wana, liwa elingaki kozala te, mpe liloba elingaki kozala mpamba, kokomisaka Nzambe mobuki lokuta, mpo alobaki: Soki olei solo okokufa.",
                "24": "Mpe tomoni ete liwa eyei likolo ya bato nyonso, iyo, liwa oyo elobamaki na Amuleki, oyo ezali liwa ya ntango; nzokande ntaka moko ya ntango epesamaki epayi ya moto wapi akokaki koyambola; yango wana bomoi oyo ekomaki ezalela moko ya momekano; ntango moko ya komilengela mpo na kokutana na Nzambe; ntango moko mpo na komilengela mpo na ezalela oyo ezanga nsuka oyo tolobelaki, oyo ezali nsima ya bosekwi ya bakufi.",
                "25": "Sikawa, soki ezalaka mwango ya bosikoli te, oyo etiamaki uta na bokelami ya mokili, bosekwi ya bakufi elingaki kozala te. Kasi etiami mwango moko ya bosikoli, oyo ekomema esalema bosekwi ya bakufi, oyo molobelamaki.",
                "26": "Mpe sikawa tala, soki ekokaki kosalema ete baboti na biso ya yambo bakende kino na kolia mbuma ya nzete ya bomoi balingaki kozala bato ya mpasi libela, mpo balingaki kozala na ntango ya ezalela ya bolengeli te; mpe boye mwango ya bosikoli elingaki kobebisama, mpe liloba ya Nzambe elingaki kozala mpamba, kopesaka eloko moko te.",
                "27": "Kasi tala, ezalaki bongo te; kasi epesamaki epayi ya bato ete basengeli kokufa; mpe nsima ya liwa, basengeli koya na bosambisi, kutu bosambisi se moko oyo tolobelaki, oyo ezali ya nsuka.",
                "28": "Mpe esilaki Nzambe kosala ete makambo oyo esengeli koyela moto, tala, nde amonaki ete elongobanaki ete moto asengeli koyeba mpo na oyo etali makambo wapi apesaki epayi na bango;",
                "29": "Yango wana atindaki banjelu mpo na kosolola na bango, baoyo basalaki ete bato bamona ndambo ya nkembo na ye.",
                "30": "Mpe babandaki uta na ntango wana kobelela nkombo na ye; boye Nzambe asololaki na bato, mpe asalaki ete bayeba mwango ya bosikoli, oyo alengelaki uta na bokeli ya mokili; mpe oyo asalaki eyebisama epayi na bango engebene na bondimi mpe boyamboli na bango mpe misala esantu na bango.",
                "31": "Yango wana, apesaki mitindo epayi ya bato, mpo yambo babukaki mibeko ya yambo na kotalaka makambo oyo ezali ya ntango, mpe kokomaka lokola banzambe, mpe bayebaki bolamu mpe mabe, komitiaka na ezalela yoko ya kosala, soki te bamitiaki na ezalela ya kosala engebene na bolingi mpe litombeli na bango, ezala soki mpo na kosala bolamu to mpo na kosala mabe—",
                "32": "Boye Nzambe apesaki epayi na bango mitindo, nsima ya koyebisa bango mwango ya bosikoli, ete basala mabe te, etumbu na yango kozalaka liwa ya mibale, oyo ezalaki liwa ya libela mpo na makambo etali bosembo; mpo likolo ya baye ya lolenge oyo, mwango ya bosikoli mokokaki te kozala na nguya, mpo misala ya boyengebene ekokaki kobebisama te, engebene na nta bolamu ya Nzambe.",
                "33": "Kasi Nzambe abiangaki bato, na nkombo ya Mwana na ye, (oyo kozalaka mwango ya bosikoli oyo etiamaki) kolobaka: Soki boyamboli, mpe boyeisi mitema na bino makasi te, nde nakolakisa boboto epayi na bino, na nzela ya Mwana Mobotami se Moko na ngai;",
                "34": "Boye, moto nyonso oyo ayamboli, mpe ayeisi motema na ye makasi te, akozala na likoki na boboto na nzela ya Mwana Mobotami se Moko na ngai, mpo na kozwa bolimbisi ya masumu na ye; mpe baoyo bakokota kati na bopemi na ngai.",
                "35": "Mpe moto nyonso oyo akoyeisa motema na ye makasi mpe akosala mabe, tala, nalapi ndai na nkele na ngai ete akokota te kati na bopemi na ngai.",
                "36": "Mpe sikawa, bandeko na ngai, tala, nalobi epayi na bino ete soki bokoyeisa mitema na bino makasi, bokokota te na bopemi ya Nkolo; boye mabe na bino matumolaka ye ete atinda nkele na ye na nse likolo na bino lokola na ntango ya botumoli ya yambo; iyo, engebene na liloba na ye na botumoli ya nsuka mpe lokola ya yambo, mpo na kosukisa na bobebisami libela ya milimo na bino; boye, engebene na liloba na ye, kino na liwa ya nsuka, lokola mpe ya yambo.",
                "37": "Mpe sikawa, bandeko na ngai, komonaka ete toyebi makambo oyo, mpe ete ezali solo, tika toyambola, mpe toyeisa mitema na biso makasi te, ete totumola te Nkolo Nzambe na biso mpo na komema nkele na ye na nse likolo na biso na mitindo na ye ya mibale oyo apesi epayi na biso; kasi tika tokota kati na bopemi ya Nzambe, boye alengelaki engebene na liloba na ye."
            },
            "13": {
                "1": "Mpe lisusu, bandeko na ngai, nalingi kozongisa mayele na bino na ntango oyo Nkolo Nzambe apesaki mitindo oyo epayi ya bana na ye; mpe nalingi bomikundola ete Nkolo Nzambe akulisaki banganganzambe, na molongo mosantu na ye, oyo ezalaki na molongo ya Mwana na ye, mpo na koteya makambo oyo epayi ya bato.",
                "2": "Mpe banganganzambe bana bakulisamaki na molongo ya Mwana na ye, na lolenge moko ete na nzela yango bato bakoka koyeba lolenge kani bakoki kozela Mwana na ye mpo na bosikoli.",
                "3": "Mpe oyo ezali lolenge kani bakulisamaki—babiangami mpe balengelami uta na bokeli ya mokili engebene na boyebi ya Nzambe ya koyeba makambo uta kala, na ntina ya bondimi na bango ya monene koleka mpe misala malamu na bango; na yambo batikami mpo na kopona bolamu to mabe; na boye lokola baponaki bolamu, mpe basalelaki bondimi monene koleka, babiangami na libiangi esantu, iyo, na libiangi wana esantu oyo elengelamaki na, mpe engebene na lisikoli ya bolengeli mpo na baye ya lolenge oyo.",
                "4": "Mpe boye babiangamaki na libiangi oyo esantu na ntina ya bondimi na bango, wana ezali basusu kobwaka Molimo ya Nzambe na ntina ya bokasi ya mitema na bango mpe bokufi miso ya mayele na bango, wana, soki ezalaki te mpo na oyo bakokaki kozala na litomba monene lokola bandeko na bango.",
                "5": "To mpo na kosukisa, na esika ya yambo bazalaki se ndenge moko kaka na bandeko na bango; boye libiangi oyo esantu elengelamaki uta na bokeli ya mokili mpo na bato ya lolenge oyo lokola balingaki te koyeisa mitema na bango makasi, kozalaka na bomikabi mpe na nzela ya bomikabi ya Mwana Mobotami se Moko, oyo alengelamaki—",
                "6": "Mpe boye babiangamaki na libiangi oyo esantu, mpe bakulisamaki na bonganganzambe ya monene ya molongo mosantu ya Nzambe, mpo na koteya mitindo na ye epayi ya bana ya bato, ete bango mpe lisusu bakoka kokota kati na bopemi na ye—",
                "7": "Bonganganzambe boye ya monene ezali na molongo ya Mwana na ye, oyo molongo ezalaki uta na bokeli ya mokili; to na maloba mosusu, ezali na ebandeli ya mikolo to nsuka ya mibu te, mpe molengelamaki uta boseko na boseko nyonso, engebene na boyebi na ye ya koyeba makambo nyonso uta kala—",
                "8": "Sikawa bakulisamaki na lolenge oyo—babiangamaki na libiangi moko esantu, mpe bakulisamaki na bokuli bosantu, mpe bakamataki likolo na bango bonganganzambe ya monene ya molongo mosantu, oyo libiangi, mpe bokuli, mpe bonganganzambe ya monene, ezali na ebandeli soki mpe nsuka te—",
                "9": "Boye bakomi banganganzambe banene libela, na molongo ya Mwana, Mobotami se Moko ya Tata, oyo azali te na ebandeli ya mikolo to nsuka ya mibu, ye atonda na ngolu, alima, mpe bosolo. Mpe ezali boye. Amene.",
                "10": "Sikawa, lokola nalobaki mpo na oyo etali molongo mosantu, to bonganganzambe ya monene boye, ezalaki na mingi baoyo bakulisamaki mpe bakomaki banganganzambe banene ya Nzambe; mpe ezalaki na ntina ya bondimi ya koleka mpe boyamboli na bango, mpe bosembo na bango liboso ya Nzambe, mpo baponaki koyambola mpe kosalela bosembo na esika ya kowa;",
                "11": "Boye babiangamaki nsima ya molongo na ye mosantu, mpe basantisamaki, mpe bilamba na bango esukwamaki mpembe kati na makila ya Mwana ya mpate.",
                "12": "Sikawa bango, nsima ya kosantisama na Molimo Mosantu, lokola bilamba na bango eyeisamaki mpembe, lokola bazalaki peto mpe bazangaki mbindo liboso ya Nzambe, bakokaki te kotala lisumu longola se soki ezalaki na boyini; mpe bazalaki mingi, mingi mpenza koleka, baoyo bayeisamaki peto mpe bakotaki kati na bopemi ya Nkolo Nzambe na bango.",
                "13": "Mpe sikawa, bandeko na ngai, nalingi ete bomikitisa liboso ya Nzambe, mpe bobimisa mbuma elongobani mpo na boyamboli, ete bokoka mpe lokola kokota kati na bopemi wana.",
                "14": "Iyo, bomikitisa kutu lokola na mikolo ya Melikisedeki, oyo azalaki mpe lokola nganganzambe monene na molongo oyo nalobelaki, ye mpe lokola akamataki likolo na ye bonganganzambe ya monene libela.",
                "15": "Mpe ezalaki se Melikisedeki moko oyo epayi ya nani Abalayama afutaki eteni yoko kati na zomi; iyo, kutu tata na biso Abalayama afutaki eteni yoko kati na zomi ya ndambo moko na zomi ya nyonso azalaki na yango.",
                "16": "Sikawa makuli oyo epesamaki na lolenge oyo, ete na nzela na yango bato bakoka kozela Mwana ya Nzambe, yango kozalaka elilingi ya molongo na ye, soki te yango kozalaka molongo na ye, mpe oyo ete bakoka kozela ye mpo na bolimbisi ya masumu na bango, ete bakoka kokota kati na bopemi ya Nkolo.",
                "17": "Sikawa Melikisedeki oyo azalaki mokonzi likolo ya mboka ya Saleme; mpe bato na ye bakolaki makasi na mabe mpe bonsomo; iyo, bango nyonso babungaki nzela; batondaki na ndenge nyonso ya nkuna;",
                "18": "Kasi Melikisedeki lokola asalelaki bondimi makasi, mpe azwaki mosala ya bonganganzambe ya monene engebene na molongo mosantu ya Nzambe, ateyaki boyamboli epayi ya bato na ye. Mpe tala, bayambolaki; mpe Melikisedeki afandisaki kimia na mboka na mikolo na ye; boye abiangamaki mwana ya mokonzi na kimia, mpo azalaki mokonzi na Saleme; mpe ayangelaki na nse ya tata na ye.",
                "19": "Sikawa, bazalaki mingi yambo na ye, mpe lisusu bazalaki mingi nsima na ye, kasi moko te azalaki monene koleka; boye, ye mpenza nde batangi ye mingi mingi.",
                "20": "Sikawa nalingi te kobandela lisusu likambo yango; nini oyo nalobi ekoki kokoka. Tala, makomi ezali liboso na bino; soki bokobalola ntina na yango ekozala mpo na bobebisami na bino moko.",
                "21": "Mpe sikawa esalemaki ete ntango Alma alobaki maloba oyo epayi na bango, asembolaki loboko na ye epayi na bango mpe agangaki na mongongo makasi, kolobaka: Sikawa ezali ntango mpo na koyambola, mpo na mokolo ya lobiko mopusani penepene;",
                "22": "Iyo, mpe mongongo ya Nkolo, na monoko ya banjelu, esakoli yango epayi na bikolo nyonso; iyo, sakola yango, ete bakoka kozwa na nsango ya nsai ya bosepeli monene; iyo, mpe azali koyebisa nsango oyo ya nsai oyo na kati ya bato na ye nyonso, iyo, kutu na bango oyo bapanzani mosika likolo ya etando ya mabele; yango wana ekomi kino epayi na biso.",
                "23": "Mpe eyebisami epayi na biso na maloba ya polele, ete tokoka kososola, ete tokoka te kobunga; mpe oyo mpo tozalaki batelengani na mboka oyo toyebaki te; tala ntina, tosungami boye malamu mpenza, mpo tozali na nsango ya nsai oyo esakolami epayi na biso na biteni nyonso ya elanga ya vinyo na biso.",
                "24": "Mpo tala, banjelu bazali kosakolaka yango epayi na mingi na ntango oyo na mboka na biso; mpe oyo mpo na ntina ya kolengela mitema ya bana ya bato mpo na koyamba liloba na ye na ntango ya boyei na ye na nkembo na ye.",
                "25": "Mpe sikawa tokozela bobele mpo na koyoka bansango ya bosepeli esakolama epayi na biso na monoko ya banjelu, mpo na oyo etali boyei na ye; mpo ntango eyei, biso toyebi te lolenge boni ekozala kala mingi te. Natombeli na Nzambe ete ekoka kozala na mikolo na ngai; kasi tika kala mingi te soki te na ntango nsima, na yango nakosepela.",
                "26": "Mpe ekoyebisama epayi na bayengebene mpe basantu, na monoko ya banjelu, na ntango ya boyei na ye ete maloba ya batata na biso ekoka kokokisama, engebene na oyo wana balobaki mpo na ntina na ye, oyo ezalaki engebene na molimo ya masakoli oyo ezalaki na bango.",
                "27": "Mpe sikawa, bandeko na ngai, natombeli uta na eteni ya katikati ya motema na ngai, iyo, na bobangi monene kutu kino na bolozi, ete boyoka maloba na ngai, mpe bobwaka mosika masumu na bino, mpe bozelisa te mokolo ya boyamboli na bino;",
                "28": "Kasi ete bomikitisa liboso ya Nkolo, mpe bobelela na nkombo na ye esantu, mpe bokengela mpe bosambela ntango nyonso, ete bokoka kosenginiama te koleka oyo bokoki kokangela motema, mpe boye bokambama na Molimo Mosantu, bokoma bato na bomikitisi, basokemi, batosi, bampikiliki, botondisama na bolingo mpe motema molai nyonso;",
                "29": "Mpe kozala na bondimi na Nkolo; bozala na elikya ete bokozwa bomoi ya seko; kozalaka na bolingo ya Nzambe ntango nyonso na mitema na bino, ete bokoka kotombolama na mokolo ya nsuka mpe bokota kati na bopemi na ye.",
                "30": "Mpe tika Nkolo apesa epayi na bino boyamboli, ete bokitisa te nkele na ye likolo na bino, ete bokoka kokangama te na nse na miniololo ya lifelo, ete bokoka koyoka mpasi ya liwa ya mibale te.",
                "31": "Mpe Alma alobaki lisusu maloba mingi koleka epayi ya bato, oyo ekomami te na buku oyo."
            },
            "14": {
                "1": "Mpe esalemaki ete esilaki ye kotia nsuka ya koloba na bato yango, mingi kati na bango bandimaki maloba na ye, mpe babandaki koyambola, mpe koluka kososola makomi.",
                "2": "Kasi ndambo koleka mingi kati na bango bazalaki na mposa ya kobebisa Alma mpe Amuleki; mpo bazalaki na nkanda na Alma, na ntina ya polele ya maloba na ye epayi ya Zezilomi; mpe balobaki lisusu ete Amuleki akosaki bango, mpe afingaki mobeko na bango mpe lisusu balobeli mpe basambisi na bango.",
                "3": "Mpe bazalaki lisusu na nkanda na Alma mpe Amuleki; mpe lokola batatolaki polele na kotelemelaka nkuna na bango, balukaki koboma bango na nkuku.",
                "4": "Kasi esalemaki ete basalaki yango te; kasi bakamataki bango mpe bakangaki bango na singa makasi, mpe bamemaki bango liboso ya mosambisi mokonzi ya mboka.",
                "5": "Mpe bato bakendaki mpe batatolaki na kofundaka bango—kotatolaka ete bafingaki mobeko, mpe balobeli mpe basambisi ya mboka, mpe lisusu bato nyonso oyo bazalaki na mboka; mpe batatolaki lisusu ete balobaki ete ezali se na Nzambe moko, mpe akotinda Mwana na ye na kati ya bato, kasi akobikisa bango te; mpe makambo mingi ya lolenge oyo nde etatolaki bato yango na kofundaka Alma mpe Amuleki. Sikawa oyo esalemaki liboso ya mosambisi mokonzi ya mboka.",
                "6": "Mpe esalemaki ete Zezilomi akamwaki na maloba oyo bato yango bazalaki koloba; mpe ayebaki lisusu likambo na ntina ya bokufi miso ya mayele na ye, boye asalaki na kati ya bato na maloba na ye ya lokuta; mpe molimo na ye ebandaki kopasolama na nse ya makanisi ya elindo ya ye moko; iyo, abandaki kozingama penepene na bolozi ya lifelo.",
                "7": "Mpe esalemaki ete Zezilomi abandaki kobelela epayi ya bato, kolobaka: Tala, nazali moto na elindo, mpe bato oyo bazali na mbindo liboso ya Nzambe te. Mpe abandaki kosamba mpo na bango uta na ntango wana; kasi bato bafingaki ye, kolobaka: Yo mpe ozwami na zabulu? Mpe babwakaki nsoi likolo na ye, mpe babenganaki ye uta na kati na bango, mpe lisusu bango nyonso oyo bandimaki maloba elobamaki na Alma mpe Amuleki; mpe babwakaki bango libanda, mpe batindaki bato mpo na kobamba bango mabanga.",
                "8": "Mpe bamemaki basi mpe bana na bango elongo, mpe nyonso oyo bandimaki soki te bateyamaki mpo na kondima liloba ya Nzambe basalaki ete babwakama kati na moto; mpe lisusu bamemaki masolo ya makomi na bango oyo ezalaki na makomi masantu, mpe babwakaki yango kati na moto mpe lokola, ete makoka kozika mpe kobebisama na moto.",
                "9": "Mpe esalemaki ete bakamataki Alma mpe Amuleki, mpe bamemaki bango na esika ya bomartiru, ete bakoka kozala banzeneneke ya bobebisami na bango oyo bazikaki nie na moto.",
                "10": "Mpe ntango Amuleki amonaki bolozi ya basi mpe bana oyo bazikaki nie na moto, ye mpe lokola ayokaki mpasi; mpe alobaki epayi na Alma: Lolenge boni ekoki biso kozala banzeneneke na likambo oyo ya nsomo? Boye tika tosembola maboko na biso, mpe tosalela nguya ya Nzambe oyo ezali kati na biso, mpe tobikisa bango uta na moto.",
                "11": "Kasi Alma alobaki epayi na ye: Molimo asengisi ngai ete nasengeli te kosembola loboko na ngai; mpo tala, Nkolo ye moko ayambi bango epayi na ye, na nkembo; mpe apesi nzela ete bakoka kosala likambo oyo, soki te ete bato bakoka kosala likambo oyo epayi na bango, engebene na bokasi ya mitema na bango, ete masambisi oyo akosala likolo na bango na nkele na ye makoka kozala ya alima; mpe makila ya bato bazanga ekweyeli matelema lokola litatoli likolo na bango, iyo, mpe makobelela makasi na kofundaka bango na mokolo ya nsuka.",
                "12": "Sikawa Amuleki alobaki epayi ya Alma: Tala, mbele bakotumba biso mpe lokola.",
                "13": "Mpe Alma alobaki: Tika ezala engebene na bolingi ya Nkolo. Kasi, tala, mosala na biso mosili naino te; yango wana bakotumba biso te.",
                "14": "Sikawa esalemaki ete ntango nzoto na bango oyo babwakamaki kati na moto ezikaki nie, mpe lisusu masolo ya makomi oyo ebwakamaki na kati elongo na bango, mosambisi mokonzi ya mboka ayaki mpe atelemaki liboso ya Alma mpe Amuleki, wana ezalaki bango ya kokangama; mpe abetaki bango na loboko na ye likolo ya matama na bango, mpe alobaki epayi na bango: Nsima ya oyo bomoni, ekoteya bino lisusu bato oyo, ete babwakama kati na liziba ya moto mpe libanga ya fofolo?",
                "15": "Tala, bomoni ete bozalaki te na nguya ya kobikisa bango oyo babwakamaki kati na moto; mpe Nzambe abikisi bango te mpo bazalaki bato na bondimi na bino. Mpe mosambisi abetaki bango lisusu na matama na bango, mpe atunaki: Bolobi nini mpo na bino moko?",
                "16": "Sikawa mosambisi oyo azalaki na molongo mpe bondimi ya Newolo, oyo abomaki Gideona.",
                "17": "Mpe esalemaki ete Alma mpe Amuleki bayanolaki ye eloko moko te; mpe abetaki bango lisusu, mpe apesaki bango na basali mpo na kobwakama kati na boloko.",
                "18": "Mpe ntango babwakamaki kati na bolokna mikolo misato, balobeli mingi bayaki, mpe basambisi, mpe banganganzambe, mpe bateyi mingi, oyo bazalaki bato ya boyambi ya Newolo; mpe bayaki epayi na boloko kotala bango; mpe batunaki bango mpo na oyo etali maloba mingi; kasi bayanolaki bango eloko moko te.",
                "19": "Mpe esalemaki ete mosambisi atelemaki liboso na bango, mpe alobaki: Ntina nini boyanoli maloba ya bato oyo te? Boyebi te ete nazali na nguya ya kobwaka bino epayi na moto? Mpe atindaki bango koloba; kasi bayanolaki eloko moko te.",
                "20": "Mpe esalemaki ete balongwaki mpe bakendaki nzela na bango, kasi bayaki lisusu na mokolo ya nsima; mpe mosambisi abetaki bango lisusu na matama na bango. Mpe bato mingi babimaki liboso mpe lokola, mpe babetaki bango, kolobaka: Bokotelama lisusu mpe bokosambisa bato oyo, mpe bokokitisa mobeko na biso? Soki bozali na nguya monene ya lolenge oyo ntina nini ekoki bino komibikisa te?",
                "21": "Mpe balobelaki bango makambo mingi ya lolenge oyo, kopelisaka bango mino na bango, mpe kobwakaka nsoi epayi na bango, mpe kolobaka: Lolenge boni ekozala biso ntango tokokweisama?",
                "22": "Mpe makambo mingi ya lolenge oyo, iyo, makambo nyonso ya lolenge oyo balobelaki bango; mpe boye basekaki bango mpo na mikolo mingi. Mpe bapekisaki bango bilei ete bakoka kozala na nzala, mpe mai ete bakoka kozala na mposa; mpe balongolaki bango bilamba na bango ete batikala bolumbu; mpe boye bakangaki bango na singa makasi, mpe bakangamaki na boloko.",
                "23": "Mpe esalemaki ete esilaki bango koyoka mpasi mikolo mingi, (mpe ezalaki na mokolo ya zomi na mibale, na sanza ya zomi, na mobu ya zomi ya boyangeli ya basambisi likolo ya bato ya Nefi) ete mosambisi mokonzi likolo ya mboka ya Amoniya mpe mingi ya bateyi na bango mpe balobeli na bango bakotaki kati na boloko wapi Alma mpe Amuleki bakangamaki na singa.",
                "24": "Mpe mosambisi mokonzi atelemaki liboso na bango, mpe abetaki bango lisusu, mpe alobaki epayi na bango: Soki bozali na nguya ya Nzambe bomikangola uta na nkanga oyo, mpe nde tokondima ete Nkolo akobebisa bato oyo engebene na maloba na bino.",
                "25": "Mpe esalemaki ete bango nyonso bakendaki mpe babetak i bango, kolobaka maloba se wana, kutu kino moto ya nsuka; mpe ntango moto ya nsuka alobelaki bango nguya ya Nzambe ezalaki likolo ya Alma mpe Amuleki, mpe batelemaki likolo ya makolo na bango.",
                "26": "Mpe Alma agangaki, kolobaka: Kino ntango boni ekoyoka biso mpasi ya mitungisi minene oyo, O Nkolo? O Nkolo, pesa biso makasi engebene na bondimi na biso boye ezali na Klisto, kutu mpo na bokangoli. Mpe bakataki singa oyo wapi bakangamaki; mpe ntango bato bamonaki oyo, babandaki kokima, mpo bobangi ya bobebisami eyaki likolo na bango.",
                "27": "Mpe esalemaki ete bobangi na bango ezalaki ya mingi mpenza ete bakweyaki na mabele, mpe bakomaki te na ekuke ya libanda ya boloko; mpe mabele maninganaki makasi, mpe bifelo ya boloko bibukanaki na mibale, na lolenge ete ekweyaki na mabele; mpe mosambisi mokonzi, mpe balobeli, mpe banganganzambe, mpe bateyi, baoyo babetaki Alma mpe Amuleki babomamaki na bokwei na yango.",
                "28": "Mpe Alma mpe Amuleki babimaki uta na boloko, mpe bazokisamaki te; mpo Nkolo apesaki bango nguya, engebene na bondimi na bango na Klisto. Mpe babimaki mbala moko uta na boloko; mpe bakangolamaki uta na singa na bango; mpe ndako ya boloko ekweyaki na mabele, mpe moto moko moko oyo azalaki kati na bifelo na yango, longola se Alma mpe Amuleki, mobomamaki, mpe na mbala moko bayaki na engumba.",
                "29": "Sikawa bato lokola bayokaki makelele monene bayaki kokimaka mbangu elongo na ebele ya bato mpo na koyeba ntina na yango; mpe ntango bamonaki Alma mpe Amuleki kobimaka libanda ya boloko, mpe bifelo na yango ya kokweya na mabele, bazwamaki na bobangi monene, mpe bakimaki uta na miso ya Alma mpe Amuleki lokola ntaba akokimaka elongo na elenge na ye uta na bankosi mibale; mpe boye bakimaki uta na miso ya Alma mpe Amuleki."
            },
            "15": {
                "1": "Mpe esalemaki ete Alma mpe Amuleki batindamaki mpo na kokende libanda ya engumba wana; mpe bakendaki, mpe bayaki libanda kutu kati na mboka ya Sidomi; mpe tala, kuna bamonaki bato nyonso oyo balongwaki uta na mboka ya Amoniya, baoyo babenganamaki mpe babambamaki mabanga, mpo bandimaki maloba ya Alma.",
                "2": "Mpe basangelaki epayi na bango makambo nyonso oyo ekomelaki basi mpe bana na bango, mpe lisusu oyo etali bango moko, mpe oyo etali nguya ya bokangoli na bango.",
                "3": "Mpe lisusu Zezilomi alalaki na bokono na Sidomi, na nzoto moto, oyo esalemaki mpo na mitungisi minene ya mayele na ye na ntina ya nkuna na ye, mpo abanzaki ete Alma mpe Amuleki bazalaki lisusu te; mpe abanzaki ete Alma mpe Amuleki babomamaki na ntina ya mabe na ye. Mpe lisumu monene oyo, mpe mingi ya masumu na ye, manyokolaki mayele na ye kino makomaki koswa mpenza, kozangaka bokangoli; boye abandaki kozika na moto makasi.",
                "4": "Sikawa, eyokaki ye ete Alma mpe Amuleki bazalaki na mboka ya Sidomi, motema na ye ebandaki kozwa mpiko; mpe atindaki noki maloba epayi na bango, ete azalaki na mposa na bango koya epayi na ye.",
                "5": "Mpe esalemaki ete bakendaki noki, kotosaka maloba oyo atindaki epayi na bango; mpe bakotaki na ndako epayi ya Zezilomi; mpe bakutaki ye likolo ya mbeto na ye, na bokono, kozalaka ya kolemba mpenza na nse ya fiefele ya kozikisa nzoto; mpe mayele na ye ezalaki koswa mpenza na ntina ya mabe na ye; mpe ntango amonaki bango asembolaki na ye, mpe abondelaki bango ete babikisa ye uta na bokono.",
                "6": "Mpe esalemaki ete Alma alobelaki ye, kosimbaka ye na loboko; Ezali yo kondima na nguya ya Klisto mpo na lobiko?",
                "7": "Mpe ye ayanolaki mpe alobaki: Iyo, nazali kondima maloba nyonso oyo oteyaki.",
                "8": "Mpe Alma alobaki: Soki ozali na bondimi na bosikoli ya Klisto okoki kobika.",
                "9": "Mpe alobaki: Iyo, nazali kondima engebene na maloba na yo.",
                "10": "Mpe nde Alma abelelaki epayi ya Nkolo, kolobaka: O Nkolo Nzambe na biso, lakisa boboto na moto oyo, mpe bikisa ye engebene na bondimi na ye na Klisto.",
                "11": "Mpe esilaki Alma koloba maloba oyo, Zezilomi atelemaki na makolo na ye, mpe abandaki kotambola; mpe oyo esalemaki na bokamwi ya bato nyonso; mpe boyebi ya likambo oyo ekendaki epayi nyonso na mboka mobimba ya Sidomi.",
                "12": "Mpe Alma abatisaki Zezilomi mpo na Nkolo; mpe abandaki uta ntango wana kokende liboso koteya bato.",
                "13": "Mpe Alma atiaki eklezia yoko na mboka ya Sidomi, mpe abulisaki banganganzambe mpe balakisi na mboka, mpo na kobatisa mpo na Nkolo nyonso oyo bazalaki na mposa ya kobatisama.",
                "14": "Mpe esalemaki ete bazalaki mingi; mpo bayaki ebele kuna uta na etuka nzinganzinga mpembeni na Sidomi, mpe babatisamaki.",
                "15": "Kasi mpo na oyo etali bato oyo bazalaki na mboka ya Amoniya, batikalaki kaka bato ya mitema makasi mpe ya matoyi mangongi; mpe bayambolaki te uta na masumu na bango, kopesaka nguya nyonso ya Alma mpe Amuleki na zabulu; mpo bazalaki ya boyambi ya Newolo, mpe bandimaki te boyamboli ya masumu na bango.",
                "16": "Mpe esalemaki ete Alma mpe Amuleki, mpo Amuleki atikaki wolo na ye, mpe mpauni na ye, mpe biloko na ye nyonso ya motuya, oyo ezalaki na mboka ya Amoniya, mpo na liloba ya Nzambe, ye kobwakamaka na bango oyo bazalaki kala baninga na ye mpe lisusu na tata na ye mpe na libota na ye;",
                "17": "Boye, esilaki Alma kotia eklezia na Sidomi, komonaka botangi monene, iyo, komonaka ete bato batangamaki mpo na oyo etali lolendo ya mitema na bango, mpe babandaki komikitisa liboso ya Nzambe, mpe babandaki kosangana esika moko na bandako esantu na bango mpo na kokumbamela Nzambe liboso ya etumbelo, kokengeleka mpe kosambelaka ntango nyonso, ete bakoka kokangolama uta na Satana, mpe uta na liwa, mpe uta na bobebisami—",
                "18": "Sikawa lokola nalobaki, Alma nsima ya komonaka makambo oyo nyonso, boye akamataki Amuleki mpe ayaki na mboka ya Zalayemila, mpe akamataki ye na ndako na ye moko, mpe asalisaki ye na mikakatano na ye, mpe alendisaki ye kati na Nkolo.",
                "19": "Mpe boye nde esilaki mobu ya zomi ya boyangeli ya basambisi likolo ya bato ya Nefi."
            },
            "16": {
                "1": "Mpe esalemaki ete na mobu ya zomi na moko ya boyangeli ya basambisi likolo ya bato ya Nefi, na mokolo ya mitano ya sanza ya mibale, nsima kimia ezalaki mingi na mboka ya Zalayemila, nsima bitumba ezalaki te mpe boweli te mpo na yoko motango ya mibu, kutu kino na mokolo ya mitano ya sanza ya mibale, na mobu ya zomi na moko, nde eyokanaki makelele moko ya bitumba epayi nyonso na mboka.",
                "2": "Mpo tala, mampinga ya Balamani eyaki na ngambo ya esobe, kati na bandelo ya mboka, kutu kati na engumba ya Amoniya, mpe babandaki koboma bato mpe kobebisa engumba.",
                "3": "Mpe sikawa esalemaki ete, yambo Banefi bakoka kosangisa limpinga ya bato ya kokoka mpo na kobimisa bango uta na mboka, babebisaki bato oyo bazalaki na engumba ya Amoniya, mpe lisusu boko bato nzinganzinga na bandelo ya Noa, mpe bamemaki basusu bakangemi kati na esobe.",
                "4": "Sikawa esalemaki ete Banefi bazalaki na mposa ya kozwa bango oyo bamemamaki bakangemi kati na esobe.",
                "5": "Boye, ye oyo aponamaki kapitene mokonzi likolo ya mampinga ya Banefi, (mpe nkombo na ye ezalaki Zolami, mpe azalaki na bana mibali mibale, Lehi mpe Aya)—sikawa Zolami mpe bana na ye mibali mibale, lokola bayebaki ete Alma azalaki nganganzambe monene likolo ya eklezia, mpe lokola bayokaki ete Alma azalaki na molimo ya masakoli, boye bakendaki epayi na ye mpe bazalaki na mposa ya koyeba uta na ye soki Nkolo akolinga ete bakende kati na esobe mpo na koluka bandeko na bango, baoyo bazwamaki bakangemi na Balamani.",
                "6": "Mpe esalemaki ete Alma alukaki koyeba uta na Nkolo mpo na oyo etali likambo yango. Mpe Alma azongaki mpe alobaki epayi na bango ete: Tala, Balamani bakokatisa ebale ya Sidoni na sudi ya esobe, mosika mpenza na ngambo mosusu ya bandelo ya mboka ya Mati. Mpe tala, kuna ekokutana bino na bango, na esti ya ebale ya Sidoni, mpe kuna Nkolo akopesa bino bandeko na bino baoyo bazwamaki bakangemi na Balamani.",
                "7": "Mpe esalemaki ete Zolami mpe bana mibali na ye bakatisaki likolo ya ebale ya Sidoni, elongo na mampinga na bango, mpe batambolaki mosika na ngambo ya ndelo ya Mati kati na a esobe ya sudi, oyo ezalaki na ngambo ya esti ya ebale ya Sidoni.",
                "8": "Mpe bayaki likolo ya mampinga ya Balamani, mpe Balamani bapanzanaki mpe babenganamaki kati na esobe; mpe bakamataki bandeko na bango oyo bazwamaki bakangemi na Balamani, mpe moto moko te oyo azwamaki mokangemi kati na bango abungaki. Mpe bamemamaki na bandeko na bango mpo na kozwa bamboka na bango moko.",
                "9": "Mpe boye esilaki mobu ya zomi na moko ya basambisi, Balamani babenganamaki uta na mboka, mpe bato ya Amoniya babebisamaki; iyo, moto nyonso na bomoi na kati ya Baamoniyayite abomamaki, mpe lisusu engumba monene na bango, oyo balobaki Nzambe akokaki te kobebisa, na ntina ya bonene na yango.",
                "10": "Kasi tala, na mokolo moko etikalaki mpamba; mpe bibembe biliamaki na mbwa mpe banyama ya esobe.",
                "11": "Nzokande, nsima ya mikolo mingi nzoto na bango oyo ekufa etondaki likolo ya etando ya mabele meke, mpe ezipamaki na mwa mabele moke likolo. Mpe sikawa solo na yango ezalaki makasi ete bato bakendaki te kozwa mboka ya Amoniya mibu mingi. Mpe ebiangamaki Libebi ya Banewolo; mpo bazalaki ya boyambi ya Newolo, baoyo babomamaki; mpe mboka na bango etikalaki ya kobeba.",
                "12": "Mpe Balamani bayaki lisusu te kobunda na Banefi kino na mobu ya zomi na minei ya boyangeli ya basambisi likolo ya bato ya Nefi. Mpe boye mpo na mibu misato bato ya Nefi bazalaki na kimia ya ntango nyonso na mboka mobimba.",
                "13": "Mpe Alma mpe Amuleki bakendaki koteyaka boyamboli na bato kati na batempelo na bango, mpe kati na bandako esantu na bango, mpe lisusu kati na basinagoga na bango, oyo itongamaki na lolenge ya Bayuda.",
                "14": "Mpe mingi lokola balingaki koyoka maloba na bango, epayi na bango bayebisaki liloba ya Nzambe, na kotalaka bilongi te, ntango nyonso.",
                "15": "Mpe boye Alma mpe Amuleki bakendaki, mpe bato basusu mingi koleka baponamaki mpo na mosala, mpo na koteya liloba epayi nyonso na mboka mobimba. Mpe mosala ya kotiaka eklezia ekomaki bisika nyonso epayi nyonso na mboka, na bituka nyonso nzinganzinga mpembeni, na kati ya bato nyonso ya Banefi.",
                "16": "Mpe bozangi bokokani ezalaki te na kati na bango; Nkolo asopaki mpenza Molimo na ye likolo ya etando mobimba ya mboka mpo na kolengela mayele ya bana ya bato, to mpo na kolengela mitema na bango mpo na koyamba liloba oyo ekoteyama na kati na bango na ntango ya boyei na ye—",
                "17": "Ete bakoka te kozala batomboki na liloba, ete bakoka te kozala bato bazangi bondimi, mpe kokoba kokende na bobebisami, kasi ete bakoka koyamba liloba na bosepeli, mpe lokola etape ekangemi kati na nzete ya vinyo ya solo, ete bakoka kokota kati na bopemi ya Nkolo Nzambe na bango.",
                "18": "Sikawa banganganzambe oyo wana bakendaki na kati ya bato bateyaki na kotelemelaka lokuta, mpe bokosi, mpe boluli, mpe songisongi, mpe nko, mpe mafinga, mpe boyibi, boyongoli, bopunzi, bobomi, bosali ekobo, mpe ndenge nyonso ya bonsoni, kobelelaka ete makambo oyo esengeli te kozala bongo—",
                "19": "Kolakisaka makambo oyo ekoya kala mingi te; iyo, kolakisaka boyei ya Mwana ya Nzambe, mpasi mpe liwa na ye, mpe lisusu bosekwi ya bakufi.",
                "20": "Mpe mingi ya bato balukaki koyeba mpo na oyo etali esika wapi Mwana ya Nzambe akoya; mpe bateyamaki ete akomonana epayi na bango nsima ya bosekwi na ye; mpe oyo bato bayokaki na bosepeli mpe nsai monene.",
                "21": "Mpe sikawa esilaki eklezia kotiama epayi nyonso na mboka mobimba—nsima ya kozwaka elonga likolo ya zabulu, mpe liloba ya Nzambe koteyamaka na bopeto na yango na mboka mobimba, mpe Nkolo kosopaka mapamboli na ye likolo ya bato—boye nde esilaki mobu ya zomi na minei ya boyangeli ya basambisi likolo ya bato ya Nefi."
            },
            "17": {
                "intro": "Lisitwale ya bana mibali ya Mosiya, baoyo babwakaki makoki na bango na bokonzi mpo na liloba ya Nzambe, mpe bakendaki na mboka ya Nefi mpo na koteya na Balamani; mpasi na bango mpe bokangoli na bango—engebene na lisolo ya makomi ya Alma.",
                "1": "Mpe sikawa esalemaki ete lokola ezalaki Alma kokendaka mobembo uta na mboka ya Gideona epayi na sudi, mosika na mboka ya Mati, tala, na bokamwi na ye, akutanaki na bana mibali ya Mosiya, kokendaka mobembo na mboka ya Zalayemila.",
                "2": "Sikawa bana mibali oyo ya Mosiya bazalaki elongo na Alma na ntango anjelu amonanaki na ye mbala ya yambo; na boye Alma asepelaki mingi koleka mpo na komona bandeko na ye; mpe nini ebakisaki mingi na bosepeli na ye, bazalaki kaka bandeko na ye kati na Nkolo; iyo, mpe bakomaki makasi na boyebi ya bosolo; mpo bazalaki bato ya bososoli malamu mpe balukaki koyeba makomi na molende, ete bakoka koyeba liloba ya Nzambe.",
                "3": "Kasi oyo ezali nyonso te; bamipesaki na losambo mingi, mpe bokili; na boye bazwaki molimo ya bosakoli, mpe molimo ya emoniseli, mpe ntango bazalaki koteya, bazalaki koteya na nguya mpe na likoki ya Nzambe.",
                "4": "Mpe bateyaki liloba ya Nzambe mpo na ntaka ya mibu zomi na minei na kati ya Balamani, mpe bazwaki elonga mingi na komemaka bato mingi na boyebi ya bosolo; iyo, na nguya ya maloba na bango bato mingi bamemamaki liboso ya etumbelo ya Nzambe, mpo na kobelela nkombo na ye mpe kotubela masumu na bango liboso na ye.",
                "5": "Sikawa oyo ezali makambo oyo malandaki bango na mibembo na bango, mpo bazalaki na mitungisi mingi; bayokaki mpasi ebele, na nzoto mpe na makanisi, lokola nzala, mposa ya mai mpe bolembi, mpe lisusu mosala mingi na molimo.",
                "6": "Sikawa, oyo ezalaki mibembo na bango: nsima ya kokabwanaka na tata na bango, Mosiya, na mobu ya yambo ya basambisi; nsima ya koboyaka bokonzi boye tata na bango azalaki na mposa ya kopesa likolo na bango, mpe lisusu oyo ezalaki makanisi ya bato;",
                "7": "Nzokande bakendaki libanda ya mboka ya Zalayemila, mpe bakamataki mipanga na bango, mpe makonga na bango, mpe matimbo na bango, mpe makula na bango, mpe bilingongo na bango; mpe oyo basalaki ete bakoka kozwa bilei mpo na bango moko na esobe.",
                "8": "Mpe boye bakendaki kati na esobe elongo na motango na bango oyo baponaki, mpo na kokende na mboka ya Nefi, mpo na koteya liloba ya Nzambe epayi ya Balamani.",
                "9": "Mpe esalemaki ete bakendaki mobembo mikolo mingi na esobe, mpe bakilaki mingi mpe basambelaki mingi ete Nkolo apesa bango ndambo yoko ya Molimo na ye mpo na kokende elongo na bango, mpe atikala elongo na bango, ete bakoka kozala esalelo yoko na maboko ya Nzambe mpo na komema, soki ekokaki kosalema, bandeko na bango, Balamani, na boyebi ya bosolo, na boyebi ya bokwei na ebebi ya mimesano ya batata na bango, oyo ezalaki malamu te.",
                "10": "Mpe esalemaki ete Nkolo ayaki kotala bango na Molimo na ye, mpe alobaki epayi na bango: Bobondisama. Mpe babondisamaki.",
                "11": "Mpe Nkolo alobaki epayi na bango lisusu: Bokende na kati ya Balamani, bandeko na bino, mpe botia liloba na ngai; kasi bokozala na bompikiliki kati na minyokoli mpe mitungisi, ete bokoka kolakisa ndakisa malamu epayi na bango na nzela na ngai, mpe nakosalela bino lokola esalelo yoko na maboko na ngai mpo na lobiko ya bato mingi.",
                "12": "Mpe esalemaki ete mitema ya bana mibali ya Mosiya, mpe lisusu bango oyo bazalaki elongo na bango, bazwaki mpiko ya kokende epayi ya Balamani mpo na kosakola epayi na bango liloba ya Nzambe.",
                "13": "Mpe esalemaki ete ekomaki bango na bandelo ya mboka ya Balamani, ete bakabwanaki, mpe bakendaki moto moko mosika na mosusu, kolikyaka motema na Nkolo ete bakokutana lisusu na nsuka ya eleko ya bobuki mbuma na bango; mpo babanzaki ete mosala oyo babandaki ezalaki monene.",
                "14": "Mpe solo ezalaki monene, mpo babandaki koteya liloba ya Nzambe na bato ya nkei mpe ya mitema makasi mpe ya loma; bato oyo basepelaki na kobomaka Banefi, mpe kobotolaka mpe koyongolaka biloko na bango; mpe mitema na bango ekangamaki na bozwi, soki te likolo ya wolo mpe mpauni, mpe mabanga ya ntalo; kasi bazalaki koluka kozwa biloko oyo na kobomaka mpe koyongolaka, ete bakoka te kosala mpo na yango na maboko na bango moko.",
                "15": "Boye bazalaki bato ya goigoi, mingi ya baoyo kani basambelaki bikeko, mpe bolakeli mabe ya Nzambe ekweyaki likolo na bango na ntina ya mimesano ya batata na bango; ata bilaka ya Nkolo epesamaki epayi na bango na masengami ete basengeli koyambola.",
                "16": "Boye, oyo ezalaki ntina nini bana mibali ya Mosiya babandaki mosala, ete mbele bakoka komema bango na boyamboli; ete mbele bakoka komema bango na koyeba mwango ya bosikoli.",
                "17": "Boye bakabwanaki moko na mosusu, mpe bakendaki na kati na bango, moto na moto ye moko, engebene na liloba mpe nguya ya Nzambe oyo epesamaki epayi na ye.",
                "18": "Sikawa Amona lokola azalaki mokonzi na kati na bango, soki te kutu asalelaki bango, mpe akabwanaki na bango, nsima ya kopambola bango engebene na bibonga na bango ya ndenge na ndenge, koyebisaka liloba ya Nzambe epayi na bango, soki te kosalisaka bango yambo ya kokende na ye; mpe boye basalaki mibembo ebele epayi nyonso na mboka.",
                "19": "Mpe Amona akendaki na mboka ya Yisamaele, mboka oyo ebiangamaki na nkombo ya bana mibali ya Yisamaele, oyo bakomaki Balamani mpe lokola.",
                "20": "Mpe lokola Amona akotaki na mboka ya Yisamaele, Balamani bakamataki ye mpe bakangaki ye singa singa, lokola ezalaki momeseno mpo na kokanga Banefi nyonso oyo bakweyaki na maboko na bango, mpe komema bango liboso ya mokonzi; mpe boye etikalaki se na bolingi ya mokonzi mpo na koboma bango, soki te kosimba bango kati na bokangemi, soki te kobengana bango uta na mboka na ye, engebene na bolingi mpe elengi na ye.",
                "21": "Mpe boye Amona amemamaki liboso ya mokonzi oyo azalaki likolo ya mboka ya Yisamaele; mpe nkombo na ye ezalaki Lamoni; mpe azalaki eboto ya Yisamaele.",
                "22": "Mpe mokonzi atunaki Amona soki ezalaki mposa na ye kofanda na mboka na kati ya Balamani, soki te na kati ya bato na ye.",
                "23": "Mpe Amona alobaki epayi na ye: Iyo, nazali na mposa ya kofanda na kati ya bato oyo mpo na ntango moko; iyo, mpe mbele kino na mokolo nakokufa.",
                "24": "Mpe esalemaki ete mokonzi Lamoni asepelaki mingi na Amona, mpe asalaki ete singa singa na ye efungwama; mpe alingaki ete Amona akamata moko ya bana basi na ye na bolongani.",
                "25": "Kasi Amona alobaki epayi na ye: Te, kasi nakozala mosali na yo. Boye Amona akomaki mosali ya mokonzi Lamoni. Mpe esalemaki ete atiamaki elongo na basali basusu mpo na kokengela bitonga ya Lamoni, engebene na momeseno ya Balamani.",
                "26": "Mpe nsima ya kozala na mosala ya mokonzi mikolo misato, lokola azalaki elongo na basali ya Balamani kokendaka elongo na bitonga na bango esika ya mai, oyo ebiangamaki mai ya Sebu, mpe Balamani nyonso bazalaki kokamba bitonga na bango kuna, ete bakoka kozwa mai—",
                "27": "Boye, lokola Amona mpe basali basusu ya mokonzi bazalaki kokamba bitonga na bango na esika ya mai, tala, yoko motango ya Balamani, baoyo bazalaki na bitonga na bango na mai, batelemaki mpe bapanzaki bitonga ya Amona mpe basali ya mokonzi, mpe bapanzaki bango na lolenge ete basusu bakimaki na banzela mingi.",
                "28": "Sikawa basali ya mokonzi babandaki koyima-yima, kolobaka: Sikawa mokonzi akoboma biso, lokola asalaki bandeko na biso mpo bitonga na bango bipalanganaki mpo na nkuna ya bato oyo. Mpe babandaki kolela mpenza, kolobaka: Tala, bitonga na biso bisilaki kopanzana kala.",
                "29": "Sikawa balelaki na ntina ya bobangi ete bakoboma bango. Sikawa emonaki Amona oyo motema na ye evimbaki kati na ye na bosepeli; mpo, alobaki, nakolakisa nguya na ngai epayi ya baninga na ngai basali, soki te nguya oyo ezali na ngai, na kozongisaka bitonga oyo epayi ya mokonzi, ete nakoka kolonga mitema ya baninga na ngai basali, ete nakoka kokamba bango na kondima maloba na ngai.",
                "30": "Mpe sikawa, oyo ezalaki makanisi ya Amona, ntango amonaki mitungisi na bango oyo abiangaki bandeko na ye.",
                "31": "Mpe esalemaki ete abendaki bango na maloba na ye, kolobaka: Bandeko na ngai, bozala na bobangi te mpe tokende koluka bitonga, mpe tokosangisa yango esika moko mpe tokomema yango lisusu epayi na mai; mpe boye tokobatela bitonga ya mokonzi mpe akoboma biso te.",
                "32": "Mpe esalemaki ete bakendaki koluka bitonga, mpe balandaki Amona, mpe bakendaki noki na lombangu mingi mpe batelemaki liboso ya bitonga ya mokonzi, mpe basangisaki yango elongo lisusu na esika ya mai.",
                "33": "Mpe bato wana lisusu batelemaki mpo na kopanza bitonga na bango; kasi Amona alobaki epayi ya bandeko na ye: Bofanda mpembeni nzinganzinga na bitonga ete bikima te; mpe nakeyi mpe nakowela na bato oyo bapalanganisi bitonga na biso.",
                "34": "Boye, basalaki lokola Amona atindaki bango, mpe akendaki mpe atelemaki mpo na kowela na bango oyo batelemaki mpembeni na mai ya Sebu; mpe bazalaki moke te na motango.",
                "35": "Boye babangaki Amona te, mpo babanzaki ete moko ya bato na bango akokaki koboma ye engebene na elengi na ye, mpo bayebaki te ete Nkolo alakaki Mosiya ete akobikisa bana mibali na ye uta na maboko na bango; mpe bayebaki eloko moko te mpo na oyo etali Nkolo; boye basepelaki na bobebisami ya bandeko na bango; mpe mpo na ntina oyo batelemaki mpo na kopanza bitonga ya mokonzi.",
                "36": "Kasi Amona atelemaki mpe abandaki kobwaka mabanga epayi na bango na bilingongo na ye; iyo, na nguya makasi abwakaki mabanga na kati na bango mpenza; mpe boye abomaki motango moko na bango na lolenge ete babandaki kokamwa na nguya na ye; nzokande basilikaki na ntina ya liwa ya bandeko na bango, mpe bazwaki mokano ete akweya; boye, lokola bamonaki ete bakokaki te kobeta ye na mabanga na bango, bapusanaki mpembeni na banzete mpo na koboma ye.",
                "37": "Kasi tala, moto moko moko oyo atombolaki nzete na ye mpo na kobeta Amona, ye abakolaki maboko na bango na mompanga na ye; mpo atelemelaki kobeta na bango na kokataka maboko na bango na mbeli ya mompanga na ye, mpenza ete bakamwaki, mpe babandaki kokima liboso na ye; iyo, mpe bazalaki bato moke te na motango; mpe na makasi ya loboko na ye asalaki ete akimisa bango.",
                "38": "Sikawa motoba kati na bango bakweyaki na bilingongo na ye, kasi abomaki moto moko te longola se mokonzi na bango na mompanga na ye; mpe abakolaki maboko mingi na bango lokola matombolamaki na ye, mpe ezalaki moke te.",
                "39": "Mpe esilaki ye kobengana bango mosika, azongaki mpe bamelisaki bitonga na bango mai mpe bazongisaki bango na lopango ya matiti ya mokonzi, mpe nde bayingelaki epayi ya mokonzi, kokumbaka maboko oyo ebakolamaki na mompanga ya Amona, na bango oyo balukaki koboma ye; mpe mamemamaki epayi ya mokonzimpo na litatoli moko ya makambo oyo basalaki."
            },
            "18": {
                "1": "Mpe esalemaki ete mokonzi Lamoni asalaki ete basali na ye batelema mpe batatola makambo nyonso oyo bamonaki mpo na oyo etali likambo yango.",
                "2": "Mpe etatolaki bango nyonso makambo bamonaki, mpe eyokaki ye oyo etali bosembo ya Amona na kobatelaka bitonga na ye, mpe lisusu nguya monene oyo alakisaki na kowelaka na bango oyo balingaki koboma ye, akamwaki mpenza, mpe alobaki: Solo, oyo azali monene koleka moto moko. Tala, ezali ye oyo te Molimo Monene oyo atindaka bitumbu minene ya lolenge oyo likolo ya bato oyo, na ntina ya bobomi na bango?",
                "3": "Mpe bayanolaki mokonzi, mpe balobaki: Soki ezali ye Molimo Monene to moto moko, biso toyebi te; kasi oyo toyebi mingi, ete akoki kobomama te na banguna ya mokonzi; mpe bakokoka te kopanza bitonga ya mokonzi ntango azali elongo na biso, na ntina ya mayele mpe makasi na ye; boye toyebi ete azali moninga na mokonzi. Mpe sikawa, O mokonzi, tondimi te ete moto moko akoki kozala na nguya ya lolenge oyo, mpo toyebi akoki kobomama te.",
                "4": "Mpe sikawa, eyokaki mokonzi maloba oyo, alobaki epayi na bango: Sikawa nayebi ete azali Molimo Monene; mpe ayei na nse na ntango oyo mpo na kobatela bomoi na bino, ete nakoka koboma bino te lokola nasalaki bandeko na bino. Sikawa oyo ezali Molimo Monene oyo batata na biso balobelaki.",
                "5": "Sikawa oyo ezalaki momeseno ya Lamoni, oyo azwaki uta na tata na ye, ete ezali na Molimo Monene moko. Ata bandimaki Molimo Monene moko, babanzaki ete nyonso oyo basalaki ezalaki semba; nzokande, Lamoni abandaki kobanga mingi koleka, na kobangaka ete mbele asalaki mbeba na kobomaka basali na ye;",
                "6": "Mpo abomaki mingi kati na bango mpo bandeko na bango bapanza bitonga na bango na esika ya mai; mpe boye, mpo batikaki bitonga na bango bipanzama babomamaki.",
                "7": "Sikawa ezalaki momeseno ya Balamani oyo ya kotelemaka mpembeni na esika ya mai ya Sebu mpo na kopanza bitonga ya bato, ete na nzela oyo bakoka kobengana mingi kati na oyo bipanzanaki epayi na mboka na bango moko, yango ezalaki momeseno ya bopunzi na kati na bango.",
                "8": "Mpe esalemaki ete mokonzi Lamoni atunaki na basali na ye, kolobaka: Azali wapi moto oyo azali na nguya monene ya lolenge oyo?",
                "9": "Mpe bango balobaki epayi na ye: Tala, azali koleisa bampunda na yo. Sikawa mokonzi atindaki basali na ye, yambo na ntango ya komelisa bitonga na bango mai, ete balengela bampunda mpe makalo na ye mpe bakamba ye na mboka ya Nefi; mpo kuna lipati moko monene elakamaki na tata ya Lamoni, oyo azalaki mokonzi likolo ya mboka mobimba ya Nefi.",
                "10": "Sikawa eyokaki mokonzi Lamoni ete Amona azalaki kolengela bampunda na ye mpe makalo na ye akamwaki mingi koleka, na ntina ya bosembo ya Amona, kolobaka: Solo ezalaki na mosali moko te na kati ya basali na ngai nyonso oyo azali sembo mpenza lokola moto oyo; mpo kutu azali komikundola mitindo na ngai nyonso mpo na kosalela yango.",
                "11": "Sikawa nayebi solo ete oyo ezali Molimo Monene, mpe nazali na mposa na ye ete aya epayi na ngai, kasi nakoki komeka te.",
                "12": "Mpe esalemaki ete esilaki Amona kobongisa bampunda mpe makalo mpo na mokonzi mpe basali na ye, ayingelaki epayi ya mokonzi, mpe amonaki ete elongi ya mokonzi ebongwanaki; boye azalaki penepene na kozonga libanda uta na miso na ye.",
                "13": "Mpe moko ya basali ya mokonzi alobaki epayi na ye, Rabana, oyo ezali, na kolimbolaka, atonda na nguya to mokonzi monene, mpo bazalaki kotala bakonzi na bango lokola bato ya nguya; mpe boye alobaki epayi na ye ete: Rabana, mokonzi alingi ete otikala.",
                "14": "Boye Amona abalukaki epayi na mokonzi mpe alobaki epayi na ye: Nini olingi nasala mpo na yo, O, mokonzi? Mpe mokonzi ayanolaki ye te mpo na ntaka ya ngonga yoko engebene na ntango na bango, mpo ayebaki te nini asengelaki koloba epayi na ye.",
                "15": "Mpe esalemaki ete Amona alobaki epayi na ye lisusu: Nini ezali mposa na yo epayi na ngai? Kasi mokonzi ayanolaki te.",
                "16": "Mpe esalemaki ete Amona, etondisamaki ye na Molimo ya Nzambe, boye ayebaki makanisi ya mokonzi. Mpe alobaki epayi na ye: Ezali mpo oyoki ete nabatelaki basali na yo mpe bitonga na yo, mpe nabomaki sambo ya bandeko na bango na bilingongo mpe na mompanga, mpe nabakolaki maboko ya basusu, mpo na kobatela bitonga mpe basali na yo; tala, ezali oyo nde esali bokamwi na yo?",
                "17": "Nazali koloba epayi na yo, nini yango ezali, ete bokamwi na yo ezala monene? Tala, nazali moto, mpe nazali mosali na yo; boye, nyonso oyo ozali na yango mposa oyo ezali sembo, yango wana nde nakosala.",
                "18": "Sikawa eyokaki mokonzi maloba oyo, akamwaki lisusu, mpo amonaki ete Amona akokaki kososola makanisi na ye; kasi atako bokamwi boye, mokonzi Lamoni afungolaki monoko mpe alobaki epayi na ye boye: Ozali nani? Ezali yo Molimo Monene, oyo ayebi makambo nyonso?",
                "19": "Amona ayanolaki mpe alobaki epayi na ye: Nazali te.",
                "20": "Mpe mokonzi alobaki: oyebi lolenge nini makanisi ya motema na ngai? Okoki koyebisa ngai na mpiko, mpe lobela ngai mpo na oyo etali makambo oyo; mpe lisusu lobela ngai na nguya kani obomaki mpe obakolaki maboko ya bandeko na ngai baoyo bapanzaki bitonga na ngai—",
                "21": "Mpe sikawa, soki olobeli ngai mpo na oyo etali makambo oyo, nyonso oyo ozali na yango mposa nakopesa epayi na yo; mpe soki esengelamaki, nalingaki kokengela yo na mampinga na ngai; kasi nayebi ete yo ozali na nguya mingi koleka bango; nzokande, nyonso oyo ozali na yango mposa nakopesa yango epayi na yo.",
                "22": "Sikawa Amona ezalaki ye na bwania, nzokande na mabe te, alobaki epayi ya Lamoni ete: elingi yo koyokela maloba na ngai, soki nalobeli yo na nguya kani nasali makambo oyo? Mpe oyo ezali likambo nazali na yango mposa uta na yo.",
                "23": "Mpe mokonzi ayanolaki ye, mpe alobaki: Iyo, nakondima maloba na yo nyonso. Mpe boye azwamaki na mayele mabe.",
                "24": "Mpe Amona abandaki kolobela ye na mpiko, mpe alobaki epayi na ye: Ezali yo kondima ete ezali na Nzambe moko?",
                "25": "Mpe ayanolaki, mpe alobaki epayi na ye: Nayebi te nini elingi koloba.",
                "26": "Mpe nde Amona alobaki: Ezali yo kondima ete ezali na Molimo Monene moko?",
                "27": "Mpe alobaki, Iyo.",
                "28": "Mpe Amona alobaki: Oyo ezali Nzambe. Mpe Amona alobaki epayi na ye lisusu: Ezali yo kondima ete Molimo Monene oyo, oyo azali Nzambe, akelaki biloko nyonso ezali na lola mpe na mabele?",
                "29": "Mpe alobaki: Iyo, nandimi ete akelaki biloko nyonso oyo ezali na mabele; kasi nayebi lola te.",
                "30": "Mpe Amona alobi epayi na ye: Lola ezali esika Nzambe afandi mpe banjelu basantu nyonso na ye.",
                "31": "Mpe mokonzi Lamoni alobaki: Ezali likolo ya mabele?",
                "32": "Mpe Amona alobaki: Iyo, mpe atalaka na nse likolo ya bana nyonso ya bato; mpe ayebi makanisi nyonso mpe mikano ya mitema; mpo na loboko na ye bakelamaki nyonso uta na ebandeli.",
                "33": "Mpe mokonzi Lamoni alobaki: Nandimi makambo nyonso olobi. Etindami yo uta na Nzambe?",
                "34": "Amona alobaki epayi na ye: Nazali moto; mpe na ebandeli moto akelamaki na elili ya Nzambe, mpe nabiangami na Molimo Mosantu na ye mpo na koteya makambo oyo epayi ya bato oyo, mpo ete bakoka komemama na boyebi ya oyo wana ezali semba mpe solo;",
                "35": "Mpe ndambo yoko ya Molimo mona afandaka na ngai, oyo apesi ngai boyebi, mpe lisusu nguya engebene na bondimi na ngai mpe mposa oyo ezali na Nzambe.",
                "36": "Sikawa ntango Amona alobaki maloba oyo, abandaki na bokeli ya mokili, mpe lisusu bokeli ya Adama, mpe ayebisaki ye makambo nyonso etali bokwei ya moto, mpe azongelaki koyebisa mpe atiaki liboso na ye masolo ya makomi mpe makomi masantu ya bato, oyo elobamaki na baprofeta, kutu kino na ntango oyo tata na bango, Lehi, atikaki Yelusaleme.",
                "37": "Mpe lisusu azongelaki koyebisa epayi na bango (mpo ezalaki epayi ya mokonzi mpe basali na ye) mibembo nyonso ya batata na bango na esobe, mpe mpasi nyonso na bango na nzala mpe mposa ya mai, mpe bwale na bango, mpe bongo na bongo.",
                "38": "Mpe lisusu azongelaki koyebisa epayi na bango oyo etali botomboki ya Lamani mpe Lemuele, mpe bana mibali ya Yisamaele, iyo, botomboki nyonso na bango asangelelaki bango; mpe asembolaki epayi na bango masolo ya makomi mpe makomi nyonso uta na ntango Lehi atikaki Yelusaleme kino na ntango ya lelo.",
                "39": "Kasi oyo ezali nyonso te; mpo asembolaki epayi na bango mwango ya bosikoli, oyo molengelamaki uta na bokeli ya mokili; mpe lisusu ayebisaki epayi na bango oyo etali boyei ya Klisto, mpe misala nyonso ya Nkolo nde ayebisaki epayi na bango.",
                "40": "Mpe esalemaki ete nsima ya kolobaka makambo oyo nyonso, mpe kolimbolaka yango na mokonzi, ete mokonzi andimaki maloba na ye nyonso.",
                "41": "Mpe abandaki kobondela epayi ya Nkolo, kolobaka: O, Nkolo, lakisa boboto; engebene na boboto na yo ya beboo oyo ozalaki na yango likolo ya bato ya Nefi, lakisa boboto likolo na ngai, mpe bato na ngai.",
                "42": "Mpe sikawa, ntango alobaki oyo, akweyaki na mabele, lokola soki akufaki.",
                "43": "Mpe esalemaki ete basali na ye bakamataki ye mpe bamemaki ye epayi ya mwasi na ye, mpe balalisaki ye likolo ya mbeto; alalaki lokola soki akufaki na ntaka ya mikolo mibale mpe butu mibale; mpe mwasi na ye, mpe bana mibali na ye, mpe bana basi na ye balelaki ye, na lolenge ya Balamani, kolelaka mingi liwa na ye."
            },
            "19": {
                "1": "Mpe esalemaki ete nsima ya mikolo mibale mpe butu mibale bazalaki penepene na kokamata nzoto na ye mpe kolalisa yango na lilita, oyo basalaki mpo na ntina ya bokundi bakufi na bango.",
                "2": "Sikawa mwasi mokonzi eyokaki ye nsango ya lokumu ya Amona, boye atindaki moto mpe azalaki na mposa ete ayingela epayi na ye.",
                "3": "Mpe esalemaki ete Amona asalaki lokola atindamaki, mpe ayingelaki epayi ya mwasi mokonzi, mpe azalaki na mposa ya koyeba nini alingaki ete asala.",
                "4": "Mpe alobaki epayi na ye: Basali ya mobali na ngai bayebisi epayi na ngai ete ozali profeta ya Nzambe mosantu, mpe ete ozali na nguya ya kosala misala mingi ya nguya na nkombo na ye;",
                "5": "Boye, soki ezali bongo, ngai nalingi ete oyingela mpe otala mobali na ngai, mpo azali kolala likolo ya mbeto na ye mpo na ntaka ya mikolo mibale mpe butu mibale; mpe boko bato balobi ete akufi te, kasi basusu balobi ete akufi mpe azali kolumba solo, mpe asengelaki kotiama na lilita; kasi mpo na ngai moko, na ngai azali kolumba solo te.",
                "6": "Sikawa, oyo ezali likambo Amona azalaki na yango mposa, mpo ayebaki ete mokonzi Lamoni azalaki na nse ya nguya ya Nzambe; ayebaki ete elamba ya mwindo ya bozangi boyambi ezalaki kobenganama mosika uta na mayele na ye, mpe pole oyo engengisaki mayele na ye, oyo ezalaki pole ya nkembo ya Nzambe, oyo ezalaki pole ya kokamwa ya bolamu na ye—iyo, pole oyo ekotisaki bosepeli ya lolenge wana kati na molimo na ye, nsima ya kolongolaka lipata ya molili, mpe ete pole ya bomoi ya libela engengisaki molimo na ye, iyo, ayebaki ete oyo elongaki nzoto ya nzoto na ye ya mosuni, mpe amemamaki mosika na Nzambe—",
                "7": "Boye, nini mwasi mokonzi azalaki na yango mposa ezalaki bobele mposa na ye. Boye, ayingelaki mpo na kotala mokonzi engebene na oyo ezalaki mposa ya mwasi ya mokonzi mpo na ye; mpe amonaki mokonzi, mpe ayebaki ete azalaki ya kokufa te.",
                "8": "Mpe alobaki epayi ya mwasi mokonzi: Akufi te, kasi alali na Nzambe, mpe na mokolo ya nsima akolamuka lisusu; boye bokunda ye te.",
                "9": "Mpe Amona alobaki epayi na ye: Ezali yo kondima oyo? Mpe alobaki epayi na ye: Nazali na litatoli te longola se liloba na yo, mpe liloba ya basali na biso; nzokande nandimi ete ekozala engebene na oyo olobi.",
                "10": "Mpe Amona alobaki epayi na ye: Opambolami na ntina ya bondimi koleka ya yo; nalobi epayi na yo, mwasi, ezali te na bondimi monene ya lolenge oyo na kati ya bato nyonso ya Banefi.",
                "11": "Mpe esalemaki ete akengelaki likolo ya mbeto ya mobali na ye, uta na ntango wana kutu kino na ntango wana na mokolo ya nsima oyo Amona alakaki ete akolamuka.",
                "12": "Mpe esalemaki ete alamukaki, engebene na maloba ya Amona; mpe lokola alamukaki, asembolaki loboko na ye epayi na mwasi, mpe alobaki: Nkombo ya Nzambe epambolama, mpe opambolami.",
                "13": "Mpo lokola solo ozali na bomoi, tala, namonaki Mosikoli na ngai; mpe akoya mpe akobotama na mwasi, mpe akosikola bato nyonso oyo bakondima na nkombo na ye. Sikawa, ntango alobaki maloba oyo, motema na ye evimbaki kati na ye, mpe akweyaki lisusu na mabele mpo na bosepeli; mpe mwasi mokonzi akweyaki na nse mpe lokola, mpo alongamaki na Molimo.",
                "14": "Sikawa Amona komonaka ete Molimo ya Nkolo asopanaki engebene na sambo na ye likolo ya Balamani, bandeko na ye, baoyo bazalaki ntina ya boleli mingi mpenza na kati ya Banefi, soki te na kati ya bato nyonso ya Nzambe na ntina ya mabe na bango mpe mimesano na bango, akweyaka likolo ya mabolongo na ye, mpe abandaki kosopa molimo na ye na losambo mpe bopesi matondi na Nzambe mpo na nini asalaki mpo na bandeko na ye; mpe lisusu alongamaki na bosepeli; mpe boye bango nyonso misato bakweyaki na mabele.",
                "15": "Sikawa, ntango basali ya mokonzi bamonaki ete bakweyaki, bango mpe lokola babandaki kobelela epayi na Nzambe, mpo bobangi ya Nkolo boyaki likolo na bango mpe lokola, mpo ete ezalaki bango oyo batelemaki liboso ya mokonzi mpe batatolaki epayi na ye mpo na oyo etali nguya monene ya Amona.",
                "16": "Mpe esalemaki ete babelelaki nkombo ya Nkolo, na makasi na bango, kutu kino bakweyaki na mabele, longola se ezalaki na moko ya basi ya Balamani, oyo kani nkombo na ye ezalaki Abisi, mpe ye abongwamaki epayi ya Nkolo uta mibu mingi, na ntina ya limoni moko monene ya tata na ye—",
                "17": "Boye, lokola abongwanaki na Nkolo, mpe lokola ayebisaki yangna mokolo moko te, boye, emonaki ye ete basali nyonso ya Lamoni bakweyaki na mabele, mpe lisusu nkolo na ye, mwasi mokonzi, mpe mokonzi, mpe Amona balalaki makalekale likolo ya mabele, ayebaki ete ezalaki nguya ya Nzambe; mpe lokola abanzaki ete libaku oyo, na kosalaka ete eyebana epayi ya bato nini ekomeli bango, ete na komonaka likambo oyo ekosala ete bango bandima nguya ya Nzambe, boye, akimaki mbangu uta ndako na ndako, koyebisaka yango epayi ya bato.",
                "18": "Mpe babandaki kosangana elongo epayi na ndako ya mokonzi. Mpe kuna lokola bayaki ebele, mpe na bokamwi na bango, bamonaki mokonzi, mpe mwasi mokonzi, mpe basali na bango makalekale likolo ya mabele, mpe bango nyonso balalaki kuna lokola soki bakufaki; mpe bamonaki Amona, mpe tala azalaki Monefi.",
                "19": "Mpe sikawa bato babandaki koyima-yima na kati na bango moko; boko bato babandaki kolobaka ete ezalaki mabe monene oyo eyaki likolo na bango, soki te likolo ya mokonzi mpe ndako na ye, mpo apesaki nzela ete Monefi atikala na mboka.",
                "20": "Kasi basusu bapamelaki bango, kolobaka: Mokonzi nde amemi mabe oyo likolo ya ndako na ye, mpo abomaki basali na ye baoyo batikaki bitonga na bango bipanzana na mai ya Sebu.",
                "21": "Mpe lisusu bapamelamaki na bango oyo batelemaki na mai ya Sebu mpe bapanzaki bitonga oyo ezalaki ya mokonzi, mpo bazalaki na nkanda na Amona na ntina ya motango ya bandeko na bango oyo abomaki na mai ya Sebu, wana ezalaki bango kobatela bitonga ya mokonzi.",
                "22": "Sikawa, moko na bango, oyo na ye ndeko abomamaki na mompanga ya Amona, lokola azalaki na nkanda koleka na Amona, abendaki mompanga na ye mpe abelemaki ete akoka kotika yango kokweya likolo ya Amona, mpo na koboma ye; mpe lokola atombolaki mompanga mpo na kokata ye, tala, akweyaki mokufi.",
                "23": "Sikawa tomoni ete Amona akokaki kobomama te, mpo Nkolo alobaki epayi ya Mosiya, tata na ye: Nakobatela ye, mpe ekosalemela ye engebene na bondimi na yo—boye, Mosiya atikalaki kopesa ye na maboko ya Nkolo.",
                "24": "Mpe esalemaki ete ntango ebele ya bato oyo bamonaki ete moto akweyaki mokufi, oyo atombolaki mompanga na ye mpo na koboma Amona, bobangi eyaki likolo na bango nyonso, mpe bamekaki te kotia maboko na bango mpo na kosimba ye to moko na bango oyo bakweyaki; mpe babandaki kokamwa lisusu na kati na bango moko nini ekokaki kozala ntina ya nguya ya monene wana, soki te nini makambo oyo nyonso elingaki koloba.",
                "25": "Mpe esalemaki ete ezalaki na bato mingi na kati na bango oyo balobaki ete Amona azalaki Molimo Monene, mpe basusu balobaki ete atindamaki na Molimo Monene;",
                "26": "Kasi basusu bapamelaki bango nyonso, kolobaka ete azalaki dongolomiso, oyo atindamaki uta na Banefi mpo na konyokola bango.",
                "27": "Mpe ezalaki na boko bato oyo balobaki ete Amona atindamaki na Molimo Monene mpo na kotungisa bango na ntina ya mabe na bango; mpe ete Molimo Monene oyo akengelaka Banefi ntango nyonso, oyo abikisaka bango ntango nyonso uta na maboko na bango; mpe balobaki ete ezalaki Molimo Monene oyo abebisaki mingi ya bandeko na bango, Balamani.",
                "28": "Mpe boye boweli ebandaki kozala makasi mpenza na kati na bango. Mpe ntango ewelaki bango boye, mwasi mosali oyo asalaki ete ebele ya bato basangani ayaki, mpe lokola amonaki boweli oyo ezalaki na kati ya ebele ya bato oyo azalaki na mawa mpenza, kutu kino na mai ya miso.",
                "29": "Mpe esalemaki ete akendaki kokamata mwasi mokonzi na loboko, ete mbele akoka kotelemisa ye uta na mabele; mpe sasaipi lokola asimbaki loboko na ye atelemeki na makolo na ye, mpe agangaki na mongongo makasi, kolobaka: O Yesu mopambolami, oyo abikisi ngai uta na lifelo ya nsomo! O Nzambe mopambolami, zala na boboto likolo ya bato oyo!",
                "30": "Mpe elobaki ye makambo oyo, abetaki maboko na ye, lokola atondaki na bosepeli, kolobaka maloba mingi oyo masosolamaki te; mpe esalaki ye oyo, akamataki mokonzi, Lamoni, na loboko, mpe tala atelemeki na makolo na ye.",
                "31": "Mpe ye, sasaipi, ntango amonaki boweli boye ezalaki na kati ya bato na ye, abelemaki mpe abandaki kopamela bango, mpe koteya bango maloba oyo ayokaki uta na monoko ya Amona; mpe lokola mingi bayokaki maloba na ye bandimaki, mpe babongwanaki epayi ya Nkolo.",
                "32": "Kasi mingi na kati na bango balingaki te koyoka maloba na ye; boye bakendaki nzela na bango.",
                "33": "Mpe esalemaki ete ntango Amona alamukaki asalisaki lisusu bango, mpe basali ya Lamoni nyonso basalaki mpe lokola; mpe nyonso basakolaki epayi ya bato se likambo moko wana kaka—ete mitema na bango mibongwanaki; mpe bazalaki lisusu te na mposa ya kosala mabe.",
                "34": "Mpe tala, mingi bayebisaki epayi ya bato ete bamonaki banjelu mpe basololaki elongo na bango; mpe boye balobelaki bango makambo etali Nzambe, mpe etali bosembo na ye.",
                "35": "Mpe esalemaki ete ezalaki na mingi baoyo bandimaki maloba na bango; mpe mingi lokola bandimaki babatisamaki; mpe bakomaki boko bato ya sembo, mpe batiaki eklezia na kati na bango.",
                "36": "Mpe boye mosala ya Nkolo ebandaki na kati ya Balamani; boye Nkolo abandaki kosopa Molimo na ye likolo na bango; mpe tomoni ete loboko na ye etandolamaki na bato nyonso oyo bakoyambola mpe bakondima na nkombo na ye."
            },
            "20": {
                "1": "Mpe esalemaki ete etiaki bango eklezia moko na mboka wana, mokonzi Lamoni azalaki na mposa ete Amona akende elongo na ye na mboka ya Nefi, ete akoka kolakisa ye epayi ya tata na ye.",
                "2": "Mpe mongongo ya Nkolo eyaki na Amona, kolobaka: Okomata te na mboka ya Nefi, mpo tala, mokonzi akoluka bomoi na yo; kasi osengeli kokende na mboka ya Midoni; mpo tala, ndeko na yo Alona, mpe lisusu Muloki mpe Ama bazali na boloko.",
                "3": "Sikawa esalemaki ete eyokaki Amona makambo oyo, alobaki epayi ya Lamoni: tala, ndeko na ngai ya mobali mpe bandeko na ngai bandimi bazali na boloko na Midoni, mpe nakeyi ete nakoka kokangola bango.",
                "4": "Sikawa Lamoni alobaki epayi na Amona: Nayebi, na bokasi ya Nkolo okoki kosala makambo nyonso. Kasi tala, nakokende elongo na yo na mboka ya Midoni; mpo mokonzi na mboka ya Midoni, oyo kani nkombo ezali Atiomino, azali moninga na ngai; boye nakokende na mboka ya Midoni, ete nabondela mokonzi ya mboka, mpe akobimisa bandeko na yo uta na boloko. Sikawa Lamoni alobaki epayi na ye: Nani alobeli yo ete bandeko na yo bazali na boloko?",
                "5": "Mpe Amona alobaki epayi na ye: Moto moko ayebisaki ngai te, longola se soki ezali Nzambe; mpe alobaki epayi na ngai—Kende kokangola bandeko na yo bandimi, mpo bazali na boloko na mboka ya Midoni.",
                "6": "Sikawa eyokaki Lamoni oyo asalaki ete basali na ye babongisa bampunda mpe makalo na ye.",
                "7": "Mpe alobaki epayi ya Amona: Yaka, nakokende elongo na yo na mboka ya Midoni, mpe kuna nakosamba na mokonzi ete abimisa bandeko na yo uta na boloko.",
                "8": "Mpe esalemaki ete lokola Amona mpe Lamoni bazalaki na mobembo kuna, bakutanaki na tata ya Lamoni, oyo azalaki mokonzi likolo ya mboka mobimba.",
                "9": "Mpe tala, tata ya Lamoni alobaki epayi na ye: Mpo na nini oyaki te na lipati na mokolo monene mona ntango nasalaki lipati mpo na bana mibali na ngai, mpe mpo na bato na ngai?",
                "10": "Mpe alobaki lisusu: Wapi ozali kokende elongo na Monefi oyo, oyo azali moko ya bana ya mobuki lokuta?",
                "11": "Mpe esalemaki ete Lamoni azongelaki koyebisa epayi na ye wapi azalaki kokendeke, mpo abangaki kotumola ye.",
                "12": "Mpe lisusu ayebisaki ye ntina nyonso ya bowumeli na ye na bokonzi na ye moko, ete akendaki te na lipati oyo tata na ye alengelaki.",
                "13": "Mpe sikawa ntango Lamoni azongelaki koyebisa epayi na ye makambo oyo nyonso, tala, na bokamwi na ye, tata na ye asilikaki na ye, mpe alobaki: Lamoni, ozali kokende kokangola Banefi baye, baoyo bazali bana mibali ya mobuki lokuta. Tala, ayongolaki batata na biso; mpe sikawa bana na ye lisusu bayei na kati na biso ete bakoka, na mayele mabe na bango mpe bokosi na bango, kobuba biso, ete bango mpe lokola bakoka koyongola bozwi na biso.",
                "14": "Sikawa tata ya Lamoni atindaki ye ete aboma Amona na mompanga. Mpe atindaki ye lisusu ete akende te na mboka ya Midoni, kasi azonga elongo na ye na mboka ya Yisamaele.",
                "15": "Kasi Lamoni alobaki epayi na ye: Nakoboma Amona te, mpe nakozonga te na mboka ya Yisamaele, kasi nakokende na mboka ya Midoni ete nakoka kotika bandeko ya Amona, mpo nayebi ete bazali bato bayengebene mpe baprofeta basantu ya Nzambe ya solo.",
                "16": "Sikawa eyokaki tata na ye maloba oyo, asilikaki na ye, mpe abendaki mompanga na ye ete akoka kobamba ye na mabele.",
                "17": "Kasi Amona atelemaki mpe alobaki epayi na ye: Tala, okoboma mwana mobali na yo te; nzokande, elingaki kozala malamu mingi ete ye akweya na esika na yo, mpo tala, asili koyambola masumu na ye; kasi soki okwei na ntango oyo, na nkanda na yo, molimo na yo ekoki kobikisama te.",
                "18": "Mpe lisusu, elongobani ete otika; mpo soki obomi mwana mobali na yo, oyo azali moto azangi elindo, makila na ye makoganga uta na nse na Nkolo Nzambe na ye, mpo bobekoli ekoya likolo na yo; mpe mbele okobungisa molimo na yo.",
                "19": "Sikawa elobaki Amona maloba oyo epayi na ye, ayanolaki, kolobaka: Ngai nayebi ete soki nabomi mwana mobali na ngai, ete nakotangisa makila mazangi ekweyeli; mpo ozali moto oyo alukaki kobebisa ye.",
                "20": "Mpe asembolaki loboko na ye mpo na koboma Amona. Kasi Amona atelemelaki mabete na ye, mpe lisusu atutaki loboko na ye mpo ete akoka kosalela yango te.",
                "21": "Sikawa emonaki mokonzi ete Amona akokaki koboma ye, abandaki kosamba na Amona ete abikisa bomoi na ye.",
                "22": "Kasi Amona atombolaki mompanga na ye, mpe alobaki epayi na ye: Tala, nakobeta yo longola se soki opesi nzela epayi na ngai ete bandeko na ngai babimisama uta na boloko.",
                "23": "Sikawa mokonzi, lokola azalaki kobanga ete abungisa bomoi na ye, alobaki: Soki okobikisa ngai nakopesa epayi na yo nyonso oyo okosenga, kutu kino na ndambo ya bokonzi na ngai.",
                "24": "Sikawa ntango Amona amonaki ete asalaki likolo ya mokonzi na mobange engebene na mposa na ye, alobaki epayi na ye: Soki opesi nzela ete bandeko na ngai babimisama uta na boloko, mpe lisusu ete Lamoni akoka kotikala kaka na bokonzi na ye, mpe ete ozala na nkanda na ye te, kasi otika ete akoka kosala engebene na mposa ya ye moko mpo na eloko nyonso oyo akanisi, nde nakobikisa yo; soki te nakobeta yo na mabele.",
                "25": "Sikawa elobaka Amona maloba oyo, mokonzi abandaki kosepela na ntina ya bomoi na ye.",
                "26": "Mpe ntango amonaki ete Amona azalaki te na mposa ya koboma ye, mpe ntango amonaki lisusu bolingo monene oyo azalaki na yango mpo na mwana mobali na ye Lamoni, akamwaki mingi koleka, mpe alobaki: Mpo oyo ezali nyonso oyo ozali na yango mposa, ete nabimisa bandeko na yo bandimi, mpe nandima ete mwana mobali na ngai Lamoni atikala kaka na bokonzi na ye, tala, nakopesa nzela epayi na yo ete mwana mobali na ngai akoka kotikala kaka na bokonzi na ye uta na ntango oyo mpe libela; mpe nakoyangela ye lisusu te—",
                "27": "Mpe nakopesa nzela epayi na yo ete bandeko na yo bandimi bakoka kobimisama uta na boloko, mpe yo mpe bandeko na yo bandimi bokoka koya epayi na ngai, na bokonzi na ngai; mpo nakozala na mposa monene ya komona yo. Mpo mokonzi akamwaki mingi na maloba oyo alobaki, mpe lisusu na maloba oyo elobamaki na mwana mobali na ye Lamoni, boye azalaki na mposa ya koyekola yango.",
                "28": "Mpe esalemaki ete Amona mpe Lamoni bakobaki mobembo na bango na mboka ya Midoni. Mpe Lamoni asungamaki na miso ya mokonzi ya mboka; boye bandeko bandimi ya Amona bamemamaki libanda uta na boloko.",
                "29": "Mpe ntango Amona akutanaki na bango azalaki na mawa mingi koleka, mpo tala bazalaki bolumbu, mpe mposo na bango epalolamaki mingi mpenza na ntina ya kozalaka ya kokangama na singa singa makasi. Mpe lisusu bayokaki mpasi ya nzala, mposa ya mai, mpe ndenge nyonso ya mitungisi; nzokande bazalaki na bompikiliki na bampasi na bango nyonso.",
                "30": "Mpe, lokola esalemaki, ezalaki nsuka na bango ya kokweya na maboko ya bato ya motema makasi mingi koleka mpe ya matoyi mangongi mingi koleka; boye balingaki te koyoka maloba na bango, mpe babenganaki bango libanda, mpe babetaki bango, mpe babimisaki bango uta ndako na ndako, mpe uta esika na esika, kutu kino bakomaki na mboka ya Midoni; mpe kuna bakamatamaki mpe babwakamaki na boloko, mpe bakangamaki na singa makasi, mpe babombamaki na boloko mpo na mikolo mingi, mpe bakangolamaki na Lamoni mpe Amona."
            },
            "21": {
                "intro": "Lisolo moko ya mateya ya Alona, mpe Muloki, mpe bandeko na bango bandimi, epayi ya Balamani.",
                "1": "Sikawa ntango Amona mpe bandeko na ye bakabwanaki na ndelo ya mboka ya Balamani, tala Alona akendaki mobembo na ye na mboka oyo Balamani babiangaki Yelusaleme, kobiangaka yango na lolenge ya mboka ya mbotama ya batata na bango; mpe ezalaki mosika kuna ya kokangana na ndelo ya Mormon.",
                "2": "Sikawa Balamani mpe Baamaleki mpe bato ya Amuloni batongaki engumba moko monene, oyo ebiangamaki Yelusaleme.",
                "3": "Sikawa Balamani na bango moko bazalaki mpenza mitema makasi, kasi Baamaleki mpe Baamuloni bazalaki lisusu mitema makasi mingi koleka; boye basalaki ete Balamani bayeisa mitema na bango makasi, ete bayika bokasi na nkuna mpe bonsomo na bango.",
                "4": "Mpe esalemaki ete Alona ayaki na engumba ya Yelusaleme, mpe abandaki koteya Baamaleki. Mpe abandaki koteya bango na basinagoga na bango, mpo batongaki basinagoga na bango engebene na molongo ya Banewolo; mpo mingi ya Baamaleki mpe Baamuloni bazalaki na molongo ya Banewolo.",
                "5": "Boye, lokola Alona ayingelaki kati na moko ya basinagoga na bango mpo na koteya bato, mpe lokola azalaki kolobelaka bango, tala Moamaleki moko atelemaki mpe abandaki kowela na ye, kolobaka: Nini ezali oyo ozali kotatola? Emonaki yo anjelu? Mpo na nini banjelu bamonani epayi na biso te? Tala bato oyo ezali bango bato malamu lokola bato na yo te?",
                "6": "Olobi lisusu, longola se soki toyamboli tokowa. Lolenge kani eyebi yo makanisi mpe mokano ya mitema na biso? Lolenge kani eyebi yo ete tozali na ntina ya koyambola? Lolenge kani eyebi yo ete tozali boko bato ya sembo te? Tala, totongi bandako esantu, mpe tosanganaka esika moko mpo na kokumbamela Nzambe. Tondimi ete Nzambe akobikisa bato nyonso.",
                "7": "Sikawa Alona alobaki epayi na ye: Endimi yo ete Mwana ya Nzambe akoya mpo na kosikola bato uta na masumu na bango?",
                "8": "Mpe moto yango alobaki epayi na ye: Tondimi ete oyebi likambo ya lolenge oyo te. Tondimi mimesano oyo ya liboma te. Tondimi ete oyebi makambo ekoya te, mpe tondimi ete batata na yo mpe lisusu ete batata na biso bayebaki mpo na oyo etali makambo oyo balobaki, mpo na oyo esengeli koya te.",
                "9": "Sikawa Alona abandaki kofungolela bango makomi mpo na oyo etali boyei ya Klisto, mpe lisusu oyo etali bosekwi ya bakufi, mpe ete bosikoli ekoki kozala te mpo na bato nyonso longola se soki ezali na nzela ya liwa mpe mpasi ya Klisto, mpe bomikabi ya makila na ye.",
                "10": "Mpe esalemaki ete lokola abandaki kosembola makambo oyo epayi na bango basilikaki na ye, mpe babandaki koseka ye; mpe balingaki te koyoka maloba oyo alobaki.",
                "11": "Boye, emonaki ye ete balingaki koyoka maloba na ye te, abimaki libanda ya sinagoga na bango, mpe akomaki na mboka moke oyo ebiangamaki Ani-Ati, mpe kuna akutaki Muloki koteyaka liloba epayi na bango; mpe lisusu Ama mpe bandeko na ye. Mpe bawelaki na bato mingi mpo na oyo etali liloba.",
                "12": "Mpe esalemaki ete bamonaki ete bato balingaki koyeisa mitema na bango makasi, boye balongwaki mpe bakomaki na mboka ya Midoni. Mpe bateyaki liloba epayi ya bato mingi, mpe bato moke kaka bandimaki maloba oyo bateyaki.",
                "13": "Nzokande, Alona mpe yoko motango ya bandeko na ye bakamatamaki mpe babwakamaki kati na boloko, mpe ndambo ya bato batikali kati na bango bakimaki uta na mboka ya Midoni epayi na mboka ya bikolo nzinganzinga mpembeni.",
                "14": "Mpe bango oyo babwakamaki kati na boloko bayokaki mpasi ya makambo mingi, mpe bakangolamaki na loboko ya Lamoni mpe Amona, mpe baleisamaki mpe balatisamaki.",
                "15": "Mpe bakendaki lisusu kosakola liloba, mpe boye bakangolamaki mpo na mbala ya yambo uta na boloko; mpe boye bayokaki mpasi.",
                "16": "Mpe bakendaki bisika nyonso bakambamaki na Molimo ya Nkolo, koteyaka liloba ya Nzambe na basinagoga nyonso ya Baamaleki, soki te na mangomba nyonso ya Balamani wapi bakokaki kondimama.",
                "17": "Mpe esalemaki ete Nkolo abandaki kopambola bango, na lolenge ete bamemaki mingi na boyebi ya bosolo; iyo, bandimisaki mingi mpo na oyo etali masumu na bango, mpe mpo na oyo etali mimesano ya batata na bango, oyo ezalaki alima te.",
                "18": "Mpe esalemaki ete Amona mpe Lamoni bazongaki uta na mboka ya Midoni na mboka ya Yisamaele, oyo ezalaki mboka ya bosangoli libula na bango.",
                "19": "Mpe mokonzi Lamoni alingaki lisusu te kotika ete Amona asalela ye, to azala mosali na ye.",
                "20": "Kasi asalaki ete basinagoga etongama na mboka ya Yisamaele; mpe asalaki ete bato na ye, soki te bato oyo bazalaki na nse ya boyangeli na ye basanganaka elongo.",
                "21": "Mpe asepelaki na ntina na bango, mpe alakisaki bango makambo mingi. Mpe lisusu asakolaki epayi na bango ete bazalaki boko bato oyo bazalaki na nse na ye, mpe ete bazalaki bato nsomi, ete bazalaki bansomi uta na minyokoli ya mokonzi, tata na ye; mpo ete tata na ye apesaki nzela epayi na ye ete akoka koyangela likolo ya bato oyo bazalaki na mboka ya Yisamaele, mpe na mboka nyonso nzinganzinga mpembeni.",
                "22": "Mpe lisusu ayebisaki epayi na bango ete bakoka kozala na lipanda ya kokumbamelaka Nkolo Nzambe na bango engebene na mposa na bango, na bisika nyonso bazalaki, soki bazalaki na mboka oyo ezalaki na nse ya boyangeli ya mokonzi Lamoni.",
                "23": "Mpe Amona ateyaki epayi ya bato ya mokonzi Lamoni; mpe esalemaki ete alakisaki bango makambo nyonso oyo etali makambo ya bosembo. Mpe alendisaki bango mokolo na mokolo, na molende nyonso; mpe bayokaki liloba na ye, mpe bazalaki na mpila mpo na kobombaka mitindo ya Nzambe."
            },
            "22": {
                "1": "Sikawa, lokola Amona azalaki boye koteyaka ntango nyonso bato ya Lamoni, tokozongela lisolo ya Alona mpe bandeko na ye; mpo esilaki ye kolongwa uta na mboka ya Midoni akambamaki na Molimo na mboka ya Nefi, kutu na ndako ya mokonzi oyo azalaki likolo ya mokili mobimba longola se mboka ya Yisamaele; mpe azalaki tata ya Lamoni.",
                "2": "Mpe esalemaki ete akotaki epayi na ye kati na ndako monene ya mokonzi, elongo na bandeko na ye, mpe amigumbamaki liboso ya mokonzi, mpe alobaki epayi na ye: Tala, O mokonzi, tozali bandeko ya Amona, baoyo okangolaki uta na boloko.",
                "3": "Mpe sikawa, O mokonzi, soki olingi kobatela bomoi na biso, tokozala basali na yo. Mpe mokonzi alobaki epayi na bango: Botelema, mpo nakotikela bino bomoi na bino, mpe nakolinga ete bozala basali na ngai te; kasi ngai nakokangama kaka ete bosalisa ngai; mpo nazalaki mwa moke na mobulu na mayele na ngai na ntina ya motema ya bokabi monene ya maloba ya ndeko na bino Amona; mpe nazali na mposa ya koyeba ntina nini ayei te uta na Midoni elongo na bino.",
                "4": "Mpe Alona alobaki epayi ya mokonzi: Tala, Molimo ya Nkolo abiangi ye na nzela mosusu; akendaki na mboka ya Yisamaele, koteya bato ya Lamoni.",
                "5": "Sikawa mokonzi alobaki epayi na bango: Nini ezali oyo bolobi etali Molimo ya Nkolo? Tala, oyo ezali likambo oyo epesi ngai mobulu.",
                "6": "Mpe lisusu, nini ezali oyo Amona alobaki—Soki oyamboli okobikisama, mpe soki oyamboli te, okobwakama mosika na mokolo ya nsuka?",
                "7": "Mpe Alona ayanolaki ye mpe alobaki epayi na ye: Ezali yo kondima ete ezali na Nzambe moko? Mpe mokonzi alobaki: Nayebi ete Baamaleki balobi ete ezali na Nzambe moko, mpe napesaki ndingisa epayi na bango ete batonga bandako esantu, ete bamisangisa elongo mpo na kokumbamela ye. Mpe soki sikawa olobi ezali na Nzambe moko, tala nakondima.",
                "8": "Mpe sikawa ntango Alona ayokaki oyo, motema na ye ebandaki kosepela, mpe alobaki: Tala, solo lokola ozali na bomoi, O mokonzi, ezali na Nzambe moko.",
                "9": "Mpe mokonzi alobaki: Ezali Nzambe yango Molimo Monene wana oyo abimisaki batata na biso uta na mboka ya Yelusaleme?",
                "10": "Mpe Alona alobaki epayi na ye: Iyo, azali Molimo Monene wana, mpe akelaki biloko nyonso na lola mpe na mabele. Ezali yo kondima oyo?",
                "11": "Mpe alobaki: Iyo, nandimi ete Molimo Monene akelaki biloko nyonso, mpe nazali na mposa ete olobela ngai oyo etali makambo oyo nyonso, mpe nakondima maloba na yo.",
                "12": "Mpe esalemaki ete emonaki Alona ete mokonzi alingaki kondima maloba na ye, abandaki uta na bokeli ya Adama, kotangaka makomi epayi ya mokonzi—lolenge kani Nzambe akelaki moto na elilingi ya ye moko, mpe ete Nzambe apesaki ye mitindo, mpe na ntina ya bobuki mobeko, moto akweyaki.",
                "13": "Mpe Alona alimbolaki epayi na ye makomi uta na bokeli ya Adama, kotalisaka mpe kolimbolaka bokwei ya moto liboso na ye, mpe ezaleli na bango ya mosuni mpe lisusu mwango ya bosikoli, oyo molengelamaki uta na bokeli ya mokili, na nzela ya Klisto, mpo na nyonso oyo akondima na nkombo na ye.",
                "14": "Mpe uta moto akweyaka akokaki kozala na litomba ya eloko moko te na ye moko; kasi mpasi mpe liwa ya Klisto ezalaki bomikabi mpo na masumu na bango, na nzela ya bondimi mpe boyamboli, mpe bongo na bongo; mpe ete akati singa ya liwa, ete lilita ezala na elonga te, mpe ete esweli ya liwa emelama mpenza na elikya ya nkembo; mpe Alona alimbolaki makambo oyo epayi ya mokonzi.",
                "15": "Mpe esalemaki ete esilaki Alona kolimbola makambo oyo epayi na ye, mokonzi alobaki: Nini nakosala mpo ete nakoka kozala na bomoi ya seko boye olobeli? Iyo, nini nakosala mpo ete nakoka kobotama na Nzambe, ete molimo oyo ya nkuna epikolama uta na motema na ngai, mpe kozwa Molimo na ye, ete nakoka kotondisama na bosepeli, ete nakoka kobwakama te mosika na mokolo ya nsuka? Tala, elobaki ye, nakotika nyonso nazali na yango, iyo, nakotika bokonzi na ngai, ete nakoka kozwa bosepeli monene boye.",
                "16": "Kasi Alona alobaki epayi na ye: Soki ozali na mposa ya likambo oyo, soki okogumbama liboso ya Nzambe, iyo, soki okoyambola masumu na yo nyonso, mpe okogumbama liboso ya Nzambe, mpe okobelela na nkombo na ye na bondimi, kondimaka ete okozwa, nde okozwa elikya oyo ozali na yango mposa.",
                "17": "Mpe esalemaki ete elobaki Alona maloba oyo, mokonzi agumbamaki na nse liboso ya Nkolo, likolo ya mabolongo na ye; iyo, amilalisaki likolo ya mabele, mpe alelaki makasi, kolobaka:",
                "18": "O Nzambe, Alona ayebisi ngai ete Nzambe ezali; mpe soki Nzambe azali, mpe soki ozali Nzambe, ndima oyebama epayi na ngai, mpe nakotika masumu na ngai nyonso mpo na koyeba yo, mpe ete nakoka kotelemisama na bakufi, mpe nabikisama na mokolo ya nsuka. Mpe sikawa elobaki mokonzi maloba oyo, abetamaki lokola soki akufaki.",
                "19": "Mpe esalemaki ete basali na ye bakimaki mpe balobelaki mwasi mokonzi nyonso oyo makomaki epayi ya mokonzi. Mpe ayaki epayi ya mokonzi; mpe ntango amonaki ye alalaki lokola soki akufaki, mpe lisusu Alona mpe bandeko na ye batelemi mpembeni lokola soki bazalaki ntina ya bokwei na ye, asilikaki na bango, mpe atindaki ete basali na ye, soki te basali ya mokonzi, bakamata bango mpe baboma bango.",
                "20": "Sikawa basali bamonaki ntina ya bokwei ya mokonzi, boye bamekaki te kotia maboko na bango likolo ya Alona mpe bandeko na ye; mpe basambaki elongo na mwasi mokonzi kolobaka: Ntina nini etindi yo ete toboma bato oyo, ntango tala moko kati na bango azali makasi mingi koleka biso Nyonso? Boye tokokweya liboso na bango.",
                "21": "Sikawa emonaki mwasi mokonzi bobangi ya basali abandaki mpe lokola kobanga mpenza, mbele mabe makweyela ye. Mpe atindaki basali na ye bakende kobianga bato, ete bakoka koboma Alona mpe bandeko na ye.",
                "22": "Sikawa ntango Alona amonaki mokano ya mwasi mokonzi, ye, koyebaka lisusu ete mitema ya bato ezali makasi, abangaki mbele ebele ya bato basangana elongo, mpe ezala boweli mpe mbilinga-mbilinga na kati na bango; boye asembolaki loboko na ye mpe atelemisaki mokonzi uta na mabele, mpe alobaki epayi na ye: Telema. Mpe ye atelemaki na makolo na ye, kozwaka bokasi na ye.",
                "23": "Sikawa oyo esalemaki na miso ya mwasi mokonzi mpe mingi ya basali. Mpe ntango bamonaki yango bakamwaki mingi, mpe babandaki kobanga. Mpe mokonzi atelemaki liboso, mpe abandaki kosalela bango. Mpe asalelaki Nzambe mpo na bango, na lolenge ete baoyo ya ndako na ye mobimba babongwanaki mpo na Nkolo.",
                "24": "Sikawa ebele ya bato basanganaki esika moko na ntina ya motindo ya mwasi mokonzi, mpe koyima-yima monene ebandaki na kati na bango na ntina ya Alona mpe bandeko na ye.",
                "25": "Kasi mokonzi atelemaki liboso na kati na bango mpe ateyaki bango. Mpe bazwaki kimia epayi ya Alona mpe bango oyo bazalaki elongo na ye.",
                "26": "Mpe esalemaki ete ntango mokonzi amonaki ete bato bazwaki kimia, asalaki ete Alona mpe bandeko na ye batelema liboso na katikati ya ebele ya bato, mpe ete bateya bango liloba.",
                "27": "Mpe esalemaki ete mokonzi atindaki bosakoli epayi nyonso na mboka mobimba, na kati ya bato na ye nyonso oyo bazalaki na mboka na ye, oyo bazalaki na bituka nyonso nzinganzinga mpembeni, oyo ezalaki na ndelo kutu ya mbu, na esti mpe na westi, mpe oyo bikabwanaki uta na mboka ya Zalayemila penepene na esobe ya moke mpe ya molai, oyo ebendanaki uta na mbu ya esti kutu kino na mbu ya westi, mpe nzinganzinga mpembeni na ndelo ya libongo ya mbu, mpe na ndelo ya esobe oyo ezalaki na nordi ya mboka ya Zalayemila, na nzela ya ndelo ya Mati, penepene na moto ya ebale ya Sidoni, kobendanaka uta na esti kino na westi—na boye nde Balamani mpe Banefi bakabwanaki.",
                "28": "Sikawa, ndambo eleki goigoi ya Balamani bazalaki na esobe, mpe bafandaki na biema; mpe bapanzanaki kati na esobe na westi, na mboka ya Nefi; iyo, mpe na westi ya mboka ya Zalayemila, na ndelo penepene na libongo ya mbu, mpe na westi ya mboka ya Nefi, na esika ya bosangoli libula ya yambo ya batata na bango, mpe boye kolandaka ndelo ya libongo ya mbu.",
                "29": "Mpe lisusu ezalaki na Balamani mingi na esti ya libongo ya mbu, wapi Banefi babenganaki bango. Mpe boye Banefi bazalaki penepene na kozingama na Balamani; nzokande Banefi bakamataki ndambo nyonso ya nordi ya mboka oyo ezalaki na ndelo ya esobe, na moto ya ebale Sidoni, uta na esti kino na westi, nzinganzinga mpembeni na mopanzi ya esobe; na nordi, kutu kino bakomaki na mboka babiangaki Beboo.",
                "30": "Mpe ezalaki na ndelo likolo ya mboka oyo babiangaki Libebi, mpo nango ezalaki mosika mpenza epayi na nordi ete eyaki kati na mboka oyo ezalaka na bato mpe babebisamaki, baoyo kani mikuwa tolobelaki, oyo ebombolamaki na bato ya Zalayemila, mpo ezalaki esika ya bokomi na bango ya yambo na mboka.",
                "31": "Mpe bayaki uta kuna likolo kati na sudi ya esobe. Boye mboka epayi na nordi ebiangamaki Libebi, mpe mboka epayi na sudi ebiangamaki Beboo, mpo ezalaki esobe oyo etondi na banyama ya zamba ya ndenge na ndenge, ndambo moko na yango eyaki uta na mboka ya epayi na nordi mpo na bilei.",
                "32": "Mpe sikawa, mpo na Monefi ezalaki bobele mobembo ya ntaka ya mokolo moko na ndambo, na nzela alima mpo na kokatisa uta Beboo mpe na mboka Libebi, uta na esti kino na mbu ya westi; mpe boye mboka ya Nefi mpe mboka ya Zalayemila ezalaki penepene na kozingama na mai, mpe ezalaki na mwa nkingo ya mabele kati na mboka oyo ezalaki epayi na nordi mpe mboka oyo ezalaki epayi na sudi.",
                "33": "Mpe esalemaki ete Banefi bafandaki na mboka Beboo, kutu uta na esti kino na mbu ya westi, mpe boye Banefi na bwania na bango, na bakengeli na bango mpe mampinga na bango, bazingaki Balamani na sudi, ete na yango bazala lisusu te na bozwi na nordi, ete bakoka te koyangela mboka uta na nordi.",
                "34": "Boye Balamani bakokaki kozala lisusu te na bozwi bobele na mboka ya Nefi, mpe na esobe nzinganzinga mpembeni. Sikawa oyo ezalaki bwania epayi ya Banefi—lokola Balamani bazalaki banguna na bango, balingaki te koyoka mpasi ya mitungisi uta epayi na epayi, mpe lisusu ete bazala na mboka epayi wapi bakokaki kokima, engebene na mposa na bango.",
                "35": "Mpe sikawa ngai, esili ngai koloba oyo, nazongi lisusu na lisolo ya Amona mpe Alona, Omina mpe Imini, mpe bandeko na bango bandimi."
            },
            "23": {
                "1": "Tala, sikawa esalemaki ete, mokonzi na Balamani atindaki bosakoli na kati ya bato na ye nyonso, ete batia maboko na bango te likolo ya Amona, Alona, Omina, Imini, soki te likolo ya bandeko na bango oyo bakokende koteyaka liloba ya Nzambe, na esika nyonso wapi bakozala, na ndambo nyonso ya mboka na bango.",
                "2": "Iyo, atindaki mobeko na kati na bango, ete batia maboko na bango te likolo na bango mpo na kokanga bango, to kobwaka bango kati na boloko; mpe babwaka nsoi likolo na bango te, to kobeta bango te, to kobwaka bango libanda ya basinagoga na bango te, to kofiakola bango fimbo te; to kobamba bango mabanga te, kasi bazwa nzela polele na bandako na bango, mpe lisusu na batempelo na bango, mpe na bandako esantu na bango.",
                "3": "Mpe boye bakokaki kokende mpe koteya liloba engebene na mposa na bango, mpo mokonzi abongwanaki epayi ya Nkolo, mpe baye ya ndako na ye mobimba; boye atindaki bosakoli na ye epayi nyonso na mboka epayi ya bato na ye, ete liloba ya Nzambe ekangama te, kasi ete ekende epayi nyonso na mboka mobimba, ete bato na ye bakoka kondimisama mpo na oyo etali mimesano ya nkuna ya batata na bango, mpe ete bakoka kondimisama ete bango bazalaki nyonso bandeko, mpe ete basengelaki koboma te, to kopunza te, to koyiba te, to kosala ekobo te, to kosala nkuna ya lolenge moko te.",
                "4": "Mpe sikawa esalemaki ete etindaki mokonzi bosakoli na ye, ete Alona mpe bandeko na ye bakendaki uta engumba na engumba, mpe uta ndako moko ya bokumbameli na mosusu, kotiaka Baeklezia, mpe kobulisaka banganganzambe mpe bateyi epayi nyonso na mboka na kati ya Balamani, mpo na koteya mpe kolakisa liloba ya Nzambe na kati na bango; mpe boye babandaki kozala na elonga monene.",
                "5": "Mpe nkoto na nkoto bamemamaki na boyebi ya Nkolo, iyo, nkoto na nkoto bamemamaki kondima mimesano ya Banefi; mpe bateyamaki masolo ya makomi mpe masakoli oyo ekitanisamaki kutu kino na ntango oyo.",
                "6": "Mpe solo lokola Nkolo azali na bomoi, solo mpenza lokola mingi bandimaki, soki te mingi lokola bamemamaki na boyebi ya bosolo, na nzela ya mateya ya Amona mpe bandeko na ye, engebene na molimo ya emoniseli mpe ya masakoli, mpe nguya ya Nzambe kosalaka makamwisi na bango—iyo, nalobi epayi na bino, lokola Nkolo azali na bomoi, lokola mingi ya Balamani bandimaki na mateya na bango, mpe babongwanaki epayi ya Nkolo, bakweyaki na bopengwi mokolo moko te.",
                "7": "Mpo bakomaki bato ya sembo; batiaki na nse bibundeli ya botomboki na bango, ete babundaki lisusu na Nzambe te, mpe na moko ya bandeko na bango mpe te.",
                "8": "Sikawa, oyo ezali bango oyo babongwanaki epayi ya Nkolo:",
                "9": "Bato ya Balamani baoyo bazalaki na mboka ya Yisamaele;",
                "10": "Mpe lisusu ya bato ya Balamani baoyo bazalaki na mboka ya Midoni;",
                "11": "Mpe lisusu ya bato ya Balamani baoyo bazalaki na engumba ya Nefi;",
                "12": "Mpe lisusu ya bato ya Balamani baoyo bazalaki na mboka ya Silomi, mpe baoyo bazalaki na mboka ya Semiloni, mpe na engumba ya Lemuele, mpe na engumba ya Siminilomi.",
                "13": "Mpe oyo ezali nkombo ya bingumba ya Balamani baoyo babongwanaki epayi ya Nkolo; mpe oyo ezali baoyo batiaki na nse bibundeli ya botomboki na bango, iyo, bibundeli na bango nyonso ya etumba; mpe bazalaki nyonso Balamani.",
                "14": "Mpe Baamaleki babongwanaki te, longola se moko, mpe moko te ya Baamuloni; kasi bayeisaki mitema na bango makasi, mpe lisusu mitema ya Balamani na ndambo wana ya mboka esika wapi nyonso bafandaki, iyo, mpe bamboka na bango nyonso ya mike mpe bingumba na bango nyonso.",
                "15": "Boye, topesi nkombo ya bingumba nyonso ya Balamani na oyo wapi bayambolaki mpe bayaki na boyebi ya bosolo, mpe babongwanaki.",
                "16": "Mpe sikawa esalemaki ete mokonzi mpe baoyo babongwanaki bazalaki na mposa ete bakoka kozala na nkombo yoko, ete na yango bakoka kokesenisama na bandeko na bango; boye mokonzi atunanaki elongo na Alona mpe mingi ya banganganzambe, mpo na oyo etali nkombo oyo bakokamata likolo na bango, mpo ete bakoka kokesenisama.",
                "17": "Mpe esalemaki ete babiangaki nkombo na bango Anti-nefi-lehi; mpe babiangamaki na nkombo oyo mpe babiangamaki Balamani lisusu te.",
                "18": "Mpe babandaki kozala mpenza bato balinga mosala; iyo, mpe bazalaki baninga na Banefi, boye, bafungolaki mikangano ya kozala baninga na bango, mpe bolakeli mabe ya Nzambe elandaki bango lisusu te."
            },
            "24": {
                "1": "Mpe esalemaki ete Baamaleki mpe Baamuloni mpe Balamani baoyo bazalaki na mboka ya Amuloni, mpe lisusu na mboka ya Helama, mpe baoyo bazalaki na mboka ya Yelusaleme, mpe mpo na kosukisa, na mboka nyonso nzinganzinga mpembeni, baoyo babongwanaki te mpe bakamataki te likolo na bango nkombo ya Anti-nefi-lehi, balamusamaki nkanda na Baamaleki mpe na Baamuloni mpo na kobundisa bandeko na bango.",
                "2": "Mpe boyini na bango ekomaki ya nsomo mpenza epayi ya bandeko na bango, kutu na lolenge ete babandaki kotomboka na mokonzi na bango, na lolenge ete balingaki te ete azala mokonzi na bango; boye, bakamataki manduki mpo na kobundisa bato ya Anti-nefi-lehi.",
                "3": "Sikawa mokonzi apesaki bokonzi likolo ya mwana mobali na ye, mpe abiangaki nkombo na ye Anti-nefi-lehi.",
                "4": "Mpe mokonzi akufaki na mobu mona kaka oyo Balamani babandaki komilengela mpo na etumba na bato ya Nzambe.",
                "5": "Sikawa ntango Amona mpe bandeko na ye mpe bango nyonso oyo balandaki ye bamonaki bolengeli ya Balamani mpo na kobebisa bandeko na bango, bayaki liboso na mboka ya Midiana, mpe kuna Amona akutanaki na bandeko na ye nyonso; mpe uta kuna bayaki na mboka ya Yisamaele ete bakoka kosala likita elongo na Lamoni mpe lisusu elongo na ndeko na ye Anti-nefi-lehi, nini basengeli kosala mpo na komibatela na Balamani.",
                "6": "Sikawa ezalaki na moto moko te na kati ya bato oyo babongwanaki epayi ya Nkolo oyo alingaki kokamata manduki mpo na kobundisa bandeko na bango; te, balingaki te kutu komilengela mpo na etumba; iyo, mpe lisusu mokonzi na bango atindaki bango ete basala yango te.",
                "7": "Sikawa, oyo ezali maloba oyo alobelaki bato mpo na oyo etali likambo yango: Natondi Nzambe na ngai, bato balingami na ngai ete Nzambe monene na biso atindaki na bolamu bandeko na biso baye, Banefi, epayi na biso mpo na koteya epayi na biso, mpe mpo na kondimisa biso mimesano ya nkuna ya batata na biso.",
                "8": "Mpe tala, natondi Nzambe monene na ngai ete apesi biso ndambo ya Molimo na ye mpo na kolembisa mitema na biso, ete tofungolaki mikangano ya kozala baninga na bandeko na biso oyo, Banefi.",
                "9": "Mpe tala, natondi lisusu Nzambe na ngai, ete na kofungolaka mikangano ya kozala baninga oyo tondimisami na masumu na biso, mpe na bobomi mingi boye tosalaki.",
                "10": "Mpe natondi lisusu Nzambe na ngai, iyo, Nzambe monene na ngai, ete apesi epayi na biso ete tokokaki koyambola na makambo oyo, mpe lisusu ete alimbisi biso na masumu mingi wana na biso mpe bobomi boye tosalaki, mpe alongoli elindo na mitema na biso, na nzela ya makoki ya Mwana na ye.",
                "11": "Mpe sikawa tala, bandeko na ngai, mpamba te ezalaki nyonso oyo tokokaki kosala, (lokola tozalaki baoyo babunga koleka na bato nyonso) mpo na koyambola na masumu na biso nyonso mpe bobomi mingi boye tosalaki, mpe kozya Nzambe alongola yango uta na mitema na biso, mpo ezalaki nyonso tokokaki kosala mpo na koyambola na lolenge ya kokoka liboso ya Nzambe ete akoka kolongola mbindo na biso—",
                "12": "Sikawa, bandeko balingami na ngai ya malamu mingi koleka, mpamba te Nzambe alongolaki mbindo na biso, mpe mipanga na biso ekomi kongenga, nde totia lisusu te mbindo na mipanga na biso na makila ya bandeko na biso.",
                "13": "Tala, nalobi epayi na bino, Te, tokanga mipanga na biso ete mitiama mbindo te na makila ya bandeko na biso; mpo mbele, soki totii lisusu mbindo na mipanga na biso ekoki kosukwama mpembe na makila ya Mwana ya Nzambe monene na biso lisusu te, oyo ekosopama mpo na bomikabi ya masumu na biso.",
                "14": "Mpe Nzambe monene azali na boboto na biso, mpe asali ete makambo oyo eyebana epayi na biso ete tokoka kowa te; iyo, makambo oyo eyebana epayi na biso kala wana, mpo alingi milimo na biso lokola mpe alingi bana na biso; boye, na boboto na ye akobimela biso na banjelu na ye, ete mwango ya lobiko mokoka koyebisama epayi na biso lokola mpe epayi na nkola ekoya nsima.",
                "15": "O, lolenge boni Nzambe na biso atonda na boboto! Mpe sikawa tala, lokola ezali mpenza mingi oyo tokokaki kosala mpo ete mbindo na biso elongwa uta na biso, mpe mipanga na biso ekomisami kongenga, tika tobomba myango mosika ete mibatelama kongenga, lokola litatoli epayi ya Nzambe na biso na mokolo ya nsuka, soki te na mokolo oyo tokomemama kotelema liboso na ye mpo na kosambisama, ete totiaki mbindo na mipanga na biso te na makila ya bandeko na biso uta akabelaki biso liloba na ye mpe akomisi biso bato ya peto na nzela na yango.",
                "16": "Mpe sikawa, bandeko na ngai bandimi, soki bandeko na biso baluki kobebisa biso, tala, tokobomba mosika mipanga na biso, iyo, kutu tokokunda myango na mozindo ya mabele, ete mikoka kobatelama na bongengi, lokola litatoli ete tosaleli yangna mokolo moko te, na mokolo ya nsuka; mpe soki bandeko na biso babebisi biso, tala, tokokende epayi ya Nzambe na biso mpe tokobikisama.",
                "17": "Mpe sikawa esalemaki ete etiaka mokonzi nsuka na maloba oyo, mpe esilaki bato nyonso kosangana esika moko, bakamataki mipanga na bango, mpe bibundeli nyonso oyo bazalaki kosalela mpo na kosopa makila ya bato, mpe bakundaki yango mpenza na mozindo ya mabele.",
                "18": "Mpe oyo basalaki, mpo ezalaki na miso na bango yoko litatoli epayi ya Nzambe, mpe lisusu epayi ya bato, ete bakosalela mokolo moko te bibundeli mpo na kosopa makila ya bato; mpe oyo basalaki, kolapaka mpe kosalaka liyokani na Nzambe, ete na esika ya kosopa makila ya bandeko na bango bakotika nde bomoi na bango moko; mpe na esika ya kobotola uta na ndeko moko bakopesa epayi na ye; mpe na esika ya kolekisa mikolo na bango na goigoi bakosala mpenza na maboko na bango.",
                "19": "Mpe boye tomoni ete, ntango Balamani bamemamaki na kondima mpe na koyeba bosolo, bazalaki ngwi, mpe bandimaki kutu koyoka mpasi ya liwa na esika ya kosala lisumu; mpe boye tomoni ete bakundaki bibundeli na bango ya kimia, soki te bakundaki bibundeli na bango ya etumba, mpo na kimia.",
                "20": "Mpe esalemaki ete bandeko na bango, Balamani, bamilengelaki mpo na etumba, mpe bayaki na mboka ya Nefi mpo na ntina ya kobebisa mokonzi, mpe ya kotia mosusu na esika na ye, mpe lisusu kobebisa bato ya Anti-nefi-lehi libanda ya mboka.",
                "21": "Sikawa ntango bato bamonaki ete bazalaki koya mpo na kobunda na bango babimaki mpo na kokutana na bango, mpe bamilalisaki liboso na bango kino na mabele, mpe babandaki kobianga nkombo ya Nkolo; mpe boye bazalaki na ezalela oyo ntango Balamani babandaki kokweya likolo na bango, mpe babandaki koboma bango na mompanga.",
                "22": "Mpe boye lokola bakutanaki na bokasi te, babomaki nkoto yoko na mitano na bango; mpe toyebi ete bapambolami, mpo bakei kofanda na Nzambe na bango.",
                "23": "Sikawa ntango Balamani bamonaki ete bandeko na bango balingaki te kokima uta na mompanga, ezala kobaluka na loboko ya mobali soki na loboko ya mwasi mpe te, kasi bandimaki kolala na nse mpe kowa, mpe basanzolaki Nzambe kutu na ntango mpenza ya bowei na nse ya mompanga—",
                "24": "Sikawa ntango Balamani bamonaki likambo oyo batikaki koboma bango; mpe ezalaki na mingi baye mitema na bango mivimbanaki kati na bango mpo na baoyo ya bandeko na bango bakweyaki na nse ya mompanga, mpo bayambolaki uta na makambo oyo basalaki.",
                "25": "Mpe esalemaki ete babwakaki bibundeli na bango ya etumba na nse, mpe balingaki te kokamata yango lisusu, mpo baswamaki na mitema mpo na bobomi boye basalaki; mpe bakitaki na nse kutu lokola bandeko na bango, kotalelaka boboto ya baoyo kani manduki na bango matombolamaki mpo na koboma bango.",
                "26": "Mpe esalemaki ete bato ya Nzambe basanganaki mokolo wana mingi koleka motanga oyo mobomamaki; mpe bango oyo babomamaki bazalaki sembo, boye tozali na ntina te ya kotia ntembe ete babikisamaki.",
                "27": "Mpe ezalaki na moto moko ya nkuna te oyo babomaki na kati na bango; kasi ezalaki na mingi koleka nkoto yoko baoyo bamemamaki na boyebi ya bosolo; boye tomoni ete Nkolo asalaka na banzela mingi mpo na lobiko ya bato na ye.",
                "28": "Sikawa motango monene na bango Balamani baoyo babomaki mingi mpenza ya bandeko na bango bazalaki Baamaleki mpe Baamuloni, motango monene na bango ezalaki na molongo ya Banewolo.",
                "29": "Sikawa, na kati ya baye basanganaki na bato ya Nkolo, ezalaki na moto moko te oyo azalaki Moamaleki to Moamuloni, to oyo azalaki ya molongo ya Newolo, kasi bazalaki nyonso biboto ya solo ya Lamani mpe Lemuele.",
                "30": "Mpe boye tokoki kososola polele, ete soki bato basili kongengisama mbala moko na Molimo ya Nzambe, mpe kozwa boyebi monene ya makambo etali bosembo, mpe nde nsima bakwei mosika kati na masumu mpe bobuki mobeko, bakomaka mitema makasi koleka, mpe boye ezalela na bango ekomaka mabe koleka nyonso lokola soki bayebaki makambo oyo ata mokolo moko te."
            },
            "25": {
                "1": "Mpe tala, sikawa esalemaki ete Balamani wana basilikaki mingi koleka mpo babomaki bandeko na bango; boye balapaki ndai ya bobekoli likolo ya Banefi; mpe bamekaki lisusu te koboma bato ya Anti-nefi-lehi na ntango wana.",
                "2": "Kasi bakamataki mampinga na bango mpe bamataki kati na ndelo ya mboka ya Zalayemila, mpe bakweyaki likolo ya bato oyo bazalaki na mboka ya Amoniya mpe babebisaki bango.",
                "3": "Mpe nsima na yango, bazalaki na bitumba mingi na Banefi, na oyo wapi babenganamaki mpe babomamaki.",
                "4": "Mpe na kati ya Balamani baoyo babomamaki ezalaki penepene na nkona nyonso ya Amuloni mpe bandeko na ye, baoyo bazalaki banganganzambe ya Noa, mpe babomamaki na maboko ya Banefi;",
                "5": "Mpe baoyo batikali, lokola bakimaki na esobe ya esti, mpe lokola babotolaki nguya mpe likoki likolo ya Balamani, basalaki ete mingi ya Balamani bakoka kowa na moto na ntina ya boyambi na bango—",
                "6": "Mpo mingi kati na bango, nsima ya koyoka mpasi ya kobungisa bato mingi mpe kozwa mitungisi mingi, babandaki kolamusama na bokundoli ya maloba oyo Alona mpe bandeko na ye bateyaki bango na mboka na bango; boye baoyo batikali babandaki kondima mimesano ya batata na bango, mpe kondima Nkolo, mpe ete apesaki nguya monene epayi ya Banefi; mpe boye ezalaki na mingi kati na bango oyo babongwanaki na esobe.",
                "7": "Mpe esalemaki ete bayangeli bana oyo bazalaki montika ya bana ya Amuloni basalaki ete bakoka kotiama na liwa, iyo, bango nyonso oyo bandimaki makambo oyo.",
                "8": "Sikawa liwa ya martiru oyo esalaki ete mingi ya bandeko na bango balamusama na nkanda; mpe boweli ebandaki kozala na esobe; mpe Balamani babandaki kolanda bato ya nkona ya Amuloni mpe bandeko na ye mpe babandaki koboma bango; mpe bakimaki kati na esobe ya esti.",
                "9": "Mpe tala balandami na mokolo ya lelo na Balamani. Boye maloba ya Abinadi mamemamaki mpo na kosalema, oyo alobaki mpo na oyo etali nkona ya banganganzambe baoyo basalaki ete ayoka mpasi ya liwa na moto.",
                "10": "Mpo alobaki epayi na bango: Nini bokosala epayi na ngai ekozala elilingi ya makambo ekoya.",
                "11": "Mpe sikawa Abinadi azalaki moto ya yambo oyo ayokaki mpasi ya liwa na moto na ntina ya boyambi na ye na Nzambe; sikawa oyo ezali nini alingaki koloba, ete mingi bakoyoka mpasi ya liwa na moto, lokola ayokaki.",
                "12": "Mpe alobaki epayi ya banganganzambe ya Noa ete nkona na bango ekosala ete mingi batiama na liwa, na lolenge moko lokola ezalaki ye, mpe ete bakopanzama libanda mpe bakobomama, lokola mpate oyo ezanga mobateli ebenganamaka mpe ebomamaka na banyama ya zamba; mpe sikawa tala, maloba oyo mamonanaki solo, mpo babenganamaki na Balamani, mpe balandamaki, mpe babetamaki.",
                "13": "Mpe esalemaki ete emonaki Balamani ete bakokaki te kolonga Banefi bazongaki lisusu na mboka na bango moko; mpe mingi kati na bango bayaki kofanda na mboka ya Yisamaele mpe na mboka ya Nefi, mpe basanganaki na bato ya Nzambe, oyo bazalaki bato ya Anti-nefi-lehi.",
                "14": "Mpe bakundaki mpe lokola bibundeli na bango ya etumba, engebene na lolenge bandeko na bango basalaki, mpe babandaki kozala bato ya sembo; mpe batambolaki na banzela ya Nkolo, mpe batosaki kobatela mitindo na ye mpe meko na ye.",
                "15": "Iyo, mpe babatelaki mobeko ya Mose; mpo elongobanaki ete babatela mobeko ya Mose mpo na sikawa, mpo mokokisamaki mobimba te. Kasi ata mobeko ya Mose, bazelaki boyei ya Klisto, mpo basosolaki ete mobeko ya Mose ezalaki elilingi ya boyei na ye, mpe bandimaki ete basengeli kobatela misala oyo wana ekokisamaki libanda kino na ntango oyo akobimisama epayi na bango.",
                "16": "Sikawa babanzaki ete lobiko ekoya na nzela ya mobeko ya Mose te; kasi mobeko ya Mose esalisaki mpo na kopesa bokasi na bondimi na bango na Klisto; mpe boye basimbaki elikya na nzela ya bondimi, mpo na lobiko ya seko, kotalelaka molimo ya masakoli, oyo alobelaki makambo oyo wana ekoya.",
                "17": "Mpe sikawa tala, Amona, mpe Alona, mpe Omina, mpe Imini, mpe bandeko na bango basepelaki mingi koleka mpenza, mpo na elonga oyo bazwaki na kati ya Balamani, komonaka ete Nkolo apesaki bango engebene na sambo na bango, mpe alakisaka lisusu bosolo ya liloba na ye epayi na bango na likambo moko moko."
            },
            "26": {
                "1": "Mpe sikawa, oyo ezali maloba ya Amona na bandeko na ye, oyo malobi boye: Bandeko mibali na ngai mpe bandeko na ngai bandimi, tala, nalobi epayi na bino ete, ntina monene boni tozali na yango mpo na kosepela; mpo ekokaki biso kobanza ntango tolongwaki uta na mboka ya Zalayemila ete Nzambe alingaki kopesa epayi na biso mapamboli monene boye?",
                "2": "Mpe sikawa, natuni, mapamboli monene kani apesi epayi na biso? Ekoki bino koyebisa?",
                "3": "Tala, nakoyanola mpo na bino; mpo bandeko na biso, Balamani, bazalaki na molili, iyo, kutu na lobwaku ya molili mingi koleka, kasi tala, lolenge nini mingi kati na bango bamemami mpo na komona pole ya kokamwa ya Nzambe! Mpe oyo ezali lipamboli oyo epesami epayi na biso, ete tokomisami bisalelo na maboko ya Nzambe mpo na kokokisa mosala monene oyo.",
                "4": "Tala, nkoto na nkoto na bango bazali kosepela, mpe bamemami kati na etonga ya Nzambe.",
                "5": "Tala, elanga ekomeli, mpe bopambolami, mpo bokataki na likwangola, mpe bobukaki na makasi na bino, iyo, bosalaki na bolayi ya mokolo mobimba; mpe tala motango ya maboke na bino! Mpe makosangisama na ebombelo, ete ebebisama te.",
                "6": "Iyo, makolalisama na nse te na ekumbaki na mokolo ya nsuka; iyo, mpe ekobakolama na mipepe ya kaina te; kasi ntango ekumbaki ekokoma makosangisama esika moko na esika na yango, ete ekumbaki ekoka kokotela yango te; iyo, mpe bakobenganama na mopepe makasi te na esika nyonso kani monguna akokana komema yango.",
                "7": "Kasi tala, bazali na maboko ya Nkolo ya bobuki mbuma, mpe bazali bato na ye; mpe akotelemisa bango na mokolo ya nsuka.",
                "8": "Nkombo ya Nzambe na biso epambolama; tika toyemba mpo na kosanzola ye, iyo, tika topesa matondi na nkombo na ye esantu, mpo asalaka bosembo libela.",
                "9": "Mpo, soki tobimaki uta na mboka ya Zalayemila te, bandeko balingami mingi na biso oyo, baoyo balingi biso mingi mpenza, balingaki bobele konyokwama na boyini na biso, iyo, mpe balingaki lisusu kozala bapaya na Nzambe.",
                "10": "Mpe esalemaki ete elobaki Amona maloba oyo, ndeko na ye Alona apamelaki ye, kolobaka: Amona, nazali kobanga ete bosepeli na yo emema yo mosika na bifundeli.",
                "11": "Kasi Amona alobaki epayi na ye: Nazali komikumisa na bokasi na ngai moko te, to na bwania na ngai moko te; kasi tala, bosepeli na ngai etondi, iyo, motema na ngai motondi na bosepeli, mpe nazali kosepela na Nzambe na ngai.",
                "12": "Iyo, nayebi ete nazali mpamba; na kotalaka bokasi na ngai nazali moto na bolembu; boye nakomikumisa ngai moko te, kasi nakomikumisa na Nzambe na ngai, mpo na bokasi na ye nakoki kosala makambo nyonso; iyo, tala, makamwisi mingi makasi tosali na mokili oyo, mpo na yango tokosanzola nkombo na ye libela.",
                "13": "Tala, nkoto boni ya bandeko na biso asili kokangola uta na bolozi ya lifelo; mpe bamemami mpo na koyemba bolingo oyo esikolaka, mpe oyo mpo na nguya ya liloba na ye oyo ezali na biso, boye ezali biso te na ntina monene ya kosepela te?",
                "14": "Iyo, tozali na ntina ya kosanzola ye libela, mpo azali Nzambe Aleki Likolo, mpe akangolaki bandeko na biso uta na miniololo ya lifelo.",
                "15": "Iyo, bazingamaki mpembeni na molili ya libela mpe bobebisami; kasi tala, amemaki bango kati na pole na ye ya libela, iyo, kati na lobiko ya libela; mpe bazingami mpembeni na boike ya bolingo na ye boye ekoki kokokisama te; iyo, mpe tozali bisaleli na maboko na ye na kosalaka mosala oyo monene mpe ya kokamwa.",
                "16": "Yango wana, tika tokembela, iyo, tokokembela na Nkolo; iyo, tokosepela, mpo bosepeli na biso botondi; iyo, tokosanzola Nzambe na biso libela. Tala, nani akoki kokembela mingi mpenza na Nzambe? Iyo, nani akoki kolobela mingi mpenza nguya monene na ye, mpe boboto na ye, mpe motema molai na ye epayi na bana ya bato? Tala, nalobi epayi na bino, nakoki te kolobela ata mwa ndambo moke koleka ya oyo nazali koyoka.",
                "17": "Nani akokaki kobanza ete Nzambe na biso alingaki kotondisama na boboto mpenza na lolenge ya kolongola biso uta na ezalela na biso ya nsomo, ya masumu, mpe bosantoli?",
                "18": "Tala, tokendaki kutu na nkele, na bokaneli bonene mpo na kobebisa eklezia na ye.",
                "19": "O bongo nde sikawa, ntina nini atindaki biso te kozala mpo na bobebisami ya nsomo, iyo, ntina nini atindaki te mompanga ya boyengebene mokweya likolo na biso, mpe atikaki biso na bozangi elikya ya seko?",
                "20": "O, molimo na ngai, lokola soki ezalaki, ekimaki na likanisi yango. Tala, asalelaki boyengebene na ye likolo na biso te, kasi na boboto monene na ye amemi biso na kokatisaka libulu wana ya liwa ya libela mpe ya mpasi, kutu mpo na lobiko ya milimo na biso.",
                "21": "Mpe sikawa tala, bandeko na ngai, nani moto ya mokili oyo ayebi makambo oyo? Nalobi epayi na bino ete, ezali na moko te oyo ayebi makambo oyo, longola se soki azali moyamboli.",
                "22": "Iyo, ye oyo ayamboli, mpe azali kosalela bondimi, mpe azali kobimisa misala malamu, mpe azali kosambela ntango nyonso na kotikaka te—epayi na ye epesami koyeba mibombamo ya Nzambe; iyo, epayi na ye ekopesama kobimisa makambo oyo ebimiebimisama nano te; iyo, mpe ekopesama epayi na ye komema nkoto na nkoto ya milimo na boyamboli, kutu lokola epesamaki epayi na biso komema bandeko na biso baye na boyamboli.",
                "23": "Sikawa bomikundola, bandeko na ngai, ete tolobaki epayi ya bandeko na biso na mboka ya Zalayemila, tokeyi na mboka ya Nefi, mpo na koteya epayi ya bandeko na biso, Balamani, mpe basekaki biso na lolenge ya kotiola?",
                "24": "Mpo balobaki epayi na biso: Ezali bino kobanza ete bokoki komema Balamani na boyebi ya bosolo? Ezali bino kobanza ete bokoki kondimisa Balamani na mabe ya mimesano ya batata na bango, bato ya matoyi mangongi lokola bazali; baoyo kani mitema esepelaka na bosopi makila; baoyo kani mikolo balekisi na mabe eleki mingi; baoyo kani banzela ezali se ya bobuki mobeko uta na ebandeli? Sikawa bandeko na ngai, bomikundoli ete oyo ezalaki elobeli na bango.",
                "25": "Mpe lisusu balobaki: tokamata manduki mpo na kobunda na bango, ete tobebisa bango mpe mabe na bango uta na mboka, mbele bamatela biso mpe babebisa biso.",
                "26": "Kasi tala, bandeko balingami na ngai, toyaki kati na esobe te na mokano ya kobebisa bandeko na biso, kasi na mokano ete mbele tokoka kobikisa mwa ndambo ya milimo na bango.",
                "27": "Sikawa ntango mitema na biso milembaki, mpe ezalaki biso penepene na kozonga nsima, tala, Nkolo abondisaki biso, mpe alobaki: Bokende na kati ya bandeko na bino, Balamani, mpe bomema mitungisi na bino na bompikiliki, mpe nakopesa epayi na bino elonga.",
                "28": "Mpe sikawa tala, toyei, mpe tozali na kati na bango; mpe tozali na bompikiliki na mpasi na biso, mpe toyokaki mpasi ya bozangi nyonso; iyo, totambolaki mobembo uta ndako na ndako, kotalelaka boboto ya mokili—bobele boboto ya mokili kaka te, kasi boboto ya Nzambe.",
                "29": "Mpe tokotaki na bandako na bango mpe toteyaki bango, mpe toteyaki bango na balabala na bango; iyo, mpe toteyaki bango likolo ya bangomba na bango ya mike mike; mpe tokotaki lisusu na batempelo na bango mpe na basinagoga na bango mpe toteyaki bango; mpe babwakaki biso libanda, mpe batiolaki biso, mpe babwakaki biso nsoi, mpe babetaki biso likolo ya matama na biso; mpe babwakelaki biso mabanga, mpe bakangaki biso singa makasi, mpe babwakaki biso na boloko; mpe na nzela ya nguya mpe bwania ya Nzambe tobikisamaki lisusu.",
                "30": "Mpe toyokaki mpasi ya ndenge nyonso ya mitungisi, mpe oyo nyonso, ete mbele tokoka kozala nzela ya kobikisa boko molimo; mpe tobanzaki ete bosepeli na biso ekozala ya kotonda soki mbele tokoki kozala nzela ya kobikisa ndambo.",
                "31": "Sikawa tala, tokoki kotala mpe komona mbuma ya misala na biso; mpe ezali yango misala mike? Nalobi epayi na bino, Te, ezali misala mingi; iyo, mpe tokoki kotatola bosolo ya myango, na ntina ya bolingo na bango epayi na bandeko na bango mpe lisusu epayi na biso.",
                "32": "Mpo tala, bakokaki malamu kobonza kutu bomoi na bango lokola mbeka na esika ya kokamata bomoi ya banguna na bango; mpe bakundaki bibundeli na bango ya bitumba kati na mozindo ya mabele, na ntina ya bolingo na bango epayi ya bandeko na bango.",
                "33": "Mpe sikawa tala nalobi epayi na bino, ezalaki na bolingo monene boye na mboka mobimba? Tala, nalobi epayi na bino, Te, ezali te, kutu na kati ya Banefi.",
                "34": "Mpo tala, bakokaki kokamata manduki mpo na kobunda na bandeko na bango; bakokaki kopesa nzela ete babomama te. Kasi tala motango boni mingi ya baoyo bakitisi bomoi na bango; na nse mpe toyebi ete bakei na Nzambe na bango, na ntina ya bolingo na bango mpe na ntina ya boyini na bango na kotalaka masumu.",
                "35": "Sikawa, ezali biso na ntina ya kosepela te? Iyo, nalobi epayi na bino, ezalaki na bato soki moke oyo bazalaki na ntina ya kosepela lokola biso te, uta mokili ebanda, iyo, mpe bosepeli na ngai bomemami mosika, kutu kino na bifundeli na Nzambe na ngai; mpo azali na nguya nyonso, bwania nyonso, mpe bososoli nyonso, asosolaka makambo nyonso; mpe azali Mozali moko oyo atonda na boboto, kutu kino na lobiko, na bango oyo bayambolaka mpe bandimaka na nkombo na ye.",
                "36": "Sikawa soki oyo ezali bifundeli, kutu bongo nde nakobeta ntolo; mpo oyo ezali bomoi na ngai mpe pole na ngai, bosepeli na ngai mpe lobiko na ngai, mpe bosikoli na ngai uta na lisuma ya libela. Iyo, nkombo ya Nzambe na ngai epambolama, oyo azwi likanisi mpo na bato oyo, oyo bazali etape moko ya nzete ya Yisalaele, mpe oyo ebungaki uta na mobimba na yango na mboka mopaya; iyo, nalobi, nkombo ya Nzambe na ngai epambolama, oyo azwi likanisi mpo na biso, mitelengano na mboka mopaya.",
                "37": "Sikawa bandeko na ngai, tomoni ete Nzambe azwi likanisi mpo na bato nyonso, ezala na mboka nyonso kani bakoki kozala; iyo, atangaka bato na ye, mpe nsopo na ye ya boboto ezali likolo ya mabele nyonso. Sikawa oyo ezali bosepeli na ngai, mpe bopesi matondi monene na ngai; iyo, mpe nakopesa matondi epayi ya Nzambe na ngai libela. Amene."
            },
            "27": {
                "1": "Sikawa esalemaki ete ntango Balamani bana oyo bakendaki na etumba na Banefi, bamonaki ete nsima ya bitumba mingi mpo na kobebisaka bango, ete kolukaka bobebisami na bango ezalaki mosala mpamba, bazongaki lisusu na mboka ya Nefi.",
                "2": "Mpe esalemaki ete Baamaleki, mpo babungisaki bato mingi, basilikaki mpenza. Mpe ntango bamonaki ete bakokaki te koluka bobekoli uta na Banefi, babandaki kolamusa bato na nkanda na bandeko na bango, bato ya Anti-nefi-lehi; boye babandaki lisusu kobebisa bango.",
                "3": "Sikawa bato oyo baboyaki lisusu kokamata manduki na bango, mpe bapesaki nzela bango moko ete babomama engebene na mposa ya banguna na bango.",
                "4": "Sikawa ntango Amona mpe bandeko na ye bamonaki mosala ya bobebisami oyo na kati na bango oyo balingaki mingi mpenza, mpe na kati na bango oyo balingaki bango mingi mpenza—mpo basalelaki bango lokola soki bazalaki banjelu batindami na Nzambe mpo na kobikisa bango uta na bobebisami ya libela—boye, ntango Amona mpe bandeko na ye bamonaki mosala monene oyo ya bobebisami, basimbamaki na mawa, mpe balobaki epayi ya mokonzi:",
                "5": "Tika tosangana esika moko bato oyo ya Nkolo, mpe tokita na mboka ya Zalayemila na bandeko na biso Banefi, mpe tokima uta na maboko ya banguna na biso, ete tobebisama te.",
                "6": "Kasi mokonzi alobaki epayi na bango: Tala, Banefi bakobebisa biso, na ntina ya bobomi mpe masumu mingi oyo tosalaki bango.",
                "7": "Mpe Amona alobaki: Nakokende mpe nakotuna na Nkolo, mpe soki alobi epayi na biso, bokita epayi ya bandeko na bino, ekolinga bino kokende?",
                "8": "Mpe mokonzi alobaki epayi na ye: Iyo, soki Nkolo alobi epayi na biso bokende, tokokita epayi ya bandeko na biso, mpe tokozala baumbu na bango kino tokobongisa mpo na bango bobomi mpe masumu mingi oyo tosalaki na bango.",
                "9": "Kasi Amona alobaki epayi na ye: Epekisami na mobeko ya bandeko na biso, oyo etiamaki na tata na ngai, ete baumbu bazala te na kati na bango; boye tika tokita mpe totalela boboto ya bandeko na biso.",
                "10": "Kasi mokonzi alobaki epayi na ye: Tuna liboso na Nkolo, mpe soki alobi epayi na biso bokende, tokokende; soki te tokowa na mboka.",
                "11": "Mpe esalemaki ete Amona akendaki mpe atunaki na Nkolo, mpe Nkolo alobaki epayi na ye:",
                "12": "Kamata bato oyo libanda ya mboka oyo, ete bawa te; mpo Satana azali na nguya monene likolo ya mitema ya Baamaleki, baoyo bazali kolamusa Balamani na nkanda na bandeko na bango mpo na koboma bango; boye bokende uta na mboka oyo; mpe bapambolami bato oyo na nkola oyo, mpo nakobatela bango.",
                "13": "Mpe sikawa esalemaki ete Amona akendaki mpe ayebisaki mokonzi maloba nyonso oyo Nkolo alobaki epayi na ye.",
                "14": "Mpe basangisaki esika moko bato na bango nyonso, iyo, bato ya Nkolo nyonso, mpe basangisaki esika moko bibwele mpe bitonga na bango mpe babimaki uta na mboka, mpe bayaki kati na esobe oyo ekaboli mboka ya Nefi na mboka ya Zalayemila, mpe bakomaki mpembeni na ndelo ya mboka.",
                "15": "Mpe esalemaki ete Amona alobaki epayi na bango: Tala, ngai mpe bandeko na ngai tokokende kati na mboka ya Zalayemila, mpe bokotikala awa kino tokozonga; mpe tokomeka mitema ya bandeko na biso, soki bakolinga ete bokoka kokota na mboka na bango.",
                "16": "Mpe esalemaki ete lokola Amona azalaki kokende kati na mboka, ete ye na bandeko na ye bakutanaki na Alma, na esika oyo elobelami; mpe tala, oyo ezalaki bokutani ya bosepeli.",
                "17": "Sikawa bosepeli ya Amona ezalaki monene mingi mpenza kutu ete atondisamaki; iyo, amelamaki mobimba na bosepeli ya Nzambe na ye, kino nzoto na ye elembaki; kutu kino na kosilisa bokasi na ye; mpe akweyaki lisusu na mabele.",
                "18": "Sikawa ezalaki oyo bosepeli ya koleka mpenza te? Tala, oyo ezali bosepeli moto moko te akoki kozwa longola se soki ezali moyamboli ya solo mpe moluki ya esengo oyo amikitisi mpenza.",
                "19": "Sikawa bosepeli ya Alma na kokutanaka na bandeko na ye ezalaki solo monene, mpe ezalaki bongo lisusu bosepeli ya Alona, ya Omina, mpe Imini; kasi tala bosepeli na bango ezalaki te na lolenge ete eleka bokasi na bango.",
                "20": "Mpe sikawa esalemaki ete Alma akambaki bandeko na ye kozonga na mboka ya Zalayemila; kutu na ndako na ye moko. Mpe bakendaki mpe balobelaki mosambisi mokonzi nyonso oyo ekomelaki bango na mboka ya Nefi, na kati ya bandeko na bango, Balamani.",
                "21": "Mpe esalemaki ete mosambisi mokonzi atindaki bosakoli epayi nyonso na mboka mobimba, kozalaka na mposa ya kopona ya bato mpo na oyo etali bondimami ya bandeko na bango, baoyo bazalaki bato ya Anti-nefi-lehi.",
                "22": "Mpe esalemaki ete kopona ya bato eyaki, kolobaka: Tala, tokotika mboka ya Yesoni, oyo ezali na esti ya mbu, oyo ekangemi na mboka Beboo, oyo ezali na sudi ya mboka Beboo; mpe mboka oyo Yesoni ezali mboka oyo tokopesa epayi ya bandeko na biso lokola bosangoli libula na bango.",
                "23": "Mpe tala, tokotia mampinga na biso kati na mboka Yesoni mpe mboka Nefi, ete tokoka kobatela bandeko na biso na mboka Yesoni; mpe oyo tosali mpo na bandeko na biso, na ntina ya bobangi na bango na kotombola manduki na bandeko na bango mbele basala lisumu; mpe oyo bobangi monene na bango eyaki na ntina ya boyamboli ya nsomo boye basalaki, na kotalaka bobomi mingi na bango mpe nkuna ya nsomo na bango.",
                "24": "Mpe sikawa tala, oyo tokosala epayi na bandeko na biso, ete bakoka kosangola libula ya mboka Yesoni; mpe tokokengele bango uta na banguna na bango na mampinga na biso, soki bakopesa biso ndambo ya biloko na bango mpo na kosunga biso ete tokoka kosalisa mampinga na biso.",
                "25": "Sikawa, esalemaki ete eyokaki Amona likambo oyo, azongaki na bato ya Anti-nefi-lehi, mpe lisusu elongo na Alma, kati na esobe, wapi batelemisaki biema na bango, mpe bayebisaki bango makambo nyonso. Mpe Alma asangelaki epayi na bango bobongwami na ye, elongo na Amona mpe Alona, mpe bandeko na ye.",
                "26": "Mpe esalemaki ete yango epesaki bosepeli monene na kati na bango. Mpe bakitaki na mboka ya Yesoni, mpe bakamataki mboka ya Yesoni; mpe babiangamaki na Banefi bato ya Amona; boye bakesenisamaki na nkombo wana nsima libela.",
                "27": "Mpe bazalaki na kati ya bato ya Nefi, mpe lisusu, batangamaki na kati ya bato oyo bazalaki ya eklezia ya Nzambe. Mpe bakesenaki lisusu mpo na mpila na bango epayi ya Nzambe, mpe lisusu epayi ya bato; mpo bazalaki na lolenge ya kobonga nie sembo mpe alima na makambo nyonso; mpe bazalaki ngwi kati na bondimi ya Klisto, kutu kino na nsuka.",
                "28": "Mpe batalaki bosopi makila ya bandeko na bango na nsomo monene; mpe bakokaki soki moke te kondimisama mpo na kotombola manduki mpo na kobundisa bandeko na bango; mpe batalaki soki moke te liwa ata na ndambo moko te ya nsomo, mpo na elikya mpe bososoli na bango ya Klisto mpe bosekwi; boye, mpo na bango liwa emelamaki mpenza na elonga ya Klisto likolo na yango.",
                "29": "Boye, bandimaki koyoka mpasi ya liwa na lolenge eleki mpasi mpe nsomo oyo ekokaki kosalema na bandeko na bango, yambo balingaki se kokamata mompanga ya nsonge to mompanga mogumbama mpo na kobeta bango.",
                "30": "Mpe boye bazalaki bato ya mpila mpe balingami, mpe boko bato basungama mingi na Nkolo."
            },
            "28": {
                "1": "Mpe sikawa esalemaki ete esilaki bato ya Amona kotiama na mboka ya Yesoni, mpe eklezia yoko kotiama mpe lokola na mboka ya Yesoni, mpe mampinga ya Banefi kotandama nzinganzinga mpembeni na Yesoni, iyo, na ndelo nzinganzinga mpembeni na mboka ya Zalayemila; tala mampinga ya Balamani balandaki bandeko na bango kati na esobe.",
                "2": "Mpe boye ezalaki na ebakata ya etumba yoko; iyo, kutu moko na lolenge loko lokola etikala koyebana mokolo moko te na kati ya bato nyonso na mboka uta na ntango Lehi atikaki Yelusaleme; iyo, mpe nkoto zomi ya Balamani babomamaki mpe bapanzamaki mosika.",
                "3": "Iyo, mpe lisusu ezalaki na ebakata ya bobomi moko na kati ya bato ya Nefi; nzokande, Balamani babenganamaki mpe bapanzamaki, mpe bato ya Nefi bazongaki lisusu na mboka na bango.",
                "4": "Mpe sikawa oyo ezalaki ntango moko oyo wapi matanga mpe boleli monene eyokanaki epayi nyonso na mboka mobimba, na kati ya bato nyonso ya Nefi—",
                "5": "Iyo, bogangi ya bakufeli mibali kolelaka mpo na mibali na bango, mpe lisusu ya batata kolelaka mpo na bana mibali na bango, mpe mwana mwasi mpo na ndeko mobali, iyo, ndeko mobali mpo na tata; mpe boye bogangi ya boleli boyokanaki na kati na bango nyonso, kolelaka bato ya libota na bango oyo babomamaki.",
                "6": "Mpe sikawa solo oyo ezalaki mokolo ya mawa; iyo, ntango moko ya lipombo, mpe ntango moko ya bokili bilei mpe ya losambo mingi.",
                "7": "Mpe boye nde esilaki mobu ya zomi na mitano ya boyangeli ya basambisi likolo ya bato ya Nefi;",
                "8": "Mpe oyo ezali lisolo ya Amona mpe bandeko na ye, mibembo na bango na mboka ya Nefi, mpasi na bango na mboka, mawa na bango, mpe mitungisi na bango, mpe bosepeli na bango boye kani ntina esosolamaki te, mpe boyambi mpe bokengi ya bandeko na bango na mboka ya Yesoni. Mpe sikawa tika ete Nkolo, Mosikoli ya bato nyonso, apambola milimo na bango libela.",
                "9": "Mpe oyo ezali lisolo ya bitumba mpe boweli na kati ya Banefi, mpe lisusu bitumba kati na Banefi mpe Balamani; mpe mobu zomi na mitano ya boyangeli ya basambisi mosilaki.",
                "10": "Mpe eleko uta na mobu ya yambo kino mokolo ya zomi na mitano ememaki esalema bobebisami ya bomoi nkoto mingi; iyo, ememaki makambo ya nsomo ya bosopi makila.",
                "11": "Mpe nzoto ya nkoto mingi elali na nse na mabele, wana ezali nzoto ya nkoto mingi kopola na ebondo likolo ya etando ya mabele; iyo, mpe nkoto mingi bazali kolela mpo na kobungisaka mabota na bango, mpo bazali na ntina ya kobanga, engebene na bilaka ya Nkolo, ete batindami kozala na ezaleli ya lisuma ezanga nsuka.",
                "12": "Wana ezalaki nkoto mingi ya basusu kolela solo mpenza mpo na kobungisa mabota na bango, basepeli nzokande mpe batondaki na nsai na elikya, mpe kutu bayebi, engebene na bilako ya Nkolo, ete batombolami mpo na kofanda na loboko ya mobali ya Nzambe, na ezaleli ya esengo oyo ekosuka ata mokolo moko te.",
                "13": "Mpe boye tomoni lolenge kani monene ezali bozangi kokona ya moto na ntina ya lisumu mpe bobuki mobeko, mpe nguya ya zabulu, oyo eyei na nzela ya miango ya mabe oyo abimisaki mpo na kotanda motambo na mitema ya bato.",
                "14": "Mpe boye tomoni libiangi monene ya molende ya moto mpo na kosala na bilanga ya vinyo ya Nkolo; mpe boye tomoni ntina monene ya mawa, mpe lisusu ya bosepeli—mawa na ntina ya liwa mpe bobebisami na kati ya bato, mpe bosepeli na ntina ya pole ya Klisto mpo na bomoi."
            },
            "29": {
                "1": "O soki nazalaka anjelu, mpe soki nakokaka kozala na litombeli ya motema na ngai, ete nakokaki kokende mpe koloba na mondule ya Nzambe, na mongongo moko ya koningisa mabele, mpe kobelela boyamboli epayi ya bato nyonso!",
                "2": "Iyo, nalingi kosakola epayi na molimo moko moko, lokola na mongongo ya kake, boyamboli mpe mwango ya bosikoli, ete basengeli koyambola mpe koya epayi ya Nzambe na biso, ete mawa ekoka lisusu te kozala likolo ya mabele mobimba.",
                "3": "Kasi tala, ngai nazali moto, mpe nasumukaka na litombeli na ngai; mpo nasengelaki kosepela na kosala makambo oyo Nkolo apesaki epayi na ngai.",
                "4": "Nasengeli te kopasola likolo ya mposa ya motema na ngai mobeko ya ngwi ya Nzambe moyengebene, mpo nayebi ete apesaka epayi ya bato engebene na mposa na bango, soki ekozala mpo na liwa soki te mpo na bomoi; iyo, nayebi ete apesaka epayi ya bato, iyo, abimisaka epayi na bango mibeko oyo mibongwanaka te, engebene na bolingi na bango, ezala mpo na lobiko soki te mpo na bobebisami.",
                "5": "Iyo, mpe nayebi ete bolamu mpe mabe ezali epayi ya bato nyonso; ye oyo ayebi te bolamu uta na mabe azangi mpamela; kasi ye oyo ayebi bolamu mpe mabe, na ye epesami engebene na mposa na ye, ezala soki mposa na ye ezali ya bolamu to ya mabe, bomoi to liwa, bosepeli soki te boswi ya mayele ya motema.",
                "6": "Sikawa, na komonaka ete nayebi makambo oyo, ntina nini nakozala na mposa ya kosala mingi koleka na esika ya kosala mosala oyo wapi nabiangami?",
                "7": "Ntina nini nakozala na mposa ete nazala anjelu, ete nakoka kolobela nsuka nyonso ya mabele?",
                "8": "Mpo tala, Nkolo apesaka epayi na bikolo nyonso, na nzela ya ekolo mpe lokota na bango moko, mpo na koteya liloba na ye, iyo, na bwania, nyonso oyo amoni ekoki na bango kozwa; boye nde tomoni ete Nkolo apesaka toli na bwania, engebene na oyo ezali alima mpe solo.",
                "9": "Nayebi oyo Nkolo atindi ngai, mpe nakembeli na yango. Nakembeli na ngai moko te, kasi nakembeli na oyo Nkolo atindi ngai; iyo, mpe oyo ezali nkembo na ngai, ete mbele nakoka kozala esalelo yoko na maboko ya Nzambe mpo na komema boko milimo na boyamboli; mpe oyo ezali bosepeli na ngai.",
                "10": "Mpe tala, ntango namonaka mingi ya bandeko na ngai kokoma solo bayamboli, mpe koyaka na Nkolo Nzambe na bango, ntango wana nde molimo na ngai motondi na bosepeli; nde namikundolaka nini Nkolo asali mpo na ngai, iyo, kutu ete ayoki losambo na ngai; iyo, nde namikundolaka loboko na ye oyo etonda na boboto oyo atandoli epayi na ngai.",
                "11": "Iyo, mpe namikundolaka bokangemi ya batata na ngai; mpo nayebi solo ete Nkolo akangolaki bango uta na boumbu, mpe na nzela oyo atiaki eklezia na ye; iyo, Nkolo Nzambe, Nzambe ya Abalayama, Nzambe ya Yisaka, mpe Nzambe ya Yakobo, akangolaki bango uta na boumbu.",
                "12": "Iyo, ntango nyonso namikundolaka bokangemi ya batata na ngai; mpe Nzambe se moko wana oyo akangolaki bango uta na maboko ya Baejipito akangolaki bango uta na boumbu.",
                "13": "Iyo, mpe Nzambe se moko wana atiaki eklezia na ye na kati na bango; iyo, mpe kaka Nzambe se moko wana abiangi ngai na libiangi moko esantu, mpo na koteya liloba epayi ya bato oyo, mpe apesi ngai elonga mingi, na oyo wapi bosepeli na ngai etondi.",
                "14": "Kasi nasepeli bobele na elonga na ngai moko te, kasi bosepeli na ngai etondi mingi koleka na ntina ya elonga ya bandeko na ngai, oyo bamataki na mboka ya Nefi.",
                "15": "Tala, basali mingi koleka mpenza, mpe baboti mbuma ebele; mpe lolenge boni monene ekozala mbano na bango!",
                "16": "Sikawa, ntango nazali kokanisa elonga ya bandeko oyo na ngai molimo na ngai momemami mosika, kutu kino na bokaboli ya mwango uta na nzoto, lokola soki ezalaki, bosepeli na ngai ezali monene mpenza.",
                "17": "Mpe sikawa, tika Nzambe apesa epayi na baoyo, bandeko na ngai, ete bakoka kofanda na bokonzi ya Nzambe; iyo, mpe lisusu bango nyonso oyo bazali mbuma ya misala na bango ete bakoka kokende lisusu te libanda, kasi ete bakoka kosanzola ye libela. Mpe tika Nzambe atika ete ekoka kosalema engebene na maloba na ngai, kutu lokola nalobaki. Amene."
            },
            "30": {
                "1": "Tala, sikawa esalemaki ete esilaki bato ya Amona kotiama na mboka ya Yesoni, iyo, mpe lisusu esilaki Balamani kobenganama uta na mboka, mpe bakufi na bango kokundama na bato ya mboka—",
                "2": "Sikawa bakufi na bango batangamaki te na ntina ya bonene ya motango na bango mpe bakufi ya Banefi batangamaki te—kasi esalemaki ete esilaki bango kokunda bakufi na bango, mpe lisusu nsima ya mikolo ya bokili, mpe boleli, mpe losambo, (mpe ezalaki na mobu ya zomi na motoba ya boyangeli ya basambisi likolo ya bato ya Nefi) kimia ebandaki kozala ntango nyonso epayi nyonso na mboka mobimba.",
                "3": "Iyo, mpe bato batosaki kobatela mitindo ya Nkolo; mpe bakangamaki na kotosaka makuli ya Nzambe, engebene na mobeko ya Mose; mpo bateyamaki kobatela mobeko ya Mose kino mokokokisama.",
                "4": "Mpe boye bato bazalaki na mbilinga-mbilinga te na mobu mobimba ya zomi na motoba ya boyangeli ya basambisi likolo ya bato ya Nefi.",
                "5": "Mpe esalemaki ete na ebandeli ya mobu ya zomi na nsambo ya boyangeli ya basambisi, kimia ezalaki ntango nyonso.",
                "6": "Kasi esalemaki ete na nsuka ya mobu ya zomi na nsambo, moto moko ayaki na mboka ya Zalayemila, mpe azalaki Motelemeli Klisto, mpo abandaki koteya epayi ya bato na kotelemelaka masakoli oyo elobamaki na baprofeta, mpo na oyo etali boyei ya Klisto.",
                "7": "Sikawa ezalaki na mobeko moko te kopekisaka boyambi ya moto; mpo ezalaki mpenza kokende na bokeseni na mitindo ya Nzambe ete ezala na mobeko moko oyo mokokaki komema bato na lolenge ete bazala na bokokani te.",
                "8": "Mpo boye elobi makomi: Bopona na mokolo oyo, nani bokosalela.",
                "9": "Sikawa soki moto moko azali na mposa ya kosalela Nzambe, ezalaki litomba na ye; to kutu, soki andimaki na Nzambe ezalaki litomba na ye kosalela ye; kasi soki andimaki te mobeko ezalaki te mpo na kopesa ye etumbu.",
                "10": "Kasi soki abomaki moto asengelaki kopesama etumbu mpo na liwa; mpe soki ayongolaki, apesami etumbu mpe lokola; mpe soki ayibaki apesami etumbu mpe lokola; mpe soki asalaki ekobo apesama etumbu mpe lokola; iyo, mpo na nkuna nyonso oyo bapesamaki etumbu.",
                "11": "Mpo ezalaki na mobeko moko ete bato basambisama engebene na mabe na bango. Nzokande, ezalaki na mobeko moko te kopekisaka boyambi ya moto; boye, moto apesamaki etumbu bobele mpo na mabe oyo asalaki; boye bato nyonso bazalaki na bokokani.",
                "12": "Mpe Motelemeli Klisto oyo, oyo kani nkombo ezalaki Koliyolo, (mpe mobeko mokokaki kosimba ye te) abandaki koteya epayi ya bato ete ekozala na Klisto te. Mpe na lolenge oyo ateyaki kolobaka:",
                "13": "O bino baye bokangemi na nse ya elikya yoko ya liboma mpe ya mpamba, ntina nini bomikangisi nkanga na makambo ya liboma ya lolenge oyo? Ntina nini ezali bino koluka Klisto? Mpo moto moko akoki koyeba likambo moko oyo ekoya te.",
                "14": "Tala, makambo oyo bobiangi masakoli, oyo bolobi makitanisami na baprofeta basantu, tala, ezali mimesano ya liboma ya batata na bino.",
                "15": "Lolenge kani eyebaki bino bosolo na yango? Tala, bokoki koyeba te makambo oyo bomoni te; boye bokoki koyeba te ete ekozala na Klisto moko.",
                "16": "Bozali kozela mpe bolobi ete bomoni bolimbisi ya masumu na bino. Kasi tala, oyo ezali mosala ya makanisi ya kizengi; mpe bobebi boye ya makanisi na bino ezali koya na ntina ya mimesano ya batata na bino, oyo ekambi bino mosika kati na boyambi ya makambo oyo ezali bongo te.",
                "17": "Mpe alobelaki bango makambo mingi koleka ya lolenge oyo, koyebisaka bango ete bomikabi ekoki kozala te boye bokoki kosalema mpo na masumu ya bato, kasi oyo ekomelaka moto na moto na bomoi oyo ezali engebene na oyo ekelamo asalaka; boye moto na moto akofuluka engebene na mayele na ye, mpe ete moto na moto akolonga engebene na bokasi na ye; mpe eloko nyonso moto asalaki ezalaki na mabe te.",
                "18": "Mpe boye nde ateyaki bango, kokambaka mosika mitema ya mingi, kosalaka ete batombolamitu na bango na nkuna na bango, iyo, kobungisa nzela ya basi mingi, mpe mibali lokola, kosalaka pite—kolobelaka bango ete ntango moto akufi, yango ezalaki nsuka na ye.",
                "19": "Sikawa moto oyo amataki na mboka ya Yesoni lisusu, koteyaka makambo oyo na kati ya bato ya Amona, baoyo bazalaki kala bato ya Balamani.",
                "20": "Kasi tala bazalaki na bwania mingi koleka mingi ya Banefi; mpo bakamataki ye, mpe bakangaki ye, mpe bamemaki ye, liboso ya Amona, oyo azalaki nganganzambe monene likolo ya bato wana.",
                "21": "Mpe esalemaki ete asalaki ete amemama libanda ya mboka. Mpe amataki kati na mboka ya Gideona, mpe abandaki mpe lokola koteya epayi na bango; mpe awa azalaki na elonga mingi te, mpo bakamataki ye mpe bakangaki ye mpe bamemaki ye liboso ya nganganzambe monene, mpe lisusu mosambisi mokonzi likolo ya mboka.",
                "22": "Mpe esalemaki ete nganganzambe monene alobaki epayi na ye: Mpo na nini ezali yo kokende nzinganzinga kosantolaka banzela ya Nkolo? Mpo na nini ezali yo koteya bato oyo ete ekozala na Klisto te, mpo na kokata bosepeli na bango? Mpo na nini ezali yo koloba mabe likolo ya masakoli nyonso ya baprofeta basantu?",
                "23": "Sikawa nkombo ya nganganzambe monene yango ezalaki Gidona. Mpe Koliyolo alobaki epayi na ye: Mpo nazali koteya mimesano ya liboma ya batata na bino te, mpe mpo nazali koteya bato oyo komikangisa na nse ya makuli mpe misala oyo etiami na banganganzambe ya kala te, mpo na koyiba nguya mpe likoki likolo na bango, mpo na kokanga bango na bozangi koyeba, ete bakoka kotombolamitu na bango te, kasi bakitisama engebene na maloba na yo.",
                "24": "Bolobi ete bato oyo bazali bato nsomi. Tala, nalobi ete bazali na boumbu. Bolobi ete masakoli wana ya kala ezali solo. Tala, nalobi ete boyebi te ete ezali solo.",
                "25": "Bolobi ete bato oyo bazali bato ya elindo mpe bato bakweya, na ntina ya bobuki mobeko ya moboti moko. Tala, nalobi ete mwana moke azali na elindo te na ntina ya baboti na ye.",
                "26": "Mpe bolobi lisusu ete Klisto akoya. Kasi tala, nalobi ete boyebi te ete ekozala na Klisto. Mpe bolobi lisusu ete akobomama mpo na masumu ya mokili—",
                "27": "Mpe boye bokosi-kosi bato oyo nsima ya mimesano ya liboma ya batata na bino, mpe engebene na mposa na bino moko; mpe bozali kokonza bango, kutu lokola soki ezalaki na boumbu, ete bokoka komitondisa mabumu na misala ya maboko na bango, ete bameka kotala likolo na mpiko te, mpe ete bakoka kosepela na makoki mpe matomba na bango te.",
                "28": "Iyo, bamekaka te kosalela oyo ezali ya bango moko nakobangaka ete batuka banganganzambe na bango, baoyo bakangi bango engebene na mposa na bango, mpe bamemi bango kondima, na mimesano na bango mpe bandoto na bango mpe mayele na bango mpe mamoni na bango mpe mibombamo ya makanisi na bango, ete balingaki, soki basali te engebene na maloba na bango, kotuka mozali moko oyo ayebani te, oyo balobi azali Nzambe—mozali moko oyo amonana soki te ayebana mokolo moko te, oyo azalaki te mpe akozala mokolo moko te.",
                "29": "Sikawa ntango nganganzambe monene mpe mosambisi mokonzi bamonaki bokasi ya motema na ye, iyo, emonaki bango ete alingaki kofinga kutu Nzambe, balingaki kopesa eyano na maloba na ye te; kasi basalaki ete bakanga ye singa, mpe bapesaki ye na maboko ya bato ya leta, mpe batindaki ye na mboka ya Zalayemila, ete bakoka komema ye liboso ya Alma, mpe mosambisi mokonzi oyo azalaki mokambi ya etuka likolo ya mboka mobimba.",
                "30": "Mpe esalemaki ete ntango amemamaki liboso ya Alma mpe mosambisi mokonzi, akobaki na lolenge moko lokola asalaki na mboka ya Gideona; iyo, akobaki kotuka.",
                "31": "Mpe atelemaki na maloba monene ya bovimbani liboso ya Alma, mpe atiolaki banganganzambe mpe balakisi, kofundaka bango na kokosa-kosaka bato nsima ya mimesano ya bozoba ya batata na bango, na ntina ete batondisa mabumu na misala ya bato.",
                "32": "Sikawa Alma alobaki epayi na ye: Oyebi ete biso tomitondisi te mabumu na misala ya bato oyo; mpo tala, nasali uta na ebandeli ya boyangeli ya basambisi kino sikawa, na maboko na ngai moko mpo na lisungi na ngai, ata mibembo mingi na ngai nzinganzinga mpembeni na mboka mpo na kosakola liloba ya Nzambe epayi ya bato na ngai.",
                "33": "Mpe ata misala mingi oyo nasali na eklezia, mokolo moko te nazwi mingi koleka lokola kutu sinini yoko mpo na mosala na ngai; mpe moko ya bandeko na ngai mpe te, longola se ntango tozalaki na kiti ya bosambisi; mpe nde tozwaki bobele engebene na mobeko mpo na ntango na biso.",
                "34": "Mpe sikawa, soki tozwi eloko te mpo na misala na biso na eklezia, nini ezali litomba na biso na eklezia longola se soki ezali mpo na kosakola bosolo, ete tokoka kozala na esengo kati na bosepeli ya bandeko na biso?",
                "35": "Bongo ntina nini ezali yo koloba ete biso toteyi epayi ya bato oyo mpo na kozwa matabisi, eyebi yo, yo moko, ete biso tozwaka matabisi te? Mpe sikawa, endimi yo ete biso tokosaka bato oyo, yango wana ezali kopesa bosepeli ya lolenge oyo na mitema na bango?",
                "36": "Mpe Koliyolo ayanolaki ye, Iyo.",
                "37": "Mpe Alma alobaki epayi na ye: Endimi yo ete ezali na Nzambe moko?",
                "38": "Mpe ayanolaki, Te.",
                "39": "Sikawa Alma alobaki epayi na ye: Ekowangana yo lisusu ete ezali na Nzambe moko, mpe lisusu ekowangana yo Klisto? Mpo tala, nalobi epayi na yo, nayebi ete ezali na Nzambe moko, mpe lisusu ete Klisto akoya.",
                "40": "Mpe sikawa elembo ya solo nini ezali na yo ete Nzambe azali te, soki te Klisto akoya te? Nalobi epayi na yo ete ozali na moko te, longola se bobele liloba na yo.",
                "41": "Kasi tala, nazali na biloko nyonso lokola litatoli ete makambo oyo ezali solo; mpe yo lisusu ozali na biloko nyonso lokola litatoli ete ezali solo; mpe ekowangana yo yango? Endimi yo ete makambo oyo ezali solo?",
                "42": "Tala, nayebi ete yo ondimi, kasi ozwami na molimo moko ya lokuta, mpe olongoli Molimo ya Nzambe ete azala na esika kati na yo te; kasi zabulu azali na nguya likolo na yo, mpe amemi yo nzinganzinga, kosalaka mwango ya mabe ete akoka kobebisa bana ya Nzambe.",
                "43": "Mpe sikawa Koliyolo alobaki epayi ya Alma: Soki okolakisa ngai elembo, ete nakoka kondimisama ete ezali na Nzambe moko, iyo, lakisa epayi na ngai ete azali na nguya, mpe nsima nakondimisama na bosolo ya maloba na yo.",
                "44": "Kasi Alma alobaki epayi na ye: Ozali na bilembo mingi bikoki; elingi yo komeka Nzambe na yo? Ekoloba yo, Lakisa epayi na ngai elembo, ntango ozali na litatoli ya baoyo nyonso bandeko na yo, mpe lisusu litatoli ya baprofeta basantu nyonso? Makomi ezali liboso na yo, iyo, mpe biloko nyonso bilakisi ete ezali na Nzambe moko; iyo, kutu mabele, mpe biloko oyo ezali likolo ya etando na yango, iyo, mpe botamboli na yango, mpe lisusu mioto ya minene nyonso oyo mikotambolaka na lolenge ya bileko na yango mitatoli ete ezali na Mokeli moko Nta ya Likolo.",
                "45": "Mpe nzokande okeyi nzinganzinga, kokosa-kosaka mitema ya bato oyo, kotatolaka epayi na bango ete ezali na Nzambe te? Mpe nzokande ekowangana yo matatoli oyo nyonso? Mpe alobaki: Iyo, nakowangana, longola se soki olakisi ngai elembo yoko.",
                "46": "Mpe sikawa esalemaki ete Alma alobaki epayi na ye: Tala, nayoki mpasi na ntina ya bokasi ya motema na yo, iyo, ete okotelemela kaka molimo ya bosolo, ete molimo na yo mokoka kobebisama.",
                "47": "Kasi tala, ezali malamu koleka ete molimo na yo ebunga na esika ete ozala nzela ya komema milimo mingi na nse na bobebisami, mpo na lokuta na yo mpe maloba ya koleteka na yo; boye soki okowangana lisusu, tala Nzambe akobeta yo, ete okokoma baba, okofungola monoko mokolo moko te, ete okoka lisusu te kokosa bato oyo.",
                "48": "Sikawa Koliyolo alobaki epayi na ye: Nawangani te ete Nzambe moko azali, kasi nandimi te ete ezali na Nzambe moko; mpe nalobi lisusu, ete boyebi te ete ezali na Nzambe moko; mpe longola se soki olakisi ngai elembo yoko, nakondima te.",
                "49": "Sikawa Alma alobaki epayi na ye: Oyo nakopesa epayi na yo lokola elembo, ete okokomisama baba, engebene na maloba na ngai; mpe nalobi, ete na nkombo ya Nzambe, okokoma baba, ete okozala lisusu na makoki ya koloba te.",
                "50": "Sikawa esilaki Alma koloba maloba oyo, Koliyolo akomaki baba, ete akokaki lisusu kozala na makoki ya koloba te, engebene na maloba ya Alma.",
                "51": "Mpe sikawa ntango mosambisi mokonzi amonaki likambo oyo, asembolaki loboko na ye mpe akomelaki Koliyolo, kolobaka: Endimisami yo na nguya ya Nzambe? Na nani ezalaki yo na mposa ete Alma alakisa elembo na ye? Elingaki yo ete atungisa basusu, mpo na kolakisa yo elembo yoko? Tala, alakisi epayi na yo elembo yoko; mpe sikawa ekoswana yo lisusu?",
                "52": "Mpe Koliyolo asembolaki loboko na ye mpe akomaki, kolobaka: Nayebi ete nazali baba, mpo nakoki koloba te; mpe nayebi ete eloko moko te longola se nguya ya Nzambe nde ekokaki komema oyo epayi na ngai; iyo, nazalaki ntango nyonso koyeba ete ezali na Nzambe moko.",
                "53": "Kasi tala, zabulu akosaki ngai; mpo amonanaki epayi na ngai na lolenge ya anjelu, mpe alobaki epayi na ngai: Kende mpe zongisa bato oyo na nzela, mpo babungi Nyonso nzela na kolandaka Nzambe oyo ayebani te. Mpe alobaki epayi na ngai: Ezali na Nzambe te; iyo, mpe alakisaki ngai oyo nasengelaki koloba. Mpe nateyaki maloba na ye; mpe nateyaki yango mpo masepelisaki mayele ya mosuni; mpe nateyaki yango, kutu kino nazwaki elonga mingi; na lolenge mpenza ete nandimaki ete ezali solo; mpe mpo na ntina oyo natelemelaki bosolo, kutu kino namemi bolakeli mabe monene boye likolo na ngai.",
                "54": "Sikawa esilaki ye koloba oyo, abondelaki Alma asambela epayi ya Nzambe, ete bolakeli mabe ekoka kolongwa uta na ye.",
                "55": "Kasi Alma alobaki epayi na ye: Soki bolakeli mabe boye ekolongwa uta na yo okobungisa lisusu mitema ya bato oyo; boye, ekozala epayi na yo kutu lokola Nkolo alingi.",
                "56": "Mpe esalemaki ete bolakeli mabe oyo elongwaki te uta na Koliyolo; kasi babenganaki ye, mpe akendaki uta ndako na ndako kolombaka mpo na bilei.",
                "57": "Sikawa boyebi ya likambo oyo ekomelaki Koliyolo ebimisamaki sasaipi epayi nyonso na mboka mobimba; iyo, bosakoli etindamaki na mosambisi mokonzi na bato nyonso na mboka, koyebisaka epayi na bango oyo bandimaka maloba ya Koliyolo ete basengeli koyambola na lombangu, mbele masambisi se moko wana kaka makweyela bango.",
                "58": "Mpe esalemaki ete nyonso bandimisamaki na nkuna ya Koliyolo; boye nyonso babongwanaki lisusu epayi ya Nkolo; mpe oyo esukisaki mabe ya lolenge ya Koliyolo. Mpe Koliyolo akendaki uta ndako na ndako, kolombaka bilei mpo na lisungi na ye.",
                "59": "Mpe esalemaki ete lokola akendaki na kati ya bato, iyo, na kati ya bato oyo bamikabwanaki na Banefi mpe bamibiangaki Bazolami, mpo bakambamaki na moto moko oyo na ye nkombo ezalaki Zolami—mpe lokola akendaki na kati na bango, tala, bamataki likolo na ye mpe baniataki ye, kutu kino akufaki.",
                "60": "Mpe boye tomoni nsuka na ye oyo asantolaka banzela ya Nkolo; mpe boye tomoni ete zabulu akosalisa bana na ye na mokolo ya nsuka te, kasi aza kobenda bango na lombangu na nse na lifelo."
            },
            "31": {
                "1": "Sikawa esalemaki ete nsima ya nsuka ya Koliyolo, lokola Alma azwaki bansango ete Bazolami bazalaki kosantola banzela ya Nkolo, mpe ete Zolami, oyo azalaki mokambi na bango, azalaki kokamba mitema ya bato na kogumbamela banzambe ya bikeko ya baba, motema na ye lisusu ebandaki koyoka mpasi mpo na mabe ya bato.",
                "2": "Mpo ezalaki ntina ya mawa monene epayi ya Alma ya koyeba mabe na kati ya bato na ye; boye motema na ye ezalaki na mawa koleka mpenza na ntina ya bokabwani ya Bazolami uta na Banefi.",
                "3": "Sikawa Bazolami basanganaki bango moko esika moko na mboka moko oyo babiangaki Ationumi, oyo ezalaki na esti ya mboka ya Zalayemila, oyo elalaki penepene na ndelo ya libongo ya mbu, oyo ezalaki na sudi ya mboka ya Yesoni, oyo lisusu ezalaki na ndelo ya esobe ya sudi, oyo esobe wapi etondaki na Balamani.",
                "4": "Sikawa Banefi bazalaki kobanga makasi ete Bazolami bakota na boyokani na Balamani, mpe ete ekozala nzela ya bobungisi bato mingi na ngambo ya Banefi.",
                "5": "Mpe sikawa, lokola mateya ya liloba ezalaki na bobendi monene ya komema bato na kosalaka oyo ezali alima—iyo, ezalaki na nguya mingi likolo ya mayele ya bato mingi koleka mompanga, to eloko nyonso mosusu, oyo ekomaki epayi na bango—yango wana Alma akanisaki elongobanaki ete bameka bolamu ya liloba ya Nzambe.",
                "6": "Boye akamataki Amona, mpe Alona, mpe Omina, mpe Imini oyo atikaki na eklezia ya Zalayemila; kasi Misato ya yambo akamataki bango elongo na ye, mpe lisusu Amuleki mpe Zezilomi, baoyo bazalaki na Meleki; mpe akamataki lisusu bana mibali mibale na ye.",
                "7": "Sikawa, nkulutu ya bana mibali na ye akamataki ye te elongo na ye, mpe nkombo na ye ezalaki Elamani; kasi bankombo na bango oyo akamataki elongo na ye ezalaki Sibiloni mpe Koliantoni; mpe oyo ezali bankombo na bango oyo bakendaki elongo na ye na kati ya Bazolami, mpo na koteya liloba.",
                "8": "Sikawa Bazolami bazalaki bakabwani uta na Banefi; boye bazwaki liloba ya Nzambe eteyama epayi na bango.",
                "9": "Kasi bakweyaka kati na mabunga monene, mpo balingaki te kotosa kobomba mitindo ya Nzambe, mpe meko na ye, engebene na mobeko ya Mose.",
                "10": "Mpe balingaki kotosa kokokisa misala ya eklezia te, mpo na kokoba na losambo mpe libondeli na Nzambe mokolo na mokolo, ete bakoka kokota kati na lisenginia te.",
                "11": "Iyo, mpo na kosukisa, basantolaki banzela ya Nkolo na bisika mingi mpenza; boye, mpo na ntina oyo, Alma mpe bandeko na ye bakendaki kati na mboka mpo na koteya liloba epayi na bango.",
                "12": "Sikawa, ekomaki bango na mboka, tala, na bokamwi na bango bakutaki Bazolami batongi basinagoga, mpe bazalaki kosangana bango moko esika moko na mokolo ya mposo, oyo mokolo babiangaki mokolo ya Nkolo, mpe bazalaki kokumbamela na lolenge loko oyo Alma mpe bandeko na ye bamonaka ata mokolo moko te;",
                "13": "Mpo bazalaki na esika moko etongama likolo na katikati ya sinagoga, esika moko mpo na kotelema, oyo ezalaki likolo ya moto; mpe nsonge na yango ekokaki kokota bobele moto moko.",
                "14": "Boye, moto nyonso oyo azalaki na mposa ya kokumbamela asengelaki kokende mpe kotelema likolo ya nsonge na yango, mpe kosembola maboko na ye epayi na lola, mpe kobelela na mongongo makasi, kolobaka:",
                "15": "Mosantu, Nzambe mosantu; tondimi ete ozali Nzambe, mpe tondimi ete ozali mosantu, mpe ete ozalaki molimo, mpe ozali molimo, mpe ete okozala molimo libela.",
                "16": "Nzambe mosantu, tondimi ete okabolaki biso uta na bandeko na biso; mpe tondimi te mimesano ya bandeko na biso, oyo mikitanisamaki na bango na bomwana ya batata na bango; kasi tondimi ete oponaki biso mpo na kozala bana basantu na yo; mpe lisusu osalaki eyebana epayi na biso ete ekozala na Klisto te.",
                "17": "Kasi ozali se moko wana kaka lobi, lelo, mpe libela; mpe oponaki biso ete tokobikisama, ntango baoyo nyonso nzinganzinga na biso baponami mpo na kobwakama na nkele na yo na nse na lifelo; mpo na bosantu boye wapi, O Nzambe, totondi yo; mpe lisusu totondi yo mpo ete oponi biso, ete tokoka te kokosama na kolandaka mimesano ya liboma ya bandeko na biso, oyo ekangi bango na nse ya boyambi na Klisto, boye ememi mitema na bango na kowayawaya mosika na yo, Nzambe na biso.",
                "18": "Mpe lisusu totondi yo, O Nzambe, ete tozali bato baponami mpe basantu. Amene.",
                "19": "Sikawa esalemaki ete esilaki Alma mpe bandeko na ye bandimi mpe bana mibali na ye koyoka sambo oyo, bakamwaki koleka ndelo.",
                "20": "Mpo tala, moto na moto akendaki mpe abonzelaki sambo se oyo kaka.",
                "21": "Sikawa esika yango ebiangamaki na bango Lamimpetomi, oyo, na kolimbolaka, ezali etelemelo esantu.",
                "22": "Sikawa, uta na etelemelo oyo, babonzelaki, moto na moto, losambo se wana kaka mpenza epayi ya Nzambe, kotondaka Nzambe na bango ete baponamaki na ye, mpe ete akosaki bango te na kolandaka momeseno ya bandeko na bango, mpe ete mitema na bango miyibamaki te mpo na kondima na makambo ekoya, oyo bayebelaki eloko te.",
                "23": "Sikawa, esilaki bato nyonso kopesa matondi na lolenge oyo, bazongaki epayi na bango, kolobelaka lisusu soki moke te oyo etali Nzambe na bango kina mokolo bakosangana bango moko lisusu esika moko na etelemelo esantu, mpo na kopesa matondi na lolenge na bango.",
                "24": "Sikawa, emonaki Alma oyo motema na ye moyokaki mpasi; mpo amonaki ete bazalaki bato ya nkuna mpe basila kobeba; iyo, amonaki ete mitema na bango ekangamaki likolo ya wolo, mpe likolo ya mpauni, mpe likolo ya ndenge nyonso ya biloko ya malonga.",
                "25": "Iyo, mpe amonaki lisusu ete mitema na bango etombwamaki likolo mpo na bifundeli minene, na lolendo na bango.",
                "26": "Mpe atombolaki mongongo na ye likolo na lola, mpe alelaki, kolobaka: O, kino ntango nini, O Nkolo, okotika ete basali na yo bafanda awa na mosuni, mpo na kotala nkuna ya monene boye na kati ya bana ya bato?",
                "27": "Tala, O Nzambe, bazali kolela epayi na yo, mpe nzokande mitema na bango mimelami mpenza na lolendo na bango. Tala, O Nzambe, bazali kobelela epayi na yo na minoko na bango, nzokande bavimbami, kutu kino na bonene, na biloko mpamba ya mokili.",
                "28": "Tala, O Nzambe na ngai, bilamba na bango ya ntalo, mpe mpete na bango, mpe bikomo na bango, mpe bikembi na bango ya wolo, mpe biloko na bango nyonso ya motuya oyo bakembi na yango; mpe tala, mitema na bango etiami likolo na yango, mpe nzokande babeleli epayi na yo mpe balobi—Totondi yo, O Nzambe, mpo tozali bato baponami epayi na yo, nzokande basusu bakokufa.",
                "29": "Iyo, mpe balobi ete osalaki eyebana epayi na bango ete ekozala na Klisto te.",
                "30": "O Nkolo Nzambe, kino ntango boni ekopesa yo nzela ete nkuna mpe kozanga bosembo ya lolenge oyo ezala na kati ya bato oyo? O Nkolo, ekopesa yo ngai bokasi, ete nakoka komema bokono na ngai. Mpo nazali moto ya bokono, mpe nkuna ya lolenge oyo na kati ya bato oyo esali mpasi na molimo na ngai.",
                "31": "O Nkolo, motema na ngai etondi na mawa mpenza; elingi yo kobondisa molimo na ngai na Klisto. O Nkolo, elingi yo kosala epayi na ngai ete nakoka kozala na bokasi, ete nakoka komema na bompikiliki mpasi ya mitungisi oyo ekoya likolo na ngai, na ntina ya mabe ya bato oyo.",
                "32": "O Nkolo, elingi yo kobondisa molimo na ngai, mpe kopesa ngai elonga, mpe lisusu na baninga na ngai ya mosala baoyo bazali elongo na ngai—iyo, Amona, mpe Alona, mpe Omina, mpe lisusu Amuleki mpe Zezilomi, mpe lisusu bana mibali na ngai mibale—iyo, kutu baoyo nyonso elingi yo kobondisa, O Nkolo. Iyo, elingi yo kobondisa milimo na bango na nzela ya Klisto.",
                "33": "Elingi yo kopesa epayi na bango ete bakoka kozala na bokasi, ete bakoka komema mitungisi na bango oyo ekoya likolo na bango na ntina ya mabe ya bato oyo.",
                "34": "O Nkolo, elingi yo kosala epayi na biso ete tokoka kozala na elonga na komemaka bango lisusu epayi na yo na nzela ya Klisto.",
                "35": "Tala, O Nkolo, milimo na bango ezali motuya, mpe mingi kati na bango bazali bandeko na biso; boye, pesa epayi na biso, O Nkolo, nguya mpe bwania ete tomema bato oyo, bandeko na biso, lisusu epayi na yo.",
                "36": "Sikawa esalemaki ete esilaki Alma koloba maloba oyo, atiaki maboko na ye likolo ya baoyo nyonso bazalaki elongo na ye. Mpe tala, lokola etiaki ye maboko na ye likolo na bango, batondisamaki na Molimo Mosantu.",
                "37": "Mpe nsima na yango bakabwanaki moko na mosusu, kotiaka ata likanisi te mpo na bango moko nini bakolia, to nini bakomela, to nini bakolata.",
                "38": "Mpe Nkolo asungaki bango ete bayoka nzala te, soki te bayoka mposa ya mai te; iyo, mpe lisusu apesaki bango bokasi, ete bayoka mpasi ya lolenge moko te ya mitungisi, longola se mpasi yango ekomelama mpenza na bosepeli ya Klisto. Sikawa oyo ezalaki engebene na losambo ya Alma; mpe oyo mpo asambelaki na bondimi."
            },
            "32": {
                "1": "Mpe esalemaki ete bakendaki, mpe babandaki koteya liloba ya Nzambe epayi ya bato, kokotaka kati na basinagoga na bango, mpe kati na ndako na bango; iyo, mpe kutu bateyaki liloba na balabala na bango.",
                "2": "Mpe esalemaki ete nsima ya mosala mingi na kati na bango, babandaki kozala na elonga na kati ya molongo ya babola; mpo tala, babengani bango uta na basinagoga na ntina ya bilamba na bango bipasuka-pasuka—",
                "3": "Boye bazalaki na ndingisa te ya kokota kati na basinagoga na bango mpo na kokumbamela Nzambe, mpo batalaki bango lokola mbindo ya ebende ya ntalo; boye bazalaki babola; iyo, batalamaki na bandeko na bango lokola bosoto ya kobwaka; boye bazalaki babola na kotalaka biloko ya mokili; mpe lisusu bazalaki babola na motema.",
                "4": "Sikawa, lokola Alma azalaki koteya mpe koloba epayi ya bato likolo ya ngomba moke ya Onida, ebele ya bato bayaki kuna mpenza epayi na ye, oyo ezalaki bango oyo tozalaki kolobela, baoyo bazalaki babola na motema, na ntina ya bobola na bango na kotalaka biloko ya mokili.",
                "5": "Mpe bayaki epayi na Alma; mpe moko oyo azalaki moto ya liboso na kati na bango alobaki epayi na ye: Tala, bandeko na ngai oyo bakosala nini, mpo batiolami na bato nyonso na ntina ya bobola na bango, iyo, mpe mingi mingi koleka malamu na banganganzambe na biso; mpo babengani biso uta na basinagoga na biso oyo biso tosalaki makasi mpo na kotonga na maboko na biso moko; mpe babengani biso libanda na ntina ya bobola koleka na biso; mpe tozali na esika ya kokumbamela Nzambe na biso te; mpe tala, tokosala nini?",
                "6": "Mpe sikawa eyokaki Alma likambo oyo, abalukaki mobimba, elongi na ye sasaipi epayi na ye, mpe atalaki na bosepeli monene; mpo amonaki ete mitungisi na bango ekomisaki bango solo bato na bomikitisi, mpe ete bazalaki kati na komilengela mpo na koyoka liloba.",
                "7": "Boye alobaki lisusu na ebele ya bato basusu te; kasi asembolaki loboko na ye, mpe agangaki epayi na bango oyo amonaki, baoyo bazalaki bayamboli ya solo, mpe alobaki epayi na bango:",
                "8": "Namoni ete bozali na bomikitisi na mitema; mpe soki bongo, bopambolami.",
                "9": "Tala ndeko na bino alobi, Nini tokosala?—mpo babengani biso libanda ya basinagoga na biso, ete tokoki te kokumbamela Nzambe na biso.",
                "10": "Tala, nalobi epayi na bino, ebanzi bino ete bokoki te kokumbamela Nzambe longola se soki ezali bobele na basinagoga na bino?",
                "11": "Mpe lisusu, nalingi kotuna, ebanzi bino ete bosengeli kokumbamela Nzambe bobele mbala moko na mposo moko?",
                "12": "Nalobi epayi na bino, ezali malamu ete bobengani bino uta na basinagoga na bino, ete bokoka kozala bato na bomikitisi, mpe ete bokoka koyekola bwania; mpo esengeli ete boyekola bwania; mpo ezali mpo babengani bino, ete botiolami na bandeko na bino na ntina ya bobola mingi mpenza koleka na bino, ete bomemami mpenza na bokitisami ya motema; mpo bomemami na kozanga te kozala bato na bomikitisi.",
                "13": "Mpe sikawa, mpo bosengisami kozala bato na bomikitisi bopambolami; mpo moto ntango mosusu, soki asengisami kozala moto na bomikitisi, alukaka boyamboli; mpe sikawa na ntembe te, moto nyonso oyo ayamboli akozwa boboto; mpe oyo azwi boboto mpe atii molende kino na nsuka, akobikisama.",
                "14": "Mpe sikawa, lokola nalobaki epayi na bino, ete mpo bosengisamaki kozala bato na bomikitisi bopambolami, ebanzi bino te ete bazali mingi oyo bapambolami mingi koleka baoyo bamikitisaka na ntina ya liloba?",
                "15": "Iyo, ye oyo amikitisi solo, mpe ayamboli uta na masumu na ye, mpe atii molende kino na nsuka, se ye wana kaka akopambolama—iyo, bakopambolama mingi koleka baye basengisami kozala bato na bomikitisi na ntina ya bobola koleka ya bango.",
                "16": "Boye, bapambolami ezali bango oyo bamikitisi ntango basengisi bango te kozala bato na bomikitisi; soki te kutu, na maloba mosusu, apambolami ye oyo andimi maloba ya Nzambe, mpe abatisami na kozangaka kotia makasi ya motema, iyo, mpe na kozangaka komemama na koyeba liloba, soki te kutu na kosengisama koyeba, yambo ete bandima.",
                "17": "Iyo, ezali na mingi baoyo balobi: Soki okolakisa epayi na biso elembo uta na lola, bongo tokoyeba na bosolo; nsima tokondima.",
                "18": "Sikawa natuni, oyo ezali bondimi? Tala, nalobi epayi na bino, Te; mpo soki moto ayebi likambo azali na ntina ya kondima te, mpo ayebi yango.",
                "19": "Mpe sikawa, lolenge kani koleka alakelami mabe ye oyo ayebi bolingi ya Nzambe kasi asali yango te, koleka ye oyo andimaka bobele, soki te azali bobele na ntina ya kondima, mpe akwei kati na bobuki mobeko?",
                "20": "Sikawa na likambo oyo bosengeli kokata likambo. Tala, nalobi epayi na bino, ete ezali na ngambo yoko lokola ezali na ngambo mosusu; mpe ekozala epayi na moto engebene na mosala na ye.",
                "21": "Mpe sikawa lokola nalobaki mpo na oyo etali bondimi—bondimi ezali kozala na boyebi ya kobonga nie ya makambo te; boye soki ozali na bondimi ozali na elikya mpo na makambo oyo ezali komonana te, oyo ezali solo.",
                "22": "Mpe sikawa, tala, nalobi epayi na bino, mpe nalingi ete bomikundola, ete Nzambe atonda na boboto epayi na baoyo nyonso bandimaka na nkombo na ye; boye azali na mposa, na esika ya yambo, ete bondima, iyo, ata na liloba na ye.",
                "23": "Mpe sikawa, ayebisi liloba na ye epayi ya bato na nzela ya anjelu, iyo, na mibali kaka te kasi na basi mpe lokola. Sikawa oyo ezali nyonso te; bana mike bazali na maloba epesami epayi na bango mbala mingi, oyo eyokisaki bato ya bwania mpe bayekola nsoni.",
                "24": "Mpe sikawa, bandeko balingami na ngai, lokola bozali na mposa ya koyeba nini bokosala mpo botungisami mpe babengani bino libanda—sikawa nazali na mposa te ete bobanza ete nalingi kosambisa bino bobele engebene na oyo ezali solo—",
                "25": "Mpo nalingi te koloba ete nyonso kati na bino bosengisami komikitisa; mpo nandimi solo ete ezali na boko bato na kati na bino baoyo bakomikitisa, likambo te bazala na ezalela nyonso kani bakoki.",
                "26": "Sikawa, lokola nalobaki mpo na oyo etali bondimi—ete ezalaki boyebi moko ya kobonga nie te—lolenge moko ezali na maloba na ngai. Bokoki koyeba bozangi tembe na yango na yambo te, na bolamu nyonso, mingi koleka lokola bondimi bozali boyebi ya bolamu nyonso te.",
                "27": "Kasi tala, soki bokolamusa mpe bokotelemisa bozalani na bino, kino na bomeki ya maloba na ngai, mpe bosaleli ndambo moke ya bondimi, iyo, ata kutu soki bokoki kaka kozala na mposa ya kondima, tika mposa oyo esala kati na bino, kutu kino bokondima na lolenge oyo bokoki kopesa esika pona ndambo ya maloba na ngai.",
                "28": "Sikawa, tokomekisisa liloba na nkona. Sikawa, soki bopesi esika ete nkona ekonama kati na motema na bino, tala, soki ezali nkona ya solo, to mpe nkona ya malamu, soki bobwaki yango libanda te na bozangi bondimi na bino, ete botelemela Molimo ya Nkolo, tala, ekobanda kovimba kati na ntolo na bino; mpe tango bokoyoka boningani ya kovimba oyo, bokobanda koloba kati na bino moko moko—Esengeli mpenza ezala ete nkona eza malamu, to mpe ete liloba ezali malamu, mpo ebandi kotandola molimo na ngai; iyo, ebandi kopesa pole na bososoli na ngai, iyo, ebandi kozala elengi mpo na ngai.",
                "29": "Sikawa, tala, oyo ekobakisa bondimi na bino te? Nalobi epayi na bino ete, iyo; nzokande bokoli te na boyebi moko ya kobonga nie.",
                "30": "Kasi tala, lokola nkona evimbaka, mpe eboti makasa, mpe ebandi kokola, nde bosengeli mpenza koloba ete nkona ezali malamu; mpo tala evimbi, mpe eboti makasa, mpe ebandi kokola. Mpe sikawa, tala, oyo ekolendisa bondimi na bino te? Iyo, ekolendisa bondimi na bino: mpo okoloba nayebi ete oyo ezali nkona malamu; mpo tala eboti makasa mpe ebandi kokola.",
                "31": "Mpe sikawa, tala, eyebi bino na ntembe te oyo ezali nkona ya malamu? Nalobi epayi na bino, Iyo; mpo nkona na nkona ebotaka na lolenge na yango moko.",
                "32": "Boye, soki nkona ekoli, ezali malamu, kasi soki ekoli te, tala ezali malamu te, yango wana ekobwakama mosika.",
                "33": "Mpe sikawa, tala, mpo bomeki kosala komekama yango, mpe boloni nkona, mpe evimbi mpe eboti makasa, mpe ebandi kokola, bosengeli mpenza koyeba ete nkona ezali malamu.",
                "34": "Mpe sikawa, tala, ezali boyebi na bino ya kobonga nie? Iyo, boyebi na bino ezali ya bobongi nie na likambo wana, mpe bondimi na bino ezali kolala; mpe oyo mpo boyebi, mpo boyebi ete liloba livimbisi molimo na bino, mpe lisusu boyebi ete liboti mpenza makasa, ete bososoli na bino bobandi kongenga, mpe mayele na bino ebandi kotandolama.",
                "35": "O bongo, ezali te oyo solo mpenza? Nalobi epayi na bino, iyo, mpo ezali pole; mpe nyonso oyo ezali pole, ezali malamu, mpo ekoki kososolama, boye bosengeli koyeba ete ezali malamu; mpe sikawa tala, esili bino komeka pole oyo ezali boyebi na bino ya kobonga nie?",
                "36": "Tala nalobi epayi na bino, Te; mpe esengeli bino te kotia bondimi na bino mpembeni, mpo bosalelaki bobele bondimi na bino mpo na kowana nkona ete bokoka komeka bomeki ya koyeba soki nkona ezalaki malamu.",
                "37": "Mpe tala, lokola nzete ebandi kokola, bokoloba: Tika toleisa yango na bokebi monene, ete ekoka kozwa mosisa, ete ekoka kokola, mpe epesa mbuma mpo na biso. Mpe sikawa tala, soki boleisi yango na bokebi boike, ekozwa mosisa, mpe ekokola, mpe ekopesa mbuma.",
                "38": "Kasi soki botali nzete yango mpamba, mpe botie te makanisi mpo na koleisa yango, tala, ekozwa mosisa moko te; mpe ntango mulunge ya moi ekoya mpe ekozikisa yango, mpo ezali na mosisa te, ekokawuka nie, mpe bokopikola yango mpe kobwaka yango libanda.",
                "39": "Sikawa, oyo ezali te mpo nkona ezalaki malamu te, mpe ezali te mpo mbuma na yango ekolingama te; kasi ezali mpo mabele na bino ekawuka, mpe bolingi koleisa nzete te, boye bokoki kozala na mbuma na yango te.",
                "40": "Mpe boye, soki bokoleisa liloba te, kotalaka liboso na liso ya bondimi na mbuma na yango, bokoki mokolo moko te kopikola mbuma ya nzete ya bomoi.",
                "41": "Kasi soki bokoleisa liloba, iyo, koleisa nzete lokola ebandi kokola, na bondimi na bino elongo na molende monene, mpe na bompikiliki, kotalaka liboso na mbuma na yango, ekokamata mosisa; mpe tala ekozala nzete moko oyo ekokola kino na bomoi ya libela.",
                "42": "Mpe na ntina ya etingia na bino mpe bondimi na bino mpe bompikiliki na bino na liloba na koleisaka yango, ete ekamata mosisa na bino, tala, moke moke bokopikola mbuma na yango, oyo ezali ya motuya, oyo ezali sukali koleka nyonso oyo ezali sukali, mpe oyo ezali mpembe likolo ya nyonso oyo ezali mpembe, iyo, mpe ya peto likolo ya nyonso oyo ezali peto; mpe bokosala lipati likolo ya mbuma oyo kutu kino bokotonda, ete bozala lisusu na nzala te, mpe bozala na mposa ya mai te.",
                "43": "Nde, bandeko na ngai, bokobuka mbano ya bondimi na bino, mpe molende na bino, mpe bompikiliki, mpe motema molai, kozelaka nzete epesa bino mbuma."
            },
            "33": {
                "1": "Sikawa esilaki Alma koloba maloba oyo, bakomaki epayi na ye mpe bazalaki na mposa ya koyeba soki basengeli kondima na Nzambe moko, ete bakoka kozwa mbuma oyo alobelaki, soki te lolenge boni basengeli kowana nkona yango, to liloba oyo alobelaki, oyo alobaki ete esengeli kowanama na mitema na bango; soki te na lolenge kani basengelaki kobanda kosalela bondimi na bango.",
                "2": "Mpe Alma alobaki epayi na bango: Tala, bolobaki ete bokoki te kokumbamela Nzambe na bino mpo babengani bino uta na basinagoga na bino. Kasi tala, nalobi epayi na bino, soki bobanzi ete bokoki te kokumbamela Nzambe, bozali na libunga monene, mpe bosengeli koluka makomi; soki bobanzi ete bateyaki bino likambo oyo, bozali kososola yango te.",
                "3": "Emikundoli bino ete botangaki nini Zenosi, profeta ya kala, alobaki mpo na oyo etali losambo to bokumbameli?",
                "4": "Mpo alobaki: Otonda na boboto, O Nzambe, mpo oyoki losambo na ngai, kutu ntango nazalaki na esobe; iyo, otondisamaki na boboto ntango nasambelaki mpo na oyo etali bango oyo bazalaki banguna na ngai, mpe obalolaki bango epayi na ngai.",
                "5": "Iyo, O Nzambe, mpe otondisamaki na boboto epayi na ngai ntango nalelaki epayi na yo kati na elanga na ngai; ntango nalelaki epayi na yo na losambo na ngai, mpe oyokelaki ngai.",
                "6": "Mpe lisusu, O Nzambe, ntango nabalukaki kokende na ndako na ngai oyokelaki ngai na losambo na ngai.",
                "7": "Mpe ntango nabalukaki na kisuku na ngai, O Nkolo, mpe ntango nasambelaki yo, oyokelaki ngai.",
                "8": "Iyo, otondisamaka na boboto epayi ya bana na yo ntango babelelaka epayi na yo, mpo ete oyokela bango kasi bato te, mpe okoyokela bango.",
                "9": "Iyo, O Nzambe, otondaki na boboto epayi na ngai, mpe oyokaki kolela na ngai na katikati ya mayangani na yo.",
                "10": "Iyo, mpe oyokelaki ngai lisusu ntango babenganaki ngai mpe natiolamaki na banguna na ngai; iyo, oyokaki kolela na ngai, mpe osilikaki na banguna na ngai, mpe obimelaki bango na nkanda na yo na bobebisami ya lombangu.",
                "11": "Mpe oyokelaki ngai na ntina ya mitungisi na ngai mpe bosolo na ngai; mpe ezali na ntina ya Mwana na yo ete otondisamaki boye na boboto epayi na ngai, boye nakolela epayi na yo na mitungisi na ngai nyonso, mpo na yo ezali bosepeli na ngai; mpo osukisaki masambisi na yo uta na ngai, na ntina ya Mwana na yo.",
                "12": "Mpe sikawa Alma alobaki epayi na bango: Endimi bino makomi wana oyo ekomamaki na bango baprofeta ya kala?",
                "13": "Tala, soki bondimi, bosengeli kondima nini Zenosi alobaki; mpo, tala alobaki: Osukisaki masambisi na yo na ntina ya Mwana na yo.",
                "14": "Sikawa tala, bandeko na ngai, natuni soki botangaki makomi? Soki botangaki, lolenge nini ekoki bino kozanga kondima Mwana ya Nzambe?",
                "15": "Mpo ekomami te ete Zenosi ye moko kaka alobelaki makambo oyo, kasi Zenoki alobelaki makambo oyo mpe lokola—",
                "16": "Mpo tala, alobaki: Osiliki, O Nkolo, na bato oyo, mpo balingi te kososola boboto na yo oyo opesaki epayi na bango na ntina ya Mwana na yo.",
                "17": "Mpe sikawa, bandeko na ngai, bomoni ete profeta ya mibale ya kala atatolaki Mwana ya Nzambe, mpe lokola bato balingaki kososola maloba na ye te babambaki ye mabanga kino na liwa.",
                "18": "Kasi tala, oyo ezali te; ezali bobele bato oyo te balobaki mpo na oyo etali Mwana ya Nzambe.",
                "19": "Tala, Mose alobaki na ntina na ye; iyo, mpe tala atelemisaki elilingi moko etelemisamaki na esobe, ete moto oyo akotala likolo na yango akozala na bomoi. Mpe mingi batalaki yango mpe batikalaki na bomoi.",
                "20": "Kasi bato moke basosolaki ntina ya makambo wana, mpe oyo na ntina ya bokasi ya mitema na bango. Kasi ezalaki na mingi baoyo bazalakimitu makasi mpenza ete balingaki te kotala, boye bawaki. Sikawa ntina balingaki te kotala ezali mpo bandimaki te ete ekobikisa bango.",
                "21": "O bandeko na ngai, soki bokokaki kobika bobele na kobwakaka miso na bino nzinganzinga ete bokoka kobikisama, elingaki bino te kotala noki, to bolingaki na esika wana koyeisa mitema na bino makasi na bozangi boyambi, mpe kozala goigoi, ete bolingaki te kobwaka miso na bino nzinganzinga, ete bokoka kowa?",
                "22": "Soki boye, lisuma ekoya likolo na bino; kasi soki boye te, bongo bobwaka miso na bino nzinganzinga mpe bobanda kondima na Mwana ya Nzambe, ete akoya kosikola bato na ye, mpe ete akoyoka mpasi mpe akokufa mpo na komikaba mpo na masumu na bango; mpe ete akolamuka lisusu uta na bakufi, oyo ekomema bosekwi esalema, ete bato nyonso bakotelema liboso na ye, mpo na kosambisama na mokolo ya nsuka mpe ya bosambisi, engebene na misala na bango.",
                "23": "Mpe sikawa, bandeko na ngai, nazali na mposa ete bowana liloba oyo na mitema na bino, mpe lokola ebandi kovimba kutu boye boleisa yango na bondimi na bino. Mpe tala, ekokoma nzete, kokolaka na bino kino na bomoi ya libela. Mpe na ntango wana tika ete Nzambe apesa nzela epayi na bino ete mikumba na bino mikoka kozala pepele, na nzela ya bosepeli ya Mwana na ye. Mpe kutu nyonso oyo nde yango ekoki bino kosala soki bolingi. Amene."
            },
            "34": {
                "1": "Mpe sikawa esalemaki ete esilaki Alma kolobela bango maloba oyo afandaki na nse likolo ya mabele, mpe Amuleki atelemaki mpe abandaki koteya bango, kolobaka:",
                "2": "Bandeko na ngai, nakanisi ete ekoki te ete bozanga koyeba makambo oyo elobamaki mpo na oyo etali boyei ya Klisto, oyo biso toteyi ete azali Mwana ya Nzambe; iyo, nayebi ete makambo oyo mateyamaki beboo epayi na bino liboso ya bokabwani na bino uta na kati na biso.",
                "3": "Mpe lokola bino bozalaki na mposa ya molingami ndeko na ngai ya mobali ete ayebisa epayi na bino nini bosengeli kosala, na ntina ya mitungisi na bino; mpe alobi mwa moke epayi na bino mpo na kolengela mayele na bino; iyo, mpe alendisi bino mpo na bondimi mpe bompikiliki—",
                "4": "Iyo, kutu ete bozala na bondimi boike kutu mpo na kowana liloba na mitema na bino, ete bokoka komeka komona bolamu na yango.",
                "5": "Mpe tomoni ete motuna monene oyo ezali na makanisi na bino ezali soki liloba ezali na Mwana ya Nzambe, to soki ezali na Klisto te.",
                "6": "Mpe bomonaki lisusu ete ndeko na ngai ya mobali alakisaki epayi na bino, na bileko mingi, ete liloba ezali na Klisto mpo na lobiko.",
                "7": "Ndeko na ngai atangaki maloba ya Zenosi, ete bosikoli ekoya na nzela ya Mwana ya Nzambe, mpe lisusu atangaki maloba ya Zenoki; mpe lisusu atangaki epayi ya Mose, mpo na kolakisa ete makambo oyo ezali solo.",
                "8": "Mpe sikawa, tala, nakotatola epayi na bino ete makambo oyo ezali solo. Tala, nalobi epayi na bino ngai moko, ete nayebi ete Klisto akoya na kati ya bana ya bato, mpo na kokamata likolo na ye bobuki mobeko ya bato na ye, mpe ete akomikaba mpo na masumu ya mokili; mpo Nkolo Nzambe alobi bongo.",
                "9": "Mpo elongobani ete bomikabi moko esalema; mpo engebene na ebongiseli monene ya Nzambe ya Seko esengeli bomikabi moko esalema, soki te bato nyonso ata ndenge nini basengeli bakufa; iyo, banso bazali mitu makasi; iyo, banso bazali ya kokweya mpe bazali ya kobunga, mpe basengeli kokufa longola kaka soki ezali na nzela ya bomikabi oyo elongobani ete esalema.",
                "10": "Mpo elongobani ete mbeka moko ya monene mpe ya nsuka ezala; iyo, mbeka ya moto te, soki mpe ya nyama te, soki mpe ya lolenge moko ya ndeke te; mpo ekozala mbeka ya moto te; kasi esengeli ezala mbeka ezanga ndelo mpe ya seko.",
                "11": "Sikawa ezali na moto moko te oyo akoki kopesa mbeka ya makila na ye moko oyo makomikaba mpo na masumu ya moto mosusu. Sikawa, soki moto moko abomi, tala mobeko na biso, oyo ezali alima, ekokamata yango bomoi ya ndeko na ye ya mobali? Nalobi epayi na bino, Te.",
                "12": "Kasi mobeko mokosenga bomoi na ye oyo abomi, boye ekoki kozala na eloko moko te oyo ezali mokuse na bomikabi oyo ezanga ndelo oyo ekokoka mpo na masumu ya mokili.",
                "13": "Boye, elongobani ete ezala na mbeka moko monene mpe ya nsuka, mpe bongo ekozala, soki te elongobani ete ezala, na nsuka ya bosopi makila; bongo nde ekokokisama mobeko ya Mose; iyo, nyonso ekokokisama, nsonge mpe elembo moko na moko, mpe moko te ekoleka.",
                "14": "Mpe tala, oyo ezali ndimbola mobimba ya mobeko, eteni na eteni kobendaka bokebi na mbeka wana ya monene mpe ya nsuka; mpe mbeka wana ya monene mpe ya nsuka ekozala Mwana ya Nzambe, iyo, oyo ezanga ndelo mpe ya seko.",
                "15": "Mpe boye akomema lobiko na bango oyo bakondima na nkombo na ye; oyo kozalaka ntina ya mbeka oyo ya nsuka, mpo na komema penepene nsopo ya boboto, oyo ezwi elonga likolo ya boyengebene, mpe epesi nzela epayi ya bato ete bakoka kozala na bondimi mpo na boyamboli.",
                "16": "Mpe boye boboto ekoki kosepelisa masengami ya boyengebene, mpe kozinga yango na maboko ya bokengi, nzokande ye oyo asaleli te bondimi mpo na boyamboli amitalisi na mobeko mobimba ya masengami ya boyengebene; boye mwango monene mpe ya seko ya bosikoli momemami bobele epayi na ye oyo azali na bondimi mpo na boyamboli.",
                "17": "Boye tika Nzambe apesa epayi na bino, bandeko na ngai, ete bokoka kobanda kosalela bondimi na bino mpo na boyamboli, ete bobanda kobelela nkombo na ye esantu, ete alakisa boboto mpo na bino;",
                "18": "Iyo, bobelela epayi na ye mpo na boboto; mpo azali na nguya ya kobikisa.",
                "19": "Iyo, bomikitisa, mpe bokoba na kosambela ye.",
                "20": "Bobelela epayi na ye ntango bozali na bilanga na bino, iyo, mpo na oyo etali bibwele na bino nyonso.",
                "21": "Bobelela epayi na ye na bandako na bino, iyo, mpo na oyo etali baoyo bazali bato ya ndako na bino, ezala ntongo, nzanga, mpe mpokwa.",
                "22": "Iyo, bobelela epayi na ye mpo na kotelemela nguya ya banguna na bino.",
                "23": "Iyo, bobelela epayi na ye mpo na kotelemela zabulu, oyo azali monguna ya bosembo nyonso.",
                "24": "Bobelela epayi na ye mpo na oyo etali miwana ya bilanga na bino, ete bokoka kofuluka na myango.",
                "25": "Bobelela mpo na oyo etali bibwele ya bilanga na bino, ete bikoka koyikana.",
                "26": "Kasi oyo ezali nyonso te; bosengeli kosopa mpenza molimo na bino na bisika na bino, mpe bisika na bino ya nkuku, mpe na esobe na bino.",
                "27": "Iyo, mpe ntango bobeleli te epayi ya Nkolo, tika mitema na bino mitondisama, mitindama na losambo epayi na ye ntango nyonso mpo na bolamu na bino, mpe lisusu mpo na bolamu na bango oyo bazali nzinganzinga na bino.",
                "28": "Mpe sikawa tala, bandeko balingami na ngai, nalobi epayi na bino, bobanza te ete oyo ezali nyonso; mpo esili bino kosala makambo oyo, soki bobaloli mikongo na bakeleli, mpe baoyo bazali bolumbu, mpe bokei te kotala bakoni mpe baye kati na mitungisi, mpe bokabi te biloko na bino, soki bozali na yango, na bango oyo bazali kokelela—nalobi epayi na bino, soki bosali moko ya makambo oyo te, tala, losambo na bino ezali mpamba, mpe ezali na litomba mpo na bino te, mpe bozali lokola bakibisi baye bawanganaka bondimi.",
                "29": "Boye, soki bomikundoli te kozala bato na bolingani, bozali lokola mbindo ya ebende ya ntalo, oyo monetoli bibende abwakaka libanda, (mpo elongobani te) mpe eniatami na nse ya makolo ya bato.",
                "30": "Mpe sikawa, bandeko na ngai, nalingi ete, esili bino kozwa matatoli mingi mpenza, komonaka ete makomi masantu matatolaki makambo oyo, boya mpe bobimisa mbuma mpo na boyamboli.",
                "31": "Iyo, nalingi ete boya mpe boyeisa mitema na bino makasi lisusu te; mpo tala, sikawa ezali ntango mpe mokolo ya lobiko na bino; mpe boye, soki bokoyambola mpe bokoyeisa mitema na bino makasi te, sasaipi mwango monene ya bosikoli ekosalema mpo na bino.",
                "32": "Mpo tala, bomoi oyo ezali ntango mpo na bato komilengela mpo na kokutana na Nzambe; iyo, tala mokolo ya bomoi oyo ezali mokolo mpo na bato kosala misala na bango.",
                "33": "Mpe sikawa, lokola nalobaki epayi na bino liboso, lokola bozali na matatoli mingi, na boye, nabondeli bino ete bozilisa mokolo ya boyamboli na bino kino na nsuka te; mpo nsima ya mokolo oyo ya bomoi, oyo epesameli biso mpo na komilengela mpo na boseko, tala, soki tobongisi ntango na biso wana ezali biso na bomoi oyo te, nsima nde butu ya molili ekoya epayi wapi mosala moko ekoki kosalema te.",
                "34": "Bokoki koloba te, wana ekomi bino na ezalela wana ya nsomo, ete nakoyambola, ete nakozonga epayi ya Nzambe na ngai. Te, bokoki koloba boye te; mpo molimo moko wana oyo ekangi nzoto na bino na ntango oyo bobimi na bomoi oyo, molimo moko wana ekozala na nguya ya kokanga nzoto na bino na mokili wana ya seko.",
                "35": "Mpo tala, soki bozilisaki mokolo ya boyamboli na bino kutu kino na liwa, tala, bokomi bato bayangelami na molimo ya zabulu, mpe azali kokanga bino bato na ye; na boye, Molimo ya Nkolo elungwe epayi na bino, mpe ezali na esika kati na bino te, mpe zabulu azali na nguya nyonso likolo na bino; mpe oyo ezali ezalela ya nsuka ya moto mabe.",
                "36": "Mpe oyo nayebi; mpo Nkolo alobi ete afandaka te na batempelo ezanga bosantu, kasi afandaka na mitema ya basembo; iyo, mpe alobi lisusu ete basembo bakofanda na nse na bokonzi na ye, mpo na kobima libanda lisusu te; kasi bilamba na bango bikokomisama mpembe na nzela ya makila ya Mwana ya mpate.",
                "37": "Mpe sikawa, bandeko balingami na ngai, nazali na mposa ete bomikundola makambo oyo, mpe ete bosala mpo na lobiko na bino na bobangi liboso ya Nzambe, mpe ete bowangana lisusu te boyei ya Klisto;",
                "38": "Ete bowela lisusu te na Molimo Mosantu, kasi boyamba ye, mpe bokamata likolo na bino nkombo ya Klisto; ete bomikitisa liboso na ye kutu kino na mputulu, mpe bokumbamela Nzambe, na bisika nyonso kani ekoki bino kozala, na molimo mpe na bosolo; mpe ete bozala na bomoi na kopesaka matondi mokolo na mokolo, mpo na boboto mpe mapamboli mingi oyo apesi likolo na bino.",
                "39": "Iyo, mpe lisusu nalendisi bino, bandeko na ngai, ete bokengela na kotikalaka na losambo ntango nyonso, ete bokoka kokosama te na masenginia ya zabulu, ete alonga bino te, ete bokoka kokoma bayangelami na ye te na mokolo ya nsuka; mpo tala, akopesa bino mbano moko ya eloko ya malamu te.",
                "40": "Mpe sikawa bandeko balingami na ngai, nalingi kolendisa bino mpo na kozala na bompikiliki, mpe ete bondima ndenge nyonso ya mitungisi; ete botiola te bango oyo babengani bino na ntina ya bobola koleka ya bino, mbele bokoma basumuki lokola bango;",
                "41": "Kasi ete bozala na bompikiliki, mpe bokanga mitema na mitungisi wana, na elikya moko ya ngwi ete mokolo moko bokopema uta na mitungisi na bino nyonso."
            },
            "35": {
                "1": "Sikawa esalemaki ete esilaki Amuleki kotia nsuka na maloba oyo, bamilongolaki uta na ebele ya bato mpe bayaki likolo na mboka ya Yesoni.",
                "2": "Iyo, mpe bandeko oyo batikali, esilaki bango koteya liloba epayi ya Bazolami, bayaki likolo na mboka ya Yesoni mpe lokola.",
                "3": "Mpe esalemaki ete esilaki eteni oyo eyebanaki mingi ya Bazolami kotunana elongo mpo na oyo etali maloba oyo mateyamaki epayi na bango, basilikaki na ntina ya liloba, mpo ebebisaki bikelakela na bango; boye balingaki koyoka maloba yango te.",
                "4": "Mpe batindaki mpe basangisaki esika moko epayi nyonso na mboka mobimba bato nyonso, mpe batunanaki elongo na bango mpo na oyo etali maloba oyo elobamaki.",
                "5": "Sikawa bayangeli na bango mpe banganganzambe na bango mpe bateyi na bango batikaki te bato bayeba oyo etali mposa na bango; boye bayebaki na nkuku makanisi ya bato nyonso.",
                "6": "Mpe esalemaki ete esilaki bango koyeba makanisi ya bato nyonso, bango oyo basepelaki na maloba oyo elobamaki na Alma mpe bandeko na ye babenganamaki uta na mboka; mpe bazalaki mingi; mpe bayaki lisusu na mboka ya Yesoni.",
                "7": "Mpe esalemaki ete Alma mpe bandeko na ye basalelaki bango.",
                "8": "Sikawa bato ya Bazolami basilikaki na bato ya Amona oyo bazalaki na Yesoni, mpe moyangeli mokonzi na Bazolami, lokola azalaki moto moko ya nkuna mpenza, atindaki likolo epayi ya bato ya Amona mpo azalaki na mposa ete basengeli kobengana bato oyo babenganamaki uta na mboka na bango nyonso oyo bayaki na mboka na bango uta epayi na bango.",
                "9": "Mpe abimisaki libanda bokaneli mingi epayi na bango. Mpe sikawa bato ya Amona babangaki te maloba na bango; boye babenganaki bango te, kasi bayambaki babola nyonso ya Bazolami oyo bayaki epayi na bango; mpe baleisaki bango, mpe balatisaki bango, mpe bapesaki epayi na bango mboka mpo na bosangoli libula na bango; mpe basalisaki bango engebene na mposa na bango.",
                "10": "Sikawa oyo elamusaki nkanda ya Bazolami na bato ya Amona, mpe babandaki kosangana elongo na Balamani mpe balamusaki ya bango nkanda mpo na bango.",
                "11": "Mpe boye Bazolami mpe Balamani babandaki komilengela mpo na etumba na bato ya Amona, mpe lisusu na Banefi.",
                "12": "Mpe boye nde esilaki mobu ya zomi na nsambo ya boyangeli ya basambisi likolo ya bato ya Nefi.",
                "13": "Mpe bato ya Amona bakendaki uta na mboka ya Yesoni, mpe bayaki kofanda kati na mboka ya Meleki, mpe bapesaki esika na mboka ya Yesoni na mampinga ya Banefi, ete bakoka kowela na mampinga ya Balamani mpe mampinga ya Bazolami; mpe boye ebandaki etumba kati na Balamani mpe Banefi, na mobu ya zomi na mwambe ya boyangeli ya basambisi; mpe lisolo ya bitumba na bango ekopesama awa nsima.",
                "14": "Mpe Alma, mpe Amona, mpe bandeko na bango bandimi, mpe lisusu bana mibali mibale ya Alma bazongaki na mboka ya Zalayemila, esilaki bango kozala bisaleli na maboko ya Nzambe mpo na komema mingi ya Bazolami na boyamboli; mpe mingi lokola bamemamaki na boyamboli babenganamaki uta na mboka na bango; kasi bazalaki na mboka ya bosangoli libula na bango na mboka ya Yesoni, mpe bakamataki manduki mpo na komibatela bango moko, mpe basi na bango, mpe bana, mpe mboka na bango.",
                "15": "Sikawa Alma, lokola ayokaki mpasi mpo na mabe ya bato na ye, iyo mpo na bitumba, mpe bosopi makila, mpe boweli oyo ezalaki na kati na bango; mpe lokola asakolaki liloba, to etindamaki ye mpo na kosakola liloba na kati ya bato nyonso na engumba moko moko; mpe lokola amonaki ete mitema ya bato mibandaki kokoma makasi, mpe ete babandaki kosepela te na ntina ya sikisiki ya liloba, motema na ye ezalaki na mawa mingi koleka mpenza.",
                "16": "Boye, asalaki ete bana mibali na ye basangana esika moko, ete akoka kopesa epayi na bango moko na moko mokumba na ye, na bokabwani, mpo na oyo etali makambo ya bosembo. Mpe tozali na lisitwale ya mitindo na ye, oyo apesaki epayi na bango engebene na lisolo ya makomi na ye moko."
            },
            "36": {
                "intro": "Mitindo ya Alma epayi ya mwana mobali na ye Elamani.",
                "1": "Mwana mobali na ngai, tia litoyi na maloba na ngai; mpo nalapi epayi na yo, ete mbala mingi lokola ekobatela yo mitindo ya Nzambe okofuluka na mboka.",
                "2": "Nalingi ete osala lokola nasalaki, na komikundolaka bokangemi ya batata na biso; mpo bazalaki kati na boumbu, mpe moko te akokaki kobikisa bango longola se Nzambe ya Abalayama, mpe Nzambe ya Yisaka, mpe Nzambe ya Yakobo; mpe solo abikisaki bango kati na mitungisi na bango.",
                "3": "Mpe sikawa, O mwana mobali na ngai Elamani, tala, ozali na bolenge na yo, mpe boye, nabondeli yo ete olinga koyoka maloba na ngai mpe koyekola na ngai; mpo nayebi ete baoyo nyonso bakotiela Nzambe motema na bango bakosalisama na komekama na bango, mpe mobulu na bango, mpe mitungisi na bango, mpe bakotombwama likolo na mokolo ya nsuka.",
                "4": "Mpe ngai nalingi te ete okanisa ete nayebi na nzela na ngai moko—na nzela ya oyo ya ntango te kasi ya molimo, na nzela ya oyo ya mayele ya mosuni te kasi na nzela ya Nzambe.",
                "5": "Sikawa, tala, nalobi epayi na yo ete, soki nabotamaki te na Nzambe nalingaki te koyeba makambo oyo; kasi Nzambe, na monoko ya anjelu mosantu na ye, asali ete makambo oyo eyebana epayi na ngai, na bolongobani moko ya ngai moko te;",
                "6": "Mpo nakendaki nzinganzinga elongo na bana mibali ya Mosiya, kolukaka kobebisa eklezia ya Nzambe; kasi tala, Nzambe atindaki anjelu mosantu na ye kokanga biso na nzela.",
                "7": "Mpe tala, alobaki epayi na biso, lokola soki ezalaki mongongo ya kake, mpe mabele mobimba maninganaki na nse ya makolo na biso; mpe biso nyonso tokweyaki na mabele, mpo bobangi ya Nkolo eyaki likolo na biso.",
                "8": "Kasi tala, mongongo molobaki epayi na ngai: Lamuka. Mpe nalamukaki mpe natelemaki, mpe namonaki anjelu.",
                "9": "Mpe alobaki epayi na ngai: Ata soki olingi na yo moko kobebisama, koluka lisusu te kobebisa eklezia ya Nzambe.",
                "10": "Mpe esalemaki ete nakweyaki na mabele; mpe ezalaki mpo na ntaka ya mikolo misato mpe butu misato ete nakokaki te kofungola monoko na ngai, mpe kosalela binama na ngai.",
                "11": "Mpe anjelu alobaki makambo mingi epayi na ngai, oyo mayokanaki na bandeko na ngai, kasi nayokaki yango te; mpo ntango nayokaki maloba—ata soki olingi na yo moko kobebisama, koluka lisusu te kobebisa eklezia ya Nzambe—nabetamaki na bobangi mpe bokamwi monene ya lolenge oyo ete mbele ntango mosusu nakobebisama, ete nakweyaki na mabele mpe nayokaki lisusu te.",
                "12": "Kasi nanyokwamaki na monyoko ya seko, mpo molimo na ngai mopasolamaki na ndelo ya monene koleka mpe moniongamaki mpo na masumu na ngai nyonso.",
                "13": "Iyo, namikundolaki masumu mpe mabe na ngai nyonso, mpo na yango nanyokwamaki na bolozi ya lifelo; iyo, namonaki ete natombokaki na Nzambe na ngai, mpe ete nabatelaki te mitindo na ye esantu.",
                "14": "Iyo, mpe nabomaki mingi ya bana na ye, soki te kutu nakambaki bango mosika epayi na bobebisami; iyo, mpe mpo na kosukisa, masumu na ngai ezalaki minene mpenza, ete likanisi mpenza ya koya na miso ya Nzambe na ngai linyokolaki molimo na ngai na nsomo moko ya kolimbola te.",
                "15": "O, ekanisaki ngai, ete nakoka kobenganama mpe kolimwa nzoto mpe molimo mpe lokola, ete nakoka te komemama mpo na kotelema na miso ya Nzambe na ngai, mpo na kosambisama na misala na ngai.",
                "16": "Mpe sikawa, mpo na mikolo misato mpe butu misato nanyokwamaki, kutu na bolozi ya molimo oyo ekweyisami.",
                "17": "Mpe esalemaki ete lokola nanyokwamaki boye na monyoko, ntango napasolamaki kati na motema na komikundolaka masumu mingi ya ngai, tala, namikundolaki lisusu koyoka tata na ngai kosakola epayi ya bato mpo na oyo etali boyei ya Yesu Klisto moko, Mwana ya Nzambe, mpo na komikaba mpo na masumu ya mokili.",
                "18": "Sikawa, tango makanisi na ngai masimbaki ya likanisi oyo, nabelelaki kati na motema na ngai: O Yesu, Mwana na Nzambe, yokela ngai mawa, oyo nazali na mbondo ya bololo, mpe nazingami mpembeni na miniololo ya libela ya liwa.",
                "19": "Mpe sikawa, tala, ntango nakanisaki oyo, nakokaki komikundola mpasi na ngai lisusu te; iyo, natungisamaki na bokundoli ya masumu na ngai lisusu te.",
                "20": "Mpe o, bosepeli kani, mpe pole ya kokamwa nini namonaki; iyo, molimo na ngai etondaki na bosepeli mingi koleka lokola ezalaki bolozi na ngai!",
                "21": "Iyo, nalobi epayi na yo, mwana mobali na ngai, ete ekokaki kozala na eloko moko te oyo elekaki elengi mpe bololo boye lokola ezalaki bolozi na ngai. Iyo, nalobi lisusu epayi na yo, mwana mobali na ngai, ete ekoki kozala na eloko moko te oyo elekaki elengi mpe sukali lokola ezalaki bosepeli na ngai.",
                "22": "Iyo, nakanisaki namonaki, kutu lokola tata na biso Lehi amonaki, Nzambe kofandaka likolo ya kiti ya bokonzi na ye, ezingami ye na mangomba oyo makoki kotangama te ya banjelu, na ezalela ya koyembelaka mpe kosanzolaka Nzambe na bango; iyo, mpe molimo na ngai ezalaki na mposa ya kozala kuna.",
                "23": "Kasi tala, binama na ngai ezwaki bokasi na yango lisusu, mpe natelemaki na makolo na ngai, mpe namonisaki epayi ya bato ete ngai nabotami na Nzambe.",
                "24": "Iyo, mpe uta ntango wana kutu kino sikawa, nasali na lolenge ya kolemba te, ete nakoka komema milimo na boyamboli; ete nakoka komema bango komeka bosepeli mingi koleka boye namekaki; ete bakoka mpe lokola kobotama na Nzambe, mpe kotondisama na Molimo Mosantu.",
                "25": "Iyo, mpe sikawa tala, O mwana mobali na ngai, Nkolo apesi ngai bosepeli monene koleka na mbuma ya misala na ngai;",
                "26": "Mpo na ntina ya liloba oyo apesaki epayi na ngai, tala, mingi babotami na Nzambe, mpe bameki lokola namekaki, mpe bamoni miso na miso lokola namonaki; boye bayebi makambo oyo nalobaki, lokola nayebi; mpe boyebi boye nazali na yango ezali ya Nzambe.",
                "27": "Mpe nasungamaki na nse ya mimekano mpe mobulu ya ndenge na ndenge, iyo, mpe na ndenge nyonso ya mitungisi, iyo, Nzambe abimisi ngai uta na boloko, mpe uta na boumbu, mpe uta na liwa; iyo, mpe natie motema na ngai na ye, mpe akobikisa ngai lisusu.",
                "28": "Mpe nayebi ete akosekwisa ngai na mokolo ya nsuka, mpo na kofanda elongo na ye na nkembo; iyo, mpe nakosanzola ye libela, mpo abimisaki batata na biso uta na Ejipito, mpe amelaki Baejipito na Mbu Etane; mpe akambaki bango na nguya na ye kati na mboka elakelama; iyo, mpe abikisi bango uta na boumbu mpe bokangemi mbala na mbala.",
                "29": "Iyo, lisusu abimisaki batata na biso uta na mboka ya Yelusaleme, mpe lisusu, na nguya na ye ya libela, akangolaki bango uta na boumbu mpe bakangamaki mbala na mbala kino na mokolo ya lelo; mpe nasimbi ntango nyonso bokangemi na bango na bokundoli; iyo, osengeli mpe lokola kosimba na bokundoli, lokola ngai nasali, bokangemi na bango.",
                "30": "Kasi tala, mwana mobali na ngai, oyo ezali nyonso te; mpo osengeli koyeba lokola ngai nayebi, ete mbala mingi lokola ekobomba yo mitindo ya Nzambe okofuluka na mboka; mpe osengeli koyeba lisusu, ete mbala mingi lokola ekobomba yo te mitindo ya Nzambe okokatama mosika uta na miso na ye. Sikawa oyo ezali engebene na liloba na ye."
            },
            "37": {
                "1": "Mpe sikawa, mwana mobali na ngai Elamani, natindi yo ete okamata masolo ya makomi oyo kani mokumba mopesamaki na ngai;",
                "2": "Mpe natindi yo lisusu ete obomba lisolo ya makomi ya bato oyo, lokola nasalaki, likolo ya bapalaki ya Nefi, mpe obomba biloko ya bule oyo nyonso, oyo nabombaki; kutu lokola nabombaki yango; mpo bibombami mpo na ntina moko ya bwania.",
                "3": "Mpe bapalaki oyo ya motako, oyo ezali na minkoma oyo, oyo ezali na masolo ya makomi ya makomi masantu likolo na yango, oyo ezali mambi ma kala ya libota ya batata na biso ya kala, kutu uta na ebandeli—",
                "4": "Tala, esakolamaki na batata na biso, ete bikobombama mpe bikokitanisama uta nkola moko na mosusu, mpe bikobombama mpe bikobatelama na loboko ya Nkolo kino bikokende epayi na ekolo na ekolo, libota na libota, monoko na monoko, mpe bato na bato, ete bakoyeba mibombamo ezali kati na yango.",
                "5": "Mpe sikawa tala, soki bibombami esengeli kobatela bongengi na yango; iyo, mpe bikobatela bongengi na yango; iyo, mpe lisusu bapalaki nyonso oyo ezali na nkoma esantu.",
                "6": "Sikawa okoki kobanza ete oyo ezali liboma na ngai; kasi tala nalobi epayi na yo, ete na nzela ya biloko ya mike mpe ya pete makambo minene makokisamaka; mpe nzela ya mike na mbala mingi eyokisaka moto ya bwania nsoni.",
                "7": "Mpe Nkolo Nzambe asalelaka ba nzela mpo na kokokisa matomba na ye minene mpe ya seko; mpe na ba nzela ya mike mpenza Nkolo ayokisa bato ya bwanya nsoni mpe akokisaka lobiko ya milimo mingi.",
                "8": "Mpe sikawa, ezali kino lelo bwania na Nzambe ete biloko oyo bibatelama; mpo tala, bitandolaki bokundoli ya bato oyo, iyo, mpe bindimisaki bato mingi mpo na oyo etali mabunga ya banzela na bango, mpe ememaki bango na boyebi ya Nzambe na bango mpo na lobiko ya milimo na bango.",
                "9": "Iyo, nalobi epayi na yo, soki ezalaki te mpo na biloko oyo, oyo ezwami kati na masolo ya makomi oyo, oyo ezali likolo ya bapalaki oyo, Amona mpe bandeko na ye bakokaki te kondimisa nkoto mingi mpenza ya Balamani mpo na ntina ya momeseno mabe ya batata na bango; iyo, masolo ya makomi oyo mpe maloba na yango mamemaki bango na boyamboli, elingi koloba, mamemaki bango na boyebi ya Nkolo Nzambe na bango, mpe na kosepelaka na Yesu Klisto Mosikoli na bango.",
                "10": "Mpe nani ayebi soki mbele ekozala nzela ya bomemi nkoto mingi na bango, iyo, mpe lisusu nkoto mingi ya bandeko ya matoyi mangongi na biso, Banefi, baye sikawa bayeisi mitema na bango makasi kati na ezalela ya lisumu mpe mabe, na boyebi ya Mosikoli na bango?",
                "11": "Sikawa mibombamo oyo eyebisami nyonso te epayi na ngai; boye nakotika kolobela yango mingi.",
                "12": "Mpe ekoki soki nalobi bobele mibombami mpo na mwango ya bwania, oyo mwango moyebani na Nzambe; mpo apesaka toli na bwania likolo ya misala na ye nyonso, mpe nzela na ye ezali semba, mpe nzela ya botamboli na ye ezali zunguluke moko ya seko.",
                "13": "O omikundola, omikundola, mwana mobali na ngai Elamani, lolenge boni sikisiki ezali mitindo ya Nzambe. Mpe alobaki: Soki bobombi mitindo na ngai bokofuluka na mboka—kasi soki bobombi mitindo na ngai te bokokatama mosika uta na miso na ngai.",
                "14": "Mpe sikawa omikundola, mwana mobali na ngai, ete Nzambe apesi yo mokumba ya biloko oyo, oyo ezali ya bule, oyo abatelaki lokola bule, mpe lisusu oyo akobomba mpe akobatela mpo na ntina ya bwania na ye, ete akoka kolakisa nguya na ye epayi na bankola oyo ekoya nsima.",
                "15": "Mpe sikawa tala, nalobeli yo na molimo ya masakoli, ete soki obuki mitindo ya Nzambe, tala, biloko oyo ezali bule bikobotoloma uta na yo na nguya ya Nzambe, mpe okopesama na Satana, ete akoka koyungula yo lokola mpumbulu liboso ya mopepe.",
                "16": "Kasi soki obombi mitindo ya Nzambe, mpe osali na biloko oyo ezali bule engebene na oyo Nkolo akotinda yo, (mpo osengeli kobila epayi ya Nkolo mpo na makambo nyonso oyo osengeli kosala na yango) tala, nguya moko te ya mabele soki te ya lifelo ekoki kokamata yango uta na yo, mpo Nzambe azali na nguya mpo na kokokisa maloba na ye nyonso.",
                "17": "Mpo akokokisa bilaka na ye nyonso oyo akosala epayi na yo, mpo akokisi bilaka oyo asalaki epayi na batata na biso.",
                "18": "Mpo alakaki epayi na bango ete akobatela biloko oyo mpo na ntina moko ya bwania na ye, ete akoka kolakisa nguya na ye epayi na bankola oyo ekoya nsima.",
                "19": "Mpe sikawa tala, asili kokokisa ntina moko; kutu na bozongisi ya nkoto mingi ya Balamani na boyebi ya bosolo; mpe alakisi bango nguya na ye, mpe akokoba se kolakisa lisusu nguya na ye na bango epayi na bankola ekoya nsima; yango wana bikobatelama.",
                "20": "Boye natindi yo, mwana mobali na ngai Elamani, ete ozala na molende na kokokisaka maloba na ngai nyonso, mpe ete ozala na molende na kobombaka mitindo ya Nzambe lokola mikomami.",
                "21": "Mpe sikawa, nakoloba epayi na yo mpo na oyo etali bapalaki ntuku mibale na minei wana, ete obomba yango, ete mibombamo mpe misala ya molili, mpe misala na bango ya nkuku, soki te misala ya nkuku ya bato wana oyo babebisamaki, mikoka komonisama epayi ya bato na ye; iyo, bobomi nyonso ya bango, mpe koyongola, mpe bopunzi na bango, mpe nkuna mpe bonsomo nyonso ya bango, ekoka komonisama epayi ya bato oyo; iyo, mpe ete obatela bibongolelo oyo.",
                "22": "Mpo tala, Nkolo amonaki ete bato na ye babandaki kosala na molili, iyo, kosala bobomi na nkuku mpe bonsomo; boye Nkolo alobaki, soki bayamboli te bakobebisama nie mpenza na etando ya mabele.",
                "23": "Mpe Nkolo alobaki: Nakolengela mpo na mosali na ngai Gazelemi, libanga moko, oyo ekongenge na molili mpo na kobimisa pole, ete nakoka kobombola epayi ya bato na ngai oyo basalelaka ngai, ete nakoka kobombola epayi na bango misala ya bandeko na bango, iyo, misala ya nkuku, misala na bango ya molili, mpe nkuna mpe bonsomo na bango.",
                "24": "Mpe sikawa, mwana mobali na ngai, bibongolelo oyo bilengelamaki ete liloba ya Nzambe ekoka kokokisama, oyo alobaki, kolobaka:",
                "25": "Nakobimisa uta na molili epayi na pole misala na bango nyonso ya nkuku mpe bonsomo na bango; mpe longola se soki boyamboli nakobebisa bango nie mpenza na etando ya mabele; mpe nakobimisa na pole bonkuku mpe bonsomo na bango, epayi na ekolo na ekolo oyo ekokamata mokili oyo nsima.",
                "26": "Mpe sikawa, mwana mobali na ngai, tomoni ete bayambolaki te; boye babebisamaki, mpe kino sikawa liloba ya Nzambe ekokisamaki; iyo, bonsomo na bango ya nkuku ebimisami libanda uta na molili, mpe eyebani epayi na biso.",
                "27": "Mpe sikawa, mwana mobali na ngai, natindi yo ete osimba bandai nyonso ya bango, mpe mayokani na bango, mpe bondimani na bango na bonsomo na bango ya nkuku; iyo, mpe bilembo na bango nyonso mpe makamwisi na bango okobombela bato oyo, ete bayeba yango te, na kobangaka ete mbele bakweya kati na molili mpe babebisama.",
                "28": "Mpo tala, ezali bolakeli mabe likolo ya mboka oyo mobimba, ete bobebisami ekoya likolo ya basali wana nyonso ya molili, engebene na nguya ya Nzambe, ntango bakokomela malamu mpenza; boye nazali na mposa ete bato oyo bakoka kobebisama te.",
                "29": "Boye okobomba miango ya nkuku oyo ya bandai na bango mpe mayokani na bango uta na bato oyo, mpe bobele nkuna na bango mpe bobomi na bango mpe bonsomo na bango okosala ete eyebana epayi bango; mpe okoteya bango koyina nkuna mpe bonsomo mpe bobomi ya lolenge oyo; mpe okolakisa bango lisusu ete bato oyo babebisamaki na ntina ya nkuna bonsomo na bango mpe bobomi na bango.",
                "30": "Mpo tala, babomaki baprofeta nyonso ya Nkolo baoyo bayaki na kati na bango mpo na kosakola epayi na bango na ntina ya mabe na bango; mpe makila na bango oyo babomaki ezalaki kobelela epayi ya Nkolo Nzambe na bango mpo na bobekoli likolo na bango oyo babomamaki; mpe boye masambisi ya Nzambe eyaki likolo ya basali baye ya molili mpe ya makelemba ya nkuku.",
                "31": "Iyo, mpe mboka elakelama mabe libela na libela mpo na basali bana ya molili mpe ya makelemba ya nkuku, kutu kino na bobebisami, longola se soki bayamboli yambo ete bakomela mpenza.",
                "32": "Mpe sikawa, mwana mobali na ngai, omikundola maloba oyo nalobaki epayi na yo; kopesa te miango oyo ya nkuku epayi ya bato oyo, kasi teya bango boyini ya libela ya masumu mpe mabe.",
                "33": "Teya bango boyamboli, mpe bondimi na Nkolo Yesu Klisto; teya bango ete bamikitisa mpe bazala basokemi mpe bato na mitema mikita; lakisa bango kotelemela masenginia nyonso ya zabulu, na bondimi na bango likolo ya Nkolo Yesu Klisto.",
                "34": "Lakisa bango ete balemba mokolo moko te na misala malamu, kasi bazala basokemi mpe bato na mitema mikita; mpo baye ya lolenge wana bakozwa bopemi mpo na milimo na bango.",
                "35": "O, omikundola, mwana na ngai ya mobali, mpe oyekola bwanya na bolenge na yo; iyo, yekola na bolenge na yo kobatela mitindo ya Nzambe.",
                "36": "Iyo, mpe belela epayi ya Nzambe mpo na lisalisi na yo; iyo, tika misala na yo nyonso mizala epayi ya Nkolo, mpe esika nyonso ekokende yo tika yango ezala na Nkolo; iyo, tika ete makanisi na yo nyonso ekambama epayi ya Nkolo; iyo, tika ete bolingo ya motema na yo etiama likolo ya Nkolo libela.",
                "37": "Solola na Nkolo na nyonso okosala, mpe akokamba yo mpo na bolamu; iyo, ntango ekolala yo na butu lala na Nkolo, ete akoka kokengela yo na mpongi na yo; mpe ntango ekolamuka yo na ntongo tika motema na yo etonda na matondi epayi ya Nzambe; mpe soki osali makambo oyo, okotombwama na mokolo ya nsuka.",
                "38": "Mpe sikawa, mwana mobali na ngai, nazali na mwa moke ya koloba mpo na oyo etali eloko oyo batata na biso babiangaki libungutulu, to mokambi—to batata na biso babiangaki yango Liawona, oyo ezali, na kolimbolaka, kompa; mpe Nkolo alengelaki yango.",
                "39": "Mpe tala, ezali na moto moko te oyo akoki kosala mosala malonga na lolenge ya esalelo ya ntoki boye. Mpe tala, elengelamaki mpo na kolakisa epayi na batata na biso nzela wapi basengelaki kotambola kati na mobembo na bango na esobe.",
                "40": "Mpe esalaki mpo na bango engebene na bondimi na bango na Nzambe; boye, soki bazalaki na bondimi mpo na kondima ete Nzambe akokaki kosala ete makonga wana malakisa nzela bakokende, tala, esalemaki; boye bazwaki likamwisi oyo, mpe lisusu makamwisi mosusu masalemaki, na nguya ya Nzambe, mokolo na mokolo.",
                "41": "Nzokande, mpo makamwisi wana masalemaki na banzela ya mike mike, yango elakisaki epayi na bango misala ya kokamwa. Bazalaki goigoi, mpe babosanaki kosalela bondimi mpe molende na bango mpe nde misala wanawana ya kokamwa esilaki, mpe bazalaki lisusu te kokende liboso na mobembo na bango.",
                "42": "Boye, bawumelaki esika moko na esobe, to basalaki mobembo na kotambolaka semba te, mpe batungisamaki na nzala mpe mposa ya mai, na ntina ya masumu na bango.",
                "43": "Mpe sikawa, mwana mobali na ngai, nalingi ete ososola ete makambo oyo mazangi elilingi te; mpo lokola batata na biso bazalaki goigoi na kosala keba na kompa oyo (sikawa makambo oyo ezalaki ya ntango) bafulukaki te; kutu ezali bongo na makambo oyo ezali ya molimo.",
                "44": "Mpo tala, ezali mpasi te ya kotia bokebi na liloba ya Klisto, oyo ekolakisa yo nzela ya kotambola na alima na esengo ya seko, lokola esengelaki mpo na batata na biso kosala keba na kompa, oyo elakisaki bango kotambola na nzela ya alima na mboka elakelama.",
                "45": "Mpe sikawa nalobi, oyo ezali na elilingi moko te na likambo oyo? Mpo lokola mpenza ezali solo ete mokambi oyo ememaki batata na biso, na kolandaka botamboli na bango, na mboka elakelama, maloba ya Klisto, soki tolandi botamboli na yango, makomema biso koleka na ngambo mosusu ya lobwaku oyo ya mawa kati na mboka ya elaka ya malamu mingi koleka.",
                "46": "O mwana mobali na ngai, tozala goigoi te mpo nzela ezali ya mpasi te; mpo bongo nde ezalaki batata na biso; mpo esalemaki bongo mpo na bango, mpo elengelamaki bongo mpo na bango, ete soki batalaki bakokaki kozala na bomoi. Nzela elengelami, mpe soki tokotala yango tokozala na bomoi libela.",
                "47": "Mpe sikawa, mwana mobali na ngai, tala ete obatela biloko ya bule oyo, iyo, tala ete otala na Nzambe mpe ozala na bomoi. Kende epayi ya bato oyo kosakolaka liloba, mpe zala na limemia. Mwana mobali na ngai, sese."
            },
            "38": {
                "intro": "Mitindo ya Alma epayi ya mwana mobali na ye Sibiloni.",
                "1": "Mwana mobali na ngai, tia litoyi na maloba na ngai, mpo nalobi epayi na yo, kutu lokola nalobaki epayi ya Elamani, ete mbala mingi lokola okobomba mitindo ya Nzambe okofuluka na mboka; mpe mbala mingi lokola okobomba mitindo ya Nzambe te okokatama mosika uta na miso na ye.",
                "2": "Mpe sikawa, mwana mobali na ngai, natie motema ete nakozala na bosepeli monene na yo, na ntina ya molende mpe bosembo na yo epayi ya Nzambe; mpo lokola obandaki na bolenge na yo kotiela Nkolo Nzambe na yo motema, kutu bongo nazali na elikya ete okokoba na kobombaka mitindo na ye; mpo apambolami ezali ye oyo akotia molende kino na nsuka.",
                "3": "Nalobi epayi na yo, mwana mobali na ngai, ete nasili kozala na bosepeli monene na yo, na ntina ya bosembo na yo mpe molende na yo, mpe bompikiliki na yo mpe motema molai na yo na kati ya bato ya Bazolami.",
                "4": "Mpo nayebi ete ozalaki na miniololo; iyo, mpe nayebi lisusu ete babambaki yo mabanga mpo na ntina ya liloba; mpe ondimaki makambo oyo nyonso na bompikiliki mpo Nkolo azalaki elongo na yo; mpe sikawa oyebi ete Nkolo abikisaki yo.",
                "5": "Mpe sikawa mwana mobali na ngai, Sibiloni, nalingi omikundola, ete mingi lokola okotiela Nzambe motema na yo kutu mingi mpenza nde okobikisama uta na mimekano na yo, mpe mikakatano na yo, mpe mitungisi na yo, mpe okotombwama likolo na mokolo ya nsuka.",
                "6": "Sikawa, mwana mobali na ngai, nalingi te okanisa ete ngai nayebi makambo oyo na ngai moko, kasi ezali Molimo ya Nzambe oyo azali na ngai oyo asali ete makambo oyo eyebana epayi na ngai; mpo soki nabotamaki na Nzambe te nalingaki koyeba makambo oyo te.",
                "7": "Kasi tala, Nkolo na boboto monene na ye atindaki anjelu na ye mpo na koyebisa epayi na ngai ete nasengeli kotika mosala ya bobebisi na kati ya bato na ye; iyo, mpe namonaki anjelu miso na miso, mpe alobaki na ngai, mpe mongongo na ye ezalaki lokola kake, mpe eningisaki mabele mobimba.",
                "8": "Mpe esalemaki ete mikolo misato mpe butu misato nazalaki na bolozi mpe nsomo ya bololo mingi koleka na molimo na ngai; mpe mokolo moko te, kino nabelelaki epayi ya Nkolo Yesu Klisto mpo na boboto, nazwaki bolimbisi ya masumu na ngai. Kasi tala, nabelelaki epayi na ye mpe nazwaki kimia na molimo na ngai.",
                "9": "Mpe sikawa, mwana mobali na ngai, nayebisaki yo oyo ete okoka kozwa bwania, ete okoka koyekola uta na ngai ete ezali na nzela mosusu te soki te mayele mosusu epayi wapi moto akoki kobikisama, bobele na Klisto mpe na nzela ya Klisto. Tala, azali bomoi mpe pole ya mokili. Tala, azali liloba ya bosolo mpe bosembo.",
                "10": "Mpe sikawa, lokola obandaki koteya liloba kutu boye nalingi ete okoba koteya; mpe nalingi ete ozala na molende mpe na montei na makambo nyonso.",
                "11": "Tala ete otombwama te mpo na lolendo; iyo, mona ete omikumisa te na bwania na yo moko, soki te na bokasi na yo moko.",
                "12": "Salela mpiko, kasi efundeli te; mpe lisusu tala ete okonza bamposa na yo nyonso, ete okoka kotondisama na bolingo; tala ete omibatela uta na goigoi.",
                "13": "Kosambela te lokola Bazolami basalaka, mpo omoni ete basambelaka mpo bayokama na bato, mpe mpo basanzolama mpo na bwania na bango.",
                "14": "Koloba te: O Nzambe, natondi yo ete biso tozali malamu koleka bandeko na biso; kasi kutu loba: O Nkolo, limbisa bozangi kolongobana na ngai, mpe omikundola bandeko na ngai na boboto—iyo, ndima bozangi kolongobana na yo liboso ya Nzambe na bantango nyonso.",
                "15": "Mpe tika Nkolo apambola molimo na yo, mpe ayamba yo na mokolo ya nsuka kati na bokonzi na ye, mpo na kofanda na kimia. Sikawa kende, mwana mobali na ngai, mpe teya liloba epayi ya bato oyo. Zala na lokengo. Mwana mobali na ngai, sese."
            },
            "39": {
                "intro": "Mitindo ya Alma epayi ya mwana mobali na ye Koliantoni.",
                "1": "Mpe sikawa, mwana mobali na ngai, nazali mwa moke na maloba lisusu ya koloba epayi na yo mingi koleka oyo nalobaki epayi na ndeko na yo ya mobali; mpo tala, emonaki yo te molende ya ndeko na yo mobali, bosembo na ye, mpe molende na ye na kobombaka mitindo ya Nzambe? Tala, elakisaki ye te ndakisa moko malamu mpo na yo?",
                "2": "Mpo otiaki bokebi mingi te na maloba na ngai lokola esalaki ndeko na yo, na kati ya bato ya Bazolami. Sikawa, oyo ezali eloko oyo nalingi te epayi na yo; okobaki na bifundeli na bokasi na yo mpe bwania na yo.",
                "3": "Mpe oyo ezali nyonso te, mwana mobali na ngai. Osalaki likambo oyo ezalaki mpasi mingi epayi na ngai; mpo otikaki mosala, mpe okendaki likolo kati na mboka ya Siloni na kati ya ndelo ya Balamani, kolandaka mwasi ya pite Izabela.",
                "4": "Iyo, ayibaki mitema ya mingi; kasi oyo ezalaki mokalo mpo na yo te, mwana mobali na ngai. Osengelaki komipesa na mosala oyo wapi mokumba epesamaki epayi na yo.",
                "5": "Eyebi yo te, mwana mobali na ngai, ete makambo oyo ezali bonsomo na miso ya Nkolo; iyo, nsomo mingi koleka masumu nyonso longola se lisumu ya kosopaka makila ya bato bazanga ekweyeli soki te lisumu ya kowanganaka Molimo Mosantu?",
                "6": "Mpo tala, soki owangani Molimo Mosantu oyo azwaka kala esika kati na yo, mpe oyebi ete ozali kowangana ye, tala oyo ezali lisumu oyo elimbisamaka te; iyo, mpe moto nyonso oyo akoboma na bokeseni ya pole mpe boyebi ya Nzambe, ezali mpasi mingi mpo na ye kozwa bolimbisi; iyo, nalobi epayi na yo, mwana mobali na ngai ete ezali mpasi mingi mpo ete azwa bolimbisi.",
                "7": "Mpe sikawa mwana mobali na ngai, natombeli na Nzambe ete ozalaki moto na elindo ya mabe monene bongo te. Nalingaki ete tokoba kowumela koloba likolo ya mabe na yo te, mpo na kozokisa molimo na yo, soki ezalaki te mpo na bolamu na yo.",
                "8": "Kasi tala, okoki te kobombela Nzambe mabe na yo; mpe longola se soki oyamboli makotelema lokola litatoli likolo na yo na mokolo ya nsuka.",
                "9": "Sikawa mwana mobali na ngai, nalingi ete oyambola mpe otika masumu na yo, mpe kolanda lisusu te bamposa ya kolula ya miso na yo, kasi omipekisaka uta na makambo oyo nyonso; mpo longola se soki osali oyo okoki na lolenge moko te kosangola libula ya bokonzi ya Nzambe. O, omikundola, mpe kamata yango likolo na yo, mpe omipekisa uta na makambo oyo.",
                "10": "Mpe natindi yo kokamata yango likolo na yo mokano ya kozwa toli elongo na bandeko mibali bankulutu na yo na misala na yo; mpo tala, ozali na bolenge na yo, mpe ozali na mposa ya koleisama na bandeko na yo. Mpe tiaka bokebi na toli na bango.",
                "11": "Kopesa nzela te ete okambama mosika na likambo ya mpamba mpe ya liboma; kopesa te nzela ete zabulu akamba lisusu motema na yo mosika na kolandaka basi ya nkuna bana mpe ya pite. Tala, O mwana mobali na ngai, mabe monene boniboni omemaki likolo ya Bazolami; mpo lokola bamonaki etamboleli na yo balingaki te kondima maloba na ngai.",
                "12": "Mpe sikawa Molimo ya Nkolo molobi epayi na ngai: Tinda bana na yo kosala bolamu, mbele bakamba mosika mitema ya bato mingi na bobebisami. Boye natindi yo, mwana mobali na ngai, na bobangi ya Nzambe, ete omipekisa uta na mabe na yo.",
                "13": "Ete obaluka epayi ya Nkolo na mayele na yo, bokasi, mpe makasi na yo nyonso; ete okamba mosika te mitema ya mingi na kosalaka na nkuna; kasi nzokande ozonga epayi na bango, mpe ondima mbeba na yo mpe mabunga oyo wana osalaki.",
                "14": "Koluka bozwi to biloko ya mpamba mpamba ya mokili oyo te; mpo tala, okoki komema yango elongo na yo te.",
                "15": "Mpe sikawa, mwana mobali na ngai, nalingi kolobela yo mwa moke mpo na oyo etali boyei ya Klisto. Tala, nalobi epayi na yo, ete ezali ye oyo akoya solo kolongola masumu ya mokili; iyo, akoya kosakola nsango ya nsai ya lobiko epayi ya bato na ye.",
                "16": "Mpe sikawa, mwana mobali na ngai, oyo ezali mosala mpo na oyo wapi obiangamaki, mpo na kosakola nsango oyo ya nsai epayi ya bato na ye, mpo na kolengela mayele na bango; mpo kutu ete lobiko ekoka koya epayi na bango, ete bakoka kolengela mayele ya bana na bango na koyoka liloba na ntango ya boyei na ye.",
                "17": "Mpe sikawa nakokitisa motema na yo mwa moke na likambo oyo. Tala, ozali kokamwa ete ntina nini makambo oyo eyebanaki kala yambo masalema. Tala, nalobi epayi na yo, ezali te molimo moko na ntango oyo na motuya epayi ya Nzambe lokola ekozala molimo na ntango ya boyei na ye?",
                "18": "Esengeli yango te ete mwango ya bosikoli moyebana epayi ya bato oyo mpe lokola epayi ya bana na bango?",
                "19": "Ezali yango te likambo ya pete na ntango oyo mpo na Nkolo kotinda anjelu na ye kosakola nsango oyo ya nsai epayi na biso mpe lokola epayi ya bana na biso, soki te mpe lokola nsima ya boyei na ye?"
            },
            "40": {
                "1": "Sikawa mwana mobali na ngai, awa ezali mwa moke lisusu nalingi koloba epayi na yo; mpo nasosoli ete mayele na yo ezali kotungisama mpo na oyo etali bosekwi ya bakufi.",
                "2": "Tala, nalobi epayi na yo, ete ezali na bosekwi te—to, nalingi koloba, na maloba mosusu, ete kufa oyo ekolata bozangi kufa te, bopoli boye ekolata bozangi kopola te—kino nsima ya boyei ya Klisto.",
                "3": "Tala, akosala ete bosekwi ya bakufi esalema. Kasi tala, mwana mobali na ngai bosekwi ezali naino te. Sikawa, nakobimisa epayi na yo mobombamo moko; nzokande, ezali na mibombamo mingi oyo ebombami, ete moko te ayebi yango longola se Nzambe ye moko. Kasi nazali kolakisa epayi na yo likambo moko oyo nalukaki na molende na Nzambe ete nakoka koyeba—elingi koloba mpo na oyo etali bosekwi.",
                "4": "Tala, ezali na ntango moko elakelama ete nyonso bakoya uta na bakufi. Sikawa ntango oyo ekoya moto moko te ayebi; kasi Nzambe ayebi ntango oyo elakelami.",
                "5": "Sikawa, soki ekozala ntango moko, to ntango ya mibale, to ntango ya misato, ete bato bakoya uta na bakufi, ezali na likambo te; mpo Nzambe ayebi makambo oyo nyonso; ekoki na ngai koyeba ete oyo ezali likambo—ete ezali na ntango oyo elakelama ete bato nyonso bakosekwa uta na bakufi.",
                "6": "Sikawa esengeli mpenza ezala na ntaka moko katikati ya ntango ya liwa mpe ntango ya bosekwi.",
                "7": "Mpe sikawa nalingi natuna nini ekokoma na milimo ya bato uta na ntango oyo ya liwa na ntango oyo elakelama mpo na bosekwi?",
                "8": "Sikawa soki ezali na ntango koleka moko oyo elakelama mpo na bato kosekwa ezali likambo te; mpo bato nyonso bakokufa te mbala moko, mpe oyo ezali likambo te; nyonso ezali lokola mokolo moko epayi ya Nzambe, mpe ntango emekami bobele mpo na bato.",
                "9": "Boye, ezali na ntango moko oyo elakelama mpo na bato ete bakosekwa uta na bakufi; mpe ezali na ntaka moko na kati ya ntango ya liwa mpe ntango ya bosekwi. Mpe sikawa, mpo na oyo etali ntaka ya ntango, nini ekokoma na milimo ya bato ezali likambo oyo natunaki na molende na Nkolo mpo na koyeba; mpe oyo ezali likambo oyo nayebi.",
                "10": "Mpe ekoya ntango nyonso bakosekwa, nde bango bakoyeba ete Nzambe ayebi ntango nyonso oyo alakaki mpo na moto.",
                "11": "Sikawa, mpo na oyo etali ezalela ya molimo na kati ya liwa mpe bosekwi—tala, eyebisamaki epayi na ngai na anjelu moko, ete milimo ya bato nyonso, sasaipi lokola milongwe uta na nzoto oyo ya kufa, iyo, milimo ya bato nyonso, soki bazalaki malamu soki te mabe, mizongisami epayi na yango na Nzambe oyo apesaki yango bomoi.",
                "12": "Mpe nde ekosalema ete, milimo na bango oyo bazali sembo mikoyambama na ezalela ya esengo, oyo ebiangami paladiso, ezalela moko ya bopemi, ezalela moko ya kimia, wapi bakopema uta na mikakatano nyonso na bango mpe uta na mitungisi nyonso, mpe mawa.",
                "13": "Mpe bongo ekosalema, ete milimo ya bato ya nkuna, iyo, baoyo bazali mabe—mpo tala, bazali na likabo te mpe ndambo moko te ya Molimo ya Nkolo; mpo tala, bango baponaki misala mabe na esika ya misala malamu; boye molimo ya zabulu ekotelaki bango, mpe ezwi ndako na bango—mpe baoyo bakobenganama na molili ya libanda; kuna ekozala boleli, mpe bilela-lela, mpe boliani mino, mpe oyo na ntina ya mabe na bango moko, mpo bakambamaki bakangemi na bolingi ya zabulu.",
                "14": "Sikawa oyo ezali ezalela ya milimo ya bato ya nkuna, iyo, na molili, mpe ezalela moko ya nsomo, ya kotalaka na bobangi mpo na bosiliki makasi ya nkele ya Nzambe likolo na bango; boye batikali na ezalela oyo, basembo lokola mpe na paladiso, kino na ntango ya bosekwi na bango.",
                "15": "Sikawa, ezali na boko bato oyo basosoli ete ezalela oyo ya esengo mpe ezalela oyo ya mpasi ya molimo, yambo na bosekwi, ezalaki bosekwi ya yambo. Iyo, nandimi ekoki kobiangama bosekwi, bosekwi ya molimo mpe botindami na yango na esengo to na mawa, engebene na maloba oyo elobamaki.",
                "16": "Mpe tala, lisusu elobamaki, ete ezali na bosekwi moko ya yambo, bosekwi ya bato nyonso oyo bazalaki, to oyo bazali, to oyo bakozala, kino na bosekwi ya Klisto uta na bakufi.",
                "17": "Sikawa, tobanzi te ete bosekwi boye ya yambo, boye bolobami na lolenge oyo, ekoki kozala bosekwi ya milimo mpe botindami na yango na esengo to na mpasi. Okoki te kobanza ete oyo ezali nini yango elingi koloba.",
                "18": "Tala, nalobi epayi na yo, Te; kasi elingi koloba bosangani lisusu ya molimo na nzoto, ya bango oyo bazalaki uta na mikolo ya Adama kino na bosekwi ya Klisto.",
                "19": "Sikawa, soki milimo mpe nzoto na bango oyo balobami ekosangana na mbala moko, bato ya nkuna lokola mpe basembo, nalobi te; tika ekoka, ete nalobi ete nyonso bakobima; soki te na maloba mosusu, bosekwi na bango ekosalema yambo ya bosekwi na bango oyo bakufi nsima ya bosekwi ya Klisto.",
                "20": "Sikawa, mwana mobali na ngai, nalobi te ete bosekwi na bango ekoya na bosekwi ya Klisto; kasi tala, napesi yango lokola likanisi ya ngai, ete milimo mpe nzoto ekosangana, oyo ya basembo, na bosekwi ya Klisto, mpe na bobuti na ye na lola.",
                "21": "Kasi soki ekozala na bosekwi na ye to nsima, nalobi te; kasi oyo nabeti sete mpenza, ete ezali na ntaka moko ya ntango kati na liwa mpe bosekwi ya nzoto, mpe ezalela ya molimo kati na esengo to na mpasi kino na ntango oyo elakelami na Nzambe ete bakufi bakobima, mpe bakosangisama, nyonso mibale molimo mpe nzoto, mpe komemama mpo na kotelema liboso ya Nzambe, mpe basambisama engebene na misala na bango.",
                "22": "Iyo, oyo esali ete bozongisi ya biloko wana oyo bilobamaki na minoko ya baprofeta esalema.",
                "23": "Molimo ekozongisama na nzoto, mpe nzoto na molimo; iyo, mpe enama na enama mpe ekangisele na ekangisele ekozongisama na nzoto na yango; iyo, kutu nsuki moko ya moto ekobunga te; kasi biloko nyonso bikozongisama na nzoto na yango ya malamu mpe ya kobonga nie.",
                "24": "Mpe sikawa, mwana mobali na ngai, oyo ezali bozongisi oyo elobamaki na minoko ya baprofeta—",
                "25": "Mpe na ntango wana basembo bakongenge na bokonzi ya Nzambe.",
                "26": "Kasi tala, liwa ya nsomo ekoya epayi ya bato ya nkuna; mpo bakufaka na kotalaka makambo matali makambo ya bosembo; mpo bazali na mbindo, mpe eloko moko te ya mbindo ekoki kosangola libula ya bokonzi ya Nzambe; kasi babenganami libanda, mpe batindami mpo na kolia mbuma ya mikumba na bango to misala na bango, oyo ezalaki mabe; mpe bakomela mbondo ya nkeni moko ya bololo."
            },
            "41": {
                "1": "Mpe sikawa mwana mobali na ngai, nazali na mwa moke ya koloba mpo na oyo etali bozongisi boye bolobami; mpo tala, boko bato basili kokamola makomi, mpe babungi nzela mosika na ntina ya likambo oyo. Mpe nasosoli ete mayele na yo etungisamaki lisusu mpo na oyo etali likambo oyo. Kasi tala, nakolimbola yango epayi na yo.",
                "2": "Nalobi epayi na yo, mwana mobali na ngai, ete mwango ya bozongisi esengisami na boyengebene ya Nzambe; mpo esengisami ete biloko nyonso bizongisama na molongo mobongi malamu na yango. Tala, esengisami mpe ezali alima, engebene na nguya mpe bosekwi ya Klisto, ete molimo ya moto mosengeli kozongisama na nzoto na yango, mpe eteni moko moko ya nzoto ezongisama na yango moko.",
                "3": "Mpe esengami na boyengebene ya Nzambe ete bato basambisama engebene na misala na bango; mpe soki misala na bango ezalaki malamu na bomoi oyo, mpe bamposa ya mitema na bango ezalaki malamu, ete basengeli lisusu, na mokolo ya nsuka, kozongisama na oyo ezali malamu.",
                "4": "Mpe soki misala na bango ezalaki mabe, mikozongisama epayi na bango mpo na mabe. Na boye, biloko nyonso bikozongisama na molongo na yango mpenza, eloko na eloko na bozalani na yango mpenza—bokufi etombolami na bozangi kufa, bopoli na bozangi kopola—etombolami na esengo ezanga nsuka mpo na kosangola bokonzi ya Nzambe, to mpe na mpasi ezanga nsuka mpo na kosangola bokonzi ya zabulu, moko na ngambo moko, mosusu na ngambo mosusu—",
                "5": "Moko asekwi na esengo engebene na mposa na ye ya esengo, soki te malamu engebene na mposa na ye ya bolamu; mpe mosusu mabe engebene na mposa na ye ya mabe; mpo lokola azalaki na mposa ya kosala mabe na bolayi ya mokolo mobimba, kutu bongo nde akozwa mbano na ye ya mabe ntango butu ekoya.",
                "6": "Mpe bongo na ngambo mosusu. Soki ayambolaki masumu na ye, mpe azalaki na mposa ya bosembo kino na nsuka ya mikolo na ye, kutu boye akozwa mbano ya bosembo.",
                "7": "Baoyo ezali bango oyo basikolami na Nkolo; iyo, oyo ezali bango oyo bakamatami uta na, baoyo bakangolami uta na butu ezanga nsuka ya molili; mpe boye bakotelema soki te bakokweya; mpo tala, bazali basambisi na bango moko, soki basali bolamu to mabe.",
                "8": "Sikawa, mikano ya Nzambe ekoki kobongwana te; boye, nzela elengelami ete moto nyonso oyo alingi akoki kotambola na yango mpe kobikisama.",
                "9": "Mpe sikawa tala, mwana mobali na ngai, komeka lisusu te kotumola Nzambe na yo likolo ya biteni wana ya malongi, likolo ya oyo wapi olingaki kino lelo komeka kosala lisumu.",
                "10": "Kobanza te, mpo elobamaki na oyo etali bozongisi, ete okozongisama uta na masumu na esengo. Tala, nalobi epayi na yo, mabe etikala kozala esengo te.",
                "11": "Mpe sikawa, mwana mobali na ngai, bato nyonso oyo bazali na ezalela ya mokili, to nalingi koloba, na ezalela ya mosuni, bazali na lititi ya bololo mpe na boumbu ya mabe; bazangi Nzambe na mokili, mpe batamboli na bokeseni na lolenge ya kozala ya Nzambe; boye, bazali na ezalela moko ya bokeseni na lolenge ya kozala na esengo.",
                "12": "Mpe sikawa tala, ezali ndimbola ya liloba bozongisi kokamata eloko ya ezalela ya mokili mpe kotia yango na ezalela oyo ezali ya mokili te, to kotia yango na ezalela moko ekeseni na lolenge ya kozala na yango?",
                "13": "O, mwana mobali na ngai, ezali bongo te; kasi ndimbola ya liloba bozongisi ezali komema na ezonga lisusu mabe mpo na oyo ezalaki mabe, to ya mosuni mpo na oyo ezalaki ya mosuni, to ya zabulu mpo na oyo ya zabulu—malamu mpo na oyo ezalaki malamu; sembo mpo na oyo ezalaki sembo; alima mpo na oyo ezalaki alima; ya boboto mpo na oyo ezalaki ya boboto.",
                "14": "Boye, mwana mobali na ngai, tala ete ozala moto oyo atonda na boboto epayi ya bandeko na yo; sala na alima, sambisa na bosembo, mpe sala bolamu ntango nyonso; mpe soki osali makambo oyo nyonso nde okozwa mbano na yo; iyo, okozala na boboto ezongisami epayi na yo lisusu; okozala na boyengebene ezongisami epayi na yo lisusu; okozala na bosambisi ya bosembo ezongisami epayi na yo lisusu; mpe okozala na bolamu bopesami lokola mbano epayi na yo lisusu.",
                "15": "Mpo oyo okobimisa ekozonga epayi na yo lisusu, mpe ekozongisama; boye, liloba bozongisi ekweyisaka mpenza mingi koleka mosumuki, mpe elongisaka ye ata moke te."
            },
            "42": {
                "1": "Mpe sikawa, mwana mobali na ngai, nasosoli ete ezali na mwa likambo mosusu oyo etungisi mayele na yo, oyo okoki kososola te—oyo etali boyengebene ya Nzambe na kopesaka etumbu na mosumuki; mpo omeki kobanza ete boyengebene ezali te ete mosumuki atiama na ezalela ya mpasi.",
                "2": "Sikawa tala, mwana mobali na ngai, nalingi kolimbola likambo oyo epayi na yo. Mpo tala, esilaki Nkolo Nzambe kotinda baboti na biso ya yambo uta na elanga ya Edene, mpo na kowana mabele, uta oyo wapi bazwamaki—iyo, abenganaki moto libanda, mpe atiaki na nsuka ya esti ya elanga ya Edene, bakelupa, mpe mompanga moko ya moto oyo ezalaki kobaluka bipayi nyonso, mpo na kosenzela nzete ya bomoi—",
                "3": "Sikawa, tomoni ete moto akomaki lokola Nzambe, koyebaka bolamu mpe mabe; mpe na kobangaka ete asembola loboko na ye, mpe akamata mpe lokola nzete ya bomoi, mpe alia mpe azala na bomoi ya seko, Nkolo Nzambe atiaki bakelupa mpe mompanga ya moto, ete alia mbuma na yango te—",
                "4": "Mpe boye tomoni, ete epesamaki ntango moko epayi ya moto, mpo na koyambola, iyo, ntango moko ya komekama, ntango moko ya koyambola mpe kosalela Nzambe.",
                "5": "Mpo tala, soki Adama asembolaka loboko na ye sasaipi, mpe aliaka nzete ya bomoi, alingaki kozala na bomoi ya seko, engebene na liloba ya Nzambe, mpe alingaki kozalaka na ntaka ya ntango te mpo na koyambola; iyo, mpe lisusu liloba ya Nzambe elingaki kozala mpamba, mpe mwango monene ya lobiko molingaki kokokisama te.",
                "6": "Kasi tala, etangamaki epayi ya moto ete akufa—boye, lokola bakatamaki uta na nzete ya bomoi basengelaki kokatama uta na etando ya mabele—mpe moto akomaki ya kobunga libela, iyo, bakomaki bato bakweya.",
                "7": "Mpe sikawa, omoni na oyo ete baboti na biso ya yambo bakatamaki ezala na ntango mpe na molimo mosika uta na miso ya Nkolo; mpe boye tomoni ete bakomaki bayangelami mpo na kolanda bolingi na bango moko.",
                "8": "Sikawa tala, elongobanaki te ete moto asikolama uta na liwa oyo ya ntango, mpo elingaki kobebisa mwango monene ya esengo.",
                "9": "Boye, lokola molimo mokokaki kokufa soki moke te, mpe bokwei ememaki likolo ya bato nyonso liwa ya molimo mpe lokola liwa ya ntango, elingi koloba, bakatamaki mosika uta na miso ya Nkolo, elongobanaki ete bato nyonso basikolama uta na liwa oyo ya molimo.",
                "10": "Boye, lokola bakomaki bato ya mosuni, bayokeli bilengi, mpe ya zabulu, na lolenge ya kozala na bango, ezalela oyo ya komekama ekomaki ezalela mpo na bango komilengela; ekomaki ezalela moko ya bolengeli.",
                "11": "Mpe sikawa omikundola, mwana mobali na ngai, soki ezalaki te mwango ya bosikoli, (kotiaka yango mpembeni) sasaipi lokola bakufaki milimo na bango ezalaki na mpasi, mpo mikatamaki mosika uta na miso ya Nkolo.",
                "12": "Mpe sikawa, ezalaki na nzela te ya kosikola bato uta na ezalela oyo ya bokwei, oyo moto amemaki likolo na ye moko na ntina ya bozangi botosi na ye moko.",
                "13": "Boye, engebene na boyengebene, mwango ya bosikoli ekokaki te kokokisama, bobele likolo ya masengami ete bato bayambola wana ezali bango na ezalela oyo ya komekama, iyo, ezalela oyo ya komekama; mpo longola se soki ezalaki mpo na masengami na ye, boboto ekokaki te kosala longola se soki ekobebisa mosala ya boyengebene. Sikawa mosala ya boyengebene mokokaki kobebisama te; soki bongo, Nzambe alingaki kotika kozala Nzambe.",
                "14": "Mpe boye tomoni ete bato nyonso bakweyaki, mpe bazalaki na nse ya maboko ya boyengebene; iyo, boyengebene ya Nzambe, oyo etiaki bango libela mpo na kokatama mosika uta na miso na ye.",
                "15": "Mpe sikawa, mwango ya boboto ekokaki te kokokisama longola se soki bomikabi esalemi; boye Nzambe ye moko amikabi mpo na masumu ya mokili, mpo na kokokisa mwango ya boboto, mpo na kolembisa masengami ya boyengebene, ete Nzambe akoka kozala Nzambe ya bobongi nie, mpe ya alima, mpe lisusu Nzambe oyo atonda na boboto.",
                "16": "Sikawa, boyamboli ekokaki te koya epayi ya bato longola se soki etumbu ezalaki, oyo ezalaki lisusu ya seko lokola bomoi ya molimo esengeli kozala, ekangama na bokeseni na mwango ya esengo, oyo lokola ezalaki ya seko mpe lokola bomoi ya molimo.",
                "17": "Sikawa, lolenge boni ekokaki moto koyambola longola se soki akosumuka? Lolenge boni ekokaki ye kosumuka soki mobeko ezalaki te? Lolenge boni ekokaki mobeko kozala longola se soki etumbu ezalaki?",
                "18": "Sikawa, ezalaki na etumbu moko ya kokangama, mpe mobeko moko ya alima epesamaki, oyo ememaki boswi ya mayele ya motema epayi ya moto.",
                "19": "Sikawa, soki mobeko mopesamaki te—kolobaka ete soki moto moko abomi, akokufa—elingaki ye kobanga ete akokufa soki abomi?",
                "20": "Mpe lisusu, soki mobeko mopesamaki te na kopekisaka lisumu bato balingaki te kobanga kosumuka.",
                "21": "Mpe soki mobeko mopesamaki te, soki bato basumukaki nini ekokaki boyengebene kosala, to boboto mpe lokola, mpo balingaki kozala na ekoki moko te likolo ya ekelamo yango?",
                "22": "Kasi mobeko moko mopesamaki, mpe etumbu ya kokangama, mpe boyamboli epesamaki; boyamboli oyo wapi, boboto esengi; to, boyengebene esengi ekelamo mpe bosaleli mobeko, mpe mobeko mopesi etumbu; soki boye te, misala ya boyengebene milingaki kobebisama, mpe Nzambe alingaki kotika kozala Nzambe.",
                "23": "Kasi Nzambe atiki te kozala Nzambe, mpe boboto esengi moyamboli, mpe boboto eyei na ntina ya bomikabi; mpe bomikabi esali ete bosekwi ya bakufi esalema; mpe bosekwi ya bakufi ezongisaka lisusu moto na miso ya Nzambe; mpe boye bazongisami na miso na ye, mpo na kosambisama engebene na misala na bango, engebene na mobeko mpe boyengebene.",
                "24": "Mpo tala, boyengebene esalelaka masengami na yango, mpe lisusu boboto esengaka nyonso oyo ezali ya ye moko; mpe boye, moto te longola se moyamboli ya solo abikisami.",
                "25": "Nini, obanzi ete boboto ekoki koyiba boyengebene? Nalobi epayi na yo, Te; ata moke te. Soki boye, Nzambe alingaki kotika kozala Nzambe.",
                "26": "Mpe boye Nzambe akokisi bantina na ye ya minene mpe ya seko, oyo alengelaki uta na bokelami ya mokili. Mpe boye nde lobiko mpe bosikoli ya bato esalemi, mpe bobebisami mpe mpasi na bango.",
                "27": "Boye, O mwana mobali na ngai, moto nyonso oyo alingi koya akoki koya komela mai ya bomoi ya seko ofele; mpe moto nyonso oyo alingi koya te se moko wana asengisami te; kasi na mokolo ya nsuka ekozongisama epayi na ye engebene na misala na ye.",
                "28": "Soki azali na mposa ya kosala mabe, mpe ayamboli te na mikolo na ye, tala, mabe makosalema epayi na ye, engebene na bozongisi ya Nzambe.",
                "29": "Mpe sikawa, mwana mobali na ngai, nazali na mposa otika ete makambo oyo etungisa yo lisusu te, mpe otika bobele masumu na yo etungisa yo, na nzela ya mobulu oyo ekomema yo na boyamboli.",
                "30": "O mwana mobali na ngai, nazali na mposa ete owangana boyengebene ya Nzambe lisusu te. Komeka lisusu komilimbisa ata moke te na ntina ya masumu na yo, na kowanganaka boyengebene ya Nzambe; kasi tika boyengebene ya Nzambe, mpe boboto na ye, mpe motema molai na ye ezala na nguya mpenza na motema na yo; mpe tika emema yo na nse na mputulu kati na bomikitisi.",
                "31": "Mpe sikawa, O mwana mobali na ngai, obiangami na Nzambe mpo na koteya liloba epayi ya bato oyo. Mpe sikawa, mwana mobali na ngai, kende nzela na yo, sakola liloba na bosolo mpe limemia, ete okoka komema milimo na boyamboli, ete mwango monene ya boboto ekoka kozala na ekoki likolo na bango. Mpe tika Nzambe apesa epayi na yo kutu engebene na maloba na ngai. Amene."
            },
            "43": {
                "1": "Mpe sikawa esalemaki ete bana ya Alma bakendaki na kati ya bato, mpo na kosakola liloba epayi na bango. Mpe Alma, lisusu, ye moko, akokaki te kopema, mpe akendaki mpe lokola.",
                "2": "Sikawa tokoloba lisusu te mpo na oyo etali mateya na bango, longola se ete bateyaki liloba, mpe bosolo, engebene na molimo ya masakoli mpe emoniseli; mpe bateyaki na lolenge ya molongo mosantu ya Nzambe na oyo wapi babiangamaki.",
                "3": "Mpe sikawa tala nazongi na lisolo ya bitumba kati na Banefi mpe Balamani, na mobu ya zomi na mwambe ya boyangeli ya basambisi.",
                "4": "Mpo tala, esalemaki ete Bazolami bakomaki Balamani; boye, na ebandeli ya mobu ya zomi na mwambe bato nyonso ya Banefi bamonaki ete Balamani bazalaki koya kobundisa bango; boye bamilengelaki mpo na etumba; iyo, basangisaki elongo manduki na bango na mboka ya Yesoni.",
                "5": "Mpe esalemaki ete Balamani bayaki elongo nkoto na nkoto; mpe bayaki kati na mboka ya Ationumi, oyo ezali mboka ya Bazolami; mpe moto moko na nkombo ya Zelayemina azalaki mokambi na bango.",
                "6": "Mpe sikawa, lokola Baamaleki bazalaki bato oyo motema ebendamaki na nkuna mpe ya bobomi mingi koleka Balamani, na bango moko, boye, Zelayemina aponaki bakapiteni bakonzi likolo ya Balamani, mpe bango nyonso bazalaki Baamaleki mpe Bazolami.",
                "7": "Sikawa oyo asalaki ete akoka kobatela boyini na bango epayi ya Banefi, ete akoka komema bango kati na boyangelami mpo na kokokisa miango na ye.",
                "8": "Mpo tala, miango na ye ezalaki mpo na kolamusa Balamani na nkanda epayi ya Banefi; oyo asalaki ete akoka koyiba nguya monene likolo na bango, mpe lisusu ete akoka kozwa nguya likolo ya Banefi na komemaka bango kati na boumbu.",
                "9": "Mpe sikawa mwango ya Banefi ezalaki ya kosalisa mboka na bango, mpe bipayi na bango, mpe basi na bango, mpe bana na bango, ete bakoka kobatela bango uta na maboko ya banguna na bango; mpe lisusu ete bakoka kobatela makoki na bango mpe matomba na bango, iyo, mpe lisusu lipanda na bango, ete bakoka kokumbamela Nzambe engebene na mposa na bango.",
                "10": "Mpo bayebaki ete soki bakwei kati na maboko ya Balamani, ete moto nyonso oyo akokumbamela Nzambe na molimo mpe na bosolo, Nzambe ya solo mpe ya bomoi, Balamani bakobebisa ye.",
                "11": "Iyo, mpe bayebaki lisusu boyini makasi kino nsuka mpenza ya Balamani epayi ya bandeko na bango, baoyo bazalaki bato ya Anti-nefi-lehi, baoyo babiangamaki bato ya Amona—mpe balingaki kokamata manduki na bango te, iyo, bakotaki kati na liyokani mpe balingaki kobuka yango te—boye, soki bakweyaki na maboko ya Balamani balingaki kobebisa bango.",
                "12": "Mpe Banefi balingaki te kopesa nzela ete babebisama; boye bapesaki bango mboka mpo na kosangola libula na bango.",
                "13": "Mpe bato ya Amona bapesaki epayi ya Banefi ndambo monene ya bilei na bango mpo na kosalisa mampinga na bango; mpe boye Banefi basengisamaki, bango moko, kotelemela Balamani, baoyo bazalaki mbuma ya bosangisani ya Lamani mpe ya Lemuele, mpe bana mibali ya Yisamaele, mpe bango nyonso oyo bakabwanaki uta na Banefi, baoyo bazalaki Baamaleki mpe Bazolami, mpe biboto ya banganganzambe ya Noa.",
                "14": "Sikawa biboto wana bazalaki na motango monene, penepene, lokola ezalaki Banefi; mpe boye Banefi basengelaki kowela na bandeko na bango, kutu kino na bosopi makila.",
                "15": "Mpe esalemaki ete lokola mampinga ya Balamani masanganaki na mboka ya Ationumi, tala, mampinga ya Banefi balengelameki mpo na kokutana na bango na mboka ya Yesoni.",
                "16": "Sikawa, mokambi ya Banefi, soki te moto oyo aponamaki mpo na kozala kapitene mokonzi likolo ya Banefi—sikawa kapitene mokonzi akamataki ebonga ya kokamba mampinga nyonso ya Banefi—mpe nkombo na ye ezalaki Moroni.",
                "17": "Mpe Moroni akamataki mosala nyonso ya bokambi, mpe mbulamatari ya bitumba na bango. Mpe azalaki bobele na mibu ntuku mibale na mitano ntango baponaki ye kapitene mokonzi likolo ya mampinga ya Banefi.",
                "18": "Mpe esalemaki ete akutanaki na Balamani na ndelo ya Yesoni, mpe bato na ye bazalaki na manduki ya mipanga, mpe ya nsendo, mpe ndenge nyonso ya bibundeli ya bitumba.",
                "19": "Mpe emonaki mampinga ya Balamani ete bato ya Nefi, soki te ete Moroni, alengelaki bato na ye na ebende ya ntolo mpe na nguba ya loboko, iyo, mpe lisusu nguba ya kobatelamitu na bango, mpe lisusu balataki bilamba ya kilo mingi—",
                "20": "Sikawa limpinga ya Zelayemina elengelamaki te na eloko moko ya lolenge oyo; bazalaki bobele na mipanga na bango, mpe nsendo na bango, matimbo na bango mpe makula na bango, mabanga na bango mpe bilingongo na bango; mpe bazalaki bolumbu, longola se ezalaki na mposo moko oyo ezingamaki penepene na nketo na bango; iyo, bango nyonso bazalaki bolumbu, longola se Bazolami mpe Baamaleki;",
                "21": "Kasi balataki manduki ya ebende ya ntolo te, to nguba te—boye, babangaki mpenza mampinga ya Banefi na ntina ya bibundeli na bango, ata motango na bango ezalaki mingi mpenza koleka Banefi.",
                "22": "Tala, sikawa esalemaki ete bamekaki te koya kobunda na Banefi na ndelo ya Yesoni; boye balongwaki uta na mboka ya Ationumi kokendaka na esobe, mpe bakamataki mobembo na bango nzinganzinga mpembeni na esobe, mosika penepene na moto ya ebale ya Sidoni, ete bakoka koya na mboka ya Mati mpe bakamata mboka; mpo babanzaki ete mampinga ya Moroni bakoyeba te wapi bakendaki.",
                "23": "Kasi esalemaki ete, sasaipi lokola bakendaki kati na esobe Moroni atindaki banongi kati na esobe mpo na kokengela nganda na bango; mpe Moroni, lisusu, lokola ayebaki masakoli ya Alma, atindaki boko bato epayi na ye, mpo azalaki na mposa ete aluka koyeba uta na Nkolo wapi mampinga ya Banefi basengelaki kokende mpo na komibatela na Balamani.",
                "24": "Mpe esalemaki ete liloba ya Nkolo eyaki epayi ya Alma, mpe Alma ayebisaki bantoma ya Moroni, ete mampinga ya Balamani bazali kotambolaka nzinganzinga mpembeni na esobe, ete bakoka koya kokamata mboka ya Mati, ete bakoka kobanda kobundisa eteni ya bato ezali makasi te. Mpe bantoma bana bakendaki mpe bapesaki nsango epayi ya Moroni.",
                "25": "Sikawa Moroni, lokola atikaki eteni moko ya limpinga na ye na mboka ya Yesoni, na kobangaka ete na nzela moko to mosusu ndambo ya Balamani baya kati na mboka mpe bakamata engumba, akamataki ndambo etikali ya limpinga na ye mpe batambolaki likolo kati na mboka ya Mati.",
                "26": "Mpe asalaki ete bato nyonso na ntaka wana ya mboka basangana bango moko esika moko mpo na etumba na Balamani, mpo na kobatela bamboka mpe ekolo na bango, makoki na bango mpe lipanda na bango; boye bamilengelaki mpo na ntango ya boyei ya Balamani.",
                "27": "Mpe esalemaki ete Moroni asalaki ete limpinga na ye ebombama na lobwaku oyo ezalaki penepene na libongo ya ebale Sidoni, oyo ezalaki na westi ya ebale Sidoni na esobe.",
                "28": "Mpe Moroni atiaki banongi nzinganzinga mpembeni, ete akoka koyeba ntango lingomba ya mampinga ya Balamani ekoya.",
                "29": "Mpe sikawa, lokola Moroni ayebaki mokano ya Balamani, ete ezalaki mokano na bango ya kobebisa bandeko na bango, soki te ya koyangela mpe komema bango kati na boumbu ete bakoka kotia bokonzi moko mpo na bango moko likolo ya mboka mobimba;",
                "30": "Mpe lisusu lokola ayebaki ete ezalaki bobele mposa ya Banefi ya kobatela mboka na bango, mpe lipanda na bango, mpe eklezia na bango, boye akanisaki ete ezali lisumu te ete abatela bango na angele; boye, ayebaki na lisalisi ya banongi na ye nzela wapi Balamani basengelaki kokamata.",
                "31": "Boye, akabolaki limpinga na ye mpe amemaki ndambo moko kati na lobwaku, mpe abombaki bango na esti, mpe na sudi ya ngomba ya moke na nkombo Lipila;",
                "32": "Mpe ndambo etikali ya limpinga abombaki bango na lobwaku ya westi, na westi ya ebale Sidoni, mpe boye na nse ya ndelo ya mboka Mati.",
                "33": "Mpe boye etiaki ye limpinga na ye engebene na mposa na ye, amilengelaki mpo na kokutana na bango.",
                "34": "Mpe esalemaki ete Balamani bayaki na nordi ya ngomba ya moke, epayi wapi ndambo moko ya limpinga ya Moroni ebombanaki.",
                "35": "Mpe lokola Balamani balekaki ngomba moke ya Lipila, mpe bakotaki kati na lobwaku, mpe babandaki kokatisa ebale Sidoni, limpinga oyo ebombanaki na sudi ya ngomba ya moke, oyo bakambamaki na moto moko oyo kani nkombo ezalaki Lehi, mpe akambaki limpinga na ye liboso mpe azingaki Balamani penepene na esti nsima na bango.",
                "36": "Mpe esalemaki ete Balamani, ntango bamonaki Banefi koyelaka bango na nsima na bango, babalukaki mpe babandaki kowela na limpinga ya Lehi.",
                "37": "Mpe mosala ya liwa ebandaki na ngambo nyonso mibale, kasi ezalaki nsomo mingi koleka epayi ya Balamani, mpo bolumbu na bango ebatelaki bango te uta na mabete ya bozito ya Banefi elongo na mipanga na bango mpe nsendo na bango, oyo ememaki liwa penepene na lobete nyonso.",
                "38": "Ntango na ngambo mosusu, moto moko azalaki ntango na ntango kokweya na kati ya Banefi, na mipanga na bango mpe na bobungisi makila na bango, lokola bazipamaki na bisika bileki motuya na bomoi ya nzoto, soki te bisika bileki motuya na bomoi ya nzoto bizipamaki na mabete ya Balamani, na lisalisi ya bibende ya ntolo na bango, mpe nguba ya loboko na bango, mpe bibende ya mitu na bango; mpe boye Banefi bamemaki mosala ya liwa na kati ya Balamani.",
                "39": "Mpe esalemaki ete Balamani bakomaki kobanga, na ntina ya bobebisami monene na kati na bango, kutu kino babandaki kokima epayi na ebale ya Sidoni.",
                "40": "Mpe balandamaki na Lehi mpe bato na ye; mpe babenganamaki na Lehi kati na mai ya Sidoni, mpe bakatisaki mai ya Sidoni. Mpe Lehi atelemisaki mampinga na ye likolo ya libongo ya ebale ya Sidoni ete bakatisa te.",
                "41": "Mpe esalemaki ete Moroni mpe limpinga na ye bakutanaki na Balamani na lobwaku, na ngambo mosusu ya ebale ya Sidoni, mpe babandaki kokweya likolo na bango mpe koboma bango.",
                "42": "Mpe Balamani bakimaki lisusu liboso na bango, bakendaki epayi na mboka ya Mati; mpe bakutanaki lisusu na mampinga ya Moroni.",
                "43": "Sikawa na libaku oyo Balamani babundaki mpenza; iyo, Balamani bayebanaki soki moke te kobunda na makasi monene mpe mpiko mpenza ya lolenge oyo, te, kutu uta na ebandeli.",
                "44": "Mpe bafulamaki na Bazolami mpe Baamaleki, baoyo bazalaki bakapiteni bakonzi mpe bakambi na bango, mpe Zelayemina, oyo azalaki kapitene mokonzi, soki te mokambi mokonzi mpe komanda na bango; iyo, babundaki lokola bilima mabe, mpe mingi ya Banefi babomamaki na maboko na bango, iyo, mpo babukaki na biteni mibale mingi ya bibende ya mitu na bango, mpe batobolaki mingi ya bibende ya ntolo na bango, mpe babukaki mingi ya maboko na bango; mpe boye Balamani babetaki makasi na nkanda makasi na bango.",
                "45": "Nzokande, Banefi bafulamaki na ntina ya malamu koleka, mpo bazalaki kobunda mpo na bokonzi to mpe mpo na nguya te; kasi bazalaki kobunda mpo na bandako bipayi na bango mpe lipanda na bango, basi na bango mpe bana na bango, mpe nyonso na bango, iyo, mpo na ndulu ya bokumbameli na bango mpe mpo na eklezia na bango.",
                "46": "Mpe bazalaki kosalaka oyo wana bamonaki ete ezalaki mosala oyo basengelaki kokokisa mpo na Nzambe na bango; mpo Nkolo alobaki epayi na bango, mpe lisusu epayi ya batata na bango, ete: Mbala mingi lokola bozali na elindo te ya mabe ya yambo, soki mpe ya mibale te, bokopesa te nzela ete bobomama na maboko ya banguna na bino.",
                "47": "Mpe lisusu, Nkolo alobaki ete: bokobatela mabota na bino kutu kino na bosopi makila. Boye mpo na ntina oyo Banefi bazalaki kowelaka na Balamani, mpo na komibatela, mpe mabota na bango, mpe mboka na bango, ekolo na bango, mpe makoki na bango, mpe eyamba na bango.",
                "48": "Mpe esalemaki ete emonaki bato ya Moroni nkele mpe nkanda ya Balamani, bakomaki penepene na kozonga nsima mpe kokima bango. Mpe Moroni, lokola asosolaki mokano na bango, atindaki mpe afulaki mitema na bango na makanisi oyo—iyo, makanisi ya mboka na bango, lipanda na bango, iyo, bonsomi na bango uta na boumbu.",
                "49": "Mpe esalemaki ete babalukelaki Balamani, mpe babelelaki na mongongo moko epayi ya Nkolo Nzambe na bango, mpo na lipanda na bango mpe bonsomi na bango uta na boumbu.",
                "50": "Mpe babandaki kotelemela Balamani na bokasi; mpe na ngonga se moko wana babelelaki epayi ya Nkolo mpo na bonsomi na bango, Balamani babandaki kokima liboso na bango; mpe bakimaki kutu na mai ya Sidoni.",
                "51": "Sikawa, Balamani bazalaki na motango monene mingi koleka, iyo, mingi koleka penepene mbala mibale ya motango ya Banefi; nzokande, babenganaki bango na lolenge ete basanganaki esika moko na lingomba moko na lobwaku, likolo ya libongo ya ebale ya Sidoni.",
                "52": "Boye mampinga ya Moroni mazingaki bango penepene, iyo, kutu na bangambo nyonso mibale ya ebale, mpo tala, na esti ezalaki bato ya Lehi.",
                "53": "Boye ntango Zelayemina amonaki bato ya Lehi na esti ya ebale Sidoni, mpe mampinga ya Moroni na westi ya ebale Sidoni, ete bazingamaki penepene na Banefi, babetamaki na nsomo.",
                "54": "Sikawa Moroni, lokola amonaki nsomo na bango, atindaki bato na ye ete batika kosopaka makila na bango."
            },
            "44": {
                "1": "Mpe esalemaki ete batelemaki mpe babwakaki makolo nsima ntaka moko uta na bango. Mpe Moroni alobaki epayi ya Zelayemina: Tala, Zelayemina, ete tolingi kozala bato na mposa ya makila te. Oyebi ete bozali na maboko na biso, nzokande tozali na mposa ya koboma bino te.",
                "2": "Tala, tobimaki libanda mpo na kobunda na bino ete tokoka kosopa makila na bino mpo na nguya te; mpe tozali na mposa ya komema moko na nkanga ya boumbu te. Kasi oyo ezali ntina mpenza ntina boyei kobunda na biso; iyo, mpe bosiliki na biso na ntina ya eyamba na biso.",
                "3": "Kasi sikawa, bomoni ete Nkolo azali elongo na biso; mpe bomoni ete apesi bino na maboko na biso. Mpe sikawa nalingi bososola ete oyo esalemi epayi na biso na ntina ya eyamba na biso mpe bondimi na biso na Klisto. Mpe sikawa bomoni ete bokoki kobebisa bondimi boye na biso te.",
                "4": "Sikawa bomoni ete oyo ezali bondimi ya solo mpo na Nzambe; iyo, bomoni ete Nzambe akosalisa, mpe akobomba, mpe akobatela biso, ntango molai lokola tozali basembo epayi na ye, mpe epayi na bondimi na biso, mpe eyamba na biso; mpe Nkolo akopesa nzela soki moke te ete tobebisama longola se soki tokweyi kati na bobuki mobeko mpe soki towangani bondimi na biso.",
                "5": "Mpe sikawa, Zelayemina, natindi yo, na nkombo ya Nzambe wana ya nguya nyonso, oyo alendisi maboko na biso ete tozwi nguya likolo na bino, na lisalisi ya bondimi na biso, na lisalisi ya eyamba na biso, mpe na lisalisi ya ndulu na biso ya bokumbameli, mpe na lisalisi ya eklezia na biso, mpe na nzela ya lisungi ya bule oyo tozali na nyongo epayi na basi na biso mpe bana na biso, na nzela ya lipanda oyo ekangi biso na mboka na biso mpe ekolo na biso; iyo, mpe lisusu na nzela ya bobateli ya liloba ya bule ya Nzambe, oyo tozali na nyongo mpo na esengo nyonso na biso; mpe na nzela ya oyo wana nyonso ezali motuya mingi koleka mpo na biso—",
                "6": "Iyo, mpe oyo ezali nyonso te; natindi yo na kotalaka mposa nyonso oyo bozali na yango mpo na bomoi, ete botika bibundeli na bino ya bitumba epayi biso, mpe tokoluka makila ya bino te, kasi tokobatela bomoi na bino, soki bokokende nzela na bino mpe bokoya lisusu kobundisa biso etumba te.",
                "7": "Mpe sikawa, soki bosali oyo te, tala, bozali na maboko na biso, mpe nakotinda bato na ngai bakweya likolo na bino, mpe bakata mpota ya liwa na nzoto na bino, ete bokoka kosila; mpe nsima tokotala nani akozala na nguya likolo ya bato oyo; iyo, tokotala nani akomemama na boumbu.",
                "8": "Mpe sikawa esalemaki ete ntango Zelayemina ayokaki maloba oyo abelemaki mpe apesaki mompanga na ye mpe mompanga egumbama na ye, mpe makula na ye na maboko ya Moroni, mpe alobaki epayi na ye: Tala, oyo ezali bibundeli na biso ya bitumba; tokopesa yango epayi na bino, kasi biso moko tokopesa nzela ya kosala ndai moko te epayi na bino, oyo toyebi ete tokobuka, mpe bana na biso mpe lokola; kasi bokokamata manduki na biso ya etumba, mpe bopesa nzela ete tokoka kokende kati na esobe; soki te tokosimba mipanga na biso, mpe tokowa soki te tokolonga.",
                "9": "Tala, biso tozali bato ya bondimi na bino te; tondimi ete ezali na Nzambe oyo apesi biso na maboko na bino te; kasi tondimi ete ezali mayele mabe na bino oyo ebateli bino uta na mipanga na biso. Tala, ezali bibende na bino ya ntolo mpe nguba na bino nde ebateli bino.",
                "10": "Mpe sikawa ntango Zelayemina atiaki nsuka ya kolobaka maloba oyo, Moroni azongisaki mompanga mpe bibundeli ya bitumba, oyo azwaki, epayi na Zelayemina, kolobaka: Tala, tokosilisa matata.",
                "11": "Sikawa nakoki kolongola maloba oyo nalobi te, boye lokola Nkolo azali na bomoi, bokoki kokende te longola se soki bokei na ndai moko ete bokozonga lisusu kobundisa biso etumba te. Sikawa lokola bozali na maboko na biso tokotangisa makila na bino likolo ya mabele, soki te bokotosa masengami oyo napesi makanisi.",
                "12": "Mpe sikawa ntango Moroni alobaki maloba oyo, Zelayemina asimbaki mompanga na ye, mpe asilikaki na Moroni, mpe asutukaki liboso ete akoka koboma Moroni; kasi lokola atombolaki mompanga na ye, tala, moko kati na basoda ya Moroni apapolaki yango kutu na mabele, mpe ebukanaki na esimbelo; mpe abetaki Zelayemina mpe akataki mposo ya moto na nsuki na ye mpe ekweyaki na mabele. Mpe Zelayemina abendanaki uta na liboso na bango na katikati ya basoda na ye.",
                "13": "Mpe esalemaki ete soda oyo atelemaki mpembeni, oyo alongolaki mposo ya moto na nsuki ya Zelayemina, alokotaki mposo ya moto na nsuki uta na mabele, mpe atiaki yango likolo ya nsonge ya mompanga na ye, mpe atombolaki yango epayi na bango, kolobaka epayi na bango na mongongo makasi:",
                "14": "Kutu lokola mposo ya moto na nsuki oyo ekweyaki na mabele, oyo ezali mposo ya moto na nsuki ya mokonzi na bino, boye bokokweya na mabele longola se soki bopesi bibundeli na bino ya bitumba mpe bokei elongo na liyokani moko ya kimia.",
                "15": "Sikawa bazalaki mingi, ntango bayokaki maloba oyo mpe bamonaki mposo ya moto na nsuki oyo ezalaki likolo ya nsonge ya mompanga, bazwamaki na nsomo; mpe mingi babelemaki mpe babwakaki bibundeli na bango ya bitumba na makolo ya Moroni, mpe bakotaki kati na liyokani moko ya kimia. Mpe lokola mingi bakotaki kati na liyokani bapesaki nzela ete bakende na esobe.",
                "16": "Sikawa esalemaki ete Zelayemina azalaki na nkele mpenza, mpe alamusaki ndambo etikali ya basoda na ye na nkanda, mpo na kobundisa Banefi na makasi mingi mpenza.",
                "17": "Mpe sikawa Moroni asilikaki, na ntina ya moto makasi ya Balamani; boye atindaki bato na ye bakweya likolo na bango mpe baboma bango. Mpe esalemaki ete babandaki koboma bango; iyo, mpe Balamani babundaki na mipanga na bango mpe bokasi na bango.",
                "18": "Kasi tala, mposo bolumbu ya nzoto na bango mpe mitu ekokola na bango mibatelaki bango te na mipanga mipotu ya Banefi; iyo, tala, batobolomaki mpe babetamaki, iyo, mpe bakweyaki noki mpenza liboso ya mipanga ya Banefi; mpe babandaki kokombolama na nse, kutu lokola esakolaki soda ya Moroni.",
                "19": "Sikawa Zelayemina, emonaki ye ete bazalaki penepene na kobebisama, agangaki na bokasi epayi ya Moroni, kolakaka ete alingaki koyokana mpe lisusu elongo na bato na ye na bango, soki balingaki kobikisa ndambo etikali na bomoi ya bato na bango, ete bakoya soki moke lisusu kobundisa bango na etumba te.",
                "20": "Mpe esalemaki ete Moroni asalaki ete mosala ya liwa esila lisusu na kati ya bato. Mpe akamataki bibundeli ya bitumba uta na Balamani; mpe esilaki bango kokota kati na liyokani ya kimia elongo na ye bapesamaki nzela ya kokende kati na esobe.",
                "21": "Sikawa motango ya bakufi na bango motangamaki te na ntina ya bonene ya motuya; iyo, motango ya bakufi na bango ezalaki monene mpenza, na ngambo ya Banefi mpe na ngambo ya Balamani lokola.",
                "22": "Mpe esalemaki ete babwakaki bakufi na bango kati na mai ya Sidoni, mpe bakendaki mpe bakundamaki na bozindo ya mbu.",
                "23": "Mpe mampinga ya Banefi, soki te ya Moroni bazongaki mpe bayaki na bandako na bango mpe na mboka na bango.",
                "24": "Mpe boye nde esilaki mobu ya zomi na mwambe ya boyangeli ya basambisi likolo ya bato ya Nefi. Mpe boye nde esilaki lisolo ya makomi ya Alma, oyo ekomamaki likolo ya bapalaki ya Nefi."
            },
            "45": {
                "intro": "Lisitwale ya bato ya Nefi, mpe bitumba mpe bokabwani na bango, na mikolo ya Elamani, engebene na lisolo ya makomi ya Elamani, oyo abombaki na mikolo na ye.",
                "1": "Tala, sikawa esalemaki ete bato ya Nefi basepelaki makasi mingi koleka, mpo Nkolo abikisaki lisusu bango uta na maboko ya banguna na bango; boye bapesaki matondi epayi ya Nkolo Nzambe na bango; iyo, mpe bakilaki mingi mpe basambelaki mingi, mpe bakumbamelaki Nzambe na bosepeli monene koleka.",
                "2": "Mpe esalemaki na mobu ya zomi na libwa ya boyangeli ya basambisi likolo ya bato ya Nefi, ete Alma ayaki epayi ya mwana mobali na ye Elamani mpe alobaki epayi na ye: Ezali yo kondima maloba oyo nalobaki epayi na yo mpo na oyo etali masolo ya makomi oyo wana ebombamaki?",
                "3": "Mpe Elamani alobaki epayi na ye: Iyo, nazali kondima.",
                "4": "Mpe Alma alobaki epayi na ye: Ezali yo kondima Yesu Klisto, oyo akoya?",
                "5": "Mpe alobaki: iyo, nazali kondima maloba nyonso olobaki.",
                "6": "Mpe Alma alobaki epayi na ye lisusu: Ekobomba yo mitindo na ngai?",
                "7": "Mpe alobaki: Iyo, nakobomba mitindo na yo na motema na ngai mobimba.",
                "8": "Nde Alma alobaki epayi na ye: Opambolami; mpe Nkolo akofulusa yo na mboka oyo.",
                "9": "Kasi tala, nazali na mwa moke ya kosakola epayi na yo; kasi nini nakosakola epayi na yo okosala ete eyebana te; iyo, nini nakosakola epayi na yo ekoyebisama te, kutu kino lisakoli yango ekokokisama; boye koma maloba oyo nakoloba.",
                "10": "Mpe oyo ezali maloba yango: Tala, namoni ete bato oyo mpenza, Banefi, engebene na molimo ya emoniseli oyo ezali na ngai, na mibu nkama minei uta na ntango Yesu Klisto akomimonisa epayi na bango, bakobeba moke moke kino na bozangi boyambi.",
                "11": "Iyo, mpe na ntango wana bakomona bitumba mpe bokono, iyo, nzala mpe bosopi makila, kutu kino bato ya Nefi bakosila—",
                "12": "Iyo, mpe oyo zambi bakobeba moke moke kati na bozangi boyambi mpe bakokweya kati na misala ya molili, mpe mposa ya bonsoni, mpe ndenge nyonso ya mabe; iyo, nalobi epayi na yo, ete lokola bakosumuka na bokeseni ya pole mpe boyebi monene mpenza, iyo, nalobi epayi na yo, ete uta mokolo wana, kutu nkola ya minei ekoleka nyonso te yambo ete mabe monene oyo masalema.",
                "13": "Mpe ntango ekoya mokolo wana monene, tala, ntango ezali koya kala mingi te ete baoyo bazali sikawa, soki te nkona na bango oyo batangami na kati ya bato ya Nefi, bakotangama lisusu te na kati ya bato ya Nefi.",
                "14": "Kasi moto nyonso oyo akotikala, mpe akobebisama te na mokolo monene mona mpe mokolo ya nsomo, akotangama na kati ya Balamani, mpe akokoma lokola bango, nyonso, longola se ndambo oyo bakobiangama bayekoli ya Nkolo; mpe bango oyo nde Balamani bakolanda kutu kino bakosila. Mpe sikawa, na ntina ya mabe, lisakoli oyo ekokokisama.",
                "15": "Mpe sikawa esalemaki ete esilaki Alma koloba makambo oyo na Elamani, apambolaki ye, mpe lisusu bana mibali na ye basusu; mpe lisusu apambolaki mabele mpo na ntina ya basembo.",
                "16": "Mpe alobaki: Boye elobi Nkolo Nzambe—Mboka elakelama mabe, iyo, mboka oyo, mpo na ekolo nyonso, libota nyonso, monoko nyonso, mpe bato nyonso, kino na bobebisami, baoyo bakosala na nkuna, ntango bakokomela mobimba; mpe lokola nalobi yango ekozala bongo; mpo oyo ezali bolakeli mabe mpe lipamboli ya Nzambe likolo ya mboka, mpo Nkolo akoki kotala lisumu ata na ndambo moke ya ndingisa te.",
                "17": "Mpe sikawa, elobaki Alma maloba oyo apambolaki eklezia, iyo, bango nyonso oyo bakotelema ngwi kati na bondimi uta na ntango wana mpe kokende liboso.",
                "18": "Mpe esilaki Alma kosala oyo alongwaki uta na mboka Zalayemila, lokola mpo na kokende kati na mboka ya Meleki. Mpe esalemaki ete bayokaki lisusu nsango na ye te; mpo na oyo etali liwa na ye to bokundami na ye toyebi eloko moko te.",
                "19": "Tala, oyo toyebi, ete azalaki moto moko ya sembo; mpe liloba likendaki mosika na eklezia ete akamatamaki na Molimo, to akundamaki na loboko ya Nkolo, kutu lokola Mose. Kasi tala, makomi malobi Nkolo akamataki Mose epayi na ye moko; mpe tobanzi ete ayambaki mpe lokola Alma na molimo, epayi na ye moko; boye, mpo na ntina oyo toyebi eloko moko te mpo na oyo etali liwa na ye mpe bokundami na ye.",
                "20": "Mpe sikawa esalemaki ete na ebandeli ya mobu ya zomi na libwa ya boyangeli ya basambisi likolo ya bato ya Nefi, ete Elamani akendaki na kati ya bato mpo na kosakola liloba epayi na bango.",
                "21": "Mpo tala, na ntina ya bitumba babundaki na Balamani mpe bokabwani boke mingi mpe mbilinga-mbilinga oyo ezalaki na kati ya bato, ekomaki likambo elongobani ete liloba ya Nzambe esakolama na kati na bango, iyo, mpe ete libongisi moko ya mibeko esalema epayi nyonso na eklezia.",
                "22": "Boye, Elamani mpe bandeko na ye bandimi bakendaki mpo na kotia lisusu eklezia na mboka mobimba, iyo, na engumba na engumba epayi nyonso na mboka mobimba oyo ezwamaki na bato ya Nefi. Mpe esalemaki ete baponaki banganganzambe mpe bateyi epayi nyonso na mboka mobimba, likolo ya Baeklezia nyonso.",
                "23": "Mpe sikawa esalemaki ete esilaki Elamani mpe bandeko na ye bandimi kopona banganganzambe mpe bateyi likolo ya Baeklezia ete bokabwani ebimaki na kati na bango, mpe balingaki te kosala keba na maloba ya Elamani mpe bandeko na ye bandimi;",
                "24": "Kasi bakolaki na lolendo, lokola batombwamaki na mitema na bango, na ntina ya bozwi monene koleka na bango; boye bakomaki bato na bozwi na miso na bango moko, mpe balingaki te kosala keba na maloba na bango, mpo na kotambola alima liboso ya Nzambe."
            },
            "46": {
                "1": "Mpe esalemaki ete mingi lokola balingaki te koyoka maloba ya Elamani mpe bandeko na ye bandimi basanganaki esika moko mpo na kobunda na bandeko na bango.",
                "2": "Mpe sikawa tala, bazalaki na nkele mingi koleka, na lolenge ete bazwaki mokano ya koboma bango.",
                "3": "Sikawa mokambi na bango oyo bazalaki na nkele mingi koleka na bandeko na bango azalaki moto moko mbinga mpe makasi; mpe nkombo na ye ezalaki Amalikia.",
                "4": "Mpe Amalikia azalaki na mposa ya kozala mokonzi; mpe bato wana oyo bazalaki na nkele bazalaki na mposa ete azala mokonzi na bango; mpe bazalaki na eteni eleki monene na bango basambisi ya mike ya mboka, mpe bazalaki koluka bokasi.",
                "5": "Mpe bakosamaki na malete ya Amalikia, ete soki basungi ye mpebatie ye mpo na kozala mokonzi na bango ete akokomisa bango bayangeli likolo ya bato.",
                "6": "Boye bakosamaki na Amalikia na lolenge ete basala bokabwani, atako mateya ya Elamani mpe bandeko na ye, iyo, ata bokebi monene mpenza na bango likolo ya eklezia, mpo bazalaki banganganzambe banene likolo ya eklezia.",
                "7": "Mpe ezalaki na bato mingi kati na eklezia baoyo bandimaki maloba ya koleteka ya Amalikia, boye bakabwanaki kutu uta na eklezia; mpe boye makambo ya bato ya Nefi ezalaki mbilinga mbilinga mpe na makama mingi koleka, atako bazwaki elonga monene oyo likolo ya Balamani, mpe bosepeli monene na bango oyo bazwaki na ntina ya bobikisami na bango na loboko ya Nkolo.",
                "8": "Boye tomoni lolenge kani na lombangu bana ya bato babosanaka Nkolo Nzambe na bango, iyo, lolenge kani bazalaka na lombangu ya kosalaka mabe, mpe ya kokosama na moko oyo ya mabe.",
                "9": "Iyo, mpe tomoni lisusu nkuna monene moto moko mpenza ya nkuna akoki kosala ete esalema na kati ya bana ya bato.",
                "10": "Iyo, tomoni ete Amalikia, lokola azalaki moto moko ya mayele mabe mpe moto moko na maloba ya koleteka mingi, ete akosaki mitema ya bato mingi mpo na kosala na nkuna; iyo, mpe koluka kobebisa eklezia ya Nzambe, mpe kobebisa bobandisi ya lipanda oyo Nzambe apesaki epayi na bango, soki te oyo lipamboli Nzambe atindaki likolo ya etando ya mboka mpo na ntina ya basembo.",
                "11": "Mpe sikawa esalemaki ete eyokaka Moroni, oyo azalaki komanda mokonzi ya mampinga ya Banefi, mpo na oyo etali bokabwani boye, asilikaki na Amalikia.",
                "12": "Mpe esalemaki ete apasolaki kazaka na ye; mpe akamataki kitendi na yango moko mpe akomaki likolo na yango—Na bokundoli ya Nzambe na biso, eyamba na biso, mpe bonsomi, mpe kimia na biso, basi na biso, mpe bana na biso—mpe akangaki yango likolo ya nsonge ya nzete moko.",
                "13": "Mpe akangaki likolo ebende na ye ya moto, mpe ebende na ye ya ntolo, mpe nguba na ye, mpe alataki bibundeli na ye penepene na nketo na ye; mpe akamataki nzete likolo ya nsonge na yango kazaka na ye epasuka, (mpe abiangaki yango bendele ya lipanda) mpe amigumbaki na mabele, mpe asambelaki na makasi epayi na Nzambe na ye mpo ete mapamboli ya lipanda matikala likolo ya bandeko na ye, ntango molai lokola ekowumela lingomba moko ya Baklisto baoyo batikali mpo na kozwa mboka—",
                "14": "Mpo boye nde ebiangamaki bandimi nyonso ya solo ya Klisto, baoyo bazalaki ya eklezia ya Nzambe, na bango oyo bazalaki te bato ya eklezia.",
                "15": "Mpe bango oyo bazalaki ya eklezia bazalaki basembo; iyo, bango nyonso oyo bazalaki bandimi ya solo na Klisto, bakamataki, na bosepeli, nkombo ya Klisto likolo na bango, to Baklisto lokola babiangamaki, na ntina ya boyambi na bango na Klisto oyo akoya.",
                "16": "Mpe boye, na ntango oyo, Moroni asambelaki ete likambo ya Baklisto, mpe bonsomi ya mboka ekoka kosungama.",
                "17": "Mpe esalemaki ete esilaki ye kosopa molimo na ye epayi ya Nzambe, ye apesaki na mboka nyonso oyo ezalaki na sudi ya mboka nkombo Libebi, iyo, mpe mpo na kosukisa, mboka nyonso, ezala na nordi mpe na sudi mpe lokola—Mboka eponama, mpe mboka ya lipanda.",
                "18": "Mpe alobaki: Solo Nzambe akopesa te nzela ete biso, baye totiolami mpo tokamati likolo na biso nkombo ya Klisto, toniatama na nse mpe tobebisama, kino tokomema yango likolo na biso na bobuki mobeko na biso moko.",
                "19": "Mpe elobaki Moroni maloba oyo, akendaki na kati ya bato, kopepaka eteni epasuka ya elamba na ye na mopepe, ete nyonso bakoka komona nkoma oyo akomaki likolo ya eteni epasuka na ye, mpe kogangaka na mongongo makasi, kolobaka:",
                "20": "Tala, bato nyonso oyo bakosimba bendele oyo likolo ya mboka, tika bango baya na makasi ya Nkolo, mpe bakota kati na liyokani ete bakosimba makoki na bango, mpe eyamba na bango, ete Nkolo Nzambe akoka kopambola bango.",
                "21": "Mpe esalemaki ete ntango Moroni asakolaki maloba oyo, tala, bato bayaki kokimaka elongo na bibundeli na bango ezingami penepene na nketo na bango, kopasolaka bilamba na bango lokola elembo, soki te lokola liyokani moko, ete bakotika te Nkolo Nzambe na bango; to, na maloba mosusu, soki babuki mitindo ya Nzambe, to bakwei kati na bobuki mobeko, mpe bayoki nsoni mpo na kokamata likolo na bango nkombo ya Klisto, Nkolo akopasola bango kutu lokola bapasolaki bilamba na bango.",
                "22": "Sikawa oyo ezali liyokani oyo basalaki, mpe babwakaki bilamba na bango na makolo ya Moroni, kolobaka: Biso tosali liyokani na Nzambe na biso, ete tokobebisama, kutu lokola bandeko na biso na mboka ya epayi na nordi, soki tokweyi kati na bobuki mobeko; iyo, akoki kobwaka biso na makolo ya banguna na biso, kutu lokola tobwaki bilamba na biso na makolo na yo mpo na koniatama na nse ya makolo, soki tokokweya kati na bobuki mobeko.",
                "23": "Moroni alobaki epayi na bango: Tala, tozali montika ya nkona ya Yakobo; iyo, tozali montika ya nkona ya Yosefe, oyo kani elamba bipasolamaki na bandeko na ye na bitendi mingi; iyo, mpe sikawa tala, tomikundola kobomba mitindo ya Nzambe, soki te bilamba na biso bikopasolama na bandeko na biso, mpe tokobwakama kati na boloko, to kotekama, to tokobomama.",
                "24": "Iyo, tika tobatela lipanda na biso lokola montika moko ya Yosefe; iyo, tomikundola maloba ya Yakobo, yambo ya liwa na ye, mpo tala, amonaki ete eteni moko ya kazaka ya Yosefe ebatelamaki mpe ekobeba te. Mpe alobaki—Kutu lokola montika oyo ya elamba ya mwana mobali na ngai ebatelami, bongo nde ebatelama montika ya nkona ya mwana mobali na ngai na maboko ya Nzambe, mpe mokokamatama epayi na ye moko, ntango ekowa oyo etikali ya nkona ya Yosefe, kutu lokola montika ya elamba na ye.",
                "25": "Sikawa tala, oyo epesi molimo na ngai mawa; nzokande, molimo na ngai ezali na bosepeli na mwana mobali na ngai, na ntina ya ndambo ya nkona na ye oyo ekozwama epayi na Nzambe.",
                "26": "Sikawa tala, oyo ezalaki elobeli ya Yakobo.",
                "27": "Mpe sikawa nani ayebi soki mbele montika ya nkona ya Yosefe, oyo ekowa lokola elamba na ye, ezali bango oyo bakabwanaki uta na biso? Iyo, mpe kutu ekozala biso moko soki totelemi ngwi te na bondimi ya Klisto.",
                "28": "Mpe sikawa esalemaki ete esilaki Moroni koloba maloba oyo, akendaki, mpe lisusu atindaki na bandambo nyonso ya mboka wapi ezalaki na boswani, mpe asangisaki esika moko bato nyonso oyo bazalaki na mposa ya kosimba lipanda na bango, mpo na kotelemela Amalikia mpe bango oyo bakabwanaki, oyo babiangamaki Baamalikia.",
                "29": "Mpe esalemaki ete emonaki Amalikia ete bato ya Moroni bazalaki na motango mingi koleka Baamalikia—mpe amonaki lisusu ete bato na ye bazalaki na ntembe mpo na oyo etali boyengebene ya likambo oyo babandaki—boye, lokola abangaki ete akokokisa te mokano na ye, akamataki bato na ye baoyo balingaki mpe akendaki kati na mboka ya Nefi.",
                "30": "Sikawa Moroni akanisaki ete elongobanaki te ete Balamani bazala lisusu na makasi; boye akanisaki kokata Baamalikia nzela, soki te kokamata bango mpe kozongisa bango nsima, mpe koboma Amalikia; iyo, mpo ayebaki ete akolamusa Balamani na nkanda epayi na bango, mpe akosala ete baya kobundisa bango; mpe oyo ayebaki ete Amalikia akosala mpo ete akoka kokokisa bantina na ye.",
                "31": "Boye Moroni akanisaki ete elongobanaki ete akamata mampinga na ye, baye basanganaki esika moko, mpe bakamataki manduki bango moko, mpe bakotaki kati na liyokani mpo na kobatela kimia—mpe esalemaki ete akamataki limpinga na ye mpe atambolaki na biema na bango kati na esobe, mpo na kokata botamboli ya Amalikia na esobe.",
                "32": "Mpe esalemaki ete asalaki engebene na mposa na ye, mpe atambolaki kati na esobe, mpe alekaki liboso ya mampinga ya Amalikia.",
                "33": "Mpe esalemaki ete Amalikia akimaki elongo na motango moke ya bato na ye, mpe ndambo etikali bapesamaki na maboko ya Moroni mpe bazongisamaki nsima na mboka ya Zalayemila.",
                "34": "Sikawa, lokola Moroni azalaki moto oyo aponamaki na basambisi bakonzi mpe na kopona ya bato, boye azalaki na nguya engebene na bolingi na ye na kotalaka mampinga ya Banefi, mpo na kotia mpe kosalela likoki likolo na bango.",
                "35": "Mpe esalemaki ete bato nyonso ya Baamalikia oyo balingaki te kokota kati na liyokani mpo na kosunga ntina ya bonsomi, ete bakoka kosimba mbulamatari ya bonsomi, asalaki batiama na liwa; mpe ezalaki bato moke baye bawanganaki liyokani ya bonsomi.",
                "36": "Mpe esalemaki lisusu, ete asalaki bendele ya lipanda ematisama likolo ya linongi moko moko oyo ezalaki na mboka mobimba, oyo ezwamaki na Banefi; mpe boye Moroni atelemisaki bendele ya lipanda na kati ya Banefi.",
                "37": "Mpe babandaki kozala na kimia lisusu na mboka; mpe boye basimbaki kimia na mboka kino penepene na nsuka ya mobu ya zomi na libwa ya boyangeli ya basambisi.",
                "38": "Mpe Elamani mpe banganganzambe banene babatelaki molongo kati na eklezia; iyo, kutu mpo na ntaka ya mibu minei ezalaki bango na kimia, mpe bosepeli kati na eklezia.",
                "39": "Mpe esalemaki ete ezalaki na bato mingi baoyo bakufaki, kondimaka sikisiki ete milimo na bango misikolamaki na Nkolo Yesu Klisto; boye bakendaki na mokili kosepelaka.",
                "40": "Mpe ezalaki na baike oyo bakufaki na bokono ya nzoto moto, oyo na boko bileko ya mobu ezalaki koya mbala na mbala na mboka—kasi bakufaki mingi te boye na bokono ya nzoto moto, mpo na lolenge kitoko mingi koleka ya matiti mpe ntina ya nzete to matiti mingi oyo Nzambe alengelaki mpo na kolongola ntina ya maladi, na oyo wapi bato bayangelamaki na lolenge ya bileko ya ntango—",
                "41": "Kasi ezalaki na mingi oyo bakufaki mpo na mibu ya mobange; mpe bango oyo bakufaki na bondimi ya Klisto bazali na esengo na ye, lokola tosengeli mpenza kobanza."
            },
            "47": {
                "1": "Sikawa tokozonga na lisolo ya makomi na biso na Amalikia mpe bango oyo bakimaki elongo na ye kati na esobe; mpo, tala, akamataki bango oyo bakendaki elongo na ye, mpe amataki na mboka ya Nefi na kati ya Balamani, mpe alamusaki Balamani na nkanda na bato ya Nefi, na lolenge ete mokonzi ya Balamani atindaki bosakoli epayi nyonso na mboka na ye mobimba, na kati ya bato na ye, ete basangana lisusu esika moko mpo na kobunda na Banefi.",
                "2": "Mpe esalemaki ete ekendaki bosakoli na kati na bango babangaki mingi koleka; iyo, bayokaki nsomo na kozangaka kosepelisa mokonzi, mpe bayokaki nsomo mpe lokola ya kobunda na Banefi mbele babungisa bomoi na bango. Mpe esalemaki ete balingaki te, to ndambo koleka mingi na bango balingaki te, kotosa mitindo ya mokonzi.",
                "3": "Mpe sikawa esalemaki ete mokonzi azalaki na nkele na ntina ya kozanga botosi na bango; boye apesaki Amalikia kozala komanda ya ndambo ya limpinga na ye oyo ezalaki na botosi epayi na bitinda na ye, mpe atindaki ete akende mpe asalisa bango na makasi na bibundeli manduki.",
                "4": "Sikawa tala, oyo ezalaki mposa ya Amalikia; mpo lokola azalaki moto moko ya ntoki mpo na kosala mabe boye atiaki mwango na motema na ye mpo na kobotola bokonzi uta na mokonzi ya Balamani.",
                "5": "Mpe sikawa apesamaki mosala ya kozala komanda ya ndambo wana ya Balamani oyo bazalaki mpo na mokonzi; mpe alukaki kozwa lisungi na bango oyo bazalaki na botosi te; boye akendaki liboso na esika oyo ebiangamaki Onida, mpo Balamani nyonso bakimaki kuna; mpo bamonaki limpinga koyaka, mpe, lokola babanzaki ete bazalaki koyaka mpo na kobebisa bango, boye bakimaki na Onida, na esika ya manduki.",
                "6": "Mpe baponaki moto moko mpo na kozala mokonzi mpe mokambi likolo na bango, kozalaka na ekateli na mayele na bango na mokano moko mokatama ete bakoki kosengisama te kokende kobunda na Banefi.",
                "7": "Mpe esalemaki ete basanganaki esika moko likolo ya ngomba oyo ebiangamaki Atipa, na komilengelaka mpo na kobunda.",
                "8": "Sikawa ezalaki te likanisi ya Amalikia mpo na kobundisa bango engebene na mitindo ya mokonzi; kasi tala, ezalaki likanisi na ye kozwa lisungi ya mampinga ya Balamani, mpo ete akoka komitia na moto na bango mpe alongola mokonzi mpe akamata bokonzi.",
                "9": "Mpe tala, esalemaki ete asalaki na lolenge ete limpinga na ye batelemisa biema na bango na lobwaku oyo ezalaki penepene na ngomba ya Atipa.",
                "10": "Mpe esalemaki ete ntango butu eyingeli atindaki ntoma moko na nkuku na ngomba ya Atipa, mpo azalaki na mposa ete mokambi na bango oyo bazalaki likolo ya ngomba, oyo kani nkombo ezalaki Lewoti, ete akita na nse ya ngomba, mpo azalaki na mposa ya kosolola na ye.",
                "11": "Mpe esalemaki ete ntango Lewoti azwaki nsango yango amekaki te kokita na nse ya ngomba. Mpe esalemaki ete Amalikia atindaki lisusu ntoma yango mbala ya mibale, kosengaka ye kokita. Mpe esalemaki ete Lewoti alingaki te; mpe atindaki lisusu mbala ya misato.",
                "12": "Mpe esalemaki ete ntango Amalikia amonaki ete akokaki te kosala ete Lewoti akita uta na ngomba, ye moko amataki likolo na ngomba, penepene na nganda ya Lewoti; mpe atindaki lisusu nsango epayi ya Lewoti, kosengaka ete akita, mpe amema bakengeli na ye elongo na ye.",
                "13": "Mpe esalemaki ete ntango Lewoti akitaki elongo na bakengeli na ye epayi na Amalikia, ete Amalikia asengaki ete ye akita elongo na limpinga na ye na ntango ya butu, mpe azinga bato wana na banganda likolo na bango oyo mokonzi apesaki ye kozala komanda, mpe ete apesa bango na maboko ya Lewoti, soki alingi kokomisa ye (Amalikia) mokambi ya mibale likolo ya limpinga mobimba.",
                "14": "Mpe esalemaki ete Lewoti akitaki elongo na bato na ye mpe bazingaki bato ya Amalikia, boye ete yambo balamuka na ntongo ntongo ya mokolo bazingamaki na mampinga ya Lewoti.",
                "15": "Mpe esalemaki ete emonaki bango ete bazingami, basambaki elongo na Amalikia ete apesa nzela ete bango kosangana elongo na bandeko na bango, ete bakoka te kobebisa bango. Sikawa oyo ezalaki likambo mpenza oyo Amalikia azalaki na yango mposa.",
                "16": "Mpe esalemaki ete apesaki bato na ye, na bokeseni na bitinda ya mokonzi. Sikawa oyo ezalaki likambo Amalikia azalaki na mposa, ete akoka kokokisa miango na ye na kolongolaka mokonzi.",
                "17": "Sikawa ezalaki momeseno na kati ya Balamani ete, soki mokambi mokonzi na bango abomami, bapona mokonzi ya mibale mpo na kozala mokambi mokonzi na bango.",
                "18": "Mpe esalemaki ete Amalikia asalaki ete moko ya basali na ye akoka kotia ngenge oyo esalaka moke moke na Lewoti, ete akufaki.",
                "19": "Sikawa, ntango Lewoti akufaki, Balamani baponaki Amalikia mpo na kozala mokambi mpe komanda mokonzi na bango.",
                "20": "Mpe esalemaki ete Amalikia atambolaki elongo na mampinga na ye (mpo akokisaki mposa na ye) na mboka ya Nefi, na engumba ya Nefi, oyo ezalaki engumba mokonzi.",
                "21": "Mpe mokonzi ayaki libanda kokutana na ye elongo na bakengeli na ye, mpo abanzaki ete Amalikia akokisaki bitinda na ye, mpe ete Amalikia asangisaki elongo limpinga moko monene boye mpo na kokende kobunda etumba na Banefi.",
                "22": "Kasi tala, lokola mokonzi abimaki libanda mpo na kokutana na ye Amalikia asalaki ete basali na ye bakende liboso kokutana na mokonzi. Mpe bakendaki mpe bamigumbamaki liboso ya mokonzi, lokola soki mpo na komemia ye na ntina ya bonene na ye.",
                "23": "Mpe esalemaki ete mokonzi atandolaki loboko na ye mpo na kotombola bango, lokola ezalaki na momeseno ya Balamani, lokola elembo ya kimia, oyo momeseno bazwaki uta na Banefi.",
                "24": "Mpe esalemaki ete ntango atombolaki moto ya yambo uta na mabele, tala atiaki mokonzi mbeli na motema; mpe akweyaki na mabele.",
                "25": "Sikawa basali ya mokonzi bakimaki; mpe basali ya Amalikia bagangaki, na kolobaka:",
                "26": "Tala, basali ya mokonzi batie ye mbeli na motema, mpe akwei mpe bango bakimi; tala, boya mpe botala.",
                "27": "Mpe esalemaki ete Amalikia atindaki mampinga na ye batambola mpe batala nini ekomaki na mokonzi; mpe ekomaki bango na esika yango, mpe emonaki bango mokonzi kolalaka na makila na ye, Amalikia asalaki lokola soki azalaki na nkele, mpe alobaki: Moto nyonso oyo alingaki mokonzi, tika ye akende, mpe alanda basali na ye ete bakoka kobomama.",
                "28": "Mpe esalemaki ete nyonso oyo balingaki mokonzi, eyokaki bango maloba oyo, balandaki nsima ya basali ya mokonzi.",
                "29": "Sikawa emonaki basali ya mokonzi ete limpinga moko ezalaki kolanda bango nsima, babangaki lisusu, mpe bakimaki kati na esobe, mpe bayaki kati na mboka ya Zalayemila mpe basanganaki na bato ya Amona.",
                "30": "Mpe limpinga oyo elandaki bango nsima ezongaki, lokola balandaki bango nsima na mpamba; mpe boye Amalikia, na boyibi na ye, azwaki mitema ya bato.",
                "31": "Mpe esalemaki ete na mokolo ya nsima, akotaki na engumba ya Nefi elongo na mampinga na ye, mpe akamataki engumba.",
                "32": "Mpe sikawa esalemaki ete mwasi ya mokonzi, eyokaka ye ete mokonzi abomamaki—mpo Amalikia atindaki ntoma moko epayi na mwasi ya mokonzi mpo na koyebisa ye ete mokonzi abomamaki na basali na ye, mpe alandaki bango elongo na limpinga na ye, kasi ezalaki na mpamba, mpe bakimaki—",
                "33": "Boye, ntango mwasi ya mokonzi azwaki nsango oyo atindaki ntoma epayi na Amalikia, mpo asengaki ete abikisa bato na engumba; mpe ye lokola azalaki na mposa ete aya kotala ye; mpe asengaki ye ete amema banzeneneke elongo na ye mpo na kotatola liwa ya mokonzi.",
                "34": "Mpe esalemaki ete Amalikia akamataki mosali se moko wana oyo abomaki mokonzi, mpe nyonso oyo bazalaki elongo na ye, mpe bakotaki epayi na mwasi ya mokonzi, na esika wapi afandaki; mpe bango nyonso batatolaki epayi na ye ete mokonzi abomamaki na basali na ye moko; mpe balobaki lisusu: Bakimi; oyo etatoli mabe na bango te? Mpe boye basepelisaki mwasi ya mokonzi mpo na oyo etali liwa ya mokonzi.",
                "35": "Mpe esalemaki ete Amalikia alukaki lisungi ya mwasi ya mokonzi, mpe akamataki ye epayi na ye na bolongani; mpe boye na boyibi na ye, mpe na lisalisi ya basali na ye ya mayele mabe azwaki bokonzi, iyo, andimamaki mokonzi na ntaka ya mboka mobimba, na kati ya bato nyonso ya Balamani, oyo bazalaki na Balamani mpe Balemuele mpe Bayisamaele, mpe nyonso bakabwani ya Banefi, uta na boyangeli ya Nefi kino na ntango ya lelo.",
                "36": "Sikawa bakabwani oyo, lokola bazwaki malakisi mpe nsango se moko wana uta na Banefi, iyo, lokola bateyamaki na boyebi se moko wana uta na Nkolo, nzokande, ezali likambo ya kokamwa mpo na kosangela, ntango molai te nsima ya bokabwani na bango bakomaki bato ya mitu makasi mpe bato bazanga boyamboli koleka, mpe bato ya nko, bato ya nkuna, bato ya loma koleka Balamani—komelaka mimesano ya Balamani; kopesaka nzela na goigoi, mpe na ndenge nyonso ya bonsoni; iyo, kobosanaka mpenza Nkolo Nzambe na bango."
            },
            "48": {
                "1": "Mpe esalemaki ete, noki lokola Amalikia azwaki bokonzi, abandaki kofula mitema ya Balamani mpo na kobunda na bato ya Nefi; iyo, aponaki bato mpo na koloba epayi ya Balamani uta na linongi na bango, mabe mpo na Banefi.",
                "2": "Mpe boye afulaki mitema na bango mpo na kobunda na Banefi, mpenza ete na nsuka ya mobu ya zomi na libwa ya boyangeli ya basambisi, lokola akokisaki miango na ye kino na ntango wana, iyo, lokola akomaki mokonzi likolo ya Balamani, mpe alukaki lisusu kokonza likolo ya mboka mobimba, iyo, mpe na bato nyonso oyo bazalaki na mboka, Banefi mpe Balamani lokola.",
                "3": "Boye, akokisaki mwango na ye, mpo ete ayeisaki mitema ya Balamani makasi mpe akangaki miso ya mayele na bango, mpe alamusaki bango na nkanda, na lolenge ete asangisaki esika moko ebele ya mampinga mpo na kokende kobunda na Banefi.",
                "4": "Mpo azwaki mokano, na ntina ya motango monene ya bato na ye, ya kokonza likolo ya Banefi mpe komema bango kati na boumbu.",
                "5": "Mpe boye aponaki bakapiteni bakonzi ya Bazolami, mpo bango bayebaki malamu koleka bokasi ya Banefi, mpe bisika na bango ya ekimelo, mpe ndambo ya bingumba na bango oyo ezalaki te makasi koleka; boye aponaki bango bazala bakapiteni bakonzi likolo ya mampinga na ye.",
                "6": "Mpe esalemaki ete bakamataki nganda na bango, mpe bakendaki na esobe epayi na mboka ya Zalayemila.",
                "7": "Sikawa esalemaki ete wana ezalaki Amalikia kozwa nguya boye na boyibi mpe na bobubi, Moroni, na ngambo mosusu, azalaki kolengela mayele ya bato mpo na kozala sembo epayi ya Nkolo Nzambe na bango.",
                "8": "Iyo, azalaki kolendisa mampinga ya Banefi, mpe kotongaka bisika ya makasi ya mike mike, soki te bisika mpo na ekimelo; kobwakaka bitutu ya mabele nzinganzinga mpembeni mpo na kobomba mampinga na ye, mpe lisusu kotongaka bifelo ya mabanga mpo na kozinga bango, nzinganzinga mpembeni na engumba na bango mpe na ndelo ya mboka na bango; iyo, epayi nyonso nzinganzinga mpembeni na mboka.",
                "9": "Mpe na bisika makasi na bango oyo ezalaki petepete mingi koleka atiaki motango monene ya bato; mpe boye akomisaki yango makasi mpe alendisaki mboka oyo ezwamaki na Banefi.",
                "10": "Mpe boye azalaki komilengela mpo na kobatela lipanda na bango, mboka na bango, basi na bango, mpe bana na bango, mpe kimia na bango, mpe ete bakoka kozala na bomoi epayi ya Nkolo Nzambe na bango, mpe ete bakoka kobatela oyo wana ebiangamaki na banguna na bango ntina ya Baklisto.",
                "11": "Mpe Moroni azalaki moto moko makasi mpe ya nguya; azalaki moto moko na bososoli ya kobonga nie; iyo, moto moko oyo asepelaki te na bosopi makila; moto moko oyo kani molimo mosepelaki na lipanda mpe bonsomi ya ekolo na ye, mpe ya bandeko na ye uta na bokangemi mpe boumbu.",
                "12": "Iyo, moto moko oyo kani motema etondaki na matondi epayi na Nzambe na ye, mpo na matomba mpe mapamboli mingi oyo apesaki likolo ya bato na ye; moto moko oyo asalaki mingi mpenza mpo na bolamu mpe bokengi ya bato na ye.",
                "13": "Iyo, mpe azalaki moto moko oyo azalaki ngwi na bondimi mpo na oyo etali Klisto, mpe alapaki ndai mpo na kobatela bato na ye, makoki na ye, mpe ekolo na ye, mpe eyamba na ye, kutu kino na kobungisa makila na ye.",
                "14": "Sikawa Banefi bateyamaki komibatela na banguna na bango, kutu kino na kosopa makila soki esengelaki; iyo, mpe bateyamaki kotumola moto soki moke te, iyo, mpe kotombola mompanga soki moke te longola se soki ezalaki na monguna, longola se soki ezalaki mpo na kobatela bomoi na bango.",
                "15": "Mpe oyo ezalaki bondimi na bango, ete na kosalaka bongo Nzambe akolinga bango bafuluka na mboka, to na maloba mosusu, soki bazalaki sembo na kobombaka mitindo ya Nzambe ete akoka kofulusa bango na mboka; iyo, akebisaki bango ete bakima, soki te bamilengela mpo na etumba, engebene na likama na bango;",
                "16": "Mpe lisusu, ete Nzambe akosala ete eyebana epayi na bango wapi bakokende mpo na komibatela na kobundaka na banguna na bango, mpe na kosalaka bongo, Nkolo akobikisa bango; mpe oyo ezalaki bondimi ya Moroni, mpe motema na ye mokembelaki na yango; kati na kosopaka makila te kasi na kosalaka bolamu, na kobatelaka bato na ye, iyo, na kobombaka mitindo ya Nzambe, iyo, mpe na kotelemelaka mabe.",
                "17": "Iyo, solo, solo nalobi epayi na bino, soki bato nyonso bazalaka, mpe bazalaki, mpe bakozala ntango nyonso, lokola Moroni, tala, nguya ya lifelo elingaki koninganisama libela; iyo, zabulu alingaki soki moke te kozala na nguya likolo ya mitema ya bana ya bato.",
                "18": "Tala, azalaki moto moko lokola Amona, mwana mobali ya Mosiya, iyo, mpe kutu bana mibali basusu ya Mosiya, iyo, mpe lisusu lokola Alma mpe bana mibali na ye, mpo nyonso bazalaki bato ya Nzambe.",
                "19": "Sikawa tala, Elamani mpe bandeko mibali na ye bazalaki bato ya malamu moke te epayi ya bato lokola ezalaki Moroni; mpo bateyaki liloba ya Nzambe, mpe babatisaki mpo na boyamboli ya bato nyonso oyo bayokaki maloba na bango.",
                "20": "Mpe boye bakendaki, mpe bato bamikitisaki na ntina ya maloba na bango, na lolenge ete basungamaki mpenza na Nkolo, mpe boye babikisamaki uta na bitumba mpe boweli na kati na bango moko, iyo, kutu mpo na ntaka ya mibu minei.",
                "21": "Kasi, lokola nalobaki, na nsuka nsuka ya mobu ya zomi na libwa, iyo, atako kimia na bango na kati na bango moko, basengisamaki, ata baboyaki, kowela na bandeko na bango, Balamani.",
                "22": "Iyo, mpe mpo na kosukisa, bitumba na bango bisukaki soki moke te mpo na ntaka ya mibu mingi na Balamani, atako baboyaki na bango.",
                "23": "Sikawa, bayokaki mawa mingi mpo na kokamata manduki na bango mpo na kobunda na Balamani, mpo basepelaki na kosopaka makila te; iyo, mpe oyo ezalaki nyonso te—bayokaki mawa mpo na kozala esalelo na nzela ya oyo wapi bandeko na bango mingi mpenza balingaki kotindama uta na mokili oyo kati na mokili ya seko, na ntango bamilengelaki te mpo na kokutana na Nzambe na bango.",
                "24": "Nzokande, bakokaki te kopesa nzela ete batika mpamba na nse bomoi na bango, ete basi na bango mpe bana na bango babomama na motema mabe ya monyokoli na bango oyo bazalaki kala bandeko na bango, iyo, mpe baoyo bakabwanaki uta na eklezia na bango, mpe batikaki bango mpe bakendaki kobebisa bango na kosanganaka na Balamani.",
                "25": "Iyo, bakokaki te kondima ete bandeko na bango basepela likolo ya makila ya Banefi, na kotalaka ete ezalaki na moko te oyo akobomba mitindo ya Nzambe, mpo ete elaka ya Nkolo ezalaki ete, soki babombi mitindo na ye bakofuluka na mboka."
            },
            "49": {
                "1": "Mpe sikawa esalemaki ete, na sanza ya zomi na moko ya mobu ya zomi na libwa, na mokolo ya zomi ya sanza, bato bamonaki mampinga ya Balamani kobelemaka epayi na mboka ya Amoniya.",
                "2": "Mpe tala, engumba yango etongamaki lisusu, mpe Moroni atelemisaki limpinga moko penepene na ndelo ya engumba, mpe babwakaki bosoto nzinganzinga mpembeni mpo na kobatela bango uta na makonga mpe mabanga ya Balamani; mpo tala, bazalaki kobunda na mabanga mpe makonga.",
                "3": "Tala, nalobaki ete engumba ya Amoniya etongamaki lisusu. Nalobi epayi na bino, iyo, ete etongamaki lisusu na ndambo; mpe lokola Balamani babebisaki yango mbala moko mpo na mabe ya bato, babanzaki ete ekozala lisusu nyama ya kozwa na petepete mpo na bango.",
                "4": "Kasi tala, lolenge boni bosisoi na bango ezalaki monene; mpo tala, Banefi batimolaki mpe batombolaka etutu ya mabele nzinganzinga mpembeni na bango, oyo ezalaki likolo mpenza ete Balamani bakokaki te kobwaka mabanga na bango mpe makonga na bango epayi na bango ete makoka kosala eloko moko, mpe bakokaki te komatela bango likolo longola se soki ezalaki na ekuke wapi bakotaka.",
                "5": "Sikawa na mbala oyo bakapiteni bakonzi ya Balamani bakamwaki mingi koleka, na ntina ya bwania ya Banefi na kolengelaka bisika na bango ya bokengi.",
                "6": "Sikawa bakambi ya Balamani babanzaki ete, na ntina ya motuya monene ya motango na bango, iyo, babanzaki ete bakozwa litomba mpo na kobondisa bango lokola basalaki kino sikawa; iyo, mpe bamilengelaki na nguba, mpe na ebende ya ntolo; mpe lisusu bamilengelaki na bilamba ya mposo, iyo, bilamba ya mbinga mpo na kozipa bolumbu na bango.",
                "7": "Mpe lokola bamilengelaki bongo babanzaki ete ekozala esika ebatelami makasi te mpo na kolonga mpe kotia bandeko na bango na nse ya nkanga ya boumbu, soki te koboma mpe kobomaboma bango engebene na bolingi na bango.",
                "8": "Kasi tala, na bokamwi monene koleka nyonso na bango, bamilengelaki mpo na bango, na lolenge moko oyo eyebanaki soki moke te na kati ya bana ya Lehi. Sikawa bamilengelaki mpo na Balamani, mpo na kobunda engebene na malakisi ya Moroni.",
                "9": "Mpe esalemaki ete Balamani, soki te Baamalikia, bakamwaki mingi koleka mpenza na lolenge na bango ya komilengela mpo na etumba.",
                "10": "Sikawa, soki mokonzi Amalikia akitaki uta na mboka ya Nefi, na moto ya limpinga na ye, mbele alingaki kosala ete Balamani babunda na Banefi na engumba ya Amoniya; mpo tala, makila ya bato na ye etalaki ye te.",
                "11": "Kasi tala, Amalikia akitaki te ye moko mpo na kobunda. Mpe tala, bakapiteni bakonzi na ye bamekaki te kobundisa Banefi na engumba ya Amoniya, mpo Moroni abongolaki makambo na kati ya Banefi, na lolenge ete Balamani bazalaki na bosisoa na bisika na bango ya bobombani mpe bakokaki te komatela bango.",
                "12": "Boye bazongaki na esobe, mpe bakamataki biema na bango mpe batambolaki epayi na mboka ya Noa, kobanzaka ete ezalaki esika ya malamu mingi koleka mpo na kobunda na Banefi.",
                "13": "Mpo bayebaki te ete Moroni alendisaki, to atongaki bisika ya makasi ya bokengi, mpo na engumba nyonso na mboka mobimba nzinganzinga mpembeni; boye, batambolaki liboso na mboka ya Noa na mokano moko ya sikisiki; iyo, bakapiteni bakonzi na bango bayaki liboso mpe balapaki ndai ete bakobebisa bato ya engumba wana.",
                "14": "Kasi tala, na bokamwi na bango, engumba ya Noa, oyo ezalaki kino sikawa esika moko ya ebatelami makasi te, esilaki sikawa, na nzela ya Moroni, kokoma esika makasi, iyo, kutu makasi koleka bokasi ya engumba ya Amoniya.",
                "15": "Mpe sikawa, tala, oyo ezalaki bwania na Moroni; mpo abanzaki ete bakobangisama na engumba ya Amoniya; mpe lokola engumba ya Noa ezalaki kino sikawa eteni oyo ebatelamaki makasi te ya engumba, boye balingaki kotambola na esika wana mpo na kobunda; mpe boye ezalaki engebene na mposa na ye.",
                "16": "Mpe tala, Moroni aponaki Lehi kozala kapitene mokonzi likolo ya bato ya engumba wana; ezalaki se Lehi moko wana oyo abundaki na Balamani na lobwaku na esti ya ebale Sidoni.",
                "17": "Mpe sikawa tala esalemaki ete ntango Balamani bamonaki ete Lehi nde azalaki kokamba engumba basisolamaki lisusu, mpo bazalaki kobanga Lehi mingi koleka; nzokande bakapiteni bakonzi na bango balapaki na ndai moko mpo na kobundisa engumba yango; boye, babimisaki mampinga na bango.",
                "18": "Sikawa tala, Balamani bakokaki te kokota kati na bisika ya makasi ya bokengi na nzela mosusu te longola se na ekotelo, na ntina ya bosanda ya etutu oyo ebwakamaki, mpe bozindo ya libulu oyo batimolamaki nzinganzinga mpembeni, longola se soki ezalaki na monoko ya lobala.",
                "19": "Mpe boye Banefi balengelamaki mpo na kobebisa nyonso oyo bakomeka komata mpo na kokota na esika ya makasi na nzela mosusu, na kobwakaka mabanga mpe makonga na bango.",
                "20": "Boye bamilengelaki, iyo, lingomba moko ya bato ya makasi, elongo na mipanga mpe bilingongo na bango, mpo na kobeta nyonso oyo bakomeka koya na esika na bango ya bokengi na monoko ya lobala; mpe boye bamilengelaki mpo na komibatela na Balamani.",
                "21": "Mpe esalemaki ete bakapiteni ya Balamani bamemaki mampinga na bango liboso ya monoko ya lobala, mpe babandaki kowela na Banefi, mpo bakota na esika na bango ya bokengi; kasi tala, babenganamaki nsima mbala na mbala, na lolenge ete babomamaki na bobomi monene mpenza.",
                "22": "Sikawa emonaki bango ete bakokaki te kozwa bokasi likolo ya Banefi na nzela wana ya moke, babandaki kotimola bitutu na bango ya mabele ete bakoka kozwa nzela ya kokotisa mampinga na bango, ete bakoka kozala na libaku ekokani mpo na kobunda; kasi tala, mbala nyonso oyo bamekaki bakombolamaki mpenza na mabanga mpe makonga oyo ebwakamaki na bango; mpe na esika ya kotondisa mabulu na bango na kopusaka na nse bitutu ya mabele, mabulu matondisamaki na nzoto na bango ekufa mpe ezoka.",
                "23": "Boye Banefi bazalaki na nguya nyonso likolo ya banguna na bango; mpe boye Balamani bamekaki kobebisa Banefi kino bakapiteni bakonzi na bango babomamaki nyonso; iyo, mpe mingi koleka nkoto moko ya Balamani babomamaki; ntango, na ngambo mosusu, ezalaki na moto moko te ya Banefi oyo abomamaki.",
                "24": "Ezalaki penepene na bato ntuku mitano oyo bazokaki, oyo bamibatelaki te na makula ya Balamani na nzela wana ya moke, kasi babatelamaki na nguba na bango, mpe bibende ya ntolo na bango, mpe bibende ya mitu na bango, na lolenge ete mpota na bango ezalaki likolo ya makolo na bango, mingi na yango ezalaki mpota minene mpenza.",
                "25": "Mpe esalemaki ete, ntango Balamani bamonaki ete bakapiteni bakonzi na bango babomamaki nyonso, bango bakimaki na esobe. Mpe esalemaki ete bazongaki na mboka ya Nefi, mpo na koyebisa mokonzi na bango, Amalikia, oyo azalaki Monefi na mbotama, mpo na oyo etali bobungisi monene na bango.",
                "26": "Mpe esalemaki ete asilikaki koleka mpenza na bato na ye, mpo azwaki te litomba ya mposa na ye likolo ya Banefi; atiaki bango na nse ya nkanga ya boumbu te.",
                "27": "Iyo, azalaki na nkele makasi koleka, mpe alakelaki Nzambe mabe, mpe lisusu Moroni, na kolapaka na ndai moko ete akomela makila na ye; mpe oyo mpo Moroni abombaki mitindo ya Nzambe na kolengelaka bokengi ya bato na ye.",
                "28": "Mpe esalemaki ete, na ngambo mosusu, bato ya Nefi batondaki Nkolo Nzambe na bango, na ntina ya nguya na ye ezangi emekiseli na kobikisaka bango uta na maboko ya banguna na bango.",
                "29": "Mpe boye nde esilaki mobu ya zomi na libwa ya boyangeli ya basambisi likolo ya bato ya Nefi.",
                "30": "Iyo, mpe ezalaki na kimia ntango nyonso na kati na bango, mpe bofuluki monene koleka kati na eklezia na ntina ya bokebi mpe molende na bango oyo bapesaki na liloba ya Nzambe, oyo esakolamaki epayi na bango na Elamani, mpe Sibiloni, mpe Koliantoni, mpe Amona mpe bandeko na ye, iyo, mpe na nyonso oyo bakulisamaki na molongo mosantu ya Nzambe, baoyo babatisamaki mpo na boyamboli, mpe baoyo batindamaki mpo na koteya na kati ya bato."
            },
            "50": {
                "1": "Mpe sikawa esalemaki ete Moroni atikaki te komilengela mpo na etumba, soki te kobatela bato na ye na Balamani; mpo asalaki ete mampinga na ye ebanda na ebandeli ya mobu ya ntuku mibale ya boyangeli ya basambisi, ete ebanda na kotimolaka ebondo ya mabele nzinganzinga mpembeni na bingumba na bango nyonso, epayi nyonso na mboka mobimba oyo ezwamaki na Banefi.",
                "2": "Mpe likolo ya nsonge ya ebondo oyo ya mabele asalaki ete mabaya mazala, iyo, misala ya mabaya mitongama na lolenge ete mitelema na bosanda ya moto, nzinganzinga mpembeni na bingumba.",
                "3": "Mpe asalaki ete likolo ya misalawana wana ya mabaya ezala na lolenge loko ya pike oyo etongama likolo ya mabaya nzinganzinga mpembeni; mpe ezalaki makasi mpe molai.",
                "4": "Mpe asalaki ete manongi matelemisama ete oyo maleka misalawana wana ya pike, mpe asalaki ete bisika ya bokengi bitongama likolo ya manongi wana, ete mabanga mpe makonga ya Balamani makoka kozokisa bango te.",
                "5": "Mpe malengelamaki ete bakoka kobwaka mabanga uta na nsonge na yango, engebene na matombeli mpe makasi na bango, mpe koboma ye oyo akomeka kobelema penepene na bifelo ya engumba.",
                "6": "Boye Moroni alengelaki bisika ya makasi mpo na boyei ya banguna na bango, nzinganzinga mpembeni na engumba moko moko na mboka mobimba.",
                "7": "Mpe esalemaki ete Moroni asalaki ete mampinga na ye makende kati na esobe ya esti; iyo, mpe bakendaki mpe babenganaki Balamani baoyo bazalaki na esobe ya esti kati na bamboka na bango moko, oyo ezalaki na sudi ya mboka ya Zalayemila.",
                "8": "Mpe bandelo ya mboka ya Nefi etandolamaki na nzela moko alima uta mbu ya esti kino na westi.",
                "9": "Mpe esalemaki ete ntango Moroni abenganaki Balamani nyonso uta na esobe ya esti, oyo ezalaki na nordi ya mboka oyo ezwamaki na bango moko, asalaki ete bafandi baoyo bazalaki na mboka ya Zalayemila mpe na mboka ya nzinganzinga mpembeni bakende kati na esobe ya esti, kutu na bandelo penepene na libongo ya mbu, mpe bazwa mboka.",
                "10": "Mpe atiaki lisusu mampinga na sudi, na bandelo ya mboka na bango, mpe asalaki ete bango batelemisa bifelo ya makasi ete bikoka kobatela mampinga na bango mpe bato na bango uta na maboko ya banguna na bango.",
                "11": "Mpe boye alongolaki bisika ya makasi nyonso ya Balamani na esti ya esobe, iyo, mpe lisusu na westi, koyeisaka makasi monkoloto kati na Banefi mpe Balamani, kati na mboka ya Zalayemila mpe mboka ya Nefi, uta na mbu ya westi, kolekaka na moto ya ebale Sidoni—Mpe Banefi bazwaki mboka mobimba epayi na Nordi, iyo, kutu mboka nyonso ezalaki epayi na nordi ya mboka ya Beboo engebene na botombeli na bango.",
                "12": "Boye Moroni, elongo na mampinga na ye, oyo mayikanaki mokolo na mokolo na ntina ya bokengi boye misala na ye ememaki epayi na bango, alukaki kolongola bokasi mpe nguya ya Balamani mosika uta na mboka na bango, ete bazala na nguya te likolo ya bamboka oyo bazwaki.",
                "13": "Mpe esalemaki ete Banefi babandisaki engumba moko, mpe babiangaki nkombo ya engumba yango Moroni; mpe ezalaki penepene na mbu ya esti; mpe ezalaki na sudi penepene na monkoloto ya mboka ya Balamani.",
                "14": "Mpe babandaki lisusu botongami mpo na engumba moko kati na engumba ya Moroni mpe engumba ya Alona, kokangisaka bandelo ya Alona mpe ya Moroni; mpe babiangaki nkombo ya engumba yango, soki te mboka yango, Nefiya.",
                "15": "Mpe babandaki lisusu na mobu se moko wana kaka kotonga bingumba mingi na nordi, moko na lolenge moko ekeseni oyo babiangaki Lehi, oyo ezalaki na nordi penepene na bandelo ya libongo ya mbu.",
                "16": "Mpe boye esilaki mobu ya ntuku mibale.",
                "17": "Mpe bato ya Nefi bazalaki na ezalela ya bofuluki na ebandeli ya mobu ya ntuku mibale na moko ya boyangeli ya basambisi likolo ya bato ya Nefi.",
                "18": "Mpe bafulukaki mingi koleka, mpe bakomaki bazwi mingi koleka; iyo, mpe bayikanaki mpe bakomaki makasi na mboka.",
                "19": "Mpe boye tomoni lolenge boni banzela ya kosala ya Nkolo etonda na boboto mpe ezali alima, na kokokisaka maloba na ye nyonso epayi na bana ya bato; iyo, tokoki komona ete maloba na ye mamonisami solo, kutu na ntango oyo, oyo alobaki epayi ya Lehi, kolobaka:",
                "20": "Bopambolami, yo mpe bana na yo; mpe bakopambolama, mbala mingi lokola ekobomba bango mitindo na ngai bakofuluka na mboka. Kasi omikundola, mbala mingi lokola ekobomba bango te mitindo na ngai bakokatama mosika uta na miso ya Nkolo.",
                "21": "Mpe tomoni ete bilaka bimonisami solo na bato ya Nefi; mpo ezalaki boswani na bango mpe boweli na bango, iyo, bobomi na bango, mpe bopunzi na bango, bosambeli bikeko na bango, pite na bango, mpe bonsomo na bango, oyo ezalaki na kati na bango, nde ebimiseli bango bitumba na bango mpe bobebisami na bango.",
                "22": "Mpe bango oyo bazalaki sembo mpo na kobomba mitindo ya Nkolo babikisamaki na ntango wana, nzokande nkoto na nkoto ya bandeko ya nkuna kati na bango bakangamaki na boumbu, soki te mpo na kowa na mompanga, soki te mpo na kobebisama moke moke na bozangi boyambi, mpe basanganaki elongo na Balamani.",
                "23": "Kasi tala etikala kozala soki moke te na ntango moko ya esengo koleka na kati ya bato ya Nefi, uta na mikolo ya Nefi, bosepeli koleka na mikolo ya Moroni, iyo, kutu na ntango oyo, na mobu ya ntuku mibale na moko ya boyangeli ya basambisi.",
                "24": "Mpe esalemaki ete mobu ya ntuku mibale na mibale ya boyangeli ya basambisi lisusu esukaki na kimia; iyo, mpe lisusu mobu ya ntuku mibale na misato.",
                "25": "Mpe esalemaki ete na ebandeli ya mobu ya ntuku mibale na minei ya boyangeli ya basambisi, kimia elingaki kozala lisusu na kati ya bato ya Nefi soki ezalaki te boweli boye esalemaki na kati na bango mpo na oyo etali mboka ya Lehi, mpe mboka ya Moliantoni, oyo ekangamaki na bandelo ya mboka ya Lehi; nyonso mibale oyo ezalaki na bandelo ya libongo ya mbu.",
                "26": "Mpo tala, bato oyo bazwaki mboka ya Moliantoni basengaki eteni moko ya mboka ya Lehi; boye nde ebandaki boweli ya ndongo kati na bango, mpenza ete bato ya Moliantoni bakamataki manduki mpo na kobunda na bandeko na bango, mpe bakanaki mpenza koboma bango na mompanga.",
                "27": "Kasi tala, bato oyo bazwaki mboka ya Lehi bakimaki na nganda ya Moroni, mpe babilaki epayi na ye mpo na lisalisi; mpo tala, bazalaki na libunga te.",
                "28": "Mpe esalemaki ete bato ya Moliantoni, baoyo bakambamaki na moto moko oyo kani nkombo ezalaki Moliantoni, emonaki bango ete bato ya Lehi bakimaki na nganda ya Moroni, babangaki mingi koleka ete mbele mampinga ya Moroni maya likolo na bango mpe maboma bango.",
                "29": "Boye, Moliantoni atiaki kati na mitema na bango ete bakima na mboka oyo ezalaki epayi na nordi, oyo etondaki na ebele ya mai, mpe bakamata bozwi ya mboka oyo ezalaki epayi na nordi.",
                "30": "Mpe tala, balingaki kokokisa mwango oyo, (oyo elingaki kozala ntina moko ya kolela) kasi tala, Moliantoni lokola azalaki moto moko ya nkanda mingi, boye asilikaki na moko ya basali na yeya basi, mpe akweyaki likolo na ye mpe abetaki ye mingi.",
                "31": "Mpe esalemaki ete akimaki, mpe ayaki likolo ya nganda ya Moroni, mpe alobelaki Moroni makambo nyonso matalaki likambo yango, mpe lisusu matalaki mokano na bango ya kokima kati na mboka ya epayi na nordi.",
                "32": "Sikawa tala, bato oyo bazalaki na mboka Beboo, soki te kutu Moroni, babangaki ete bayoka maloba ya Moliantoni mpe basangana elongo na bato na ye, mpe boye alingaki kokamata bozwi ya biteni wana ya mboka, oyo elingaki kobandisa makambo oyo kani malandi elingaki kozala ndongo na kati ya bato ya Nefi, iyo, wapi malandi elingaki kokamba na bokwei ya lipanda na bango.",
                "33": "Boye Moroni atindaki limpinga moko, elongo na nganda na bango, mpo na kokanga bato ya Moliantoni nzela, mpo na kopekisa bokimi na bango kati na mboka ya epayi na nordi.",
                "34": "Mpe esalemaki ete bakangaki te bango nzela kino bakomaki na bandelo ya mboka ya Libebi; mpe kuna bakangaki ya bango nzela, na esika nzela ezali ya nkaka oyo ezali kokamba nzela mpembeni na mbu mpo na kokota na mboka ya epayi na nordi, iyo, mpembeni na mbu, na westi mpe na esti.",
                "35": "Mpe esalemaki ete limpinga oyo etindamaki na Moroni, oyo ekambamaki na moto moko oyo kani nkombo ezalaki Teakumi, ekutanaki na bato ya Moliantoni; mpe boye bato ya Moliantoni bazalaki moto makasi, (mpo bafulamaki na nkuna mpe maloba na ye ya koleteka) ete etumba ebandaki kati na bango, na oyo wapi Teakumi abomaki Moliantoni mpe alongaki limpinga na ye, mpe akamataki bango bato ya boloko, mpe bazongaki na nganda ya Moroni. Mpe boye nde esukaki mobu ya ntuku mibale na minei ya boyangeli ya basambisi likolo ya bato ya Nefi.",
                "36": "Mpe boye bato ya Moliantoni bamemamaki. Mpe likolo ya liyokani na bango mpo na kobatela kimia bazongisamaki na mboka ya Moliantoni, mpe bomoko esalemaki kati na bango mpe bato ya Lehi; mpe bazongisamaki mpe lokola na bamboka na bango.",
                "37": "Mpe esalemaki ete se na mobu mona moko oyo kimia ezongisamaki na bato ya Nefi, Nefiya, mosambisi mokonzi ya mibale, akufaki, nsima ya kozala na kiti ya bosambisi na alima moko ya bobongi nie liboso ya Nzambe.",
                "38": "Nzokande, aboyaki Alma kokamata bozwi ya masolo ya makomi wana mpe biloko wana oyo bimonanaki kozala ya bule koleka nyonso na Alma mpe batata na ye; boye Alma apesaki yango epayi na mwana mobali na ye, Elamani.",
                "39": "Tala, esalemaki ete mwana mobali ya Nefiya aponamaki mpo na kokamata kiti ya bosambisi, na esika ya tata na ye; iyo, aponamaki mosambisi mokonzi mpe mokambi ya etuka likolo ya bato, na ndai mpe bokuli ya bule mpo na kosambisa na bosembo, mpe kobatela kimia mpe bonsomi ya bato, mpe kopesa epayi na bango matomba na bango ya bule mpo na kokumbamela Nkolo Nzambe na bango, iyo, mpo na kosalisa mpe kobatela ntina ya Nzambe mikolo na ye nyonso, mpe mpo na komema bato ya nkuna na kosambisama engebene na mabe na bango.",
                "40": "Sikawa tala, nkombo na ye ezalaki Pawolani. Mpe Pawolani akamataki kiti ya tata na ye, mpe abandaki bokonzi na ye na nsuka ya mobu ya ntuku mibale na minei, likolo ya bato ya Nefi."
            },
            "51": {
                "1": "Mpe sikawa esalemaki ete na ebandeli ya mobu ya ntuku mibale na mitano ya boyangeli ya basambisi likolo ya bato ya Nefi, nsima ya kofandisa kimia kati na bato ya Lehi mpe bato ya Moliantoni mpo na oyo etali bamboka na bango, mpe nsima ya kobanda mobu ya ntuku mibale na mitano na kimia;",
                "2": "Nzokande, batikaki kimia yango na mboka mpo na ntango molai te, mpo boweli ebandaki kozala na kati ya bato mpo na oyo etali mosambisi mokonzi, Pawolani; mpo tala, ezalaki na ndambo moko ya bato oyo bazalaki na mposa ete ya makambo moke ya mobeko esengeli kobongolama.",
                "3": "Kasi tala, Pawolani alingaki kobongola soki te kopesa nzela ete mobeko ebongolama; boye ayokelaki te bango oyo batindaki kopona na bango elongo na masengami na bango mpo na oyo etali kobongola mobeko te.",
                "4": "Boye, bango oyo bazalaki na mposa ete mobeko mobongolama basilikaki na ye, mpe bazalaki na mposa ete azala lisusu mosambisi mokonzi likolo ya mboka te; boye boswani ya ndongo ebimaki na ntina ya likambo yango, kasi kino na bosopi makila te.",
                "5": "Mpe esalemaki ete bango oyo bazalaki na mposa ete Pawolani asengeli kolongwa uta na kiti ya bosambisi babiangamaki bato ya mokonzi, mpo bazalaki na mposa ete mobeko mobongolama na lolenge loko ya kolongola mbulamatari ya bonsomi mpe kotia mokonzi bobele moko likolo ya mboka.",
                "6": "Mpe bango oyo bazalaki na mposa ete Pawolani asengeli kotikala mosambisi mokonzi likolo ya mboka bakamataki likolo na bango nkombo ya bato-nsomi; mpe boye bokabwani ezalaki na kati na bango, mpo bato-nsomi balapaki ndai soki te bayokanaki mpo na kosimba makoki na bango mpe matomba ya eyamba na bango na mbulamatari ya bonsomi.",
                "7": "Mpe esalemaki ete likambo oyo ya boweli na bango ebongisamaki na kopona ya bato nyonso. Mpe esalemaki ete kopona ya bato ezalaki mpo na bato-nsomi, mpe Pawolani atikalaki na kiti ya bosambisi, oyo esalaki bosepeli boike na kati ya bandeko ya Pawolani mpe lisusu mingi ya bato ya lipanda, baoyo bakangisaki lisusu monoko na bato ya mokonzi, ete bamekaki te kotelemela kasi basengisaki kosimba ntina ya bonsomi.",
                "8": "Sikawa baoyo bazalaki mpo na bakonzi ezalaki bango oyo bato ya mbotama ya likolo, mpe balukaki kozala bakonzi; mpe basungamaki na baoyo balukaki nguya mpe likoki likolo ya bato.",
                "9": "Kasi tala, oyo ezalaki ntango moko ya kokoso mpo ete boweli ya lolenge oyo ezala na kati ya bato ya Nefi; mpo tala, Amalikia alamusaki lisusu mitema ya bato ya Balamani mpo na kobundisa bato ya Banefi, mpe azalaki kosangisaka basoda esika moko uta na biteni nyonso ya mboka na ye, mpe kopesaka bango manduki, mpe komilengelaka mpo na etumba na molende nyonso; mpo alapaki ndai ya komela makila ya Moroni.",
                "10": "Kasi tala, tokomono ete elaka na ye oyo asalaki ezalaki ya tapale; kasi, amilengelaki mpe mampinga na ye mpo na koya kobunda na Banefi.",
                "11": "Sikawa mampinga na ye ezalaki monene te lokola ezalaki kino na ntango wana, na ntina ya nkoto mingi baoyo babomamaki na loboko ya Banefi; kasi ata bobungi monene na bango, Amalikia asangisaki elongo limpinga monene moko ya kokamwa, na lolenge ete abangaki te kokita na mboka ya Zalayemila.",
                "12": "Iyo, kutu Amalikia akitaki ye moko, na moto ya Balamani. Mpe ezalaki na mobu ya ntuku mibale na mitano ya boyangeli ya basambisi; mpe ezalaki na ntango se moko wana oyo babandaki kobongisa makambo ya boweli na bango mpo na oyo etali mosambisi mokonzi, Pawolani.",
                "13": "Mpe esalemaki ete ntango bato oyo babiangamaki bato ya mokonzi bayokaki ete Balamani bazalaki koya mpo na kobunda na bango, basepelaki na mitema na bango; mpe baboyaki kokamata manduki na bango, mpo bazalaki na nkele mingi na mosambisi mokonzi, mpe lisusu elongo na bato ya lipanda, ete balingaki te kokamata manduki mpo na kobatela ekolo na bango.",
                "14": "Mpe esalemaki ete emonaki Moroni oyo, mpe emonaki ye lisusu ete Balamani bazalaki koya kati na ndelo ya mboka, azalaki na nkele mingi mpenza na ntina ya moto makasi ya bato wana oyo asalaki na molende mingi mpo ete babatelama; iyo, azalaki na nkele mpenza; molimo na ye etondaki na nkanda na bango.",
                "15": "Mpe esalemaki ete atindaki bosenga, na kopona ya bato, epayi ya mokambi etuka ya mboka na biso, mpe azalaki na mposa ete atanga yango, mpe apesa ye (Moroni) nguya ya kosengisa bakabwani baye wana kobatela ekolo na bango soki te koboma bango.",
                "16": "Mpo ezalaki libanzo na ye ya yambo ya kotia nsuka na boweli mpe bokabwani ya lolenge oyo na kati ya bato; mpo tala, oyo ezalaki kino ntango wana ntina ya bobebisami nyonso na bango. Mpe esalemaki ete ndingisa epesamaki engebene na kopona ya bato.",
                "17": "Mpe esalemaki ete Moroni atindaki ete limpinga na ye ekende kobunda na bato ya mokonzi bana, mpo na kokitisa lolendo na bango mpe bonkumu na bango mpe kokitisa bango na mabele, soki te basengeli kokamata manduki mpe kosunga ntina ya lipanda.",
                "18": "Mpe esalemaki ete mampinga matambolaki mpo na kobunda na bango; mpe bakitisaki lolendo na bango mpe bonkumu na bango, na lolenge ete lokola batombolaki bibundeli na bango ya bitumba mpo na kobunda na bato ya Moroni bakatamaki na nse mpe bakitisamaki na mabele.",
                "19": "Mpe esalemaki ete bazalaki nkoto minei ya bakabwani bana oyo bakatamaki na nse na mompanga; mpe oyo wana ya bakambi na bango oyo babomamaki te na etumba bakamatamaki mpe babwakamaki kati na boloko, mpo ntango ezalaki te mpo na bosambisi na bango na eleko wana.",
                "20": "Mpe ndambo batikalaki ya bakabwani bana, na esika ete babetama na nse na mabele na mompanga, batosaki elembo ya lipanda, mpe basengisamaki mpo na kotombola bendele ya lipanda likolo ya manongi na bango, mpe na bingumba na bango, mpe kokamata manduki mpo na kobatela ekolo na bango.",
                "21": "Mpe boye Moroni asukisaki bato wana ya mokonzi, ete ezalaki na moko te oyo ayebanaki na nkombo ya bato ya mokonzi; mpe boye atiaki nsuka na ngwi mpe lolendo ya bato oyo balakisaki kozala na makila ya bonkumu; kasi bamemamaki na nse mpo na komikitisa lokola bandeko na bango, mpe mpo na kobunda na mpiko mpo na bonsomi na bango uta na boumbu.",
                "22": "Tala, esalemaki ete wana ezalaki Moroni boye kosukisa bitumba mpe boweli na kati ya bato na ye moko, mpe koyangelaka bango mpo na kimia mpe bompenza, mpe kosalaka mabongisi mpo na kolengela etumba na Balamani, tala, Balamani bakomaki kati na mboka ya Moroni, oyo ezalaki na bandelo penepene na libongo ya mbu.",
                "23": "Mpe esalemaki ete na engumba ya Moroni Banefi bazalaki na makasi ya kokoka te; boye Amalikia abenganaki bango, kobomaka mingi. Mpe esalemaki ete Amalikia akamataki engumba, iyo, akamataki bisika na bango ya makasi.",
                "24": "Mpe bango oyo bakimaki uta na mboka ya Moroni bayaki na engumba ya Nefiya; mpe lisusu bato ya engumba ya Lehi basanganaki bango moko esika moko, mpe bamilengelaki mpe babelemaki mpo na koyamba Balamani na etumba.",
                "25": "Kasi esalemaki ete Amalikia apesaki te nzela ete Balamani bakende na engumba ya Nefiya mpo na etumba, kasi abombaki bango mpembeni na libongo ya mbu, kotikaka bato na engumba moko moko mpo na kosimba mpe kobatela yango.",
                "26": "Mpe boye akobaki, na kokamataka bingumba mingi, engumba ya Nefiya, mpe engumba ya Lehi, mpe engumba ya Moliantoni, mpe engumba ya Omina, mpe engumba ya Gidi, mpe engumba ya Muleke, bingumba nyonso oyo ezalaki na ndelo ya esti penepene na libongo ya mbu.",
                "27": "Mpe boye nde ezwaka Balamani, na mayele mabe ya Amalikia, bingumba mingi mpenza, na lisalisi ya ebele ya mampinga na bango, bingumba nyonso etongamaki lokola bisika ya makasi mpenza na lolenge ya bisika makasi ya Moroni; nyonso kati na yango bipesaki bisika bibatelami makasi mpo na Balamani.",
                "28": "Mpe esalemaki ete batambolaki epayi na bandelo ya mboka Beboo, kobenganaka Banefi liboso na bango mpe kobomaka mingi.",
                "29": "Kasi esalemaki ete bakutanaki na Teakumi, oyo abomaki Moliantoni mpe azalaki na moto ya bato na ye ntango ya kokima na ye.",
                "30": "Mpe esalemaki ete akangaki nzela na Amalikia mpe lokola, wana ezalaki ye kotambola elongo na limpinga monene na ye ete akoka kokamata mboka ya Beboo, mpe lisusu mboka epayi na nordi.",
                "31": "Kasi tala akutanaki na bosisoi ya kobenganamaka na Teakumi mpe bato na ye, mpo bazalaki babundi banene; mpo moko moko ya Teakumi alekaki Balamani na bokasi mpe na mayele ya etumba, na lolenge ete bazwaki litomba likolo ya Balamani.",
                "32": "Mpe esalemaki ete batungisaki bango, na lolenge ete babomaki bango kutu kino ntango eyingelaki molili. Mpe esalemaki ete Teakumi mpe bato na ye batelemisaki biema na bango na bandelo ya mboka Beboo; mpe Amalikia atelemisaki biema na ye na ndelo na zelo penepene ya libongo ya mbu, mpe nsima ya lolenge oyo babenganamaki.",
                "33": "Mpe esalemaki ete ntango butu eyingelaki, Teakumi mpe mosali na ye bapusanaki lokola bayibi mpe babimaki na butu, mpe bakotaki kati na nganda ya Amalikia; mpe tala, mpongi ekangaki bango na ntina ya bolembi boike na bango, bolembi na ntina ya misala mpe molunge ya mokolo.",
                "34": "Mpe esalemaki ete Teakumi apusanaki lokola moyibi na nkuku kati na ema ya mokonzi, mpe akotisaki ye mosuki na motema na ye; mpe apesaki na mbala moko liwa na mokonzi ete alamusaki basali na ye te.",
                "35": "Mpe azongaki lisusu na nkuku na nganda na ye moko, mpe tala, bato na ye bazalaki kolala, mpe alamusaki bango mpe ayebisaki bango makambo nyonso asalaki.",
                "36": "Mpe asalaki ete mampinga na ye etelema mpo na kobelema, mbele Balamani balamuka mpe baya likolo na bango.",
                "37": "Mpe boye nde esilaki mobu ya ntuku mibale na mitano ya boyangeli ya basambisi likolo ya bato ya Nefi; mpe boye nde esilaki mikolo ya Amalikia."
            },
            "52": {
                "1": "Mpe sikawa, esalemaki ete na mobu ya ntuku mibale na motoba ya boyangeli ya basambisi likolo ya bato ya Nefi, tala, ntango Balamani balamukaki na ntongo ya yambo ya sanza ya yambo, tala, bakutaki Amalikia ya kokufa na ema na ye moko; mpe bamonaki lisusu ete Teakumi abongamaki mpo na kobunda na bango na mokolo wana.",
                "2": "Mpe sikawa, ntango Balamani bamonaki likambo oyo babangaki mingi; mpe batikaki mwango na bango na kotambolaka kati na mboka epayi na nordi, mpe bazongaki nsima elongo na limpinga na bango kati na engumba ya Muleke, mpe balukaki bobatelami na bisika etongami makasi na bango.",
                "3": "Mpe esalemaki ete ndeko ya Amalikia ya mobali aponamaki mokonzi likolo ya bato; mpe nkombo na ye ezalaki Amoloni; boye mokonzi Amoloni, ndeko ya mokonzi Amalikia ya mobali, aponamaki mpo na koyangela na esika na ye.",
                "4": "Mpe esalemaki ete atindaki ete bato na ye basimba bingumba wana, oyo bakamataki na bosopi makila; mpo bazwaki te bingumba longola se soki babungisaki makila mingi.",
                "5": "Mpe sikawa, Teakumi amonaki ete Balamani bazalaki na mokano makasi ya kosimba bingumba wana oyo bakamataki, mpe biteni wana ya mboka oyo bazwaki; mpe lisusu komonaka monene ya motango na bango, Teakumi akanisaki elongobanaki te ete ameka kobunda na bango kati na bisika na bango ya makasi.",
                "6": "Kasi abombaki bato na ye nzinganzinga mpembeni, lokola soki bazalaki komilengela mpo na etumba; iyo, mpe solo azalaki kolengelaka komibatela na bango, na kotongaka bifelo nzinganzinga mpembeni mpe kolengelaka bisika ya ekimelo.",
                "7": "Mpe esalemaki ete akobaki boye komilengela mpo na etumba kino Moroni atindaki motango monene ya bato mpo na kolendisa limpinga na ye.",
                "8": "Mpe Moroni lisusu atindaki mibeko epayi na ye ete asimba bato nyonso ya boloko baoyo bakweyaki na maboko na ye; mpo lokola Balamani bakamataki bato ya boloko mingi, ete akoka kosimba bato ya boloko nyonso ya Balamani lokola lisiko mpo na bango oyo Balamani bakamataki.",
                "9": "Mpe lisusu atindaki mibeko epayi na ye ete alendisa mboka ya Beboo, mpe atia bokengi na nzela ya nkaka oyo ezalaki kokamba kati na mboka epayi na nordi, na kobangaka ete mbele Balamani bakoma na esika wana mpe bazwa nguya ya kotungisa bango epayi na epayi.",
                "10": "Mpe lisusu Moroni atindaki maloba epayi na ye, mpe azalaki na mposa na ye ete azala sembo ya kosimbaka ntaka wana ya mboka, mpe ete aluka libaku nyonso mpo na kofiakola Balamani na ntaka wana, lokola mpenza ezalaki na nguya na ye, ete mbele akoka kokamata lisusu na angele to na mayele mosusu bingumba wana oyo ekamatamaki uta na maboko na bango; mpe ete lisusu ayeisa makasi mpe alendisa bingumba nzinganzinga mpembeni, oyo ekweyaki na maboko ya Balamani te.",
                "11": "Mpe lisusu alobaki epayi na ye, nakoya epayi na yo, kasi tala, Balamani bazali likolo na biso na ndelo ya mboka mpembeni na mbu ya westi; mpe tala, nakeyi kobunda na bango, boye nakoki koya epayi na yo te.",
                "12": "Sikawa, mokonzi (Amoloni) akendaki uta na mboka ya Zalayemila, mpe ayebisaki epayi ya mwasi ya mokonzi mpo na oyo etali liwa ya ndeko na ye, mpe asangisaki elongo motango monene ya bato, mpe batambolaki mpo na kobunda na Banefi na ndelo penepene na mbu ya westi.",
                "13": "Mpe boye asalaki makasi mpo na kotungisa Banefi, mpe kondimisa ndambo moko ya basoda na bango na eteni wana ya mboka, nzokande atindaki bango oyo batikaki kozwa bingumba oyo ekamatamaki, ete batungisa lisusu Banefi na ndelo ya mbu ya esti, mpe bakamata bamboka na bango mingi lokola ezalaki na nguya na bango, engebene na nguya ya mampinga na bango.",
                "14": "Mpe boye Banefi bazalaki na bizalela wana ya likama na nsuka ya mobu ya ntuku mibale na motoba ya boyangeli ya basambisi likolo ya bato ya Nefi.",
                "15": "Kasi tala, esalemaki ete na mobu ya ntuku mibale na nsambo ya boyangeli ya basambisi, Teakumi, na etinda ya Moroni—oyo atiaki mampinga mpo na kobatela sudi mpe westi ya ndelo ya mboka, mpe abandaki botamboli na ye na mboka ya Beboo, ete akoka kosalisa Teakumi elongo na bato na ye na kokamataka lisusu bingumba oyo babungisaki—",
                "16": "Mpe esalemaki ete Teakumi azwaki mibeko mpo na kobundisa engumba ya Muleke, mpe kokamata yango lisusu soki ekokaki.",
                "17": "Mpe esalemaki ete Teakumi asalaki mabongisi mpo na kobundisa engumba ya Muleke, mpe kotambola liboso elongo na limpinga na ye mpo na kobunda na Balamani; kasi amonaki ete ekokaki kosalema te ete akoka kolonga bango ntango ezalaki bango na bisika na bango ya makasi; boye atikaki mwango na ye mpe azongaki lisusu na engumba ya Beboo, mpo na kozela boyei ya Moroni, ete akoka kozwa makasi mpo na limpinga na ye.",
                "18": "Mpe esalemaki ete Moroni akomaki elongo na limpinga na ye na mboka ya Beboo, na nsuka ya mobu ya ntuku mibale na nsambo ya boyangeli ya basambisi likolo ya bato ya Nefi.",
                "19": "Mpe na ebandeli ya mobu ya ntuku mibale na mwambe, Moroni mpe Teakumi mpe mingi ya bakapiteni bakonzi basalaki likita monene ya etumba—nini basengeli kosala mpo na kobimisa Balamani baya kobunda na bango; soki te ete bakoka kozwa nzela to mosusu koleta bango babima libanda ya bisika na bango ya makasi, ete bakoka kozwa litomba likolo na bango mpe kokamata lisusu engumba ya Muleke.",
                "20": "Mpe esalemaki ete batindaki bantoma epayi na limpinga ya Balamani, oyo ebatelaki engumba ya Muleke, elongo na mokambi na bango, oyo kani nkombo ezalaki Yakobo, kosengaka ye ete abima elongo na mampinga na ye kokutana na bango likolo ya mabele ya polele kati na bingumba yango mibale. Kasi tala, Yakobo, oyo azalaki Mozolami alingaki te kobima elongo na limpinga na ye kokutana na bango likolo ya mabele ya polele.",
                "21": "Mpe esalemaki ete Moroni, lokola azalaki te na elikya ya kokutana na bango likolo ya mabele ya polele, boye, akanisaki mwango moko ete akoka kobenda Balamani uta na bisika na bango ya makasi.",
                "22": "Boye asalaki ete Teakumi akamata motango moke ya bato mpe batambola penepene na libongo ya mbu; mpe Moroni mpe limpinga na ye, na butu, batambolaki na esobe, na westi ya engumba ya Muleke; mpe boye, na mokolo ya nsima, ntango bakengeli ya Balamani bamonaki Teakumi, bakimaki mpe bayebisaki yango epayi ya Yakobo, mokambi na bango.",
                "23": "Mpe esalemaki ete mampinga ya Balamani matambolaki lisusu mpo na kobunda na Teakumi, kobanzaka ete na motango na bango bakolonga Teakumi na ntina ya motango moke ya bato na ye. Mpe lokola Teakumi amonaki mampinga ya Balamani kobima mpo na kobunda na ye abandaki kozonga mpembeni na libongo ya mbu, epayi na nordi.",
                "24": "Mpe esalemaki ete emonaki Balamani ete abandaki kokima, bazwaki mpiko mpe balandaki bango na makasi. Mpe wana ezalaki Teakumi boye kokamba mosika Balamani baoyo bazalaki kolanda bango mpamba, tala, Moroni atindaki ete ndambo moko ya limpinga na ye oyo bazalaki elongo na ye basengelaki kotambola kati na engumba, mpe kozwa yango.",
                "25": "Mpe basalaki boye, mpe babomaki bango nyonso oyo batikalaki mpo na kobatela engumba, iyo, bango nyonso oyo balingaki kotika bibundeli na bango ya bitumba te.",
                "26": "Mpe boye Moroni azwaki engumba ya Muleke elongo na ndambo moko ya limpinga na ye, wana ezalaki ye kotambola elongo na baoyo batikalaki mpo na kokutana na Balamani ntango bazongaki uta na kolandaka Teakumi.",
                "27": "Mpe esalemaki ete Balamani balandaki Teakumi kino bakomaki penepene na engumba ya Beboo, mpe nsima bakutanaki na Lehi mpe limpinga moko ya moke, oyo etikalaki mpo na kobatela engumba ya Beboo.",
                "28": "Mpe sikawa tala, ntango bakapiteni bakonzi ya Balamani bamonaki Lehi elongo na limpinga na ye koyaka kobunda na bango, bakimaki na mobulungano moike, mbele mbaimbai bazwa te engumba ya Muleke liboso ete Lehi alonga bango; mpo balembaki na ntina ya botamboli na bango, mpe bato ya Lehi bazalaki naino na makasi.",
                "29": "Sikawa Balamani bayebaki te ete Moroni azalaki nsima na bango elongo na limpinga na ye; mpe nyonso babangaki ezalaki Lehi mpe bato na ye.",
                "30": "Sikawa Lehi azalaki te na mposa ya kokanga bango kino bakokutana na Moroni mpe limpinga na ye.",
                "31": "Mpe esalemaki ete yambo Balamani bazonga nsima mosika bazingamaki na Banefi, na bato ya Moroni na ngambo moko, mpe bato ya Lehi na ngambo mosusu, bango nyonso bazalaki naino sika mpe batondi na bokasi; kasi Balamani balembaki na ntina ya botamboli bolayi.",
                "32": "Mpe Moroni atindaki bato na ye bakweya likolo na bango kino bakobwaka bibundeli na bango ya bitumba.",
                "33": "Mpe esalemaki ete Yakobo, kozalaka mokambi na bango, azalaki lisusu Mozolami, mpe lokola azalaki na molimo oyo ekokaki kolongama te, akambaki Balamani kobunda na nkanda ya koleka mpenza na Moroni.",
                "34": "Lokola Moroni azalaki na nzela ya botamboli na bango, boye Yakobo azwaki mokano ya koboma bango mpe kofungola nzela na ye mpo na kokende na engumba ya Muleke. Kasi tala, Moroni mpe bato na ye bazalaki na nguya mingi koleka; boye bapesaki nzela liboso ya Balamani te.",
                "35": "Mpe esalemaki ete babundaki na bangambo mibale na nkanda koleka; mpe mingi babomamaki na bangambo nyonso mibale; iyo, mpe Moroni azokisamaki mpe Yakobo abomamaki.",
                "36": "Mpe Lehi abundaki na nsima na bango na nkanda ya lolenge oyo elongo na bato na ye ya makasi, ete Balamani na nsima batikaki bibundeli na bango ya bitumba; mpe ndambo etikali na bango, lokola bazalaki na mobulungano moike, bayebaki te wapi kokende to epayi wapi kobeta.",
                "37": "Sikawa Moroni ntango amonaki mobulungano na bango, alobaki epayi na bango: Soki bokomema bibundeli na bino ya bitumba mpe bokosundola yango, tala tokotika kosopa makila na bino.",
                "38": "Mpe esalemaki ete eyokaki Balamani maloba oyo, bakapiteni bakonzi na bango, bango nyonso oyo babomamaki te, babelemaki mpe babwakaki bibundeli na bango ya bitumba na makolo ya Moroni, mpe lisusu batindaki bato na bango basala mpe lokola.",
                "39": "Kasi tala, ezalaki na mingi baoyo balingaki te; mpe bango oyo balingaki te kosundola mipanga na bango bakamatamaki mpe bakangisamaki singa, mpe bibundeli na bango ya bitumba ekamatamaki uta na bango, mpe basengisamaki kotambola elongo na bandeko na bango kati na mboka ya Beboo.",
                "40": "Mpe sikawa motango ya bato ya boloko baoyo bakamatamaki ezalaki mingi koleka motango na bango oyo babomamaki, iyo, mingi koleka baoyo babomamaki na bangambo nyonso mibale."
            },
            "53": {
                "1": "Mpe esalemaki ete batiaki bakengeli likolo ya bato ya boloko ya Balamani, mpe basengisaki bango mpo na kokende mpe kokunda bakufi na bango, iyo, mpe lisusu bakufi ya Banefi oyo babomamaki; mpe Moroni atiaki bato likolo na bango wana ezalaki bango kosala misala na bango.",
                "2": "Mpe Moroni akendaki na engumba ya Muleke elongo na Lehi, mpe akamataki mosala ya kozala komanda ya engumba mpe apesaki yango epayi na Lehi. Sikawa tala, Lehi oyo azalaki elongo na Moroni na ndambo mingi ya bitumba na ye; mpe azalaki moto moko lokola Moroni, mpe basepelaki na bokengi ya moko na mosusu; iyo, balinganaki moko mpe mosusu, mpe lisusu balingamaki na bato nyonso ya Nefi.",
                "3": "Mpe esalemaki ete esilaki Balamani kokunda bakufi na bango mpe lisusu bakufi ya Banefi, batambwisamaki kozonga kati na mboka ya Beboo; mpe Teakumi, engebene na mibeko ya Moroni, asalaki ete babanda kosala na kotimolaka nzinganzinga mpembeni na mboka, soki te engumba yango, Beboo.",
                "4": "Mpe asalaki ete batonga etelemelo moko ya mabaya likolo ya zelo ya kati ya libulu; mpe babwakaki libanda bosoto uta na libulu ete eyekama na etelemelo ya mabaya; mpe boye basalisaki Balamani mosala kino bazingaki engumba ya Beboo nzinganzinga mpembeni na efelo moko ya makasi na mabaya mpe mabele, kino na bosanda moko ya likolo koleka.",
                "5": "Mpe engumba oyo ekomaki esika ya makasi koleka ntango nyonso awa nsima libela; mpe na engumba oyo bakengelaki Balamani ya boloko; iyo, kutu kati na efelo oyo basalaki ete bango batonga na maboko na bango moko. Sikawa Moroni asengelaki asala ete Balamani basala, mpo ezalaki mpasi te ya kokengela bango wana ezali bango na misala na bango; mpe azalaki na mposa ya basoda na ye nyonso ntango akobanda kobundisa Balamani.",
                "6": "Mpe esalemaki ete Moroni azwaki boye elonga likolo ya moko ya mampinga maleki minene ya Balamani, mpe azwaki engumba ya Muleke, oyo ezalaki moko kati na bisika ya makasi koleka ya Balamani na mboka ya Nefi; mpe boye atongaki lisusu esika moko ya makasi mpo na kobomba bato na ye ya boloko.",
                "7": "Mpe esalemaki ete amekaki lisusu te etumba moko na Balamani na mobu mona, kasi asalelaki bato na ye na komilengelaka mpo na etumba, iyo, mpe na kotongaka bisika ya makasi mpo na komibatela na Balamani, iyo, mpe lisusu na kobikisaka basi na bango mpe bana na bango uta na nzala mpe mitungisi, mpe kopesaka bilei mpo na mampinga na bango.",
                "8": "Mpe sikawa esalemaki ete mampinga ya Balamani, na mbu ya westi, na sudi, na ntango Moroni azalaki te, na ntina ya mwa poloso na kati ya Banefi; oyo ememaki bokabwani na kati na bango, bazwaki ndambo ya mabele ya Banefi, iyo, na lolenge ete bakamataki lokola ya bango motango moko ya bingumba na eteni wana ya mboka.",
                "9": "Mpe boye na ntina ya mabe na kati na bango moko, iyo, na ntina ya bokabwani mpe poloso na kati na bango moko bamitiamaki na bizalela ya likama mingi koleka.",
                "10": "Mpe sikawa tala, nazali na mwa moke ya koloba mpo na oyo etali bato ya Amona, baye, na ebandeli bazalaki Balamani; kasi na lisalisi ya Amona mpe bandeko mibali na ye, soki te kutu na nguya mpe liloba ya Nzambe, babongwanaki epayi ya Nkolo; mpe bamemamaki kati na mboka ya Zalayemila, mpe uta ntango wana babatelamaki na Banefi ntango nyonso.",
                "11": "Mpe na ntina ya ndai na bango babatelamaki uta na kokamataka lisusu manduki mpo na kobunda na bandeko na bango; mpo balapaki ndai moko ete bakosopa lisusu makila soki moke te; mpe engebene na ndai na bango balingaki kowa; iyo, balingaki kopesa bango moko nzela ete bakweya na maboko ya bandeko na bango, soki ezalaki te mpo na mawa mpe bolingo koleka boye Amona mpe bandeko na ye bazalaki na yango mpo na bango.",
                "12": "Mpe mpo na ntina oyo bamemamaki kati na mboka ya Zalayemila; mpe babatelamaki ntango nyonso na Banefi.",
                "13": "Kasi esalemaki ete emonaki bango likama, mpe mitungisi mpe mikakatano mingi oyo Banefi bazwaki mpo na bango, basimbamaki na mawa mpe bazalaki na mposa ya kokamata manduki mpo na bobateli ya ekolo na bango.",
                "14": "Kasi tala, lokola bazalaki penepene na kokamata bibundeli na bango ya bitumba, balongamaki na maloba ya Elamani mpe bandeko na ye, mpo bazalaki penepene na kobuka ndai oyo basalaki.",
                "15": "Mpe Elamani abangaki ete na kosalaka bongo babungisa milimo na bango; boye bango nyonso oyo bakotaki na liyokani oyo basengisamaki kotala bandeko na bango koleka ntango ya mitungisi na bango, na bizalela na bango ya likama na ntango oyo.",
                "16": "Kasi tala, esalemaki ete bazalaki na bana mibali mingi, baoyo bakotaki te kati na liyokani ete bakokamata te bibundeli na bango ya bitumba mpo na komibatela na banguna na bango; boye basanganaki esika moko na ntango oyo, mingi lokola bakokaki kokamata manduki, mpe bamibiangaki Banefi.",
                "17": "Mpe bakotaki kati na liyokani mpo na kobunda mpo na lipanda ya Banefi, iyo, mpo na kobatela mboka kino na bokitisi na nse ya bomoi na bango; iyo, kutu bayokanaki ete bakotika soki moke te lipanda na bango, kasi bakobunda na makambo nyonso mpo na kobatela Banefi mpe bango moko uta na boumbu.",
                "18": "Sikawa tala, ezalaki nkoto mibale ya bilenge mibali wana, oyo bakotaki kati na liyokani oyo mpe bakamataki bibundeli na bango ya bitumba mpo na kobatela ekolo na bango.",
                "19": "Mpe sikawa tala, lokola kino sikawa bazalaki te na mbeba moko mpo na Banefi, bakomaki lisusu sikawa na eleko ya ntango oyo lisungi monene; mpo bakamataki bibundeli na bango ya bitumba, mpe balingaki ete Elamani azala mokambi na bango.",
                "20": "Mpe bazalaki nyonso bilenge mibali, mpe bazalaki bilombe makasi koleka mpo na oyo etali mpiko, mpe lisusu mpo na bokasi mpe mosala; kasi tala, oyo ezalaki nyonso te—bazalaki bato oyo bazalaki solo na ntango nyonso na makambo nyonso oyo bapesamaki mokumba.",
                "21": "Iyo, bazalaki bato ya solo mpe bato ya limemia, mpo bateyamaki kobatela mitindo ya Nzambe mpe kotambola alima liboso na ye.",
                "22": "Mpe sikawa esalemaki ete Elamani atambolaki na moto ya nkoto mibale ya bilenge basoda na ye, mpo na kosunga bato bazalaki na bandelo ya mboka na sudi penepene na mbu ya westi.",
                "23": "Mpe boye esukaki mobu ya ntuku mibale na mwambe ya boyangeli ya basambisi likolo ya bato ya Nefi."
            },
            "54": {
                "1": "Mpe sikawa esalemaki ete na ebandeli ya mobu ya ntuku mibale na libwa ya basambisi, ete Amoloni atindaki moto epayi ya Moroni mpo azalaki na mposa ete basombitinia bato ya boloko.",
                "2": "Mpe esalemaki ete Moroni ayokaki bosepeli mingi koleka na bosenga oyo, mpo azalaki na mposa ya bilei oyo ekabamaki mpo na lisungi ya Balamani na boloko ete bisunga bato na ye moko; mpe lisusu azalaki na mposa ya bato na ye mpo na kolendisa limpinga na ye.",
                "3": "Sikawa Balamani bakamataki basi mpe bana mingi, mpe ezalaki te na mwasi moko soki te mwana moke moko na kati ya bato ya boloko ya Moroni, to bato ya boloko baye Moroni akamataki; boye Moroni akanisaki mokano ya mayele ete akoka kozwa bato ya boloko mingi ya Banefi uta na Balamani lokola ekokaki.",
                "4": "Boye akomaki mokanda, mpe atindaki yango na mosali ya Amoloni, oyo se moko wana amemaki mokanda na Moroni. Sikawa oyo ezali maloba oyo akomaki epayi ya Amoloni, kolobaka:",
                "5": "Tala, Amoloni, nakomi epayi na yo mwa makambo moke mpo na oyo etali etumba oyo obundaki na bato na ngai, to kutu oyo ndeko na yo ya mobali abundaki na bango, mpe oyo ozali naino na mokano ya kokoba nsima ya liwa na ye.",
                "6": "Tala, nalingi kolobela yo mwa moke mpo na oyo etali boyengebene ya Nzambe, mpe mompanga ya nkele na ye ya bokasi nyonso, oyo ezali kodiembela likolo na yo longola se soki oyamboli mpe olongoli mampinga na yo mpo na komema kati na mboka na yo moko, na mboka ya bozwi na yo, oyo ezali mboka ya Nefi.",
                "7": "Iyo, nalingi kolobela yo makambo oyo soki okokaki koyoka yango; iyo, nalingi kolobela yo mpo na oyo etali lifelo wana ya nsomo oyo ezali kozela mpo na koyamba babomi ya lolenge oyo lokola ezalaki yo mpe ndeko na yo, longola se soki oyamboli mpe olongoli mikano na yo ya kobomaboma, mpe bozongi elongo na mampinga na bino epayi na mboka na bino moko.",
                "8": "Kasi lokola obwakaki kala makambo oyo, mpe obundaki na bato ya Nkolo, kutu bongo nakoki kozela ozongela yango lisusu.",
                "9": "Mpe sikawa tala, tomilengeli mpo na koyamba yo; iyo, mpe longola se soki olongoli bantina na yo, tala, okobenda na nse likolo na nkele ya Nzambe oyo wana obwaki, kutu kino na bobebisami na yo mobimba.",
                "10": "Kasi, lokola Nkolo azali na bomoi, mampinga na biso ekoya likolo na yo longola se soki bolongwe, mpe bokobimelama kala mingi te na liwa, mpo tokosimba bingumba na biso mpe mboka na biso; iyo, mpe tokosimba eyamba na biso mpe ntina ya Nzambe na biso.",
                "11": "Kasi tala, emonani epayi na ngai ete nazali kolobela yo mpo na oyo etali makambo oyo na mpamba; soki te emonani epayi na ngai ete ozali mwana ya lifelo; boye nakokanga mokanda na ngai na koyebisaka yo ete nakokabolana bato ya boloko te, longola se soki ezali na masengami ete okotika mobali moko mpe mwasi na ye mpe bana na ye, mpo na moto ya boloko moko; soki ezali bongo ete okosala yango, nakokabolana.",
                "12": "Mpe tala, soki osali oyo te, nakoya kobunda na yo elongo na mampinga na ngai; iyo, kutu nakopesa manduki na basi na ngai mpe bana na ngai, mpe nakoya kobunda na yo, mpe nakolanda yo kutu kati na mboka na yo moko, oyo ezali mboka ya bosangoli libula na biso ya yambo; iyo, mpe ekozala makila mpo na makila, iyo, bomoi mpo na bomoi; mpe nakobundisa bino etumba kutu kino bokobebisama uta na etando ya mabele.",
                "13": "Tala, nazali na nkanda na ngai, bato na ngai mpe lokola; bolukaki koboma biso, mpe biso tozalaki bobele komibatela. Kasi tala, soki boluki kobebisa biso tokoluka kobebisa bino mingi koleka; iyo, mpe tokoluka mboka na biso, mboka ya yambo ya bosangoli libula na biso.",
                "14": "Sikawa nakangi mokanda na ngai. Nazali Moroni; nazali mokambi ya bato nyonso ya Banefi.",
                "15": "Sikawa esalemaki ete Amoloni, ntango ezwaki ye mokanda oyo, asilikaki; mpe akomaki mokanda mosusu epayi ya Moroni, mpe oyo ezali maloba akomaki, kolobaka:",
                "16": "Nazali Amoloni, mokonzi ya Balamani; nazali ndeko ya Amalikia ya mobali oyo bobomaki. Tala, nakobekola makila na ye likolo na bino, iyo, mpe nakoya epayi na bino elongo na mampinga na ngai mpo nazali kobanga bokaneli na yo te.",
                "17": "Mpo tala, batata na bino basalaki mabe na bandeko na bango, na lolenge ete bayibelaki bango ekoki na bango ya kozala bayangeli na mbulamatari nzokande ezalaki ekoki na bango na kolandaka mobeko.",
                "18": "Mpe sikawa tala, soki bokokitisa manduki na bino na nse, mpe bomitiki mpo na koyangelama na bango oyo kani bibonga ya mbulamatari ezali ya bango na kolandaka mobeko, soki bongo nde nakosala ete bato na ngai bakitisa bibundeli na bango na nse mpe bakozala na etumba lisusu te.",
                "19": "Tala, obimisi bokaneli mingi epayi na ngai mpe bato na ngai; kasi tala, tozali kobanga bokaneli na yo te.",
                "20": "Nzokande, nakondima kokabolana bato ya boloko, engebene na bosenga na yo, na bosepeli, ete nakoka kobatela bilei na ngai mpo na bato na ngai ya etumba; mpe tokobunda etumba moko oyo ekozala seko, ezala mpo na koyangela Banefi na likoki na biso soki te mpo na kosilisa bango seko.",
                "21": "Mpe mpo na oyo etali Nzambe oyo bolobi ete tobwaki, tala, toyebi ezali moko ya lolenge wana te; bino mpe lokola; kasi soki ezali ete ezali moko ya lolenge wana azali, tokanisi ekoki kozala ete asalaki biso mpe bino mpe lokola.",
                "22": "Mpe soki ezali ete ezali na zabulu moko mpe lifelo, tala ekotinda ye yo kuna kofanda elongo na ndeko na ngai ya mobali oyo obomaki, oyo olobi ete akeyi na esika ya lolenge oyo? Kasi tala makambo oyo ezali na ntina te.",
                "23": "Nazali Amoloni, mpe eboto moko ya Zolami, oyo batata na yo bazwaki na makasi mpe bamemaki uta na Yelusaleme.",
                "24": "Mpe tala sikawa, nazali Molamani moko ya mpiko; tala, etumba oyo esalemaki mpo na kobekola mabe na bango, mpe mpo na kosimba mpe mpo na kozwa makoki na bango mpo na kozala bankolo ebonga ya mbulamatari; mpe nakangi mokanda na ngai na Moroni."
            },
            "55": {
                "1": "Sikawa esalemaki ete ezwaki Moroni mokanda oyo, asilikaki mingi koleka, mpo ayebaki ete Amoloni azalaki na boyebi moko kobonga nie ya bokosi na ye; iyo, ayebaki ete Amoloni ayebaki ete ezalaki te mpo na ntina moko ya alima oyo etindaki ye kobunda etumba na bato ya Nefi.",
                "2": "Mpe alobaki: Tala, nakosombitinia te bato ya boloko na Amoloni, longola se soki alongoli mokano na ye, lokola nalobi na mokanda na ngai; nakolinga te kotika ye azwa nguya mingi koleka oyo azali na yango.",
                "3": "Tala, nayebi esika wapi Balamani bazali kokengela bato na ngai baoyo bakamataki bato ya boloko; mpe lokola Amoloni alingi te kondima nini nasengaki mpo na ngai na mokanda na ngai, tala, nakopesa ye engebene na maloba na ngai; iyo, nakoluka liwa na kati na bango kino bakoluka kimia.",
                "4": "Mpe sikawa esalemaki ete elobaki Moroni maloba oyo, asalaki ete bato baluka na mayele na kati ya bato na ye, ete mbele bakoka kozwa moto moko oyo azalaki eboto ya Lamani na kati na bango.",
                "5": "Mpe esalemaki ete bazwaki moto moko, oyo kani nkombo ezalaki Lamani; mpe azalaki moko ya basali ya mokonzi oyo abomamaki na Amalikia.",
                "6": "Sikawa Moroni atindaki Lamani mpe motango moko moke ya bato na ye bakende epayi ya bakengeli oyo bazalaki kokengela Banefi.",
                "7": "Sikawa Banefi bakengelemaki na engumba ya Gidi; boye Moroni aponaki Lamani mpe asalaki ete motango moko moke ya bato na ye bakende elongo na ye.",
                "8": "Mpe ezalaki mpokwa, Lamani akendaki epayi ya bakengeli baoyo bazalaki kokengele Banefi, mpe tala, bamonaki ye koyaka mpe balobaki epayi na ye atelema; kasi alobaki epayi na bango: Bobanga te; tala, nazali Molamani. Tala, tokimi uta na Banefi, mpe balali; mpe tala tokamati ndambo ya vinyo na bango mpe tomemi yango elongo na biso.",
                "9": "Sikawa eyokaki Balamani maloba oyo bayambaki ye na bosepeli; mpe balobaki epayi na ye: Pesa biso vinyo na bino, ete tokoka komela; tosepeli boye ete bomemi vinyo elongo na bino mpo tozali ya kolemba.",
                "10": "Kasi Lamani alobaki epayi na bango: Tika tobomba ndambo ya vinyo na biso kino tokokende kobunda etumba na Banefi. Kasi maloba oyo esalaki bobele ete bayoka lisusu mposa ya vinyo;",
                "11": "Mpo, balobaki: Biso tozali ya kolembe, boye tika tokamata vinyo, mpe nsima ya mwa ntango tokozwa vinyo oyo bayeli biso mpo na mposa na biso, oyo ekoyeisa biso makasi mpo na kokende kobunda na Banefi.",
                "12": "Mpe Lamani alobaki epayi na bango: Bokoki kosala engebene na mposa na bino.",
                "13": "Mpe esalemaki ete bakamataki vinyo bebo; mpe ezalaki elengi na komeka na bango, boye bakamataki yango mingi bebo koleka; mpe ezalaki makasi, mpo elengelamaki na bokasi na yango.",
                "14": "Mpe esalemaki ete bamelaki mpe basepelaki, mpe moke moke balangwaki nyonso.",
                "15": "Mpe sikawa ntango Lamani mpe bato na ye bamonaki ete bango nyonso balangwaki, mpe bazalaki kati na mpongi ya mozindo, bazongaki na Moroni mpe balobelaki ye makambo nyonso oyo malekaki.",
                "16": "Mpe sikawa oyo ezalaki engebene na mwango ya Moroni. Mpe Moroni alengelaki bato na ye elongo na bibundeli ya bitumba; mpe bakendaki na engumba ya Gidi, ntango ezalaki Balamani kati na mpongi ya mozindo mpe ya kolangwa, mpe babwakaki bibundeli ya bitumba epayi ya bato ya boloko, na lolenge ete bango nyonso bazalaki na manduki;",
                "17": "Iyo, kutu na basi na bango, mpe bana na bango nyonso, mingi lokola bakokaki kosalela ebundeli ya bitumba, ntango Moroni apesaki manduki na bato wana nyonso ya boloko; mpe makambo wana nyonso masalemaki na kimia moko ya mozindo.",
                "18": "Kasi soki balamusaka Balamani, tala balangwisamaki, mpe Banefi balingaki koboma bango.",
                "19": "Kasi tala, oyo ezalaki mposa ya Moroni te; asepelaki na bobomi to na bosopi makila te, kasi asepelaki na kobatelaka bato na ye uta na bobebisami; mpe mpo na ntina oyo ete akoka komema kozangi boyengebene likolo na ye te, alingaki te kokweya likolo ya Balamani mpe kobebisa bango na molangwa na bango.",
                "20": "Kasi akokisaki mposa na ye; mpo apesaki manduki na bato ya boloko Banefi baoyo bazalaki na kati ya efelo ya engumba, mpe apesaki bango nguya ya kolonga bozwi ya biteni wana oyo ezalaki kati na bifelo.",
                "21": "Mpe nsima asalaki ete bato oyo bazalaki elongo na ye bazonga nsima na ntaka moko uta na bango, mpe bazinga mampinga ya Balamani.",
                "22": "Sikawa tala oyo esalemaki na ntango ya butu, na lolenge ete malamukaki Balamani na ntongo bamonaki ete bazingamaki na Banefi na libanda, mpe ete bato ya boloko na bango bazwaki manduki na kati.",
                "23": "Mpe boye bamonaki ete Banefi bazalaki na nguya likolo na bango; mpe na bizalela oyo bamonaki ete elongobanaki ete babunda na Banefi te; boye bakapiteni bakonzi na bango basengaki bibundeli na bango ya bitumba, mpe bamemaki yango mpe babwakaki yango na makolo ya Banefi, na kobondelaka mpo na boboto.",
                "24": "Sikawa tala, oyo ezalaki mposa ya Moroni. Akamataki bango bato ya boloko ya etumba, mpe akamataki engumba, mpe asalaki ete bato nyonso ya boloko, oyo bazalaki Banefi babikisama; mpe basanganaki na limpinga ya Moroni, mpe bazalaki bolendisi monene na limpinga na ye.",
                "25": "Mpe esalemaki ete atindaki Balamani, oyo bakamatamaki bato ya boloko, ete babanda mosala na kolendisaka bisika ya makasi nzinganzinga penepene na engumba ya Gidi.",
                "26": "Mpe esalemaki ete ntango alendisaki engumba ya Gidi, engebene na mposa na ye, asalaki ete bato na ye ya boloko bakamatama na engumba ya Beboo; mpe lisusu akengelaki engumba wana na basoda ya makasi mingi koleka.",
                "27": "Mpe esalemaki ete, ata poloso nyonso ya Balamani, babombaki mpe babatelaki bato nyonso ya boloko oyo bakamataki, mpe lisusu basimbaki mabele mpe matomba nyonso oyo bakamataki lisusu.",
                "28": "Mpe esalemaki ete Banefi babandaki lisusu kozala balongi, mpe basengaki makoki na bango mpe matomba na bango.",
                "29": "Mbala mingi Balamani bamekaki kozinga bango mpembeni na butu, kasi na bomeki boye babungisaki bato mingi ya boloko.",
                "30": "Mpe mbala mingi bamekaki kopesa vinyo na bango epayi ya Banefi, ete babebisa bango na ngenge soki te na molangwa.",
                "31": "Kasi tala, Banefi bazalaki te malembe na komikundola Nkolo Nzambe na bango na ntango oyo ya bango ya litungisi. Bakokaki te kozwama na mitambo na bango; iyo, balingaka te komela vinyo na bango, longola se soki bapesaki ndambo yambo na boko bato ya boloko ya Balamani.",
                "32": "Mpe bazalaki boye ekenge ete ngenge epesamaki te na kati na bango; mpo soki vinyo na bango ekotia Molamani moko ngenge ekotia Monefi ngenge mpe lokola; mpe boye bazalaki komeka vinyo na bango nyonso ya makasi.",
                "33": "Mpe sikawa esalemaki ete elongobanaki mpo na Moroni amilengela mpo na kobundisa engumba ya Moliantoni; mpo tala, Balamani, na misala na bango, balendisaki engumba ya Moliantoni kino ekomaki esika ya makasi koleka.",
                "34": "Mpe bakobaki se komema basoda ya sika kati na engumba wana, mpe lisusu biloko ya kolia ya sika.",
                "35": "Mpe boye esukaki mobu ya ntuku mibale na libwa ya boyangeli ya basambisi likolo ya bato ya Nefi."
            },
            "56": {
                "1": "Mpe sikawa esalemaki ete na ebandeli ya mobu ya ntuku misato ya boyangeli ya basambisi, na mokolo ya mibale na sanza ya yambo, Moroni azwaki mokanda moko uta na Elamani, kolobelaka makambo ya bato na eteni wana ya mboka.",
                "2": "Mpe oyo ezali maloba akomaki, kolobaka: Molingami ndeko na ngai ya mobali, Moroni, na Nkolo mpe na mikakatano ya etumba na biso; tala, molingami ndeko na ngai ya mobali, nazali na mwa moke ya kolobela yo mpo na oyo etali etumba na biso na eteni oyo ya mboka.",
                "3": "Tala, nkoto mibale ya bana mibali ya bato oyo wana Amona amemaki uta na mboka ya Nefi—sikawa oyebaki ete baoyo bazalaki biboto ya Lamani, oyo azalaki mwana mobali ya nkulutu ya tata na biso Lehi;",
                "4": "Sikawa nasengeli te kozongela koyebisa epayi na yo oyo etali mimesano na bango soki te bozangi boyambi na bango, mpo oyebi oyo etali makambo oyo nyonso—",
                "5": "Boye ekoki na ngai nalobela yo ete nkoto mibale ya bilenge mibali baoyo bakamataki bibundeli na bango ya bitumba, mpe balingaki ete nazala mokambi na bango; mpe toyaki mpo na kobatela ekolo na biso.",
                "6": "Mpe sikawa oyebi lisusu likambo oyo etali liyokani oyo batata na bango basalaki, ete bakokamata te bibundeli na bango ya bitumba mpo na kosopa makila ya bandeko na bango.",
                "7": "Kasi na mobu ya ntuku mibale na motoba, ntango bamonaki mitungisi na biso mpe mikakatano na biso mpo na bango, bazalaki penepene na kobuka liyokani oyo basalaka mpe kokamata bibundeli na bango ya bitumba mpo na bobateli na biso.",
                "8": "Kasi nalingaki te kopesa nzela ete babuka liyokani oyo basalaki, kobanzaka ete Nzambe akopesa biso makasi, na lolenge ete tokoyoka mpasi mingi te na ntina ya bokokisami ya ndai oyo balapaki.",
                "9": "Kasi tala, oyo ezali likambo moko oyo wapi tokoki kozwa bosepeli monene. Mpo tala, na mobu ya ntuku mibale na motoba, ngai, Elamani, natambolaki na moto ya bilenge mibali nkoto mibale baye na engumba ya Yuda, mpo na kosalisa Atipusi, oyo oponaki mokambi likolo ya bato ya eteni wana ya mboka.",
                "10": "Mpe nasangisaki nkoto mibale ya bana na ngai, (mpo balongobani mpo na kobiangama bana mibali) na limpinga ya Atipusi, na bokasi ya baoyo Atipusi asepelaki mingi koleka; mpo tala, limpinga na ye likatamaki ndambo na Balamani mpo basoda na bango babomaki motango moko monene ya bato na biso, mpo na ntina yango tosengelaki kolela.",
                "11": "Nzokande, tokoki komibondisa na likambo oyo, ete bakufaki na ntina ya ekolo na bango mpe ya Nzambe na bango, iyo, mpe bazali na esengo.",
                "12": "Mpe Balamani bakangaki lisusu bato ya boloko mingi, nyonso kati na baoyo bazali bakapiteni bakonzi, mpo batikaki mosusu na bomoi te. Mpe tobanzi ete bazali sikawa na ntango oyo na mboka ya Nefi; ezali bongo soki babomami te.",
                "13": "Mpe sikawa oyo ezali bingumba Balamani bazwaki na kosopaka makila ya bilombe bato na biso mingi mpenza;",
                "14": "Mboka ya Mati, to engumba ya Mati, mpe engumba ya Zezilomi, mpe mboka ya Kumeni, mpe mboka ya Atipala.",
                "15": "Mpe oyo ezali bingumba oyo bazwaki ntango nakomaki na engumba ya Yuda; mpe nakutaki Atipusi mpe bato na ye koyokaka mpasi na bokasi na bango mpo na kolendisa engumba yango.",
                "16": "Iyo, mpe balembaki na nzoto mpe na molimo mpe lokola, mpo babundaki lokola bilombe na moi mpe bayokaki mpasi na butu mpo na kosimba bingumba na bango; mpe boye bayokaki mpasi ya mitungisi ya ndenge na ndenge.",
                "17": "Mpe sikawa bazwaki mokano ya kolonga na kokamataka esika oyo soki te kokufa; boye okoki na ntina malamu kobanza ete basoda moke baye namemaki elongo na ngai, iyo, bana mibali oyo na ngai, bapesaki bango elikya monene mpe bosepeli boike.",
                "18": "Mpe sikawa esalemaki ete ntango Balamani bamonaki ete Atipusi azwaki bokasi monene na limpinga na ye, basengelaki na mibeko ya Amoloni ete baya kobundisa engumba ya Yuda te, to kobundisa biso etumba.",
                "19": "Mpe boye nde tosungamaki na Nkolo; mpo soki bakweyelaki biso na bolembu oyo na biso bakokaki mbele kobebisa limpinga na biso ya moke; kasi boye tobatelamaki.",
                "20": "Batindamaki na Amoloni mpo na kosimba bingumba oyo bakamataki. Mpe nde boye esilaki mobu ya ntuku mibale na motoba. Mpe na ebandeli ya mobu ya ntuku mibale na nsambo tosilisaki kolengela engumba na biso mpe biso moko mpo na bobatelami.",
                "21": "Sikawa tozalaki na mposa ete Balamani baya kobundisa biso; mpo tozalaki te na mposa ete tobanda kobundisa bango na bisika na bango ya makasi.",
                "22": "Mpe esalemaki ete tobombaki banongi nzinganzinga mpembeni, mpo na kokengele botamboli ya Balamani, ete bakoka te koleka biso na butu soki te na moi mpo na kobundisa bingumba na biso mosusu oyo ezalaki epayi na nordi.",
                "23": "Mpo toyebaki ete na bingumba wana bazalaki makasi te ya kokoka mpo na kokutana na bango; boye tozalaki na mposa, soki bakoleka penepene na biso, ya kokweyela bango nsima na bango, mpe boye kozwana na bango na nsima na ntango se moko wana kokutisa bango na liboso. Tobanzaki ete tokokoka kolonga bango; kasi tala, tosiswamaki na mposa na biso oyo.",
                "24": "Bamekaki koleka penepene na biso te elongo na limpinga na bango mobimba, mpe bamekaki koleka na ndambo moko te, na kobangaka bazala makasi ya kokoka te mpe bakweya.",
                "25": "Mpe bamekaki kokita mpo na kobundisa engumba ya Zalayemila te; mpe bamekaki kokatisa moto ya Sidoni te, likolo ya engumba ya Nefiya.",
                "26": "Mpe boye, elongo na basoda na bango, bazwaki mokano ya kosimba bingumba oyo bakamataki.",
                "27": "Mpe sikawa esalemaki ete na sanza ya mibale ya mobu oyo, biloko mingi bimemamaki epayi na biso uta na batata ya bana mibali nkoto mibale na ngai wana.",
                "28": "Mpe lisusu bato nkoto mibale batindamaki epayi na biso uta na mboka Zalayemila. Mpe boye tomilengelaki na bato nkoto zomi, mpe bilei mpo na bango, mpe lisusu mpo na basi na bango mpe bana na bango.",
                "29": "Mpe Balamani, lokola bamonaki boye ete basoda na biso bazalaki koyikana mokolo na mokolo, mpe bilei koyaka mpo na lisalisi na biso, babandaki kobanga, mpe babandaki koya elulu, soki ekokaki mpo na kopekisa ete tozwa bilei mpe bokasi na biso.",
                "30": "Sikawa emonaki biso ete Balamani babandaki komitungisa na lolenge oyo, tozalaki na mposa ya kokokisa mwango moko ya mayele likolo na bango; boye Atipusi apesaki ngai mibeko ete natambola elongo na bana mibali na ngai ya mike mike mpo na kokende na engumba moko ya mpembeni, lokola soki tozalaki komema bilei na engumba ya mpembeni.",
                "31": "Mpe tosengelaki kotambola penepene na engumba ya Atipala, lokola soki tozalaki kokendaka na engumba ya ngambo mosusu, na ndelo penepene na libongo ya mbu.",
                "32": "Mpe esalemaki ete totambolaki liboso, lokola soki komemaka bilei na biso, kokende na engumba wana.",
                "33": "Mpe esalemaki ete Atipusi atambolaki elongo na ndambo moko ya limpinga na ye, kotikaka baoyo batikalaki mpo na kosimba engumba. Kasi atambolaki te kino nakendaki elongo na limpinga na ngai ya moke, mpe tokomaki penepene na engumba ya Atipala.",
                "34": "Mpe sikawa, na engumba ya Atipala limpinga ya makasi koleka ya Balamani epikamaki; iyo, ya motango monene koleka mpenza.",
                "35": "Mpe esalemaki ete lokola bayebisaki bango na banongi na bango, babelemaki na limpinga na bango mpe batambolaki mpo na kobundisa biso.",
                "36": "Mpe esalemaki ete tokimaki liboso na bango, epayi na nordi. Mpe boye tobendaki nsima na biso limpinga ya makasi mingi koleka ya Balamani.",
                "37": "Iyo, kutu na ntaka moko ya molai mpenza, na lolenge ete ntango bamonaki limpinga ya Atipusi kolandaka bango, na makasi na bango, babalukaki te na loboko ya mobali soki te na loboko ya mwasi, kasi balandaki botamboli na bango alima na nzela nsima na biso; mpe, lokola tobanzaki, ezalaki makanisi na bango mpo na koboma biso yambo ete Atipusi akanga bango, mpe oyo ete bakoka kozingama na bato na biso te.",
                "38": "Mpe sikawa Atipusi, ntango amonaki likama na biso, akomisaki botamboli ya limpinga na ye mbangu. Kasi tala, ezalaki butu; boye bakangaki biso te, mpe Atipusi akangaki bango te; boye totiaki nganda mpo na butu.",
                "39": "Mpe esalemaki ete na ntongo-ntongo, yambo ya ntongo tala, Balamani bazalaki se kolanda biso. Sikawa tozalaki te na makasi makoki mpo na kobunda na bango; iyo, nalingaki te ete bana mibali mike na ngai bakweya kati na maboko na bango; boye tokobaki botamboli na biso, mpe tokamataki botamboli na biso kati na esobe.",
                "40": "Sikawa bamekaki te kobaluka na loboko ya mobali soki te na loboko ya mwasi nakobangaka ete bazingama; mpe nalingaki te kobaluka na loboko ya mobali soki te na loboko ya mwasi mbele bakanga ngai, mpe tokokaki te kotelema mpo na kobunda na bango, kasi tolingaki kobomama, mpe balingaki kokima; mpe boye tokimaki mokolo wana nyonso kati na esobe, kutu kino ekomaki molili.",
                "41": "Mpe esalemaki lisusu ete, ntango pole ya ntongo ebimaki, tomonaki Balamani penepene na biso, mpe tokimaki liboso na bango.",
                "42": "Kasi esalemaki ete balandaki biso mosika te yambo batelema; mpe ezalaki na ntongo ya mokolo ya misato ya sanza ya sambo.",
                "43": "Mpe sikawa, soki bakamatamaki na Atipusi toyebaki te, kasi nalobaki epayi ya bato na ngai: Tala, toyebi te soki batelemaki mpo na mwango ete toya kobunda na bango, ete bakoka kokanga biso na motambo na bango;",
                "44": "Boye bolobi nini bino bana mibali na ngai, elingi bino kokende mpo na kobunda na bango?",
                "45": "Mpe sikawa nalobi epayi na yo, molingami ndeko na ngai ya mobali Moroni, ete namona naino te mpiko ya monene boye, te, te na kati ya Banefi nyonso.",
                "46": "Mpo lokola nabiangaka ntango nyonso bango bana mibali na ngai (mpo nyonso bazalaki bilenge mpenza) kutu boye balobaki epayi na ngai: Tata, tala Nzambe na biso azali elongo na biso, mpe akopesa te nzela ete tokweya; boye tika tokende; tolingaki te bandeko na biso soki batikaka biso nie; boye tika tokende, mbele bakolonga limpinga ya Atipusi.",
                "47": "Sikawa batikalaka nanu kobunda te, kasi bazalaki kobanga liwa te; mpe bazalaki kokanisa bonsomi ya batata na bango mingi koleka bomoi na bango; iyo, bateyamaki epayi na bamama na bango, ete soki batientembe te, Nzambe akobikisa bango.",
                "48": "Mpe bayebisaki epayi ngai maloba ya bamama na bango, kolobaka: Totie ntembe te ete bamama na biso bayebaki yango.",
                "49": "Mpe esalemaki ete nazongaki elongo na bana mibali nkoto mibale na ngai mpo na kobunda na Balamani baoyo balandaki biso. Mpe sikawa tala, mampinga ya Atipusi ekangaki bango, mpe etumba moko ya nsomo ebandaki.",
                "50": "Limpinga ya Atipusi elembaki, mpo batambolaki nzela molai na ntaka ya mwa ntango moke, bakomaki penepene na kokweya kati na maboko ya Balamani; mpe soki nazongaki te elongo na nkoto mibale na ngai balingaki kokokisa ntina na bango.",
                "51": "Mpo Atipusi akweyaki na mompanga, mpe mingi ya bakambi na ye, na ntina ya bolembi na bango, oyo esalemaki mpo na mbangu ya botamboli na bango—boye bato ya Atipusi, lokola babulunganisamaki na ntina ya bokwei ya bakambi na bango, babandaki kozonga nsima liboso ya Balamani.",
                "52": "Mpe esalemaki ete Balamani bazwaki mpiko, mpe babandaki kolanda bango; mpe boye ezalaki Balamani kolandaka bango na mpiko monene ntango Elamani ayelaki nsima na bango elongo na nkoto mibale na ye, mpe babandaki koboma bango mpenza, na lolenge ete limpinga mobimba ya Balamani etelemaki mpe ebalukelaki Elamani.",
                "53": "Sikawa ntango emonaki bato ya Atipusi ete Balamani bapesaki bango mokongo, basangisaki bato na bango esika moko mpe bayelaki lisusu Balamani na nsima.",
                "54": "Mpe sikawa esalemaki ete biso, bato ya Nefi, bato ya Atipusi, mpe ngai elongo na nkoto mibale na ngai, tozingaki Balamani, mpe tobomaki bango; iyo, mpenza ete basengisamaki kopesa bibundeli na bango ya bitumba mpe lisusu bango moko lokola bato ya boloko ya etumba.",
                "55": "Mpe sikawa esalemaki ete ntango bamitikaki bango moko epayi na biso, tala, natangaki bilenge mibali wana oyo babundaki elongo na ngai, kobangaka mbele mingi na bango babomamaki.",
                "56": "Kasi tala, na bosepeli monene na ngai, ezalaki na moto moko te kati na bango oyo akweyaki na mabele; iyo, mpe babundaki lokola soki na bokasi ya Nzambe; iyo, bato bayebanaki soki moke te mpo na kobundaka na bokasi ya kokamwa ya lolenge oyo; mpe na nguya makasi ya lolenge oyo bakweyaki likolo ya Balamani, ete babangisaki bango; mpe mpo na ntina oyo Balamani bamipesaki bango moko lokola bato ya boloko ya etumba.",
                "57": "Mpe lokola tozalaki na esika te mpo na bato na biso ya boloko, ete tokoka kokengela bango mpo na kobatela bango uta na mampinga ya Balamani, boye totindaki bango na mboka ya Zalayemila, mpe ndambo ya bato wana ya Atipusi baoyo babomamaki te, elongo na bango; mpe baoyo batikalaki nakamataki mpe nasangisaki bango na bilenge na ngai ya Baamoni, mpe tokamataki botamboli na biso kozongaka na engumba ya Yuda."
            },
            "57": {
                "1": "Mpe sikawa esalemaki ete nazwaki mokanda moko ya Amoloni, mokonzi, kolobaka ete soki natiki bato wana ya boloko ya etumba baoyo tokamataki ete akotikela biso engumba ya Atipala.",
                "2": "Kasi natindaki mokanda epayi ya mokonzi, ete toyebaki malamu basoda na biso bakokaki mpo na kokamata engumba ya Atipala na bokasi na biso; mpe na kopesaka bato na biso ya boloko mpo na engumba wana tomoni biso moko tozangi bwania, mpe ete tokotika bobele bato na biso ya boloko na bokabolani.",
                "3": "Mpe Amoloni aboyaki mokanda na ngai, mpo alingaki te kakobolana bato ya boloko; boye tobandaki komilengela mpo na kokende kobundisa engumba ya Atipala.",
                "4": "Kasi bato ya Atipala batikaki engumba, mpe bakimaki na bingumba na bango mosusu, oyo bazwaki, mpo na kolendisa yango; mpe boye engumba ya Atipala ekweyaki na maboko na biso.",
                "5": "Mpe boye esilaki mobu ya ntuku mibale na mwambe ya boyangeli ya basambisi.",
                "6": "Mpe esalemaki ete na ebandeli ya mobu ya ntuku mibale na libwa, tozwaki bobakisi ya bilei, mpe lisusu bobakisi mpo na limpinga na biso, uta na mboka ya Zalayemila, mpe uta na mboka nzinganzinga mpembeni, na motango ya bato nkoto motoba, kobakisa na ntuku motoba ya bana mibali ya Baamoni oyo bayaki mpo na kosangana na bandeko na bango, na ngai lingomba ya moke ya nkoto mibale. Mpe sikawa tala, tozalaki makasi, iyo, mpe tozalaki lisusu na ebele ya bilei oyo bimemamaki epayi na biso.",
                "7": "Mpe esalemaki ete ezalaki mposa na biso ete tobunda etumba moko na limpinga oyo etiamaki mpo na kobatela engumba ya Kumeni.",
                "8": "Mpe sikawa tala, nakolakisa epayi na yo ete kala mingi te tokokisaki mposa na biso; iyo, elongo na basoda na biso ya makasi, soki te elongo na ndambo ya basoda na biso ya makasi, tozingaki, na butu, engumba ya Kumeni, mwa moke liboso ete bazwa bobakisi ya bilei.",
                "9": "Mpe esalemaki ete totiaki nganda nzinganzinga mpembeni na engumba mpo na butu mingi; kasi tolalaki likolo ya mipanga na biso, mpe totiaki bakengeli, ete Balamani bakoka te koya likolo na biso na butu mpe koboma biso, oyo bamekaki kosala yango mbala mingi; kasi mbala mingi lokola bamekaki yango makila na bango matangisamaki.",
                "10": "Nsima ya mwa ntango biloko na bango ya kolia biyaki, mpe bazalaki penepene na kokota na engumba na butu. Mpe biso, na esika ya kozalaka Balamani, tozalaki Banefi; boye, tokamataki bango mpe biloko na bango ya kolia.",
                "11": "Mpe atako Balamani bakatamaki uta na lisalisi na bango na lolenge oyo, bazalaki naino na mokano ya kosimba engumba; boye ekomaki likambo elongobani ete tokamata biloko ya kolia wana mpe totinda yango na mboka ya Yuda, mpe epayi ya bato na biso ya boloko na mboka ya Zalayemila.",
                "12": "Mpe esalemaki ete mikolo mingi te elekaki yambo Balamani babanda kobungisa elikya nyonso ya kozwa lisalisi; boye batikaki engumba na maboko na biso; mpe boye tokokisaki miango na biso na kozwaka engumba ya Kumeni.",
                "13": "Kasi esalemaki ete bato na biso ya boloko bazalaki na motango monene mpenza ete, ata bonene ya motango na biso, tosengisamaki kosalela mampinga na biso nyonso mpo na kokengele bango, soki te koboma bango.",
                "14": "Mpo tala, bazalaki kobima na motango monene, mpe bazalaki kobunda na mabanga, mpe na biteni ya nzete, to eloko nyonso bakokaki kozwa na maboko na bango, na lolenge ete tobomaki koleka nkoto mibale kati na bango nsima ya komitika bango moko bato ya boloko ya etumba.",
                "15": "Boye ekomaki likambo elongobani mpo na biso, ete totia nsuka na bomoi na bango, soki te tokengele bango, mompanga na loboko, kokitaka na mboka ya Zalayemila; mpe lisusu biloko na biso ya kolia ezalaki lisusu kokoka mpo na bato na biso moko, ata oyo tokamataki uta na Balamani.",
                "16": "Mpe sikawa, na bizalela wana ya kokoso, ekomaki likambo moko ya mpasi mpenza mpo na kozwa mokano mpo na oyo etali bato oyo ya boloko ya etumba; kasi, tozwaki mokano ya kotinda bango na mboka ya Zalayemila; boye toponaki ndambo ya bato na biso, mpe topesaki bango mokumba likolo ya bato na biso ya boloko mpo na kokende na mboka ya Zalayemila.",
                "17": "Kasi esalemaki ete na mokolo ya nsima bazongaki. Mpe sikawa tala, totunaki bango mpo na oyo etali bato ya boloko te; mpo tala, Balamani babandaki kobundisa biso, mpe bazongaki na ntango esengeli mpo na kobikisa biso uta na kokweya na maboko na bango. Mpo tala, Amoloni atindaki bobakisi ya sika ya bilei mpe lisusu limpinga ya bato ya motango monene mpo na kosalisa bango.",
                "18": "Mpe esalemaki ete bato wana oyo totindaki elongo na bato ya boloko bakomaki na ntango esengeli mpo na kotelemisa bango, lokola ezalaki bango penepene na kolonga biso.",
                "19": "Kasi tala, lingomba ya bato na ngai ya nkoto mibale na ntuku motoba babundaki na bozangi kobanga mingi koleka; iyo, bazalaki ngwi liboso ya Balamani, mpe bapesaki liwa epayi na bango nyonso oyo batelemelaki bango.",
                "20": "Mpe lokola ndambo etikalaki ya limpinga na biso ezalaki penepene na kozonga nsima liboso ya Balamani, tala, baye nkoto mibale na ntuku motoba bazalaki ngwi mpe molende.",
                "21": "Iyo, mpe batosaki mpe babatelaki mpo na kokokisa liloba nyonso ya etinda na sikisiki; iyo, mpe kutu esalemelaki bango engebene na bondimi na bango, mpe namikundolaki maloba oyo balobaki epayi na ngai ete bamama na bango bateyaki bango.",
                "22": "Mpe sikawa tala, ezalaki bana mibali na ngai oyo, mpe bato wana oyo baponamaki mpo na komema bato ya boloko, bango nde tosengeli kopesa elonga oyo monene; mpo ezalaki bango oyo babetaki Balamani; boye babenganamaki nsima na engumba ya Mati.",
                "23": "Mpe tosimbaki engumba na biso ya Kumeni, mpe tobebisamaki nyonso te na mompanga; nzokande, toyokaki mpasi mpo na kobungisa bato mingi.",
                "24": "Mpe esalemaki ete esilaki Balamani kokima, napesaki sasaipi mibeko ete bato na ngai oyo bazokaki bakamatama uta na kati ya bakufi, mpe nasalaki ete mpota na bango ekangisama na bilamba.",
                "25": "Mpe esalemaki ete ezalaki na basoda nkama mibale, uta na nkoto mibale na ntuku motoba ya bato na ngai, baoyo bamiyebaki lisusu te na ntina ete babungisaki makila; nzokande, engebene na bolamu ya Nzambe, mpe na bokamwi monene na biso, mpe lisusu bosepeli ya limpinga na biso mobimba, ezalaki na moto moko te na bango oyo awaki; iyo, mpe ezalaki na moto moko na kati na bango oyo azwaki mpota mingi te.",
                "26": "Mpe sikawa, bobateli na bango ezalaki likambo ya kokamwa na limpinga na biso mobimba, iyo, ete babatelamaki ntango ezalaki na nkoto moko ya bandeko na biso baoyo babomamaki. Mpe totii yango mpenza na nguya ya makamwisi ya Nzambe, na ntina ya bondimi na bango ya koleka na oyo bateyamaki na kondima—ete ezali na Nzambe moko ya boyengebene, mpe moto nyonso oyo atiaki ntembe te, ete babatelamaki na nguya na ye ya kokamwa.",
                "27": "Sikawa oyo ezalaki bondimi na bango oyo nalobelaki; bazali bilenge, mpe makanisi na bango ezali ngwi, mpe batielaki Nzambe motema na bango ntango nyonso.",
                "28": "Mpe sikawa esalemaki ete esilaki biso boye kosalisa bato na biso baoyo bazokaki, mpe kokunda lisusu bakufi na biso mpe bakufi ya Balamani, oyo bazalaki mingi, tala, totunaki Gidi mpo na oyo etali bato ya boloko oyo babandaki kokita na mboka ya Zalayemila elongo na bango.",
                "29": "Sikawa Gidi azalaki kapitene mokonzi na lingomba oyo eponamaki mpo na kokengela bango na mboka yango.",
                "30": "Mpe sikawa, oyo ezali maloba oyo Gidi alobaki epayi na ngai: Tala, tobandaki kokita na mboka ya Zalayemila elongo na bato na biso ya boloko. Mpe esalemaki ete tokutanaki na banongi ya mampinga na biso, baoyo batindamaki libanda kokengela nganda ya Balamani.",
                "31": "Mpe bagangaki epayi na biso, kolobaka—Tala, mampinga ya Balamani ezali kotambolaka kokende epayi na engumba ya Kumeni; mpe tala, bakobundisa bango, iyo, mpe bakobebisa bato na biso.",
                "32": "Mpe esalemaki ete bato na biso ya boloko bayokaki bogangi na bango, oyo esalaki ete bango bazwa mpiko; mpe babandaki kotomboka na biso.",
                "33": "Mpe esalemaki ete na ntina ya botomboki na bango tosalaki ete mipanga na biso miya likolo na bango. Mpe esalemaki ete lokola moto moko bakimaki uta na mipanga na biso, na oyo wapi, motango monene na bango babomamaki; mpe baoyo batikalaki bapanzanaki mpe bakimaki uta na biso.",
                "34": "Mpe tala, ntango ekimaki bango mpe tokokaki kokanga bango te, tokamataki botamboli na biso na lombangu epayi na engumba ya Kumeni; mpe tala, tokomaki na ntango esengeli ete tokokaki kosalisa bandeko na biso na kobatelaka engumba.",
                "35": "Mpe tala, tobikisami lisusu uta na maboko ya banguna na biso. Mpe nkombo ya Nzambe na biso epambolami; mpo tala, ezali ye oyo abikisi biso; iyo, oyo asali likambo monene oyo mpo na biso.",
                "36": "Sikawa esalemaki ete ntango eyokaki ngai, Elamani, maloba oyo ya Gidi, natondisamaki na bosepeli mingi koleka na ntina ya bolamu ya Nzambe na kobatelaka biso, ete tokokaki te nyonso kowa; iyo, mpe natie motema ete milimo na bango oyo babomamaki mikotaki kati na bopemi ya Nzambe na bango."
            },
            "58": {
                "1": "Mpe tala, sikawa esalemaki ete ntina na biso ya nsima ezalaki kozwa engumba ya Mati; kasi tala, nzela ezalaki te ete tokoka kobimisa bango uta na engumba yango na lingomba na biso ya bato moke. Mpo tala, bamikundolaki oyo wana tosalaki kino sikawa; yango wana tokokaki te kobimisa bango uta na bisika na bango ya makasi.",
                "2": "Mpe bango bazalaki mingi mpenza koleka limpinga na biso ete tomekaki te kokende kobanda kobundisa bango na bisika na bango ya makasi.",
                "3": "Iyo, mpe ekomaki likambo elongobani ete tosalela bato na biso mpo na kosimba biteni wana ya mboka oyo tokamataki lisusu na bozwi na biso; boye ekomaki likambo elongobani ete tozela, ete tokoka kozwa bokasi mosusu uta na mboka ya Zalayemila mpe lisusu bobakisi ya bilei ya sika.",
                "4": "Mpe esalemaki ete natindaki boye bantoma epayi ya mokambi etuka ya mboka na biso, mpo na koyebisa ye oyo etali makambo ya bato na biso. Mpe esalemaki ete tozelaki kozwa bilei mpe bokasi uta na mboka ya Zalayemila.",
                "5": "Kasi tala, oyo epesaki biso bobele litomba ya moke; mpo Balamani bazalaki mpe lokola kozwa mokolo na mokolo bokasi monene, mpe lisusu bilei mingi; mpe boye nde ezalaki bizalela na biso na eleko oyo ya ntango.",
                "6": "Mpe Balamani bazalaki koya elulu mpo na kobundisa biso mbala na mbala, kozalaka na mokano na mayele mpo na kobebisa biso; nzokande tokokaki te koya kobunda na bango, na ntina ya bibombelo mpe bisika na bango ya makasi.",
                "7": "Mpe esalemaki ete tozelaki na bizalela oyo ya kokoso mpo na ntaka ya sanza mingi, kutu kino tokomaki penepene na kowa mpo na mposa ya bilei.",
                "8": "Kasi esalemaki ete tozwaki bilei, oyo bikengelamaki mpe bimemamaki epayi na biso na limpinga ya bato nkoto mibale mpo na lisalisi na biso; mpe oyo ezali lisalisi nyonso oyo tozwaki, mpo na kobatela biso moko mpe ekolo na biso uta na bokwei kati na maboko ya banguna na biso, iyo, mpo na kowela na monguna oyo kani motuya ekokaki kotangama te.",
                "9": "Mpe sikawa ntina ya matata na biso, soki te ntina nini batindaki te bokasi mosusu ya kobakisa epayi na biso, toyebaki te; boye toyokaki mpasi mpe totondaki lisusu na bobangi, kobangaka ete na nzela moko to mosusu masambisi ya Nzambe maya likolo ya mboka na biso, mpo na bokwei mpe bobebisami na biso nie.",
                "10": "Boye tosopaki mitema na biso na losambo epayi ya Nzambe, ete alinga kolendisa biso mpe kobikisa biso uta na maboko ya banguna na biso, iyo, mpe lisusu kopesa biso bokasi ete tokoka kosimba bingumba na biso, mpe mboka na biso, mpe bozwi na biso, mpo na lisalisi ya bato na biso.",
                "11": "Iyo, mpe esalemaki ete Nkolo Nzambe na biso abimelaki biso na bilaka ya sikisiki ete akobikisa biso; iyo, na lolenge ete apesaki liloba ya kimia na milimo na biso, mpe apesaki epayi na biso bondimi monene, mpe asalaki ete tolikya mpo na bokangoli na biso na ye.",
                "12": "Mpe tozwaki mpiko elongo na basoda mike na biso baye tozwaki, mpe tozalaki na ngwi na mokano moko ya kolonga banguna na biso, mpe kobatela mboka na biso, mpe bozwi na biso, mpe basi na biso, mpe bana na biso, mpe likambo ya lipanda na biso.",
                "13": "Mpe boye tokendaki na bokasi na biso nyonso kobunda na Balamani, baoyo bazalaki na engumba ya Mati; mpe totelemisaki biema na biso penepene na ngambo ya esobe, oyo ezalaki penepene na engumba yango.",
                "14": "Mpe esalemaki ete na mokolo ya nsima, ete ntango Balamani bamonaki ete tozalaki na ndelo ya esobe oyo ezalaki penepene na engumba, batindaki banongi na bango nzinganzinga mpembeni na biso ete bakoka kobombola motango mpe bokasi ya mampinga na biso.",
                "15": "Mpe esalemaki ete ntango bamonaki ete tozalaki na bokasi te engebene na motango na biso, mpe kobangaka ete tokata bango lisalisi na bango longola se soki bayei kobunda na biso mpe koboma biso, mpe lisusu kobanzaka ete bakokoka na mpasi te kobebisa biso elongo na mampinga na bango ya motango monene, boye babandaki komilengela mpo na koya kobunda na biso etumba.",
                "16": "Mpe emonaki biso ete bazalaki komilengela mpo na kobima kobunda na biso, tala, nasalaki ete Gidi, elongo na motango moke ya bato, abombana na esobe, mpe lisusu ete Teomina mpe motango moke ya bato babombana na esobe lokola.",
                "17": "Sikawa Gidi mpe bato na ye bazalaki na loboko ya mobali mpe basusu na loboko ya mwasi; mpe ntango esilaki bango kobombana, tala, natikalaki, elongo na ndambo etikali ya mampinga na ngai, na esika se moko wana wapi totelemisaki yambo biema na biso mpo na ntango oyo Balamani bakobima mpo na kobunda.",
                "18": "Mpe esalemaki ete Balamani babimaki elongo na limpinga na bango ya motango monene mpo na kobunda na biso. Mpe ntango bayaki mpe lokola bazalaki mpembeni na kokweya likolo na biso elongo na mompanga, nasalaki ete bato na ngai, oyo bazalaki elongo na ngai, babombana kati na esobe.",
                "19": "Mpe esalemaki ete Balamani balandaki biso nsima na lombangu lonene, mpo bazalaki na mposa mpenza ya kokanga biso ete bakoka koboma biso; boye balandaki biso kati na esobe; mpe tolekaki mpembeni katikati na Gidi mpe Teomina, mpenza ete babombolaki bango te na Balamani.",
                "20": "Mpe esalemaki ete ntango Balamani balekaki mpembeni, soki te ntango elekaki limpinga mpembeni, Gidi mpe Teomina batelemaki uta na bisika na bango ya bobombani, mpe bakataki banongi ya Balamani ete bazonga na engumba te.",
                "21": "Mpe esalemaki ete ntango bakataki bango, bakimaki na engumba mpe bakweyaki likolo ya bakengeli baoyo batikalaki mpo na kokengele engumba, na lolenge ete babebisaki bango mpe bakamataki engumba.",
                "22": "Sikawa oyo esalemaki mpo Balamani bapesaki nzela ete limpinga na bango mobimba, longola se bobele bakengeli bake, bakambama mosika kati na esobe.",
                "23": "Mpe esalemaki ete na nzela oyo Gidi mpe Teomina bakamataki bisika na bango ya makasi. Mpe esalemaki ete tokamataki nzela na biso, nsima ya kotambola mingi na esobe epayi na mboka ya Zalayemila.",
                "24": "Mpe emonaki Balamani ete bazalaki kotambolaka epayi na mboka ya Zalayemila, babangaki mingi koleka, mbele ezalaki na mwango moko mpo na kokamba bango na bobebisami; boye babandaki komibendana kati na esobe lisusu, iyo, kutu kozonga na nzela se moko wana bayelaki.",
                "25": "Mpe tala, ezalaki butu mpe batelemisaki biema na bango, mpo bakapiteni bakonzi ya Balamani babanzaki ete Banefi balembaki na ntina ya botamboli na bango; mpe babanzaki ete babenganaki limpinga na bango mobimba boye batiaki makanisi te mpo na oyo etali engumba ya Mati.",
                "26": "Sikawa esalemaki ete eyaki butu, nasalaki ete bato na ngai balala te, kasi batambola liboso na nzela mosusu epayi na mboka ya Mati.",
                "27": "Mpe na ntina ya botamboli oyo na biso na ntango ya butu, tala, na mokolo ya nsima tozalaki epayi mosika koleka Balamani, na lolenge ete tokomaki liboso na bango na engumba ya Mati.",
                "28": "Mpe boye esalemaki, ete na mayele oyo tokamataki engumba ya Mati na kozangaka bosopi makila.",
                "29": "Mpe esalemaki ete ntango ekomaki mampinga ya Balamani penepene na engumba, mpe emonaki bango ete tomilengelaki mpo na kokutana na bango, bakamwaki mingi koleka mpe batondaki na bobangi monene, na lolenge ete bakimaki kati na esobe.",
                "30": "Iyo, mpe esalemaki ete mampinga ya Balamani bakimaki libanda ya eteni oyo ya mboka. Kasi tala, bamemaki elongo na bango basi mpe bana mingi libanda ya mboka.",
                "31": "Mpe bingumba wana oyo ekamatamaki na maboko ya Balamani, ezali nyonso na yango na eleko oyo na bozwi na biso; mpe batata na biso mpe basi na biso mpe bana na biso bazali kozongaka epayi na bango, nyonso longola se bango oyo bakamatamaki bato ya boloko mpe baoyo bamemamaki na Balamani.",
                "32": "Kasi tala, mampinga na biso ezali moke mpo na kosimba bingumba ya motango moko monene mpe bozwi ya monene bongo.",
                "33": "Kasi tala, totii motema na Nzambe na biso oyo apesaki biso elonga likolo ya bamboka wana, na lolenge ete tozwaki bingumba wana mpe bamboka wana, oyo ezalaki ya biso moko.",
                "34": "Sikawa toyebi te ntina ete mbulamatari epesi biso te makasi mingi; mpe bato oyo bamataki epayi na biso bayebaki te ntina nini tozwaki bokasi monene koleka te.",
                "35": "Tala, tokanisi ete soki bozwaki elonga te, mpe bobendi mosika basoda kati na eteni oyo ya mboka; soki bongo, tozali na ntina ya koyima-yima te.",
                "36": "Mpe soki ezali bongo te, tala, tozali kobanga ete ezali na boko bokabwani kati na mbulamatari, ete batindi bato mingi koleka mpo na lisalisi na biso te; mpo toyebi ete bazali na motango monene koleka oyo wana batindaki.",
                "37": "Kasi, tala, likambo ezali te—totii motema ete Nzambe akobikisa biso, ata bolembi ya mampinga na biso, iyo, mpe akobikisa biso uta na maboko ya banguna na biso.",
                "38": "Tala, oyo ezali mobu ya ntuku mibale na libwa, na eleko ya nsuka mpenza, mpe tozwi mboka na biso; mpe Balamani bakimi na mboka ya Nefi.",
                "39": "Mpe bana mibali bana ya bato ya Amona, oyo nalobelaki mingi, bazali elongo na ngai na engumba ya Mati; mpe Nkolo asalisi bango, iyo, mpe abateli bango uta na bokwei na mompanga, na lolenge ete kutu moto moko te abomamaki.",
                "40": "Kasi tala, bazoki mpota mingi; nzokande batelemi ngwi kati na lipanda wana na nzela ya oyo wapi Nzambe akomisaki bango bansomi; mpe bazali sikisiki na komikundolaka Nkolo Nzambe ya bango mokolo na mokolo; iyo, batosaki kobomba meko na ye, mpe masambisi na ye, mpe mitindo na ye ntango nyonso; mpe bondimi na bango ezali makasi na masakoli matali makambo oyo ekoya.",
                "41": "Mpe sikawa, ndeko molingami na ngai, Moroni, tika Nkolo Nzambe na biso, oyo asikoli biso mpe akomisi biso bansomi, abatela yo ntango nyonso na miso na ye; iyo, mpe tika asunga bato oyo, kutu ete okoka kozwa elonga na kokamataka bozwi nyonso oyo Balamani bakamataki uta na biso, oyo ezalaki mpo na lisalisi na biso. Mpe sikawa, tala, nakangi mokanda na ngai. Nazali Elamani, mwana mobali ya Alma."
            },
            "59": {
                "1": "Sikawa esalemaki ete na mobu ya ntuku misato ya boyangeli ya basambisi likolo ya bato ya Nefi, esilaki Moroni kozwa mpe kotanga mokanda ya Elamani, asepelaki mpenza na ntina ya bolamu, iyo, elonga koleka oyo Elamani azwaki, na kozwaka bamboka oyo ebungaki.",
                "2": "Iyo, mpe asalaki ete eyebana epayi ya bato na ye nyonso, na mboka mobimba nzinganzinga mpembeni na ndambo mpe na wapi azalaki, ete bakoka kosepela lokola.",
                "3": "Mpe esalemaki ete atindaki sasaipi mokanda moko epayi ya Pawolani, mpe azalaki na mposa ete asangisa bato esika moko mpo na kolendisa Elamani, soki te mampinga ya Elamani, na lolenge ete akoka na mpasi te kosimba eteni wana ya mboka oyo alongaki kozwa lisusu na lolenge ya kokamwa.",
                "4": "Mpe esalemaki ete etindaki Moroni mokanda oyo na mboka ya Zalayemila, abandaki lisusu kosala mwango moko ete akoka kozwa ndambo etikali ya bozwi na bango mpe bingumba oyo Balamani bakamataki uta na bango.",
                "5": "Mpe esalemaki ete wana ezalaki Moroni boye komilengela mpo na kokende kobunda etumba na Balamani, tala, bato ya Nefiya, oyo basanganaki elongo uta na engumba ya Moroni mpe engumba ya Lehi mpe engumba ya Moliantoni, babundisamaki na Balamani.",
                "6": "Iyo, kutu bango oyo basengisamaki mpo na kokima uta na mboka ya Mati, mpe uta na mboka nzinganzinga mpembeni, bayaki mpe basanganaki na Balamani na eteni oyo ya mboka.",
                "7": "Mpe lokola bazalaki boye na motango monene koleka, iyo, mpe lokola bazwaki bokasi mokolo na mokolo, na etinda ya Amoloni babelemaki mpo na kobunda na bato ya Nefiya, mpe babandaki koboma bango na bobomi monene koleka.",
                "8": "Mpe mampinga na bango ezalaki na motango monene mpenza ete ndambo etikali ya bato ya Nefiya basengelaki kokima liboso na bango; mpe bayaki kutu mpe basanganaki na limpinga ya Moroni.",
                "9": "Mpe sikawa lokola ebanzaki Moroni ete esengelaki kotinda bato na engumba ya Nefiya, mpo na kosalisa bato ete basimba engumba, mpe lokola ayebaki ete ezalaki petepete mingi kobatela engumba uta na bokwei kati na maboko ya Balamani koleka kokamata yango lisusu uta na bango, ye abanzaki ete bakosimba na mpasi te engumba wana.",
                "10": "Boye abatelaki basoda na ye nyonso mpo na kosimba bisika wana oyo abotolaki.",
                "11": "Mpe sikawa, emonaki Moroni ete engumba ya Nefiya ebungaki ayokaki mawa mingi koleka, mpe abandaki kokoma na ntembe, na ntina ya nkuna ya bato, soki ekozala ete bakokweya te kati na maboko ya bandeko na bango.",
                "12": "Sikawa ezalaki bongo na bakapiteni bakonzi nyonso na ye. Bakomaki na ntembe mpe bakamwaki lisusu na ntina ya nkuna ya bato, mpe oyo na ntina ya elonga ya Balamani likolo na bango.",
                "13": "Mpe esalemaki ete Moroni asilikaki na mbulamatari, mpo batalaki mpamba likambo etali bonsomi ya ekolo na bango."
            },
            "60": {
                "1": "Mpe esalemaki ete akomaki lisusu na mokambi ya etuka, oyo azalaki Pawolani, mpe oyo ezali maloba oyo akomaki, kolobaka: Tala, natindi mokanda na ngai na Pawolani, na engumba ya Zalayemila, oyo azali mosambisi mokonzi mpe mokambi etuka likolo ya mboka, mpe lisusu na nyonso oyo baponamaki na bato oyo mpo na koyangela mpe kokamba makambo ya etumba oyo.",
                "2": "Mpo tala, nazali na mwa moke ya kolobela bango lokola na nzela ya bokweisi; mpo tala, yo moko oyebi ete oponamaki mpo na kosangisa bato esika moko, mpe kopesa bango manduki ya mipanga, mpe ya nsendo, mpe ndenge nyonso ya bibundeli ya bitumba ya ndenge na ndenge, mpe kotinda bango mpo na kobunda na Balamani, na biteni nyonso wapi bakoya kati na mboka na biso.",
                "3": "Mpe sikawa tala, nalobi epayi na yo ete ngai moko, mpe lisusu bato na ngai, mpe lisusu Elamani mpe bato na ye, toyoki mpasi mingi koleka; iyo, kutu nzala, mposa ya mai, mpe bolembi, mpe ndenge nyonso ya mitungisi ya ndenge na ndenge.",
                "4": "Kasi tala, soki oyo ezalaki nyonso toyokelaki mpasi tolingaki te koyima-yima to komilela-lela.",
                "5": "Kasi tala, monene ezalaki bobomi na kati ya bato na biso; iyo, nkoto na nkoto bakwei na mompanga, nzokande elingaki kozala lolenge mosusu soki otindaki epayi na mampinga na biso bokasi mpe lisalisi ya kokoka mpo na bango. Iyo, likambo oyo botali biso mpamba ezali monene.",
                "6": "Mpe sikawa tala, tozali na mposa ya koyeba ntina ya likambo monene oyo botali biso mpamba; iyo, tozali na mposa ya koyeba ntina ya ezalela na bino ya bozangi makanisi.",
                "7": "Ekoki bino kokanisa kofanda likolo ya kiti ya bokonzi na bino na ezalela moko ya bolole ya bozangi makanisi, wana ezali banguna na bino kopanzaka mosala ya liwa nzinganzinga na bino? Iyo, wana ezali bango kobomaka nkoto na nkoto ya bandeko na bino—",
                "8": "Iyo, kutu baoyo batalelaki bino mpo na bobatelami, iyo, batiaki bino na esika ete bokoka kosalisa bango, iyo, bokokaki kotinda mampinga epayi na bango, mpo na kolendisa bango, mpe kobikisa nkoto na nkoto na bango uta na kokweya na mompanga.",
                "9": "Kasi tala, oyo ezali nyonso te—bopimeli bango bilei na bino, na lolenge ete mingi babundaki mpe babimisaki makila na bango kino na liwa na ntina ya mposa monene bazalaki na yango mpo na bolamu ya bato oyo; iyo, mpe oyo basalaki yango ntango ezalaki bango penepene na kowa na nzala, na ntina ya likambo monene koleka oyo ya bino ete botali bango mpamba.",
                "10": "Mpe sikawa, bandeko balingami na ngai—mpo bosengelaki kolingama; iyo, mpe bosengelaki komilamusa na molende mingi koleka mpo na bolamu mpe bonsomi ya bato oyo; kasi tala, botalaki bango mpamba na lolenge ete makila ya nkoto na nkoto ekoya likolo ya mitu na bino mpo na bobekoli; iyo, mpo oyo eyebani epayi ya Nzambe ezalaki koganga nyonso na bango, mpe mpasi nyonso na bango—",
                "11": "Tala, ekoki bino kobanza ete bofanda likolo ya kiti ya bokonzi na bino, mpe na ntina ya bolamu mingi koleka ya Nzambe bosala eloko te mpe abikisa bino? Tala, soki bobanzaki oyo bobanzaki na mpamba.",
                "12": "Ezali bino kobanza ete, mpo mingi mpenza ya bandeko na bino babomami ezali na ntina ya nkuna na bango? Nalobi epayi na bino, soki bobanzaki oyo, bobanzaki na mpamba; mpo nalobi epayi na bino, ezali na mingi baoyo bakwei na mompanga; mpe tala ezali mpo na bokwei na yo;",
                "13": "Mpo Nkolo apesaka nzela ete moto ya sembo abomama ete boyengebene mpe bosambisi na ye ekoka koya likolo ya moto ya nkuna; boye bosengeli te kobanza ete basembo babungi mpo babomami; kasi tala, bakoti kati na bopemi ya Nkolo Nzambe na bango.",
                "14": "Mpe sikawa tala, nalobi epayi na bino, nazali kobanga mingi koleka ete masambisi ya Nzambe maya likolo ya bato oyo, na ntina ya goigoi koleka na bango, iyo, kutu goigoi ya mbulamatari na biso, mpe bopoto monene koleka boye epayi na bandeko na bango, iyo, epayi na bango oyo babomamaki.",
                "15": "Mpo, soki ezalaka te mpo na nkuna oyo ebandaki yambo na moto na biso, tokokaki kotelemela banguna na biso ete bakokaki te kozwa nguya likolo na biso.",
                "16": "Iyo, soki ezalaka te mpo na etumba oyo ebimaki na kati na biso; iyo, soki ezalaka te mpo na bato ya mokonzi, baoyo basalaki ete makila mingi mpenza masopana na kati na biso moko; iyo, na ntango tozalaki kowela na kati na biso moko, soki tosangisaka bokasi na biso lokola tosalaki kino sikawa; iyo, soki ezalaka te mpo na mposa ya nguya mpe likoki oyo bato wana ya mokonzi bazalaki na yango likolo na biso; soki bakangamaki na ntina ya bonsomi na biso, mpe na bomoko elongo na biso, mpe soki bakendaki kobunda na banguna na biso, na esika ya kokamata mipanga na bango mpo na kobunda na biso, oyo ezalaki ntina ya bosopi makila mingi mpenza na kati na biso moko; iyo, soki tokendeka kobunda na bango na makasi ya Nkolo, tolingaki kopanza banguna na biso, mpo elingaki kosalema, engebene na bokokisi ya liloba na ye.",
                "17": "Kasi tala, sikawa Balamani bazali kobundisa biso, kokamataka mboka na biso, mpe bazali kobomaka bato na biso na mompanga, iyo, basi na biso mpe bana na biso, mpe lisusu komemaka bango bakangemi mosika, kosalaka ete bayoka mpasi ya ndenge nyonso ya mitungisi, mpe oyo na ntina ya nkuna monene na bango oyo bazali kolukaka nguya mpe likoki, iyo, kutu bato wana ya mokonzi.",
                "18": "Kasi mpo na nini esengeli ngai koloba mingi mpo na oyo etali likambo yango? Mpo toyebi te kasi ekoki kozala ete bino moko bozali kolukaka likoki. Toyebi te kasi ekoki kozala ete bozali lokola bato oyo batekaki ekolo na biso.",
                "19": "Soki te ezali ete botali biso mpamba mpo bozali na motema ya ekolo na biso mpe bozingami na bokengi, ete bosali te ete bilei bitindama epayi na biso, mpe lisusu bato mpo na koyeisa mampinga na biso makasi?",
                "20": "Ebosani bino mitindo ya Nkolo Nzambe na bino? Iyo, ebosani bino bokangemi ya batata na biso? Ebosani bino mbala mingi boni tobikisami uta na maboko ya banguna na biso?",
                "21": "Soki te ebanzi bino ete Nkolo akobikisa kaka biso, wana efandi biso likolo ya kiti ya bokonzi na biso mpe tosaleli te mayele oyo Nkolo apesaki epayi na biso?",
                "22": "Iyo, ekofanda bino na goigoi wana ezingami bino na nkoto na nkoto na bango, iyo, mpe zomi na zomi ya nkoto na nkoto ya bato, oyo bafandi lisusu na goigoi, nzokande ezali na nkoto na nkoto nzinganzinga mpembeni na bandelo ya mboka oyo bazali kokweyaka na mompanga, iyo, bazokisami mpe kotangaka makila?",
                "23": "Ebanzi bino ete Nzambe akotala bino lokola bato bazangi elindo ntango efandi bino nie mpe kotala makambo oyo? Tala nalobi epayi na bino Te. Sikawa nalingi bomikundola ete Nzambe alobaki ete kati ya sani ekosukwama yambo, mpe nsima libanda ya sani ekosukwama mpe lokola.",
                "24": "Mpe sikawa, longola se soki boyamboli uta na oyo bosali, mpe bobandi kotelema mpe kosala, mpe kotinda bilei mpe bato epayi na biso, mpe lokola epayi ya Elamani ete akoka kosalisa biteni wana ya ekolo na biso oyo azwi lisusu, mpe ete tokoka mpe lokola kokamata lisusu ndambo etikali ya bozwi na biso na biteni oyo, tala, ekolongobana ete towela lisusu te na Balamani kino tosukoli yambo na sani na biso ya kati, iyo, kutu moto monene ya mbulamatari na biso.",
                "25": "Mpe longola se soki bosaleli mokanda na ngai, mpe bobimi mpe bolakisi epayi na ngai molimo ya solo ya bonsomi, mpe bosali makasi mpo na koyeisa makasi mampinga na biso, mpe kopesa epayi na bango bilei mpo na lisalisi na bango, tala nakotika eteni moko ya bato-nsomi na ngai mpo na kosimba eteni oyo ya mboka na biso, mpe nakotika bokasi mpe mapamboli ya Nzambe likolo na bango, ete nguya mosusu te ekoka kosala na kobundisa bango—",
                "26": "Mpe oyo na ntina ya bondimi na bango koleka, mpe bompikiliki na bango na mikakatano na bango—",
                "27": "Mpe nakoya epayi na bino, mpe soki ezali moko na kati na bino oyo azali na mposa mpo na kozwa bonsomi, iyo, soki kutu ekozala na mwa montentei moko ya bonsomi oyo etikali, tala nakolamusa botomboki na kati na bino, kutu kino bango oyo bazali na mposa ya nguya mpe likoki bakosila.",
                "28": "Iyo, tala nakobanga te nguya na bino to likoki na bino mpe te, kasi ezali Nzambe na ngai nde nakobanga; mpe ezali engebene na mitindo na ye nakokamata mompanga na ngai mpo na kobatela ntina ya ekolo na ngai, mpe ezali na ntina ya mabe na bino ete toyoki mpasi ya bobungisi boike.",
                "29": "Tala ntango ekoki, iyo, ntango ebelemi sikawa, ete longola se soki bosali bino moko mpo na bobateli ya ekolo na bino mpe bana mike na bino, mompanga ya boyengebene modiembeli likolo na bino; iyo, mpe mokokweya likolo na bino mpe mokobimela bino kutu na bobebisami na bino nie.",
                "30": "Tala, nazali kozela lisalisi uta na bino; mpe, longola se soki bosali mpo na libondisi na biso, tala, nakoya epayi na bino, kutu na mboka ya Zalayemila, mpe nakobete bino na mompanga, na lolenge ete bokoka kozala lisusu te na nguya mpo na kopekisa botamboli liboso ya bato oyo mpo na oyo etali ntina ya bonsomi na biso.",
                "31": "Mpo tala, Nkolo akopesa te nzela ete bozala na bomoi mpe bokoma makasi na mabe na bino mpo na kobebisa bato na ye ya sembo.",
                "32": "Tala, ekoki bino kokanisa ete Nkolo akobikisa bino mpe akoya kosambisa Balamani, ntango ezali ete ezali mimesano ya batata na bango oyo ebimisi boyini na bango, iyo, mpe mibakisamaki mbala mibale na baoyo bakabwanaki uta na biso, nzokande mabe na bino ezali mpo na ntina ya bolingo na bino ya nkembo mpe biloko ya mpamba ya mokili?",
                "33": "Boyebi ete bozali kobuka mibeko ya Nzambe, mpe boyebi ete bozali koniata myango na nse ya makolo na bino. Tala, Nkolo alobi epayi na ngai: Soki bango oyo boponaki bakambi bituka na bino bayamboli te uta na masumu na bango mpe mabe na bango, bokomata mpo na kobunda na bango.",
                "34": "Mpe sikawa tala, ngai, Moroni, nasengisami, engebene na liyokani oyo nasali mpo na kobatela mitindo ya Nzambe na ngai; boye nalingi ete bokangama na liloba ya Nzambe, mpe botinda noki epayi na ngai bilei na bino mpe bato na bino, mpe na Elamani mpe lokola.",
                "35": "Mpe tala, soki bosali oyo te nakoya epayi na bino na lombangu; mpo tala, Nzambe akopesa te nzela ete towa na nzala; boye akopesa epayi na biso bilei na bino, kutu soki esengeli kozala na mompanga. Sikawa tala ete bokokisa liloba ya Nzambe.",
                "36": "Tala, nazali Moroni, kapitene mokonzi na bino. Nazali te koluka nguya, kasi kolongola yango. Nazali te koluka lokumu ya mokili, kasi nkembo ya Nzambe na ngai, mpe bonsomi mpe bolamu ya ekolo na ngai. Mpe boye nakangi mokanda na ngai."
            },
            "61": {
                "1": "Tala, sikawa esalemaki ete kala mingi te nsima ete Moroni atinda mokanda na ye epayi ya mokambi ya etuka mokonzi, azwaki mokanda uta na Pawolani, mokambi ya etuka mokonzi. Mpe oyo ezali maloba oyo azwaki:",
                "2": "Ngai, Pawolani, oyo nazali mokambi ya etuka mokonzi ya mboka oyo, natindi maloba oyo epayi ya Moroni, kapitene mokonzi likolo ya mampinga. Tala, nalobi epayi na yo, Moroni, ete nazali te kosepela na mitungisi minene na yo, iyo, esali mpasi na molimo na ngai.",
                "3": "Kasi tala, ezali na bango oyo bazali kosepela na mitungisi na yo, iyo, na lolenge ete batelemi mpo na kotomboka na ngai, mpe lisusu na bato na ngai oyo bazali bato-nsomi, iyo, mpe bango oyo batelemi bazali motango mingi koleka.",
                "4": "Mpe ezali na bango oyo balukaki kobotola kiti ya bosambisi uta na ngai oyo bazali ntina ya mabe monene oyo; mpo basaleli malete minene, mpe bakosi mitema ya bato mingi, oyo ekozala ntina ya mitungisi ya nsomo na kati na biso; balongoli bilei na biso, mpe babangisaki bato na biso bato-nsomi ete baya epayi na yo te.",
                "5": "Mpe tala, babengani ngai libanda liboso na bango, mpe nakimi na mboka ya Gideona, elongo na bato mingi lokola ekokaki ngai komema.",
                "6": "Mpe tala, natindi bosakoli epayi nyonso na eteni oyo ya mboka; mpe tala, bazali kobukana epayi na biso na mokolo na mokolo, kokamata manduki na bango, mpo na bobateli ya ekolo na bango mpe bonsomi na bango, mpe mpo na kobekola mbeba basali biso.",
                "7": "Mpe bayei epayi na biso, na lolenge ete bango oyo batelemaki na kotombokaka na biso batiami na ezalela ya bokebisi, iyo, na lolenge ete babangi biso mpe bameki te kobima mpo na kobunda na biso.",
                "8": "Bakamati mboka, soki te engumba, ya Zalayemila; baponi mokonzi moko likolo na bango, mpe akomi mokanda epayi ya mokonzi ya Balamani, kati na yango asangani na boyokani na ye; na boye wapi boyokanaki andimaki kosimba engumba ya Zalayemila, bosimbi boye wapi abanzaki ekopesa Balamani makoki ya kolonga ndambo etikali ya mboka, mpe akotiama mokonzi likolo ya bato oyo ntango bakolongama na nse ya Balamani.",
                "9": "Mpe sikawa, na mokanda na yo okitisi ngai, kasi likambo ezali te; nasiliki te, kasi nasepeli na bonene ya motema na yo. Ngai, Pawolani, nazali te koluka nguya, longola se kosimba kiti na ngai ya bosambisi ete nakoka kobatela makoki mpe lipanda ya bato na ngai. Molimo na ngai motelemi ngwi na lipanda oyo wapi Nzambe akomisi biso bansomi.",
                "10": "Mpe sikawa, tala, tokotelemela nkuna kutu kino na bosopi makila. Tokosopa te makila ya Balamani soki bakotikala na mboka na bango moko.",
                "11": "Tolingaki te kosopa makila ya bandeko na biso soki batelemaki te na botomboki na biso mpe bakamati te mompanga mpo na kobunda na biso.",
                "12": "Tolingaki komitika na boyangeli ya nkanga ya boumbu soki esengelaki na boyengebene ya Nzambe, to soki atindaki biso kosala bongo.",
                "13": "Kasi tala atindi biso te ete tomitika na boyangeli ya banguna na biso, kasi ete tosengeli kotia motema na biso na ye, mpe akobikisa biso.",
                "14": "Boye, molingami ndeko na ngai ya mobali, Moroni, tika totelemela mabe, mpe mabe nyonso kani oyo tokokoka te kotelemela na maloba na biso, iyo, lokola botomboki mpe bokabwani, tika totelemela yango na mipanga na biso, ete tokoka kosimba bonsomi na biso, ete tokoka kosepela na makoki ya eklezia na biso, mpe na ntina ya Mosikoli mpe Nzambe na biso.",
                "15": "Boye, yaka epayi na ngai na lombangu elongo na ndambo moke ya bato na yo, mpe tika ndambo mosusu oyo etikali na mokumba ya Lehi mpe Teakumi; pesa epayi na bango nguya mpo na kokamba etumba na eteni wana ya mboka, engebene na Molimo ya Nzambe, oyo azali lokola molimo ya bonsomi oyo ezali na bango.",
                "16": "Tala natindi ndambo moko ya bilei epayi na bango, ete bakoka kowa na nzala te kino bokokoka koya epayi na ngai.",
                "17": "Sangisa esika moko basoda nyonso kani okoki kosangisa na botamboli na yo awa, mpe tokokende na lombangu kobunda na bakabwani wana, na bokasi ya Nzambe na biso engebene na bondimi boye ezali na biso.",
                "18": "Mpe tokokamata na biso engumba ya Zalayemila, ete tokoka kozwa bilei mingi koleka mpo na kotinda epayi ya Lehi mpe Teakumi; iyo, tokokende kobunda na bango na bokasi ya Nkolo, mpe tokotia nsuka na mabe minene oyo.",
                "19": "Mpe sikawa, Moroni, nasepeli kozwa mokanda na yo, mpo nazalaki mwa moke motema likolo mpo na oyo etali nini tosengeli kosala, soki ekozala alima mpo na biso kokende kobunda na bandeko na biso.",
                "20": "Kasi olobi, longola se soki bayamboli Nkolo atindaki yo ete okende kobunda na bango.",
                "21": "Tala ete olendisa Lehi mpe Teakumi na Nkolo; yebisa bango babanga te, mpo Nzambe akobikisa bango, iyo, mpe lisusu bango nyonso oyo bakotelema ngwi na lipanda na nzela ya oyo wapi Nzambe akomisi bango nsomi. Mpe sikawa nakangi mokanda na ngai epayi ya molingami ndeko na ngai ya mobali, Moroni."
            },
            "62": {
                "1": "Mpe sikawa esalemaki ete ntango Moroni azwaki mokanda oyo motema na ye mozwaki mpiko, mpe etondaki na bosepeli monene koleka na ntina ya bosembo ya Pawolani, ete azali lisusu moto oyo atekaki bonsomi mpe ntina ya ekolo na ye te.",
                "2": "Kasi alelaki mingi koleka mpe lisusu na ntina ya mabe ya bato oyo babenganaki Pawolani uta na kiti ya bosambisi, iyo, mpo na kosukisa, na ntina na bango oyo batombokaki na ekolo na bango mpe lisusu Nzambe na bango.",
                "3": "Mpe esalemaki ete Moroni akamataki motango moke ya bato, engebene na mposa ya Pawolani, mpe apesaki Lehi mpe Teakumi kozala bakomanda likolo ya ndambo etikali ya limpinga na ye, mpe akamataki botamboli na ye epayi na mboka ya Gideona.",
                "4": "Mpe atombolaki elembo ya lipanda na bisika nyonso akotaki, mpe azwaki basoda nyonso oyo akokaki na nzela ya botamboli nyonso na ye epayi na mboka ya Gideona.",
                "5": "Mpe esalemaki ete nkoto na nkoto bayaki ebele kosangana na esika ya bendele na ye, mpe bakamataki mipanga na bango mpo na bobateli ya bonsomi na bango, ete bakoka kokota kati na boumbu te.",
                "6": "Mpe boye, ntango Moroni asangisaki bato nyonso esika moko akokaki kozwa na nzela ya botamboli nyonso na ye, ayaki na mboka ya Gideona; mpe ntango basangisaki basoda na ye elongo na baye wana ya Pawolani bakomaki makasi mingi koleka, kutu makasi mingi koleka bato ya Pakusi, oyo azalaki mokonzi ya bakabwani bana oyo babenganaki bato-nsomi uta na mboka ya Zalayemila mpe bakamataki mboka.",
                "7": "Mpe esalemaki ete Moroni mpe Pawolani bakitaki elongo na mampinga na bango kati na mboka ya Zalayemila, mpe babundaki na engumba yango, mpe bakutanaki na bato ya Pakusi, na lolenge ete bayaki mpo na kobunda.",
                "8": "Mpe tala, Pakusi abomamaki mpe bato na ye bakamatamaki bato ya boloko, mpe Pawolani azongisamaki na kiti na ye ya bosambisi.",
                "9": "Mpe bato ya Pakusi bazwaki bosambisi na bango, engebene na mobeko, mpe lisusu bato wana ya mokonzi oyo bakamatamaki mpe babwakamaki kati na boloko; mpe babomamaki engebene na mobeko; iyo, bato wana ya Pakusi mpe bato wana ya mokonzi, nyonso oyo balingaki te kokamata manduki mpo na kobatela ekolo na bango, kasi balingaki kobunda na yango, babomamaki.",
                "10": "Mpe boye ekomaki likambo elongobani ete mobeko oyo etosama sikisiki mpo na bokengi ya ekolo na bango; iyo, mpe moto nyonso oyo bakutaki kowanganaka bonsomi na bango abomamaki na lombangu engebene na mobeko.",
                "11": "Mpe boye esukaki mobu ya ntuku misato ya boyangeli ya basambisi likolo ya bato ya Nefi; Moroni mpe Pawolani bazongisaki kimia na mboka ya Zalayemila, na kati ya bato na bango moko, mpe bapesaki liwa na bango nyonso baoyo bazalaki solo te na ntina ya bonsomi na bango.",
                "12": "Mpe esalemaki ete na ebandeli ya mobu ya ntuku misato na moko ya boyangeli ya basambisi likolo ya bato ya Nefi, Moroni asalaki sasaipi ete bilei bitindama, mpe lisusu limpinga moko ya bato nkoto motoba epayi ya Elamani, mpo na kosalisa ye na kobatelaka eteni wana ya mboka.",
                "13": "Mpe asalaki lisusu ete limpinga moko ya bato nkoto motoba, elongo na boike ya bilei, bitindama na mampinga ya Lehi mpe Teakumi. Mpe esalemaki ete oyo esalemaki mpo na kolendisa mboka na etumba ya Balamani.",
                "14": "Mpe esalemaki ete Moroni mpe Pawolani, nsima ya kotika liboke moko monene ya bato na mboka ya Zalayemila, bakamataki nzela ya botamboli na bango elongo na liboke moko monene ya bato epayi na mboka ya Nefiya, mpo bazalaki na mokano ya kokweisa Balamani na engumba wana.",
                "15": "Mpe esalemaki ete lokola ezalaki bango kotambolaka epayi na mboka yango, bakamataki liboke moko monene ya bato ya Balamani, mpe babomaki mingi na bango, mpe bakamataki bilei na bango mpe bibundeli na bango ya bitumba.",
                "16": "Mpe esalemaki ete esilaki bango kokamata bango, basalaki ete bakota kati na liyokani ete bakokamata lisusu te bibundeli na bango ya bitumba mpo na kobunda na Banefi.",
                "17": "Mpe ekotaki bango kati na liyokani oyo batindaki bango bafanda elongo na bato ya Amona, mpe bazalaki na motango penepene na nkoto minei baoyo babomamaki te.",
                "18": "Mpe esalemaki ete ntango batindaka bango bakobaki botamboli na bango epayi na mboka ya Nefiya. Mpe esalemaki ete ekomaki bango na engumba ya Nefiya, batelemisaki biema na bango na esobe ya Nefiya, oyo ezali penepene na engumba ya Nefiya.",
                "19": "Sikawa Moroni azalaki na mposa ete Balamani babima mpo na kobunda na bango, likolo ya mabele ya polele; kasi Balamani, lokola bayebaki mpiko monene koleka ya bango, mpe lokola bamonaki motango monene na bango, boye bamekaki te kobima mpo na kobunda na bango; boye bayaki te kobunda na mokolo wana.",
                "20": "Mpe ntango eyaki butu, Moroni apusanaki na molili ya butu, mpe akendaki likolo ya nsonge ya efelo mpo na kononga na eteni nini ya engumba Balamani batiaki nganda elongo na limpinga na bango.",
                "21": "Mpe esalemaki ete bazalaki na esti, mpembeni na monoko ya lobala; mpe nyonso balalaki. Mpe sikawa Moroni azongaki epayi na limpinga na ye, mpe asalaki ete bango balengela singa ya makasi mpe bibutele na lombangu, mpo na kokitisama uta na nsonge ya efelo kokota kati na efelo.",
                "22": "Mpe esalemaki ete Moroni asalaki ete bato na ye bapusana mpe bamata likolo na nsonge ya efelo, mpe bakita bango moko kati na eteni wana ya engumba, iyo, kutu na westi, wapi Balamani batiaki te nganda elongo na mampinga na bango.",
                "23": "Mpe esalemaki ete nyonso bakitisamaki kati na engumba na butu, na nzela ya singa ya makasi na bango mpe bibuteli na bango; boye ntango ntongo etanaki bazalaki nyonso kati na bifelo ya engumba.",
                "24": "Mpe sikawa, elamukaki Balamani mpe emonaki bango ete mampinga ya Moroni ezalaki kati na bifelo, babangaki mingi koleka, na lolenge ete bakimaki libanda na monoko ya lobala.",
                "25": "Mpe sikawa emonaki Moroni ete bazalaki kokimaka liboso na ye, asalaki ete bato na ye bapusana mpo na kobunda na bango, mpe babomaki mingi, mpe bazingaki basusu mingi, mpe bakamataki bango bato ya boloko; mpe ndambo etikalaki bakimaki kati na mboka ya Moroni, oyo ezalaki na ndelo mpembeni na libongo ya mbu.",
                "26": "Boye ezwaka Moroni mpe Pawolani engumba ya Nefiya na kozangaka kobungisa ata molimo moko; mpe ezalaki na Balamani mingi baoyo babomamaki.",
                "27": "Sikawa esalemaki ete mingi ya Balamani baoyo bazalaki bato ya boloko bazalaki na mposa ya kosangana na bato ya Amona mpe ya kokoma bato oyo bazali nsomi.",
                "28": "Mpe esalemaki ete mingi lokola bazalaki na mposa, epayi na bango epesamaki engebene na mposa na bango.",
                "29": "Boye, bato nyonso ya boloko ya Balamani basanganaki na bato ya Amona, mpe babandaki kosala mosala mingi koleka, kolonaka mabele, kokolisaka ndenge nyonso ya mboto, mpe bibwele mpe bitonga na ndenge na ndenge; mpe boye Banefi babondisamaki uta na bozito monene; iyo, na lolenge ete babondisamaki uta na bato nyonso ya boloko ya Balamani.",
                "30": "Sikawa esalemaki ete, esilaki Moroni kozwa engumba ya Nefiya, nsima ya kokamata bato mingi ya boloko, oyo elongolaki ndambo ya mampinga ya Balamani mingi koleka, mpe nsima ya kozwa lisusu mingi ya Banefi oyo bakamatamaki bato na boloko, oyo elendisaki limpinga ya Moroni mpenza; boye Moroni akendaki uta mboka ya Nefiya na mboka ya Lehi.",
                "31": "Mpe esalemaki ete emonaki Balamani ete Moroni azalaki koya kobundisa bango, babangaki lisusu mpe bakimaki liboso ya limpinga ya Moroni.",
                "32": "Mpe esalemaki ete Moroni mpe limpinga na ye balandaki bango uta engumba na engumba, kino bakutanaki na Lehi mpe Teakumi; mpe Balamani bakimaki uta na Lehi mpe Teakumi, kutu kokitaka epayi na ndelo mpembeni na libongo ya mbu, kino bayaki na mboka ya Moroni.",
                "33": "Mpe mampinga ya Balamani masanganaki nyonso esika moko, na lolenge ete bazalaki nyonso liboke moko na mboka ya Moroni. Sikawa Amoloni, mokonzi ya Balamani, azalaki lisusu elongo na bango.",
                "34": "Mpe esalemaki ete Moroni mpe Lehi mpe Teakumi batiaki nganda elongo na mampinga na bango nzinganzinga mpembeni na ndelo ya mboka ya Moroni, na lolenge ete Balamani bazingamaki na ndelo mpembeni na esobe na sudi, mpe na ndelo mpembeni na esobe na esti.",
                "35": "Mpe boye batiaki nganda mpo na butu. Mpo tala, Banefi mpe Balamani mpe lokola balembaki na ntina ya molai mpe mpasi ya botamboli; boye bakanaki te kosala angele na ntango ya butu, longola se Teakumi; mpo asilikaki mpenza na Amoloni, na lolenge ete amonaki ete Amoloni, mpe ndeko na ye ya mobali Amalikia, bango nde bazalaki na ntina ya etumba monene mpe molai oyo kati na bango mpe Balamani, oyo ezalaki ntina ya etumba mpe bosopi makila mingi mpenza, iyo, mpe nzala mingi mpenza.",
                "36": "Mpe esalemaki ete Teakumi na nkanda na ye akendaki kati na nganda ya Balamani, mpe amikitisaki na nse likolo ya bifelo ya engumba. Mpe akendaki elongo na singa moko uta esika na esika, na lolenge ete amonaki mokonzi; mpe abwakelaki ye mosuki moko, oyo etobolaki ye penepene na motema. Kasi tala, mokonzi alamusaki basali na ye yambo akufa, na lolenge ete balandaki Teakumi, mpe babomaki ye.",
                "37": "Sikawa esalemaki ete ntango Lehi mpe Moroni bayebaki ete Teakumi akufaki, bazalaki na mawa mingi koleka; mpo tala, azalaki moto oyo abundaki lokola elombe mpo na ekolo na ye, iyo, moninga moko ya solo mpo na lipanda; mpe ayokaki mpasi mingi koleka ya mitungisi ya nsomo. Kasi tala, akufaki, mpe akendaki nzela ya mabele nyonso.",
                "38": "Sikawa esalemaki ete Moroni atambolaki na mokolo ya nsima, mpe ayaki likolo ya Balamani, na lolenge ete babomaki mingi kati na bango na bobomi monene; mpe babenganaki bango uta na mboka; mpe bakimaki, kutu ete bazongaki te lisusu na ntango wana mpo na kobunda na Banefi.",
                "39": "Mpe boye esukaki mobu ya ntuku misato na moko ya boyangeli ya basambisi likolo ya bato ya Nefi; mpe boye bazwaki bitumba, mpe bosopi makila, mpe nzala, mpe litungisi, mpo na ntaka ya mibu mingi.",
                "40": "Mpe ezalaki na bobomi, mpe boweli, mpe bokabwani, mpe ndenge nyonso ya mabe na kati ya bato ya Nefi; nzokande mpo na ntina ya basembo, iyo, mpo na nsambo ya basembo, babikisamaki.",
                "41": "Kasi tala, na ntina ya bolayi monene koleka ya etumba kati na Banefi mpe Balamani mingi kati na bato bakomaki mitema makasi, na ntina ya bolayi monene koleka ya etumba; mpe mingi balembisamaki na ntina ya mitungisi na bango; na lolenge ete bamikitisaki liboso ya Nzambe, kutu kati na mozindo ya bomikitisi.",
                "42": "Mpe esalemaki ete esilaki Moroni kolendisa biteni wana ya mboka oyo ekokaki kozwama na pete mingi koleka na Balamani, kino bikomaki makasi ya kokoka, azongaki na engumba ya Zalayemila; mpe lisusu Elamani azongaki na esika ya bosangoli libula na ye; mpe kimia efandisamaki lisusu na kati ya bato ya Nefi.",
                "43": "Mpe Moroni atikaki mosala ya komanda ya mampinga na ye na maboko ya mwana mobali na ye, oyo kani nkombo ezalaki Moroniya; mpe azongaki na ndako na ye moko ete akoka kolekisa ndambo etikali ya mikolo na ye na kimia.",
                "44": "Mpe Pawolani azongaki na kiti na ye ya bosambisi; mpe Elamani andimaki lisusu mokumba na ye ya koteya liloba ya Nzambe epayi ya bato; mpo na ntina ya bitumba mpe boweli boye ezalaki mingi mpenza, ekomaki likambo elongobani ete libongisi etiama lisusu na eklezia.",
                "45": "Boye, Elamani mpe bandeko na ye bakendaki, mpe basakolaki liloba ya Nzambe na nguya mingi mpo na kondimisa bato mingi nkuna na bango, oyo esalaki ete bayambola masumu na bango mpe babatisama mpo na Nkolo Nzambe na bango.",
                "46": "Mpe esalemaki ete batiaki lisusu eklezia ya Nzambe, epayi nyonso na mboka mobimba.",
                "47": "Iyo, mpe mabongisi masalemaki mpo na oyo etali mobeko. Mpe basambisi na bango, mpe basambisi bakonzi na bango baponamaki.",
                "48": "Mpe bato ya Nefi babandaki kofuluka lisusu na mboka, mpe babandaki koyikana mingi mpe kokoma lisusu makasi mingi koleka na mboka. Mpe babandaki kokola mpenza na bozwi.",
                "49": "Kasi ata bozwi na bango, soki te bokasi na bango, soki te bofuluki na bango, batombwanaki te na lolendo na miso na bango; mpe bazalaki malembe te na komikundola Nkolo Nzambe na bango; kasi bamikitisaki mingi koleka liboso na ye.",
                "50": "Iyo, bamikundolaki makambo minene Nkolo asalaki mpo na bango, ete abikisaki bango uta na liwa, mpe uta na bankanga, mpe uta na boloko, mpe uta na ndenge nyonso ya mitungisi, mpe abikisaki bango uta na maboko ya banguna na bango.",
                "51": "Mpe basambelaki epayi ya Nkolo Nzambe na bango ntango nyonso, na lolenge ete Nkolo apambolaki bango, engebene na liloba na ye, boye ete bakomaki makasi mpe bafulukaki na mboka.",
                "52": "Mpe esalemaki ete makambo oyo nyonso masalemaki. Mpe Elamani akufaki, na mobu ya ntuku misato na mitano ya boyangeli ya basambisi likolo ya bato ya Nefi."
            },
            "63": {
                "1": "Mpe esalemaki ete na ebandeli ya mobu ya ntuku misato na motoba ya boyangeli ya basambisi likolo ya bato ya Nefi, ete Sibiloni azwaki biloko wana ya bule oyo epesamaki epayi na Elamani na Alma.",
                "2": "Mpe azalaki moto moko ya alima, mpe atambolaki alima liboso ya Nzambe; mpe atosaki kosala bolamu ntango nyonso, mpo na kobatela mitindo ya Nkolo Nzambe na ye; mpe lokola esalaki ndeko na ye ya mobali.",
                "3": "Mpe esalemaki ete Moroni mpe lokola akufaki. Mpe boye esukaki mobu ya ntuku misato na motoba ya boyangeli ya basambisi.",
                "4": "Mpe esalemaki ete na mobu ya ntuku misato na nsambo ya boyangeli ya basambisi, ezalaki na lingomba monene ya bato, kutu na motango ya bato nkoto mitano na nkama minei, elongo na basi na bango mpe bana na bango, bakendaki uta na mboka ya Zalayemila kati na mboka oyo ezalaki epayi na nordi.",
                "5": "Mpe esalemaki ete Agoti, lokola azalaki moto moko oyo alingaki mingi koleka koluka koyeba, boye akendaki mpe amitongelaki masuwa moko monene koleka, na ndelo ya mboka ya Beboo, mpembeni na mboka ya Libebi, mpe apusaki yango kati na mbu ya westi, mpembeni na nzela ya nkingo ya nkaka oyo ekambaki na mboka epayi na nordi.",
                "6": "Mpe tala, ezalaki na mingi ya Banefi oyo bakotaki kuna mpe bananaki elongo na bilei biike, mpe lisusu basi mpe bana mingi; bakendaki botamboli na bango epayi na nordi. Mpe boye esukaki mobu ya ntuku misato na nsambo.",
                "7": "Mpe na mobu ya ntuku misato na mwambe, moto oyo atongaki masuwa mosusu. Mpe masuwa ya yambo mazongaki lisusu, mpe bato basusu mingi bakotaki kati na yango; mpe bakamataki bilei biike, mpe bakendaki mpe lokola na mboka epayi na nordi.",
                "8": "Mpe esalemaki ete nsango na bango eyokanaki lisusu te. Mpe tobanzi ete bazindaki na bozindo ya mbu. Mpe esalemaki ete masuwa moko mosusu enanaki mpe lokola; mpe wapi makendaki toyebi te.",
                "9": "Mpe esalemaki ete na mobu mona ezalaki na bato mingi oyo bakendaki na mboka epayi na nordi. Mpe boye esukaki mobu ya ntuku misato na mwambe.",
                "10": "Mpe esalemaki ete na mobu ya ntuku misato na libwa ya boyangeli ya basambisi, Sibiloni mpe lokola akufaki, mpe Koliantoni akendaki na mboka epayi na nordi kati na masuwa moko, mpo na komema bilei epayi ya bato bakendaki kati na mboka wana.",
                "11": "Boye ekomaki likambo elongobani mpo ete Sibiloni apesa biloko wana ya bule, yambo ya liwa na ye, epayi ya mwana mobali ya Elamani, oyo abiangamaki Elamani, mpo abiangamaki nsima ya nkombo ya tata na ye.",
                "12": "Sikawa tala, nkoma wana nyonso oyo ezwamaki na Elamani ekomamaki mpe etindamaki na kati ya bana ya bato epayi nyonso na mboka mobimba, longola se soki ezalaki biteni wana oyo epesamaki motindo na Alma ete bitindama te.",
                "13": "Nzokande, biloko oyo bisengamilaki kobombama lokola bule, mpe bikitanisamaki uta nkola moko na mosusu; boye, na mobu mona, epesamaki epayi ya Elamani, yambo ya liwa ya Sibiloni.",
                "14": "Mpe esalemaki lisusu na mobu oyo ete ezalaki na bakabwani oyo bakendaki epayi ya Balamani; mpe balamusamaki lisusu nkanda na bango epayi na Banefi.",
                "15": "Mpe lisusu na mobu se moko oyo bakitaki elongo na limpinga ya motango monene mpo na kobunda na bato ya Moroniya, soki te kobunda na limpinga ya Moroniya, na etumba oyo wapi babetamaki mpe babenganamaki nsima lisusu na mboka na bango moko, mpe bayokaki mpasi ya bobungisi monene.",
                "16": "Mpe boye esukaki mobu ya ntuku misato na libwa ya boyangeli ya basambisi likolo ya bato ya Nefi.",
                "17": "Mpe boye esukaki lisolo ya Alma, mpe Elamani mwana mobali na ye, mpe lisusu Sibiloni, oyo azalaki mwana mobali na ye."
            }
        }
    },
    "hel": {
        "meta": {
            "slug": "hel",
            "name": "Buku ya Elamani",
            "chapterWord": "Mokapo"
        },
        "chapters": {
            "1": {
                "intro": "Lisitwale ya Banefi. Bitumba mpe boweli na bango, mpe bokabwani na bango. Mpe lisusu masakoli ya baprofeta basantu mingi, yambo ya boyei ya Klisto, engebene na masolo ya makomi ya Elamani, oyo azalaki mwana mobali ya Elamani, mpe lisusu engebene na masolo ya makomi ya bana mibali na ye, kutu kokita kino na boyei ya Klisto. Mpe lisusu mingi ya Balamani babongwani. Lisitwale ya bobongwami na bango. Lisitwale ya bosembo ya Balamani, mpe nkuna mpe bonsomo ya Banefi, engebene na masolo ya makomi ya Elamani mpe bana mibali na ye, kutu kokita kino na boyei ya Klisto, oyo ebiangami buku ya Elamani, mpe bongo na bongo.",
                "1": "Mpe sikawa tala, esalemaki ete na ebandeli ya mobu ntuku minei ya boyangeli ya basambisi likolo ya bato ya Nefi, ebandaki kozala na kokoso moko ya ndongo na kati ya bato ya Banefi.",
                "2": "Mpo tala, Pawolani akufaki, mpe akendaki nzela ya mabele nyonso; boye boweli moko ya ndongo ebandaki kozala mpo na oyo etali nani akozwa kiti ya bosambisi na kati ya bandeko mibali, baoyo bazalaki bana mibali ya Pawolani.",
                "3": "Sikawa oyo ezali nkombo ya baoyo bawelaki mpo na kozwa kiti ya bosambisi, baoyo basalaki ete bato bawela: Pawolani, Paaki, mpe Pakumeni.",
                "4": "Sikawa baoyo bazali bana mibali nyonso ya Pawolani te (mpo azalaki na bango mingi), kasi oyo ezali bango oyo bawelaki mpo na kozwa kiti ya bosambisi; boye, basalaki mekabwani misato na kati ya bato.",
                "5": "Nzokande, esalemaki ete Pawolani aponamaki na kopona ya bato mpo na kozala mosambisi mokonzi mpe mokambi ya etuka likolo ya bato ya Nefi.",
                "6": "Mpe esalemaki ete Pakumeni, emonaki ye ete akokaki te kozwa kiti ya bosambisi, asalaki bomoko lokola emonisamaki na kopona ya bato.",
                "7": "Kasi tala, Paaki, mpe eteni wana ya bato oyo bazalaki na mposa ete azala mokambi na bango ya etuka, azalaki na nkanda mingi koleka; boye, azalaki penepene ya koleta bato wana mpo na kobimisa botomboki na bandeko na bango.",
                "8": "Mpe esalemaki ete lokola azalaki penepene na kosala oyo, tala, akamatamaki, mpe asambisamaki engebene na oyo emonisamaki na kopona ya bato, mpe bakatelaki ye etumbu ya liwa; mpo abimisaki botomboki mpe alukaki kobebisa lipanda ya bato.",
                "9": "Sikawa ntango emonaki bato oyo bazalaki na mposa ete azala mokambi na bango ya etuka ete apesamaki etumbu ya liwa, boye basilikaki, mpe tala, batindaki se moko Kisikumeni, kutu na kiti ya bosambisi ya Pawolani, mpe abomaki Pawolani wana efandaki ye likolo ya kiti ya bosambisi.",
                "10": "Mpe balandaki ye na basali ya Pawolani; kasi tala, bokimi ya Kisikumeni ezalaki mbangu mingi koleka ete moto moko te akokaki kokanga ye.",
                "11": "Mpe akendaki epayi na bango oyo batindaki ye, mpe nyonso bakotaki kati na liyokani moko, iyo, kolapaka na Mozalisi na bango ya libela, ete bakoyebisa moto moko te ete Kisikumeni abomaki Pawolani.",
                "12": "Yango wana, Kisikumeni ayebanaki te na kati ya bato ya Nefi, mpo azalaki elongi ebombama na ntango oyo abomaki Pawolani. Mpe Kisikumeni mpe lingomba na ye, baoyo bayokanaki elongo na ye, bamisangisaki na kati ya bato, na lolenge moko ete nyonso bakokaki kobombolama te; kasi mingi lokola babombolamaki bakatelaki bango etumbu ya liwa.",
                "13": "Mpe sikawa tala, Pakumeni aponamaki, engebene na kopona ya bato nyonso, mpo na kozala mosambisi mokonzi mpe mokambi ya etuka ya bato yango, mpo na koyangela na esika ya ndeko na ye ya mobali Pawolani; mpe ezalaki engebene na makoki na ye. Mpe nyonso oyo esalemaki na mobu ya ntuku minei ya boyangeli ya basambisi; mpe ekomaki na nsuka.",
                "14": "Mpe esalemaki ete na mobu ya ntuku minei na moko ya boyangeli ya basambisi, Balamani basangisaki limpinga ya bato mingi mpenza esika moko, mpe bapesaki bango manduki ya mipanga, mpe ya nsendo mpe ya matimbo, mpe ya makula, mpe ya bibende ya mito, mpe ya bibende ya ntolo, mpe ndenge nyonso ya nguba ya ndenge na ndenge.",
                "15": "Mpe bakitaki lisusu ete bakoka kobunda etumba na Banefi. Mpe bakambamaki na moto moko oyo kani nkombo ezalaki Koliantumili; mpe azalaki eboto ya Zalayemila; mpe azalaki mokabwani uta na kati ya Banefi; mpe azalaki moto moko mbinga mpe moto moko ya makasi.",
                "16": "Boye, mokonzi na Balamani, oyo kani nkombo ezalaki Tubaloti, oyo azalaki mwana mobali ya Amoloni, kobanzaka ete Koliantumili, lokola azalaki moto moko ya makasi, akokaki kotelema mpo na kobunda na Banefi, na bokasi na ye mpe lisusu na bwania monene na ye, na lolenge ete na kotindaka ye liboso akozwa nguya likolo ya Banefi—",
                "17": "Boye alamusaki bango na nkanda, mpe asangisaki esika moko mampinga na ye, mpe aponaki Koliantumili mpo na kozala mokambi na bango, mpe asalaki ete bakita na mboka ya Zalayemila mpo na kobunda na Banefi.",
                "18": "Mpe esalemaki ete na ntina ya boweli boike mpenza mpe kokoso mingi mpenza na mbulamatari, ete batikaki te bakengeli ya kokoka na mboka ya Zalayemila; mpo babanzaki ete Balamani bakomeka te koya na kati ya bamboka na bango mpo na kobundisa engumba monene wana ya Zalayemila.",
                "19": "Kasi esalemaki ete Koliantumili atambolaki liboso na moto ya ebele ya bato na ye mingi, mpe ayelaki bafandi ya engumba, mpe botamboli na bango ezalaki ya lombangu monene ete ezalaki na ntango te mpo na Banefi kosangisa mampinga na bango esika moko.",
                "20": "Boye Koliantumili akataki na mompanga bakengeli baoyo batiaki mpembeni na monoko ya engumba, mpe atambolaki elongo na mampinga na ye mobimba kati na engumba, mpe babomaki moto nyonso oyo atelemelaki bango, mpenza ete bakamataki engumba mobimba.",
                "21": "Mpe esalemaki ete Pakumeni, oyo azalaki mosambisi mokonzi, akimaki liboso uta na Koliantumili, kutu mosika na bifelo ya engumba. Mpe esalemaki ete Koliantumili se moko wana abambaki ye na efelo, na lolenge ete akufaki. Mpe boye esukaki mikolo ya Pakumeni.",
                "22": "Mpe sikawa ntango Koliantumili amonaki ete azwi engumba ya Zalayemila, mpe lokola amonaki ete Banefi bakimi liboso na bango, mpe babomami, mpe bakamatami, mpe babwakami kati na boloko, mpe azwaki bisika bileki makasi na mboka mobimba, motema na ye mozwaki mpiko na lolenge ete azalaki penepene na kokende kobunda na mboka mobimba.",
                "23": "Mpe sikawa awumelaki te na mboka ya Zalayemila, kasi atambolaki elongo na limpinga moko monene, kutu epayi na engumba ya Beboo; mpo ezalaki mokano na ye ya kokende mpe kosala na molende ete aboma na mompanga, ete akoka kozwa biteni ya mboka epayi na nordi.",
                "24": "Mpe, lokola abanzaki ete bokasi koleka monene na bango ezalaki na katikati ya mboka, yango wana atambolaki, kopesaka bango ntango te mpo na komisangisa esika moko longola se soki ezalaki mangomba make; mpe na lolenge oyo bakweyaki likolo na bango mpe bakataki bango na nse na mabele.",
                "25": "Kasi tala, botamboli boye ya Koliantumili epayi nyonso na katikati ya mboka epesaki Moroniya litomba monene likolo na bango, ata monene ya motango ya Banefi baoyo babomamaki.",
                "26": "Mpo tala, Moroniya abanzaki ete Balamani bakomeka te koya na katikati ya mboka, kasi ete bakolinga kobundisa bingumba ezalaki nzinganzinga mpembeni na ndelo lokola basalaki kino sikawa; boye Moroniya asalaki ete mampinga na bango ya makasi masimba biteni wana oyo ezalaki nzinganzinga mpembeni na ndelo.",
                "27": "Kasi tala, Balamani babangaki te engebene na mposa na ye, kasi bayaki na katikati ya mboka, mpe bakamataki engumba mokonzi oyo ezalaki engumba ya Zalayemila, mpe bazalaki kotambolaka epayi na biteni bileki motuya ya mboka, kobomaka bato na bobomi moko monene, mibali, basi, mpe bana, kokamataka bingumba mingi mpe bisika ya makasi mingi.",
                "28": "Kasi ntango Moroniya abombolaki oyo, atindaki sasaipi Lehi elongo na limpinga moko nzinganzinga mpembeni mpo na kokanga bango nzela yambo ya koya na mboka ya Beboo.",
                "29": "Mpe asalaki boye; mpe akataki bango nzela yambo baya na mboka ya Beboo, mpe abundisaki bango etumba, na lolenge ete babandaki kozonga nsima epayi na mboka ya Zalayemila.",
                "30": "Mpe esalemaki ete Moroniya akataki bango nzela na bokimi na bango, mpe abundisaki bango etumba, na lolenge ete ekomaki etumba ya kotangisa makila mingi koleka; iyo, mingi babomamaki, mpe na kati ya motango ya baoyo babomamaki Koliantumili amonanaki mpe lokola.",
                "31": "Mpe sikawa, tala, Balamani bakokaki te kokima na nzela moko te, ezala na nordi te, na sudi te, na esti te, soki na westi mpe te, mpo bazingamaki ngambo na ngambo na Banefi.",
                "32": "Mpe boye nde Koliantumili akotisaki Balamani na katikati ya Banefi, na lolenge ete bazalaki na nse ya nguya ya Banefi, mpe ye moko abomamaki, mpe Balamani bamitikaki bango moko kati na maboko ya Banefi.",
                "33": "Mpe esalemaki ete Moroniya akamataki engumba ya Zalayemila lisusu, mpe asalaki ete Balamani baoyo bakamatamaki bato ya boloko babima uta na mboka na kimia.",
                "34": "Mpe boye esukaki mobu ya ntuku minei na moko ya boyangeli ya basambisi."
            },
            "2": {
                "1": "Mpe esalemaki ete na mobu ya ntuku minei na mibale ya boyangeli ya basambisi, esilaki Moroniya kofandisa lisusu kimia kati na Banefi mpe Balamani, tala ezalaki na moto moko te mpo na kokamata kiti ya bosambisi; boye boweli moko ebandaki kozala lisusu na kati ya bato mpo na oyo etali nani asengeli kokamata kiti ya bosambisi.",
                "2": "Mpe esalemaki ete Elamani, oyo azalaki mwana mobali ya Elamani, aponamaki mpo na kokamata kiti ya bosambisi, na kopona ya bato nyonso.",
                "3": "Kasi tala, Kisikumeni, oyo abomaki Pawolani, abatamaki mpo na koboma Elamani mpe lokola; mpe asungamaki na lingomba na ye, oyo bakotaki kati na liyokani moko ete moto moko te akoyeba nkuna na ye.",
                "4": "Mpo ezalaki na Gadiatoni moko, oyo azalaki nganga mayele koleka na maloba mingi, mpe lisusu na bikelakela na ye, mpo na kokamba misala ya nkuku ya koboma mpe koyongola; boye akomaki mokambi ya lingomba ya Kisikumeni.",
                "5": "Boye abendaki bango, mpe lisusu Kisikumeni, ete soki bakotia ye na kiti ya bosambisi akopesa epayi na bango oyo bazali ya lingomba na ye ete batiama na bibonga ya nguya mpe ya likoki na kati ya bato; boye Kisikumeni azalaki koluka koboma Elamani.",
                "6": "Mpe esalemaki ete lokola ekendaki ye epayi na kiti ya bosambisi mpo na koboma Elamani, tala moko ya basali ya Elamani, lokola azalaki libanda na butu yango, mpe azwaki, na nzela ya komibombana, boyebi ya miangowana oyo etiamaki na lingomba oyo mpo na koboma Elamani—",
                "7": "Mpe esalemaki ete akutanaki na Kisikumeni, mpe apesaki ye elembo moko; boye Kisikumeni asalaki ete mokano na ye mpo na ye eyebana, mpe azalaki na mposa ete amema ye na kiti ya bosambisi ete akoka koboma Elamani.",
                "8": "Mpe ntango mosali ya Elamani ayebaki motema nyonso ya Kisikumeni, mpe ete ezalaki mokano na ye mpo na koboma, mpe lisusu ete ezalaki mokano ya nyonso oyo bazalaki kati na lingomba na ye mpo na koboma, mpe koyongola, mpe kozwa nguya, (mpe oyo ezalaki mwango na bango ya nkuku, mpe likelemba na bango) mosali ya Elamani alobaki epayi ya Kisikumeni: Tika ete tokende epayi na kiti ya bosambisi.",
                "9": "Sikawa oyo esepelisaki Kisikumeni mingi koleka, mpo abanzaki ete akokokisa mokano na ye; kasi tala, mosali ya Elamani, lokola bazalaki kokende epayi na kiti ya bosambisi, atobolaki Kisikumeni na mbeli kutu na motema, ete akweyaki mokufi na kozangaka kotata. Mpe ye akimaki mpe ayebisaki Elamani makambo nyonso amonaki, mpe ayokaki, mpe asalaki.",
                "10": "Mpe esalemaki ete Elamani atindaki bato mpo na kokamata lingomba wana ya bayongoli mpe babomi ya nkuku, ete bakoka kobomama engebene na mobeko.",
                "11": "Kasi tala, ntango Gadiatoni amonaki ete Kisikumeni azongaki te abangaki ete mbele abebisama; boye asalaki ete lingomba na ye elanda ye. Mpe bakimaki libanda ya mboka, na nzela moko ya nkuku, kati na esobe; mpe boye ntango Elamani atindaki bato mpo na kokamata bango bakokaki komonana esika moko te.",
                "12": "Mpe mingi mpo na oyo etali Gadiatoni oyo ekolobama nsima. Mpe boye esukaki mobu ya ntuku minei na mibale ya boyangeli ya basambisi likolo ya bato ya Nefi.",
                "13": "Mpe tala, na nsuka ya buku oyo bokomona ete Gadiatoni oyo akomimonisa kozala bokwei, iyo, penepene ya kozala bobebisami mobimba ya bato ya Nefi.",
                "14": "Tala nalingi kolobela nsuka ya buku ya Elamani te, kasi nalingi kolobela nsuka ya buku ya Nefi, uta wapi nakamati lisolo nyonso oyo nakomi."
            },
            "3": {
                "1": "Mpe sikawa esalemaki ete na mobu ya ntuku minei na misato ya boyangeli ya basambisi, boweli ezalaki te na kati ya bato ya Nefi longola se mwa lolendo oyo ezalaki kati na eklezia, oyo esalaki mwa bokabwani na kati ya bato, mpe makambo oyo ebongisamaki na nsuka ya mobu ya ntuku minei na misato.",
                "2": "Mpe boweli ezalaki te na kati ya bato na mobu ya ntuku minei na minei; mpe boweli ezalaki mingi te na mobu ya ntuku minei na mitano.",
                "3": "Mpe esalemaki ete na mobu ya ntuku minei na motoba, iyo, ezalaki na boweli mingi mpe bokabwani mingi; likolo ya boye wapi ezalaki na mingi koleka baoyo bakendaki uta na mboka ya Zalayemila, mpe bakendaki na mboka epayi na nordi mpo na kosangola libula ya mboka.",
                "4": "Mpe basalaki mobembo na ntaka ya mosika koleka, na lolenge ete bakomaki na bitando minene ya mai mpe bibale mingi.",
                "5": "Iyo, mpe kutu bapanzanaki kati na biteni nyonso ya mboka, kati na biteni nyonso wapi ekomisamaki naino bisika mpamba te mpe wapi nzete ya mabaya ezangaki, na ntina ya bafandi mingi baoyo basangolaki libula ya mboka yango liboso.",
                "6": "Mpe sikawa eteni moko te ya mboka ezalaki mpamba, longola se mpo na nzete ya mabaya; kasi na ntina ya bonene ya bobebisami ya bato oyo bafandaki na mboka yango yambo ete ebiangama mboka mpamba.",
                "7": "Mpe lokola nzete ya mabaya ezalaki bobele moke likolo ya etando ya mboka, nzokande bato oyo bakendaki na mboka wana liboso bakomaki banganga mayele mpenza na kosalaka misala ya nsima; yango wana batongaki bandako ya nsima, kati na oyo wapi bafandaki.",
                "8": "Mpe esalemaki ete bayikanaki mpe bapanzanaki, mpe bakendaki uta na mboka epayi na sudi kokende na mboka epayi na nordi, mpe bapanzanaki na lolenge ete babandaki kotondisa etando ya mabele mobimba, uta na mbu epayi na sudi kino na mbu epayi na nordi, uta na mbu epayi na westi kino na mbu epayi na esti.",
                "9": "Mpe bato oyo bazalaki na mboka epayi na nordi bafandaki na biema, mpe na ndako ya nsima, mpe batikaki nzete nyonso ebota likolo ya etando ya mboka ete ekola, ete na botamboli ya ntango bakoka kozala na nzete ya mabaya mpo na kotonga bandako na bango, iyo, bingumba na bango, mpe tempelo na bango, mpe sinagoga na bango, mpe ndako na bango esantu, mpe ndenge nyonso ya bandako na bango.",
                "10": "Mpe esalemaki ete lokola nzete ya mabaya ezalaki komonana mpenza te na mboka epayi na nordi, bamemisaki mingi na nzela ya masuwa.",
                "11": "Mpe boye bapesaki ndingisa na bato na mboka epayi na nordi ete bakoka kotonga bingumba mingi, na mabaya mpe na nsima mpe lokola.",
                "12": "Mpe esalemaki ete ezalaki na mingi ya bato ya Amona, baoyo bazalaki Balamani uta na mbotama, baoyo bakendaki kati na mboka oyo.",
                "13": "Mpe sikawa ezalaki na masolo ya makomi mingi ebombani na ntina ya misala ya botamboli ya bato oyo, na mingi ya bato oyo, oyo ezali sikisiki mpe minene mingi, mpo na oyo etali bango.",
                "14": "Kasi tala, eteni moko kati na nkama ya misala ya botamboli ya bato oyo, iyo, lisolo ya Balamani mpe ya Banefi, mpe bitumba na bango, mpe boweli, mpe bokabwani, mpe mateya na bango, mpe masakoli na bango, mpe masuwa na bango mpe botongi ya masuwa na bango, mpe botongi ya batempelo na bango, mpe basinagoga mpe bandako na bango esantu, mpe bosembo na bango, mpe nkuna na bango, mpe bobomi na bango, mpe boyongoli na bango, mpe bopunzi na bango, mpe ndenge nyonso ya bonsomo mpe ya pite, ekoki te kozala kati na mosala oyo.",
                "15": "Kasi tala, ezali na buku mingi mpe masolo ya makomi mingi ya ndenge na ndenge, mpe mingi mingi ebombamaki na Banefi.",
                "16": "Mpe ekitanisamaki uta nkola moko na mosusu na Banefi, kutu kino bakweyaki kati na bobuki mobeko mpe babomami, bapunzami, mpe balandami pona koboma, mpe babenganami, mpe balongolami bomoi, mpe bapanzami likolo ya etando ya mabele, mpe basangani elongo na Balamani kino babiangami lisusu te Banefi, mpo bakomaki bato ya nkuna, mpe bato ya nkei, mpe bato ya loma, iyo, kutu mpo bakomaki Balamani.",
                "17": "Mpe sikawa nazongi lisusu na lisolo ya ngai; boye, nini nalobi elekaki nsima ete boweli monene, mpe mbilinga-mbilinga, mpe bitumba, mpe bokabwani ezala, na kati ya bato ya Nefi.",
                "18": "Mobu ya ntuku minei na motoba ya boyangeli ya basambisi esukaki.",
                "19": "Mpe esalemaki ete boweli monene ezalaki naino na mboka, iyo, kutu na mobu ya ntuku minei na nsambo, mpe lisusu na mobu ya ntuku minei na mwambe.",
                "20": "Nzokande Elamani asimbaki kiti ya bosambisi na boyengebene mpe alima; iyo, atosaki kobatela meko, mpe masambisi, mpe mitindo ya Nzambe; mpe asalaki oyo wana ezalaki semba na miso ya Nzambe ntango nyonso; mpe atambolaki na kolandaka banzela ya tata na ye, na lolenge ete afulukaki mingi na mboka.",
                "21": "Mpe esalemaki ete azalaki na bana mibali mibale. Apesaki epayi ya nkulutu nkombo ya Nefi, mpe epayi ya leki, nkombo ya Lehi. Mpe babandaki kokola mpo na Nkolo.",
                "22": "Mpe esalemaki ete bitumba mpe boweli ebandaki kosila, mwa moke, na kati ya bato nyonso ya Banefi, na eteni ya nsuka mpenza ya mobu ya ntuku minei na mwambe ya boyangeli ya basambisi likolo ya bato ya Nefi.",
                "23": "Mpe esalemaki ete na mobu ya ntuku minei na libwa ya boyangeli ya basambisi, kimia ya ntango nyonso efandisamaki na mboka, nyonso longola se soki ezalaki makelemba ya nkuku oyo Gadiatoni moyongoli atiaki na biteni oyo bilekaki na bato ya mboka, oyo na ntango wana eyebanaki te epayi na bango oyo bazalaki na moto ya mbulamatari; yango wana babebisamaki te libanda ya mboka.",
                "24": "Mpe esalemaki ete na mobu se moko oyo bofuluki ezalaki ya monene kati na eklezia, na lolenge ete ezalaki na nkoto na nkoto ya baye basanganaki na eklezia mpe babatisamaki mpo na boyamboli.",
                "25": "Mpe bofuluki ya eklezia ezalaki monene mpenza, mpe mapamboli mingi masopanaki likolo ya bato, ete banganganzambe banene mpe bateyi bango moko bakamwaki na lolenge ya koleka ndelo.",
                "26": "Mpe esalemaki ete mosala ya Nkolo mofulukaki na kobatisaka mpe kozalaka bomoko mpo na eklezia ya Nzambe, bato mingi, iyo, mpe kutu zomi na zomi ya bankoto.",
                "27": "Boye tokoki komona ete Nkolo atonda na boboto mpo na baoyo nyonso balingi, kati na bosolo ya mitema na bango, kobelela nkombo na ye esantu.",
                "28": "Iyo, tomoni ete ekuke ya lola efungwani epayi ya bato nyonso, kutu na bango oyo bakondima na nkombo ya Yesu Klisto, oyo azali Mwana ya Nzambe.",
                "29": "Iyo, tomoni ete oyo nyonso alingi akoki kosimba liloba ya Nzambe, oyo ezali na bomoi mpe nguya, oyo ekokabola na katikati mayele mabe nyonso mpe mitambo mpe miango mabe ya zabulu, mpe oyo akokamba moto ya Klisto na nzela ya moke mpe ya nkaka na ngambo ya libulu wana ya libela ya mpasi oyo elengelami mpo na komela bato ya mabe—",
                "30": "Mpe kokomisa milimo na bango, iyo, milimo na bango ezanga kufa, na loboko ya mobali ya Nzambe kati na bokonzi ya lola, mpo na kofanda elongo na Abalayama, mpe Yisaka, mpe elongo na Yakobo, mpe elongo na batata basantu na biso nyonso, mpo na kobima lisusu te.",
                "31": "Mpe na mobu oyo ezalaki na bosepeli ya ntango nyonso na mboka ya Zalayemila, mpe na bikolo nyonso nzinganzinga mpembeni, kutu na bamboka nyonso oyo ezwamaki na Banefi.",
                "32": "Mpe esalemaki ete ezalaki na kimia mpe bosepeli monene koleka na eteni oyo etikalaki ya mobu ya ntuku minei na libwa; iyo, mpe ezalaki na kimia mpe bosepeli monene ya ntango nyonso na mobu ya ntuku mitano ya boyangeli ya basambisi.",
                "33": "Mpe na mobu ya ntuku mitano na moko ya boyangeli ya basambisi ezalaki na kimia mpe lokola, longola se soki ezalaki na lolendo oyo ebandaki kokota kati na eklezia—kati na eklezia ya Nzambe te, kasi kati na mitema ya bato oyo bazalaki koloba bazali bato ya eklezia ya Nzambe—",
                "34": "Mpe batombwanaki na lolendo, kutu kino na konyokolaka bandeko na bango. Sikawa oyo ezalaki mabe monene, oyo esalaki ete eteni eleki ya bato na bomikitisi bayoka mpasi ya minyoko minene, mpe balekaki kati na mitungisi mingi.",
                "35": "Nzokande bakilaki mpe basambelaki mbala na mbala, mpe bakomaki makasi koleka kati na bomikitisi na bango, mpe batikalaki ya kotelema ngwi koleka na bondimi ya Klisto, kino na kotondisaka milimo na bango na bosepeli mpe libondisi, iyo, kutu kino na kopetolaka mpe kosantisaka mitema na bango, bosantisi boye eyaki mpo batikaki mitema na bango epayi ya Nzambe.",
                "36": "Mpe esalemaki ete mobu ya ntuku mitano na mibale esukaki na kimia mpe lokola, longola se ezalaki na lolendo ya monene mpenza oyo ekotaki kati na mitema ya bato; mpe ezalaki na ntina ya bozwi monene koleka ya bango mpe bofuluki na bango na mboka; mpe ekolaki likolo na bango mokolo na mokolo.",
                "37": "Mpe esalemaki ete na mobu ya ntuku mitano na misato ya boyangeli ya basambisi, Elamani akufaki, mpe mwana mobali na ye ya nkulutu Nefi abandaki kokonza na esika na ye. Mpe esalemaki ete asimbaki kiti ya bosambisi na boyengebene mpe alima; iyo, abatelaki mitindo ya Nzambe, mpe atambolaki kolandaka banzela ya tata na ye."
            },
            "4": {
                "1": "Mpe esalemaki ete na mobu ya ntuku mitano na minei ezalaki na bokabwani mingi kati na eklezia, mpe ezalaki na boweli na kati ya bato, na lolenge ete bosopi makila ezalaki mingi.",
                "2": "Mpe eteni ya batomboki babomamaki mpe babenganamaki uta na mboka, mpe bakendaki epayi na mokonzi ya Balamani.",
                "3": "Mpe esalemaki ete basalaki makasi mpo na kolamusa Balamani mpo na kobunda na Banefi; kasi tala, Balamani babangaki mingi koleka, na lolenge ete balingaki te koyoka maloba ya bakabwani wana.",
                "4": "Kasi esalemaki ete na mobu ya ntuku mitano na motoba ya boyangeli ya basambisi, ezalaki na bakabwani oyo bamataki uta na Banefi epayi ya Balamani; mpe balongaki elongo na baye wana basusu na kolamusaka bango na nkanda ya Banefi; mpe bazalaki na mobu mona mobimba komilengela mpo na etumba.",
                "5": "Mpe na mobu ya ntuku mitano na nsambo bakitaki mpo na kobunda na Banefi, mpe babandaki mosala ya liwa; iyo, na mobu ya ntuku mitano na mwambe ya boyangeli ya basambisi balongaki na kozwaka mboka ya Zalayemila; iyo, mpe lisusu bamboka nyonso, kutu mboka oyo ezalaki penepene ya mboka ya Beboo.",
                "6": "Mpe Banefi mpe mampinga ya Moroniya babenganamaki kutu kati na mboka ya Beboo;",
                "7": "Mpe kuna bamilendisaki mpo na kobunda na Balamani, uta na mbu ya westi, kutu epayi na esti; ezalaki mosika ya mokolo moko ya mobembo mpo na Monefi, na monkoloto oyo bamilendisaki mpe bapikaki mampinga na bango mpo na kobatela ekolo na bango ya nordi.",
                "8": "Mpe boye bakabwani bana ya Banefi, na lisalisi ya limpinga monene ya Balamani, bazwaka bozwi nyonso ya Banefi boye ezalaki na mboka epayi na sudi. Mpe oyo nyonso esalemaki na mobu ya ntuku mitano na mwambe mpe libwa ya boyangeli ya basambisi.",
                "9": "Mpe esalemaki ete na mobu ya ntuku motoba ya boyangeli ya basambisi, Moroniya alongaki elongo na mampinga na ye na kozwaka biteni mingi ya mboka; iyo, bazwaki lisusu bingumba mingi oyo ekweyaki kati na maboko ya Balamani.",
                "10": "Mpe esalemaki ete na mobu ya ntuku motoba na moko ya boyangeli ya basambisi balongaki na kozwaka lisusu katikati ya bozwi nyonso ya bango.",
                "11": "Sikawa bobungisi monene boye ya Banefi, mpe bobomi monene boye esalemaki na kati na bango, elingaki kosalema te soki ezalaki te mpo na nkuna na bango mpe bonsomo na bango boye ezalaki na kati na bango; iyo, mpe ezalaki na kati ya baye lisusu bazalaki koloba bazali ya eklezia ya Nzambe.",
                "12": "Mpe ezalaki na ntina ya lolendo ya mitema na bango, na ntina ya bozwi ya mingi koleka na bango, iyo, ezalaki na ntina ya monyokoli na bango epayi na babola, lokola bakangaki na loboko makasi bilei na bango uta na bato ya nzala, kokangaka bilamba na bango na loboko makasi na bato ya bolumbu, mpe kobetaka bandeko na bango bato na bomikitisi likolo ya litama, kosalaka liseki na oyo wana ezalaki bule, kowanganaka molimo ya masakoli mpe emoniseli, kobomaka, kopunzaka, kokosaka, koyibaka, kosalaka ekobo, kotelemaka na boweli monene, mpe kokimaka mosika kati na mboka ya Nefi, na kati ya Balamani—",
                "13": "Mpe na ntina ya nkuna monene oyo ya bango, mpe bifundeli na bango kati na bokasi na bango moko, batikamaki na bokasi na bango moko; boye bafulukaki te, kasi batungisamaki mpe babetamaki, mpe babenganamaki liboso ya Balamani, kino babungisaki penepene ya bamboka na bango nyonso.",
                "14": "Kasi tala, Moroniya ateyaki makambo mingi epayi ya bato na ntina ya masumu na bango, mpe lisusu Nefi mpe Lehi, baoyo bazalaki bana mibali ya Elamani, bateyaki makambo mingi epayi ya bato, iyo, mpe basakolaki makambo mingi epayi na bango mpo na oyo etali mabe na bango, mpe nini ekoyela bango soki bayamboli te masumu na bango.",
                "15": "Mpe esalemaki ete bayambolaki, mpe mbala mingi lokola bayambolaki babandaki mpenza kofuluka.",
                "16": "Mpo ntango Moroniya amonaki ete bayambolaki amekaki kokamba bango uta esika na esika, mpe uta engumba na engumba, kutu kino balongaki lisusu kozwa katikati ya bozwi na bango mpe katikati ya mboka na bango nyonso.",
                "17": "Mpe boye esukaki mobu ya ntuku motoba na yambo ya boyangeli ya basambisi.",
                "18": "Mpe esalemaki na mobu ya ntuku motoba na mibale ya boyangeli ya basambisi, ete Moroniya akokaki kozwa lisusu te bozwi likolo ya Balamani.",
                "19": "Boye batikaki mwango na bango ya kokamata ndambo etikalaki ya mboka na bango, mpo motango ya Balamani ezalaki monene mpenza ete ekokaki te kosalema mpo na Banefi ete bazwa nguya mingi likolo na bango; boye Moroniya asalelaki mampinga nyonso na ye na kosimbaka biteni wana oyo bakamataki.",
                "20": "Mpe esalemaki ete, na ntina ya motango monene ya Balamani Banefi bazalaki na bobangi monene, kobangaka mbele balongama, mpe baniatama, mpe babomama, mpe babebisama.",
                "21": "Iyo, babandaki komikundola masakoli ya Alma, mpe lisusu maloba ya Mosiya; mpe bamonaki ete bazalaki bato ya matoyi mangongi, mpe ete batalaki mpamba mitindo ya Nzambe.",
                "22": "Mpe ete babongolaki mpe baniataki mibeko ya Mosiya na nse ya makolo na bango; to mpe oyo Nkolo atindaki ye kopesa epayi ya bato; mpe bamonaki ete mibeko na bango ekomaki ya kobeba, mpe ete bakomaki bato ya nkuna, na lolenge ete bazalaki nkuna kutu lokola Balamani.",
                "23": "Mpe na ntina ya mabe na bango, eklezia ebandaki kobebisama moke moke; mpe babandaki kotia ntembe na molimo ya masakoli mpe molimo ya emoniseli; mpe masambisi ya Nzambe matelemelaki bango na elongi.",
                "24": "Mpe bamonaki ete bakomaki bato na bolembu, lokola bandeko na bango Balamani, mpe ete Molimo ya Nkolo abatelaki bango lisusu te; iyo, alongwaki uta na bango mpo Molimo ya Nkolo afandaka te kati na batempelo ezanga bosantu—",
                "25": "Boye Nkolo atikaki kobatela bango na nguya na ye ya makamwisi mpe ezanga emekiseli, mpo bakweyaki kati na ezalela moko ya bozangi bondimi mpe nkuna ya nsomo; mpe bamonaki ete Balamani bazalaki na motango monene koleka bango, mpe longola se soki bakangemi na Nkolo Nzambe na bango basengeli na ntembe te kowa.",
                "26": "Mpo tala, bamonaki ete bokasi ya Balamani ezalaki monene lokola oyo ya bango, kutu moto na moto. Mpe boye bakweyaki kati na bobuki mobeko monene boye; iyo, boye bakomaki bato na bolembu, na ntina ya bobuki mobeko na bango, na ntaka ya mibu mingi te."
            },
            "5": {
                "1": "Mpe esalemaki ete na mobu se moko oyo, tala, Nefi atikaki kiti ya bosambisi na moto moko oyo kani nkombo ezalaki Sezolami.",
                "2": "Mpo lokola mibeko mpe ekobima na bango etiamaki na kopona ya bato nyonso, mpe baoyo boponaki mabe bazalaki na motango monene koleka bango oyo baponaki bolamu, boye bazalaki kokomela mpo na bobebisami, mpo mibeko ekomaki ya kobeba.",
                "3": "Iyo, mpe oyo ezalaki nyonso te; bazalaki bato ya matoyi mangongi, na lolenge ete bakokaki te koyangelama na mobeko to na boyengebene, longola se soki ekosuka na bobebisami na bango.",
                "4": "Mpe esalemaki ete Nefi akomaki na bolembi na ntina ya mabe na bango; mpe atikaki kiti ya bosambisi, mpe akamataki likolo na ye mokumba ya koteya liloba ya Nzambe mpo na nyonso oyo etikalaki ya mikolo na ye, mpe ndeko na ye ya mobali Lehi mpe lokola, mpo na nyonso oyo etikalaki ya mikolo na ye;",
                "5": "Mpo bamikundolaki maloba oyo tata na bango Elamani alobaki epayi na bango. Mpe oyo ezali maloba alobaki:",
                "6": "Tala, bana mibali na ngai, nazali na mposa ete bomikundola kobomba mitindo ya Nzambe; mpe nalingi ete bosakola epayi ya bato maloba oyo. Tala, napesi epayi na bino nkombo ya baboti na biso ya yambo baoyo bayaki uta na mboka ya Yelusaleme; mpe oyo nasali yango mpo ete ntango bokomikundola nkombo na bino bokoka komikundola bango; mpe ntango bokomikundola bango bokoka komikundola misala na bango; mpe ntango bokomikundola misala na bango bokoka koyeba ete elobami, mpe lisusu ekomami, ete ezalaki malamu.",
                "7": "Boye, bana mibali na ngai, nalingi ete bosala oyo ezali malamu, mpo ete elobama na ntina na bino, mpe lisusu ekomama, kutu lokola elobamaki mpe ekomamaki na ntina na bango.",
                "8": "Mpe sikawa bana mibali na ngai, tala nazali na mwa mposa mingi ya kosenga na bino, oyo mposa ezali, ete bokoka te kosala makambo oyo mpo ete bokoka komikumisa, kasi ete bokoka kosala makambo oyo mpo na kobomba mpo na bino moko biloko ya motuya na lola, iyo, oyo ezali seko, mpe oyo bibebaka te; iyo, ete bokoka kozala na likabo wana ya motuya ya bomoi ya seko, boye tozali na ntina ya kobanza ete epesamaki na batata na biso.",
                "9": "O bomikundola, bomikundola, bana mibali na ngai, maloba oyo mokonzi Benyamina alobaki epayi ya bato na ye; iyo, bomikundola ete ezali na nzela te soki te mayele mosusu te wapi bato bakoki kobikisama, bobele na nzela ya makila ya bomikabi ya Yesu Klisto, oyo akoya; iyo, bomikundola ete azali koya mpo na kosikola mokili.",
                "10": "Mpe bomikundola lisusu maloba oyo Amuleki alobaki epayi ya Zezilomi, na engumba ya Amoniya; mpo alobaki epayi na ye ete Nkolo solo akoya mpo na kosikola bato na ye, kasi akoya te mpo kosikola bango kati na masumu na bango, kasi mpo na kosikola bango uta na masumu na bango.",
                "11": "Mpe azali na nguya epesami epayi na ye uta na Tata mpo na kosikola bango uta na masumu na bango na ntina ya boyamboli; yango wana atindaki banjelu na ye mpo na kosakola nsango ya masengami ya boyamboli, oyo ememaka bato na nse ya nguya ya Mosikoli, mpo na lobiko ya milimo na bango.",
                "12": "Mpe sikawa, bana na ngai ya mibali, bomikundola, bomikundola ete ezali likolo ya libanga ya Mosikoli na biso, oyo azali Klisto, Mwana ya Nzambe, ete bosengeli kotonga moboko na bino; ete ntango zabulu akotinda mipepe na ye ya makasi, iyo, makula na ye na mopepe monene, iyo, ntango ekobete mvula ya mabanga mpe monkalikali na ye ya makasi nyonso likolo na bino, ekozala na nguya likolo na bino te mpo na kobenda bino na nse na libulu ya mpasi mpe bolozi ezanga nsuka, na ntina ya libanga likolo ya oyo wapi botongami, oyo ezali moboko moko ya solo solo, moboko oyo wapi soki bato batongeli likolo bakoki kokweya te.",
                "13": "Mpe esalemaki ete oyo ezalaki maloba oyo Elamani ateyaki bana mibali na ye; iyo, ateyaki bango makambo mingi oyo ekomami te, mpe lisusu makambo mingi oyo ekomami.",
                "14": "Mpe bamikundolaki maloba na ye; mpe boye bakendaki, kobombaka mitindo ya Nzambe, mpo na koteya liloba ya Nzambe na kati ya bato nyonso ya Nefi, kobandaka na engumba ya Beboo;",
                "15": "Mpe uta kuna kokende liboso na engumba ya Gidi; mpe uta engumba ya Gidi na engumba ya Muleke;",
                "16": "Mpe kutu uta engumba moko na mosusu, kino bakendaki na kati ya bato nyonso ya Nefi baoyo bazalaki na mboka epayi na sudi; mpe uta kuna kati na mboka ya Zalayemila, na kati ya Balamani.",
                "17": "Mpe esalemaki ete bateyaki na nguya monene, na lolenge ete bayokisaki nsoni na mingi ya bakabwani oyo balongwaki uta na Banefi, na lolenge ete bayaki mpe batubelaki masumu na bango mpe babatisamaki mpo na boyamboli, mpe sasaipi bazongaki epayi ya Banefi kosala makasi mpo na kobongisela bango mbeba oyo basalaki.",
                "18": "Mpe esalemaki ete Nefi mpe Lehi bateyaki Balamani na nguya mpe likoki monene ya lolenge oyo, mpo bapesamaki nguya mpe likoki ete bakoka koloba, mpe lisusu bapesamaki nini basengeli koloba epayi na bango—",
                "19": "Boye balobaki na bokamwi monene ya Balamani, mpo na kondimisa bango, na lolenge ete nkoto mwambe ya Balamani baoyo bazalaki na mboka ya Zalayemila mpe nzinganzinga mpembeni babatisamaki mpo na boyamboli, mpe bandimisamaki mpo na oyo etali nkuna ya mimesano ya batata na bango.",
                "20": "Mpe esalemaki ete Nefi mpe Lehi bakobaki uta kuna mpo na kokende na mboka ya Nefi.",
                "21": "Mpe esalemaki ete bakamatamaki na limpinga ya Balamani mpe babwakamaki na boloko; iyo, kutu na ndako ya boloko se moko wana wapi Amona mpe bandeko mibali na ye babwakamaki na basali ya Limiyi.",
                "22": "Mpe esilaki bango kobwakama kati na boloko mikolo mingi na kozangaka bilei, tala, bakendaki kati na boloko mpo na kokamata bango ete bakoka koboma bango.",
                "23": "Mpe esalemaki ete Nefi mpe Lehi bazingamaki mpembeni lokola soki na moto, kutu na lolenge ete bamekaki te kotia maboko na bango likolo na bango mpo na bobangi ete mbele bakozikisama. Nzokande, Nefi mpe Lehi bazikisamaki te; mpe bazalaki lokola batelemaki na katikati ya moto mpe bazikisamaki te.",
                "24": "Mpe ntango bamonaki ete bazingamaki mpembeni na likonzi ya moto, mpe ete ezikisaki bango te, mitema na bango mizwaki mpiko.",
                "25": "Mpo bamonaki ete Balamani bamekaki te kotia maboko na bango likolo na bango; mpe bamekaki te kopusana penepene na bango, kasi batelemaki lokola soki bakomisamaki bababa na bokamwi.",
                "26": "Mpe esalemaki ete Nefi mpe Lehi batelemaki mpe babandaki koloba epayi na bango, kolobaka: Bobanga te, mpo tala, ezali Nzambe oyo alakisi bino likambo oyo ya kokamwa, na oyo wapi elakisami epayi na bino ete bokoki te kotia maboko na bino likolo na biso mpo na koboma biso.",
                "27": "Mpe tala, ntango balobaki maloba oyo, mabele maninganaki mingi koleka, mpe bifelo ya boloko eninganaki lokola soki ezalaki penepene na kokweya na mabele; kasi tala, ekweyaki te. Mpe tala, bango oyo bazalaki na boloko bazalaki Balamani mpe Banefi oyo bazalaki bakabwani.",
                "28": "Mpe esalemaki ete bazipamaki na lipata moko ya molili, mpe bobangi makasi mpe ya nsomo eyaki likolo na bango.",
                "29": "Mpe esalemaki ete mongongo moko eyaki lokola soki ezalaki likolo ya lipata ya molili, kolobaka: Boyambola, boyambola, mpe boluka lisusu te kobebisa basali na ngai baoyo natindi epayi na bino mpo na kosakola nsango ya nsai.",
                "30": "Mpe esalemaki ete ntango bayokaki mongongo oyo, mpe emonaki bango ete ezalaki te mongongo ya kake, mpe ezalaki te mongongo ya makelele ya lokito monene, kasi tala, ezalaki se mongongo oyo ya kimia mpe ya pete moko ya bobongi nie, lokola soki ezalaki esololi, mpe etobolaki kutu kino molimo mpenza—",
                "31": "Mpe ata pete ya mongongo yango, tala mabele maninganaki mingi koleka, mpe bifelo ya boloko bilengaki lisusu, lokola soki ezalaki penepene na kokweya na mabele; mpe tala lipata ya molili, oyo ezipaki bango, lipanzanaki te—",
                "32": "Mpe tala mongongo moyaki lisusu, kolobaka: Boyambola, boyambola, mpo bokonzi ya lola ezali penepene; mpe boluka lisusu te koboma basali na ngai. Mpe esalemaki ete mabele maninganaki lisusu, mpe bifelo bilengaki.",
                "33": "Mpe lisusu mbala ya misato mongongo yango eyaki, mpe elobelaki bango maloba ya bokamwi oyo makoki te kolobama na moto; mpe bifelo bilengaki lisusu, mpe mabele maninganaki lokola soki ezalaki penepene na kokabwana na katikati.",
                "34": "Mpe esalemaki ete Balamani bakokaki te kokima na ntina ya lipata ya molili oyo ezipaki bango; iyo, mpe lisusu bakokaki koningana te na ntina ya bobangi boye eyaki likolo na bango.",
                "35": "Sikawa ezalaki na moko na kati na bango oyo azalaki Monefi uta na mbotama, oyo azalaki kala moto ya eklezia ya Nzambe kasi akabwanaki uta na bango.",
                "36": "Mpe esalemaki ete abalukaki ye moko mpembeni, mpe tala, amonaki na nzela ya lipata ya molili bilongi ya Nefi mpe Lehi; mpe tala, bangengaki mingi koleka mpenza, kutu lokola bilongi ya banjelu. Mpe amonaki ete batombolaki miso na bango na lola; mpe bazalaki na ezalela lokola soki kolobaka to mpe kotombolaka mingongo na bango epayi na mozali moko oyo bazalaki komona.",
                "37": "Mpe esalemaki ete moto oyo agangaki epayi na ebele ya bato, ete bakoka kobaluka mpe kotala. Mpe tala, nguya ya kobaluka epesamaki epayi na bango ete batala; mpe bamonaki bilongi ya Nefi mpe Lehi.",
                "38": "Mpe balobaki epayi ya moto na: Tala, nini elingi koloba makambo oyo nyonso, mpe ezali nani oyo bato oyo bazali kosolola na ye?",
                "39": "Sikawa nkombo ya moto yango ezalaki Aminadabi. Mpe Aminadabi alobaki epayi na bango: Bazali kosolola na banjelu ya Nzambe.",
                "40": "Mpe esalemaki ete Balamani balobaki epayi na ye: Nini tokosala, ete lipata oyo ya molili ekoka kolongwa uta na kozipaka biso?",
                "41": "Mpe Aminadabi alobaki epayi na bango: Bosengeli koyambola, mpe kobelela epayi na mongongo, kutu kino bokozala na bondimi na Klisto, oyo ateyamaki epayi na bino na Alma, mpe Amuleki, mpe Zezilomi; mpe ntango ekosala bino oyo, lipata ya molili ekolongwa uta na kozipaka bino.",
                "42": "Mpe esalemaki ete nyonso babandaki kobelela epayi na mongongo na ye oyo aningisaki mabele; iyo, babelelaki kutu kino lipata ya molili lipanzanaki.",
                "43": "Mpe esalemaki ete ntango babwakaki miso na bango mpembeni, mpe emonaki bango ete lipata ya molili lipanzanaki uta na kozipaka bango, tala, bamonaki ete bazingamaki mpembeni, iyo moto moko moko, na likonzi ya moto.",
                "44": "Mpe Nefi mpe Lehi bazalaki na katikati na bango; iyo, bazingamaki mpembeni; iyo, bazalaki lokola soki na katikati ya moto kopelaka na mololi, kasi esalaki bango mpasi te, mpe emataki te likolo ya bifelo ya boloko; mpe batondisamaki na bosepeli boye ekoki kolimbolama te mpe boye etonda na nkembo.",
                "45": "Mpe tala, Molimo Mosantu ya Nzambe akitaki uta na lola, mpe akotaki kati na mitema na bango, mpe batondisamaki lokola soki na moto, mpe bakokaki koloba maloba ya kokamwa.",
                "46": "Mpe esalemaki ete mongongo eyaki epayi na bango, iyo, mongongo ya elengi, lokola soki ezalaki mamimisami, kolobaka:",
                "47": "Kimia, kimia ezala epayi na bino, na ntina ya bondimi na bino na Molingami Malamu na ngai, oyo azalaki uta na bokeli ya mokili.",
                "48": "Mpe sikawa, ntango bayokaki oyo babwakaki miso na bango lokola soki mpo na kotala wapi mongongo eutaki; mpe tala, bamonaki lola efungwani; mpe banjelu bakitaki uta na lola mpe basalelaki bango.",
                "49": "Mpe ezalaki penepene na nkama misato ya bato oyo bamonaki mpe bayokaki makambo oyo; mpe basengaki kokende, kasi kokamwa te, soki mpe kozala na ntembe te.",
                "50": "Mpe esalemaki ete bakendaki, mpe basalelaki bato, kosakolaka epayi na bituka nyonso nzinganzinga mpembeni makambo nyonso bayokaki mpe bamonaki, na lolenge ete eteni mingi koleka ya Balamani bandimisamaki na bango, na ntina ya bonene ya bilembo ya bosolo oyo bazwaki.",
                "51": "Mpe mingi lokola bandimisamaki, bakitisaki na nse bibundeli na bango ya bitumba, mpe lisusu boyini na bango mpe momeseno ya batata na bango.",
                "52": "Mpe esalemaki ete batikelaki mpenza Banefi bamboka ya bozwi na bango."
            },
            "6": {
                "1": "Mpe esalemaki ete ntango mobu ya ntuku motoba na mibale ya boyangeli ya basambisi ekomaki na nsuka, makambo oyo nyonso masalemaki mpe Balamani, mpo na eteni eleki mingi ya bango, bakomaki basembo, na lolenge ete bosembo na bango elekaki mpenza boye ya Banefi, na ntina ya kotelema ngwi na bango mpe molende na bango kati na bondimi.",
                "2": "Mpo tala, ezalaki na mingi ya Banefi oyo bakomaki mito makasi mpe bato bazanga boyamboli mpe ya nkuna mingi koleka, na lolenge ete babwakaki liloba ya Nzambe mpe mateya mpe masakoli nyonso oyo masalemaki na kati na bango.",
                "3": "Nzokande, bato ya eklezia bazalaki na bosepeli monene na ntina ya bobongwami ya Balamani, iyo, na ntina ya eklezia ya Nzambe, oyo etiamaki na kati na bango. Mpe balinganaki, mpe basepelaki moko na mosusu, mpe bazalaki na bosepeli monene.",
                "4": "Mpe esalemaki ete mingi ya Balamani bakitaki kati na mboka ya Zalayemila, mpe basakolaki epayi ya bato nyonso ya Banefi lolenge ya bobongwami na bango, mpe balendisaki bango mpo na kozala na bondimi mpe mpo na koyambola.",
                "5": "Iyo, mpe mingi bateyaki na nguya monene mpenza mpe likoki, kino na komema mingi na bango kati na bozindo ya bomikitisi, mpo na kozala balandi na bomikitisi ya Nzambe mpe ya Mwana ya mpate.",
                "6": "Mpe esalemaki ete mingi ya Balamani bakendaki kati na mboka epayi na nordi; mpe Nefi mpe Lehi lisusu bakendaki kati na mboka epayi na nordi, mpo na koteya epayi ya bato. Mpe boye esukaki mobu ya ntuku motoba na misato.",
                "7": "Mpe tala, kimia ezalaki na mboka mobimba, na lolenge ete Banefi bakendaki na biteni nyonso kani ya mboka oyo balingaki, ezala na kati ya Banefi soki te na kati ya Balamani.",
                "8": "Mpe esalemaki ete Balamani bakendaki lisusu bipayi nyonso wapi balingaki, ezala na kati ya Balamani soki te na kati ya Banefi; mpe boye bazalaki na bonsomi ya bosangani moko na mosusu, mpo na kosomba mpe mpo na koteka, mpe mpo na kozwa litomba, engebene na mposa na bango.",
                "9": "Mpe esalemaki ete bakomaki na bozwi mingi koleka, nyonso ezala Balamani mpe Banefi mpe lokola; mpe bazwaki ebele koluta ya wolo, mpe ya mpauni, mpe ya ndenge nyonso ya bibende ya ntalo, ezala na mboka ya sudi mpe na mboka ya nordi mpe lokola.",
                "10": "Sikawa mboka ya sudi ebiangamaki Lehi, mpe mboka ya nordi ebiangamaki Muleke, oyo ezalaki nsima ya mwana mobali ya Sidikiya; mpo Nkolo amemaki Muleke na mboka ya nordi, mpe Lehi na mboka ya sudi.",
                "11": "Mpe tala, ezalaki na ndenge nyonso ya wolo na bamboka oyo mibale, mpe ya mpauni, mpe ya makele ya ntalo ya ndenge na ndenge; mpe ezalaki lisusu na bato ya misala ya ntoki mpenza, oyo basalaki ndenge nyonso ya misala ya makele ya ntalo mpe babongisaki yango; mpe boye bakomaki bato na bozwi.",
                "12": "Mpe bakolisaki mboto beboo, na nordi mpe na sudi mpe lokola; mpe bafulukaki mingi koleka, na nordi mpe na sudi mpe lokola. Mpe bayikanaki mpe bakomaki makasi na mboka. Mpe babokolaki bibwele mpe bitonga mingi, iyo, banyama mingi ya mafuta.",
                "13": "Tala basi na bango bazalaki kosala mpe kotonga, mpe basalaki ndenge nyonso ya bilamba, ya lino ya kilo ya malonga mpe bilamba ya ndenge na ndenge, mpo na kolatisa bolumbu na bango. Mpe boye mobu ya ntuku motoba na minei molekaki na kimia.",
                "14": "Mpe na mobu ya ntuku motoba na mitano bazalaki lisusu na bosepeli monene mpe kimia, iyo, mateya mingi mpe masakoli mingi mpo na oyo etali oyo wana esengelaki koya. Mpe boye mobu ya ntuku motoba na mitano elekaki.",
                "15": "Mpe esalemaki ete na mobu ya ntuku motoba na motoba ya boyangeli ya basambisi, tala, Sezolami abomamaki na loboko moko eyebani te lokola efandaki ye likolo ya kiti ya bosambisi. Mpe esalemaki ete na mobu se moko wana, ete mwana mobali na ye, oyo aponamaki na bato na esika na ye, abomamaki mpe lokola. Mpe boye esukaki mobu ya ntuku motoba na motoba.",
                "16": "Mpe na ebandeli ya mobu ya ntuku motoba na nsambo bato babandaki kokola na nkuna mingi koleka lisusu.",
                "17": "Mpo tala, Nkolo apambolaki bango mwa ntango mingi molai na bozwi ya mokili ete balamusamaki te na nkanda, na etumba, soki te na bosopi makila; boye babandaki kotia mitema na bango likolo ya bozwi na bango; iyo, babandaki koluka kozwa litomba ete bakoka kotombwana moko likolo ya mosusu; boye babandaki kobomaboma na nkuku, mpe koyongola mpe kopunza, ete bakoka kozwa litomba.",
                "18": "Mpe sikawa tala, babomi mpe bapunzi oyo wana bazalaki lingomba moko oyo esalemaki na Kisikumeni mpe Gadiatoni. Mpe sikawa esalemaka ete ezalaki mingi, kutu na kati ya Banefi, ya lingomba ya Gadiatoni. Kasi tala, bazalaki mingi koleka na kati ya eteni eleki nkuna ya Balamani. Mpe babiangamaki bayongoli mpe babomi ya Gadiatoni.",
                "19": "Mpe ezalaki bango oyo babomaki mosambisi mokonzi Sezolami, mpe mwana mobali na ye, wana ezalaki ye na kiti ya bosambisi; mpe tala, bamonanaki te.",
                "20": "Mpe sikawa esalemaki ete ntango Balamani bamonaki ete ezalaki na bayongoli na kati na bango bayokaki mawa mpenza; mpe basalelaki mayele nyonso na nguya na bango mpo na kobebisa bango mosika na etando ya mabele.",
                "21": "Kasi tala, Satana alamusaki mitema ya eteni ya bato eleki mingi ya Banefi, na lolenge ete basalaki bomoko elongo na mangomba wana ya bayongoli, mpe bakotaki kati na mayokani na bango mpe balapanaki ndai na bango, ete bakomibatela mpe bakobomba moko mosusu na makambo mpe kokoso nyonso kani bakotiama, ete mpasi eyela bango te mpo na bobomi na bango, mpe bopunzi na bango, mpe boyibi na bango.",
                "22": "Mpe esalemaki ete bazalaki na bilembo na bango, iyo, bilembo na bango ya nkuku, mpe maloba na bango ya nkuku; mpe oyo ete bakoka kokesenisa ndeko mobali moko oyo akotaki kati na liyokani, ete nkuna nyonso kani ndeko mobali akosala akozokisama te na ndeko na ye ya mobali, mpe na bango oyo bazalaki ya lingomba na ye, baoyo bakamataki liyokani oyo mpe te.",
                "23": "Mpe boye bakokaki koboma, mpe kopunza, mpe koyiba, mpe kosala pite mpe ndenge nyonso ya nkuna, na bokeseni na mibeko ya ekolo na bango mpe lisusu mitindo ya Nzambe na bango.",
                "24": "Mpe moto nyonso ya kati na baoyo bazalaki ya lingomba na bango oyo akobimisa epayi na mokili nkuna na bango mpe bonsomo na bango, asengeli kosambisama, engebene na mibeko ya ekolo na bango te, kasi engebene na mibeko ya nkuna na bango, oyo epesamaki na Gadiatoni mpe Kisikumeni.",
                "25": "Sikawa tala, ezali ndai mpe mayokani oyo ya nkuku oyo Alma atindaki mwana mobali na ye ete asengeli te kokende na mokili, na kobangaka ete bazala nzela ya komema bato na nse ya bobebisami.",
                "26": "Sikawa tala, ndai ya nkuku mpe mayokani oyo ya nkuku eyaki te epayi ya Gadiatoni uta na masolo ya makomi oyo epesamaki na Elamani; kasi tala, etiamaki kati na motema ya Gadiatoni na mozali se moko wana oyo asenginiaki baboti na biso ya yambo mpo na kolia mbuma epekisami—",
                "27": "Iyo, mozali se moko wana oyo asalaki ekokolo elongo na Kaina, ete soki akoboma ndeko na ye ya mobali Abele ekoyebana te epayi na mokili. Mpe asalaki ekokolo elongo na Kaina mpe balandi na ye uta ntango wana kokende liboso.",
                "28": "Mpe lisusu ezali mozali se moko wana oyo atiaki yango kati na mitema ya bato mpo na kotonga linongi moko ya molai kokoka ete bakoka kokoma na lola. Mpe ezalaki mozali se moko wana oyo akambaki bato oyo bayaki uta na linongi wana kati na mboka oyo; oyo apanzaki misala ya molili mpe bonsomo likolo ya etando ya mboka, kino abendaki bato na nse na bobebisami mobimba, mpe na lifelo ya libela.",
                "29": "Iyo, ezali mozali se moko wana oyo atiaki kati na motema ya Gadiatoni ete akoba kosala mosala ya molili, mpe bobomi ya nkuku; mpe asalaki yango uta na ebandeli ya moto kutu kino na ntango oyo.",
                "30": "Mpe tala, ezali ye oyo azali mobandisi ya masumu nyonso. Mpe tala, amemi misala na ye ya molili mpe bobomi ya nkuku, mpe akitanisi bikokolo na bango, mpe ndai na bango, mpe mayokani na bango, mpe miango ya nkuna ya nsomo, uta nkola na nkola engebene lokola ekoki ye kotia nkanga likolo ya mitema ya bana ya bato.",
                "31": "Mpe sikawa tala, atiaki nkanga monene likolo ya mitema ya Banefi; iyo, na lolenge ete bakomaki bato ya nkuna mingi koleka; iyo, eteni eleki bato mingi na bango ebalukaki uta na nzela ya bosembo, mpe baniataki na nse ya makolo na bango mitindo ya Nzambe, mpe babalukaki epayi na nzela na bango moko, mpe bamisalelaki bikeko uta na wolo na bango mpe mpauni na bango.",
                "32": "Mpe esalemaki ete mabe oyo nyonso oyolaki bango na ntaka ya mibu mingi te, na lolenge ete eteni eleki mingi ya mabe yango eyaki epayi na bango na mobu ya ntuku motoba na nsambo ya boyangeli ya basambisi likolo ya bato ya Nefi.",
                "33": "Mpe bakolaki na mabe na bango na mobu ya ntuku motoba na mwambe mpe lokola, na mawa mpe boleli monene ya basembo.",
                "34": "Mpe boye tomoni ete Banefi babandaki kokita moke moke kati na bozangi boyambi, mpe bakolaki na nkuna mpe bonsomo, nzokande Balamani babandaki kokola mpenza na boyebi ya Nzambe na bango; iyo, babandaki kobatela meko mpe kobomba mitindo na ye, mpe kotambola na bosolo mpe alima liboso na ye.",
                "35": "Mpe boye tomoni ete Molimo ya Nkolo mobandaki kolongwa uta na Banefi, na ntina ya nkuna mpe bokasi ya mitema na bango.",
                "36": "Mpe boye tomoni ete Nkolo abandaki kosopa Molimo na ye epayi ya Balamani, na ntina ya petepete na bango mpe bolingi na bango mpo na kondima maloba na ye.",
                "37": "Mpe esalemaki ete Balamani balukaki kokanga lingomba ya bayongoli ya Gadiatoni; mpe bateyaki liloba ya Nzambe na kati ya eteni eleki nkuna na bango, na lolenge ete lingomba oyo ya bayongoli ebebisamaki nie na kati ya Balamani.",
                "38": "Mpe esalemaki epayi mosusu, ete Banefi babokolaki bango mpe basalisaki bango, kobandaka na eteni eleki nkuna na bango, kino batondisaki mboka mobimba ya Banefi, mpe basenginiaki eteni ya bato eleki mingi ya basembo kino bamikitisaki mpo na kondima na misala na bango mpe kokabola bopunzi na bango, mpe kosangana elongo na bango na bobomi mpe makelemba na bango ya nkuku.",
                "39": "Mpe boye bazwaki bokambi mobimba ya ekobima, na lolenge ete baniataki na nse ya makolo na bango mpe babetaki mpe banyokolaki mpe babalolaki mikongo na bango na babola mpe basokemi, mpe balandi na bomikitisi ya Nzambe.",
                "40": "Mpe boye tomoni ete bazalaki na ezalela moko ya nsomo, mpe bakomelaki mpo na bobebisami moko ya libela.",
                "41": "Mpe esalemaki ete boye esukaki mobu ya ntuku motoba na mwambe ya boyangeli ya basambisi likolo ya bato ya Nefi."
            },
            "7": {
                "intro": "Lisakoli ya Nefi, mwana Mobali ya Elamani—Nzambe akaneli bato ya Nefi ete akobimela bango na nkanda na ye, mpo na kobebisa bango nie longola se soki bayamboli uta na nkuna na bango. Nzambe abeti bato ya Nefi na bokono; bayamboli mpe babaluki epayi na ye. Samwele, Molamani, asakoli epayi ya Banefi.",
                "1": "Tala, sikawa esalemaki ete na mobu ya ntuku motoba na libwa ya boyangeli ya basambisi likolo ya bato ya Banefi, ete Nefi, mwana mobali ya Elamani, azongaki na mboka ya Zalayemila uta na mboka epayi na nordi.",
                "2": "Mpo abimaki na kati ya bato oyo bazalaki na mboka epayi na nordi, mpe ateyaki liloba ya Nzambe epayi na bango, mpe asakolaki makambo mingi epayi na bango;",
                "3": "Mpe babwakaki maloba na ye nyonso, na lolenge ete akokaki te kotikala na kati na bango, kasi azongaki lisusu epayi na mboka ya mbotama na ye.",
                "4": "Mpe ntango amonaki bato na ezaleli moko ya nkuna ya lolenge ya nsomo, mpe bayongoli wana ya Gadiatoni bakamataki kiti ya bosambisi—lokola bayibaki nguya mpe likoki ya mboka; lokola batiaki mpembeni mitindo ya Nzambe, mpe na lolenge ya moke te mpe semba liboso na ye; kosalaka te boyengebene epayi ya bana ya bato;",
                "5": "Kokitisaka basembo na ntina ya bosembo na bango; kotikaka bato na elindo mpe bato ya nkuna kokende na kozangaka kopesama etumbu mpo na mosolo na bango; mpe mingi koleka kotikaka bango na mosala ya kokamba ekobima, mpo na kokonza mpe kosala engebene na bolingi na bango, ete bakoka kozwa litomba mpe nkembo ya mokili, mpe, lisusu, ete bakoka na petepete mingi kosala ekobo, mpe koyiba, mpe koboma, mpe kosala engebene na bolingi na bango moko—",
                "6": "Sikawa mabe oyo monene eyaki likolo ya Banefi, na ntaka ya mibu mingi te; mpe ntango Nefi amonaki yango, motema na ye movimbaki na mawa kati na ntolo na ye; mpe agangaki na mpasi ya liwa ya molimo na ye:",
                "7": "O, Soki nakokaka kozwa mikolo na ngai na mikolo ntango tata na ngai Nefi ayaki uta na mboka ya Yelusaleme, ete nakokaki kosepela elongo na ye na mboka elakelama; na ntango wana bato na ye bazalaki petepete na koteyama, ngwi mpo na kobatela mitindo ya Nzambe, mpe malembe mpo na kokambama na kosala mabe; mpe bazalaki mbangu mpo na koyoka maloba ya Nkolo—",
                "8": "Iyo, soki mikolo na ngai ezalaka na mikolo wana, nde molimo na ngai elingaki kozala na bosepeli kati na bosembo ya bandeko na ngai.",
                "9": "Kasi tala, natindami ete oyo ezala mikolo na ngai, mpe ete molimo na ngai motondisama na mawa na ntina ya nkuna oyo ya bandeko na ngai.",
                "10": "Mpe tala, sikawa esalemaki ete ezalaki likolo ya linongi moko, oyo ezalaki na elanga ya Nefi, oyo ezalaki mpembeni na balabala monene oyo ekambaka na zando monene, oyo ezalaki na engumba ya Zalayemila; boye, Nefi angumbamaki likolo na linongi oyo ezalaki na elanga na ye, oyo linongi ezalaki lisusu penepene na monoko ya elanga mpembeni na wapi balabala monene elekaki.",
                "11": "Mpe esalemaki ete boko bato bazalaki koleka mpembeni mpe bamonaki Nefi lokola azalaki kosopa motema na ye epayi ya Nzambe likolo na linongi; mpe bakimaki mpe bayebisaki bato nini bamonaki, mpe bato bayaki esika moko ebele ete bakoka koyeba ntina ya matanga monene mpenza mpo na nkuna ya bato.",
                "12": "Mpe sikawa, ntango Nefi atelemaki amonaki ebele ya bato oyo basanganaki esika moko.",
                "13": "Mpe esalemaki ete afungolaki monoko na ye mpe alobaki epayi na bango: Tala, ntina nini emisangisi bino esika moko? Ete nakoka kolobela bino mabe na bino?",
                "14": "Iyo, mpo namati likolo ya linongi na ngai ete nakoka kosopa motema na ngai epayi ya Nzambe na ngai, na ntina ya mawa mingi koleka ya motema na ngai, oyo ezali na ntina ya mabe na bino!",
                "15": "Mpe na ntina ya matanga mpe boleli na ngai bomisangisi esika moko, mpe bozali kokamwa; iyo, mpe bozali na mposa monene ya kokamwa; iyo, bosengelaki kokamwa mpo bomitiki ete zabulu azwa nkanga ya monene mpenza likolo ya mitema na bino.",
                "16": "Iyo, lolenge boni ekokaki bino kopesa nzela na lisenginia na ye oyo azali kolukaka se kotindika milimo na bino na nse ya mpasi mpe lisuma oyo ya libela?",
                "17": "O boyambola, boyambola! Ntina nini ekokufa bino? Bobaluka, bobaluka epayi ya Nkolo Nzambe na bino. Ntina nini abosani bino?",
                "18": "Ezali mpo boyeisi mitema na bino makasi; iyo, bolingi te koyoka mongongo ya mobateli malamu; iyo, botumolaki ye mpo na kozala na nkanda na bino.",
                "19": "Mpe tala, na esika ya kosangisa bino, longola se soki boyamboli, tala, akopanza bino mosika ete bokokoma misuni mpo na mbwa mpe banyama ya zamba.",
                "20": "O, lolenge boni ekoki bino kobosana Nzambe na bino na mokolo mpenza abikisi bino?",
                "21": "Kasi tala, ezali mpo na kozwa litomba, mpo na kosanzolama na bato, iyo, mpe ete bokoka kozwa wolo mpe mpauni. Mpe botie mitema na bino likolo ya bozwi mpe biloko ya mpamba mpamba ya mokili oyo, mpo na yango bobomi, mpe bopunzi, mpe boyibi, mpe bopesi litatoli ya lokuta na kofundaka moto ya penepene na bino, mpe bosali ndenge nyonso ya mabe.",
                "22": "Mpe mpo na ntina oyo lisuma ekoya epayi na bino longola se soki boyamboli. Mpo soki boyamboli te, tala, engumba monene oyo, mpe lisusu bingumba wana minene oyo ezali nzinganzinga mpembeni, oyo ezali na mboka ya bozwi na biso, bikobotolama ete bokozala na esika te kati na yango; mpo tala, Nkolo akopesa bokasi epayi na bino te, lokola asali kino sikawa, mpo na kotelemela banguna na bino.",
                "23": "Mpo tala, boye elobi Nkolo: Nakolakisa te bokasi na ngai epayi ya bato ya nkuna, na moto moko te koleka mosusu, longola se soki ezali epayi na bango oyo bakoyambola uta na masumu na bango, mpe bakoyoka maloba na ngai. Boye, sikawa, nalingi ete bomona, bandeko na ngai, ete ekozala malamu mingi mpo na Balamani koleka mpo na bino longola se soki bokoyambola.",
                "24": "Mpo tala, bazali sembo mingi koleka bino, mpo basumuki te na boyebi monene boye bozwaki; boye Nkolo akotondisama na boboto epayi na bango; iyo, akobenda mikolo na bango molai mpe akobakisa nkona na bango, kutu ntango bokobebisama nie longola se soki boyamboli.",
                "25": "Iyo, lisuma ezala epayi na bino na ntina ya bonsomo monene boye esili koya na kati na bino; mpe bosali bino moko bomoko kati na yango, iyo, na lingomba ya nkuku oyo esalemaki na Gadiatoni!",
                "26": "Iyo, lisuma ezala epayi na bino na ntina ya lolendo oyo bopesaki nzela ete eyingela na mitema na bino, oyo etomboli bino koleka oyo ezali malamu na ntina ya bozwi monene na bino!",
                "27": "Iyo, lisuma ekozala epayi na bino na ntina ya nkuna mpe bonsomo na bino!",
                "28": "Mpe longola se soki boyamboli bokowa; iyo, kutu mboka na bino ekokamatama uta na bino, mpe bokobebisama uta na etando ya mabele.",
                "29": "Tala sikawa, nalobi te ete makambo oyo makosalema, na ngai moko, mpo ezali te na ngai moko nde nayebi makambo oyo; kasi tala, nayebi ete makambo oyo ezali solo mpo Nkolo Nzambe asali ete eyebana epayi na ngai, yango wana natatoli ete makosalema."
            },
            "8": {
                "1": "Mpe sikawa esalemaki ete ntango Nefi alobaki maloba oyo, tala, ezalaki na bato oyo bazalaki basambisi, oyo bazalaki lisusu ya lingomba ya nkuku ya Gadiatoni, mpe basilikaki, mpe bazomelaki ye, kolobaka epayi ya bato: Mpo na nini bosimbi te moto oyo mpe bomemi ye te, ete akoka kopesama etumbu engebene na mabe asalaki?",
                "2": "Mpo na nini ezali bino kotala moto oyo, mpe koyoka ye kofinga bato oyo mpe mibeko na biso?",
                "3": "Mpo tala, Nefi alobelaki bango mpo na oyo etali bobe ya mibeko na bango; iyo, makambo mingi Nefi alobaki oyo makoki te kokomama; mpe alobaki eloko moko te oyo ezalaki na bokeseni na mitindo ya Nzambe.",
                "4": "Mpe basambisi bana basilikaki na ye mpo alobelaki bango polele mpo na oyo etali misala na bango ya nkuku mpe ya molili; nzokande, bamekaki te kotia loboko na bango likolo na ye, mpo babangaki bato ete mbele bazomela bango.",
                "5": "Boye babelelaki epayi ya bato, kolobaka: Mpo na nini epesi bino nzela ete moto oyo afinga biso? Mpo tala akitisi bato oyo nyonso, kutu kino na bobebisami; iyo, mpe lisusu ete bingumba minene oyo ya biso bikokamatama uta na biso, ete tokozala na esika moko te kati na yango.",
                "6": "Mpe sikawa toyebi ete oyo ekoki kosalema te, mpo tala, tozali na nguya, mpe bingumba na biso ezali minene, boye banguna na biso bakoki te kozala na nguya likolo na biso.",
                "7": "Mpe esalemaki ete boye balamusaki nkanda ya bato na Nefi, mpe babimisaki boweli na kati na bango; mpo ezalaki na boko baoyo bagangaki: Botika moto oyo na kimia, mpo azali moto malamu, mpe makambo oyo wana alobi makosalema solo longola se soki toyamboli;",
                "8": "Iyo, tala, masambisi nyonso oyo atatoli epayi na biso ekoya likolo na biso; mpo toyebi ete atatoli na alima epayi na biso mpo na oyo etali mabe na biso. Mpe tala ezali mingi, mpe ayebi lisusu makambo nyonso oyo makokweyela biso lokola mpe ayebi mabe na biso;",
                "9": "Iyo, mpe tala, soki azalaka te profeta akokaki te kotatola mpo na oyo etali makambo wana.",
                "10": "Mpe esalemaki ete bato wana baoyo balukaki kobebisa Nefi basengisamaki na ntina ya bobangi na bango, ete batiaki te maboko na bango likolo na ye; boye abandaki lisusu kolobela bango, lokola amonaki ete azwaki lisungi na miso ya basusu, na lolenge ete ndambo etikali ya bango babangaki.",
                "11": "Na boye asengisamaki kolobela bango mingi na kolobaka: Tala, bandeko na ngai, etangaki bino te ete Nzambe apesaki nguya na moto moko, kutu Mose, mpo na kobeta likolo ya mai ya Mbu Etane, mpe ekabwanaki ngambo na ngambo, na lolenge ete Bayisalaele, oyo bazalaki batata na biso, balekaki na katikati likolo ya mabele ekawuka, mpe mai mazipaki mampinga ya Baejipito mpe mamelamaki nie?",
                "12": "Mpe sikawa tala, soki Nzambe apesaki epayi ya moto oyo nguya ya lolenge oyo, bongo mpo na nini bokoswana na kati na bino moko, mpe bokoloba ete apesi ngai te nguya wapi nakoki koyeba mpo na oyo etali masambisi oyo ekoya likolo na bino longola se soki boyamboli?",
                "13": "Kasi, tala, bozali kowangana bobele maloba na ngai te, kasi bozali kowangana lisusu maloba nyonso elobamaki na batata na biso, mpe lisusu maloba oyo elobamaki na moto oyo, Mose, oyo azalaki na nguya monene ya lolenge oyo epesami epayi na ye, iyo, maloba oyo alobaki kotalaka boyei ya Masiya.",
                "14": "Iyo, epesaki ye te litatoli ete Mwana ya Nzambe akoya? Mpe lokola atombolaki elembo ya nioka ya motako likolo na esobe, kutu bongo nde akotombola ye oyo akoya.",
                "15": "Mpe mingi lokola bakotala likolo ya nioka wana bakozala na bomoi, kutu mingi mpenza lokola bakotala likolo ya Mwana ya Nzambe na bondimi, kozalaka na molimo moko ya mawa, bakozala na bomoi, kutu kino na bomoi wana oyo ezali bomoi ya seko.",
                "16": "Mpe sikawa tala, bobele Mose te atatolaki makambo oyo, kasi lisusu baprofeta basantu nyonso, uta na mikolo na ye kutu kino na mikolo ya Abalayama.",
                "17": "Iyo, mpe tala, Abalayama amonaki boyei na ye, mpe atondisamaki na nsai mpe asepelaki.",
                "18": "Iyo, mpe tala nalobi epayi na bino, ete bobele Abalayama te ayebaki makambo oyo, kasi ezalaki na mingi oyo liboso ya mikolo ya Abalayama babiangamaki na molongo ya Nzambe; iyo, kutu nsima ya molongo ya Mwana na ye; mpe oyo mpo ete elakisama epayi ya bato, nkoto moko ya mibu minene mingi liboso ya boyei na ye, ete kutu bosikoli ekoya epayi na bango.",
                "19": "Mpe sikawa nalingi ete boyeba, ete kutu uta na mikolo ya Abalayama ezalaki na baprofeta mingi baoyo batatolaki makambo oyo; iyo, tala, profeta Zenosi atatolaki na kozangaka bobangi; mpo na yango babomaki ye.",
                "20": "Mpe tala, lisusu Zenoki, mpe lisusu Eziasi, mpe lisusu Yisaya, mpe Yilimia, (Yilimia azalaki profeta se moko wana oyo atatolaki mpo na oyo etali bobebisami ya Yelusaleme) mpe sikawa toyebi ete Yelusaleme ebebisamaki engebene na maloba ya Yilimia. O soki bongo mpo na nini ekoya te Mwana ya Nzambe, engebene na lisakoli na ye?",
                "21": "Mpe sikawa ekotia bino ntembe ete Yelusaleme ebebisamaki? Ekoloba bino ete bana mibali ya Sidikiya babomamaki te, nyonso longola se Muleke? Iyo, mpe emoni bino te ete nkona ya Sidikiya ezali elongo na biso, mpe babenganamaki uta na mboka ya Yelusaleme? Kasi tala, oyo ezali nyonso te—",
                "22": "Tata na biso Lehi abenganamaki uta na Yelusaleme mpo atatolaki mpo na oyo etali makambo oyo. Nefi lisusu atatolaki mpo na oyo etali makambo oyo, mpe lisusu penepene na batata na biso nyonso, kutu kino na ntango oyo; iyo, batatolaki boyei ya Klisto, mpe batalaki ntango ekoya nsima, mpe basepelaki na mokolo na ye oyo ekoya.",
                "23": "Mpe tala, azali Nzambe, mpe azali elongo na bango, mpe amimonisaki epayi na bango, ete basikolamaki na ye; mpe bapesaki ye nkembo, na ntina ya oyo wana ekoya.",
                "24": "Mpe sikawa, komonaka ete boyebi makambo oyo mpe bokoki te kowangana yango longola se soki bokosi, boye na oyo bosumukaki, mpo bobwakaki makambo oyo nyonso, ata bilembo mingi bozwaki; iyo, kutu bozwi biloko nyonso, ezala biloko ezwami na lola, mpe lokola biloko nyonso oyo ezwami na mabele, lokola litatoli ete ezali solo.",
                "25": "Kasi tala, bobwaki bosolo, mpe botomboki na Nzambe mosantu na bino; mpe kutu na ntango oyo, na esika ya kobombaka biloko ya motuya na lola, wapi eloko moko ebebaka te, mpe wapi eloko moko te oyo ezali ya mbindo ekoki koya, bozali kobakisaka mpo na bino moko nkele mpo na mokolo ya bosambisi.",
                "26": "Iyo, kutu na ntango oyo bokomeli, na ntina ya bobomi na bino mpe bondumba na bino mpe nkuna na bino, mpo na bobebisami ya libela; iyo, mpe longola se soki boyamboli bobebisami ekoya epayi na bino kala mingi te.",
                "27": "Iyo, tala ezali sikawa kutu na bikuke na bino; iyo, bokota epayi na kiti ya bosambisi, mpe boluka; mpe tala, mosambisi na bino abomami, mpe alali na makila na ye; mpe abomami na ndeko na ye ya mobali, oyo aluki kofanda na kiti ya bosambisi.",
                "28": "Mpe tala, bango mibale bazali bato ya lingomba na bino ya nkuku, oyo kani mobandisi azali Gadiatoni mpe moto ya mabe moko oyo alukaka se kobebisa milimo ya bato."
            },
            "9": {
                "1": "Tala, sikawa esalemaki ete ntango Nefi alobaki maloba oyo, boko bato oyo bazalaki na kati na bango bakimaki epayi na kiti ya bosambisi; iyo, kutu bazalaki bato mitano oyo bakendaki, mpe balobaki na kati na bango moko, wana ezalaki bango kokende:",
                "2": "Tala sikawa tokoyeba na bosolo soki moto oyo azali profeta mpe Nzambe atindi ye mpo na kosakola makambo ya bokamwi ya lolenge oyo epayi na biso. Tala, tondimi te ete atindaki ye; iyo, tondimi te ete azali profeta; nzokande, soki makambo oyo alobi mpo na oyo etali mosambisi mokonzi ezali solo, ete akufi, nde tokondima ete makambo mosusu oyo alobaki ezali solo.",
                "3": "Mpe esalemaki ete bakimaki mbangu na bokasi na bango, mpe bakotaki epayi na kiti ya bosambisi; mpe tala, mosambisi mokonzi akweyaki na mabele, mpe alalaki na makila na ye.",
                "4": "Mpe sikawa tala, ntango bamonaki oyo bakamwaki mingi koleka, na lolenge ete bakweyaki na mabele; mpo bandimaki te maloba oyo Nefi alobaki mpo na oyo etali mosambisi mokonzi.",
                "5": "Kasi sikawa, ntango bamonaki likambo oyo bandimaki, mpe bobangi eyaki likolo na bango mbele masambisi nyonso oyo Nefi alobelaki maya likolo na bato; boye balengaki, mpe bakweyaki na mabele.",
                "6": "Sikawa, sasaipi ntango babomaki mosambisi—mpe batiaki ye mbeli na ndeko na ye ya mobali na lolenge moko ya badongolomiso, mpe akimaki, mpe basali bakimaki mbangu mpe bayebisaki bato, kobelelaka ete babomi moto na kati na bango;",
                "7": "Mpe tala bato basanganaki bango moko epayi na esika ya kiti ya bosambisi—mpe tala, na bokamwi na bango bamonaki bato wana mitano bakwei na mabele.",
                "8": "Mpe sikawa tala, bato bayebaki eloko moko te mpo na oyo etali ebele ya bato oyo basanganaki elongo na elanga ya Nefi; boye balobaki na kati na bango moko: Bato oyo bazali bango oyo babomi mosambisi, mpe Nzambe abeti bango ete bakoka kokima biso te.",
                "9": "Mpe esalemaki ete batiaki nkanga likolo na bango, mpe balingaki bango singa mpe babwakaki bango na boloko. Mpe bosakoli etindamaki epayi na epayi mosika ete mosambisi abomami, mpe ete babomi bakamatami mpe babwakami na boloko.",
                "10": "Mpe esalemaki ete na mokolo ya nsima bato basanganaki bango moko esika moko mpo na kosala matanga mpe kokila, na bokundi ya mosambisi mokonzi monene oyo babomaki.",
                "11": "Mpe boye basambisi lisusu baye wana bazalaki na elanga ya Nefi, mpe bayokaki maloba na ye, basanganaki esika moko na bokundi.",
                "12": "Mpe esalemaki ete batunaki na kati ya bato, kolobaka: Wapi ezali bato mitano oyo batindamaki mpo na kotuna na likambo etali mosambisi mokonzi soki akufaki? Mpe bayanolaki mpe balobaki: Mpo na oyo etali bato mitano oyo bolobi botindaki, toyebi te; kasi ezali na bato mitano oyo bazali babomi, baoyo tobwaki kati na boloko.",
                "13": "Mpe esalemaki ete basambisi bazalaki na mposa ete bamema bango; mpe bamemamaki, mpe tala bazalaki bato mitano oyo batindamaki; mpe tala basambisi batunaki bango mpo na koyeba oyo etali likambo yango, mpe balobelaki bango nyonso makambo oyo basalaki, kolobaka:",
                "14": "Tokendaki mbangu mpe tokomaki na esika ya kiti ya bosambisi, mpe ntango tomonaki makambo nyonso lokola Nefi atatolaki, tokamwaki mpenza na lolenge ete tokweyaki na mabele; mpe ntango tozongaki uta na kokweya na bokamwi na biso, tala babwakaki biso kati na boloko.",
                "15": "Sikawa, mpo na oyo etali bobomi ya moto oyo, toyebi te nani asali yango; mpe bobele oyo toyebi, tokimaki mbangu mpe topusanaki mpembeni engebene lokola bosengaki, mpe tala akufaki, engebene na maloba ya Nefi.",
                "16": "Mpe sikawa esalemaki ete basambisi basembolaki likambo yango epayi ya bato, mpe bazomelaki Nefi, kolobaka: Tala, toyebi ete Nefi oyo esengeli ete ayokanaki elongo na moto moko mpo na koboma mosambisi, mpe nde akoka kosakola yango epayi na biso, ete akoka kobongola biso na bondimi na ye, ete akoka komitombola mpo na kozala moto moko monene, aponama na Nzambe, mpe profeta.",
                "17": "Mpe sikawa tala, tokoluka koyeba bosolo mpo na moto oyo, mpe akotubela libunga na ye mpe akoyebisa biso mobomi ya solo ya mosambisi oyo.",
                "18": "Mpe esalemaki ete bato mitano babikisamaki na mokolo ya bokundi. Nzokande, bapamelaki mpenza basambisi mpo na oyo etali maloba oyo balobaka likolo ya Nefi, mpe bawelaki na bango moko na moko, mpenza ete bayokisaki bango nsoni.",
                "19": "Nzokande, basalaki ete Nefi akamatama mpe alingama singa mpe amemama liboso ya ebele ya bato, mpe babandaki kotuna ye na banzela ya ndenge na ndenge ete bakoka kokutisa ye, ete bakoka kofunda ye na mbeba oyo epesamaka etumbu ya liwa—",
                "20": "Kolobaka epayi na ye: Osali likita; nani azali moto oyo asali bobomi boye? Sikawa lobela biso, mpe ndima libunga na yo; kolobaka, tala mosolo yango oyo; mpe lisusu tokotikela yo bomoi na yo soki olobeli biso, mpe ondimi boyokani boye bosali elongo na ye.",
                "21": "Kasi Nefi alobaki epayi na bango: O bino bato ya liboma, bino basutu na mitema, bino bato bokufa miso, mpe bino bato na matoyi mangongi, eyebi bino kino ntango boni Nkolo Nzambe na bino akopesa bin nzela ete bokoba na nzela na bino oyo ya masumu?",
                "22": "O bosengelaki kobanda kolela-lela mpe kosala matanga, na ntina ya bobebisami monene boye na ntango oyo ezali kozela bino, longola se soki boyamboli.",
                "23": "Tala bolobi ete nayokanaki elongo na moto moko ete aboma Sezolami, mosambisi mokonzi na biso. Kasi tala, nalobi epayi na bino, ete oyo ezali mpo natatolaki epayi na bino mpo ete bokoka koyeba na ntina ya likambo oyo; iyo, kutu mpo ezala litatoli epayi na bino, ete nayebaki nkuna mpe bonsomo boye ezali na kati na bino.",
                "24": "Mpe lokola nasali likambo oyo, bolobi ete nayokani elongo na moto moko ete asala likambo oyo; iyo, mpo nalakisaki epayi na bino elembo oyo bosiliki na ngai, mpe bozali koluka kobebisa bomoi na ngai.",
                "25": "Mpe sikawa tala, nakolakisa bino elembo mosusu, mpe nakotala soki na likambo oyo bokoluka kobebisa ngai.",
                "26": "Tala nalobi epayi na bino: Bokende na ndako ya Seatumi, oyo azali ndeko ya Sezolami ya mobali, mpe boloba na ye—",
                "27": "Eyokanaki Nefi, oyo amibengaka profeta, oyo asakolaka mabe mingi mpo na oyo etali bato oyo, elongo na yo, na liyokani oyo wapi obomi Sezolami, oyo azali ndeko na yo ya mobali?",
                "28": "Mpe tala, akoloba epayi na bino, Te.",
                "29": "Mpe bokoloba epayi na ye: Ebomaki yo ndeko na yo ya mobali?",
                "30": "Mpe akotelema na bobangi, mpe akoyeba te nini koloba. Mpe tala, akowangana epayi na bino; mpe akosala lokola soki akamwi; nzokande, akoloba epayi na bino ete azali na ekweyeli te.",
                "31": "Kasi tala, bokotala ye malamu, mpe bokomona makila likolo ya sangatumbu ya nzambala na ye.",
                "32": "Mpe ntango bokomona oyo, bokoloba: Ewuti wapi makila oyo? Eyebi biso te ete ezali makila ya ndeko na yo ya mobali?",
                "33": "Mpe nsima akolenga, mpe akokoma bopendoo, kutu lokola soki liwa eyaki likolo na ye.",
                "34": "Mpe nsima bokoloba: Na ntina ya bobangi boye mpe bopendoo boye emonani likolo ya elongi na yo, tala, toyebi ete ozali na elindo.",
                "35": "Mpe nsima bobangi monene koleka ekoya likolo na ye; mpe nsima akotubela epayi na bino, mpe akowangana lisusu te ete asali bobomi boye.",
                "36": "Mpe nde, akoloba epayi na bino, ete ngai, Nefi, nayebi eloko moko te mpo na oyo etali likambo yango longola se epesamaki epayi na ngai na nguya ya Nzambe. Mpe nde bokoyeba ete nazali moto ya sembo, mpe ete natindami epayi na bino uta na Nzambe.",
                "37": "Mpe esalemaki ete bakendaki mpe basalaki, kutu engebene lokola Nefi alobelaki bango. Mpe tala, maloba oyo alobaki ezalaki solo; mpo engebene na maloba yango awanganaki; mpe lisusu engebene na maloba yango atubelaki.",
                "38": "Mpe bamemaki ye mpo na kolakisa bosolo ete ye moko azalaki mobomi mpenza, na lolenge ete bato mitano batiamaki na lipanda, mpe lokola ezalaki Nefi.",
                "39": "Mpe ezalaki na boko Banefi oyo bandimaki maloba ya Nefi; mpe ezalaki na boko lisusu, oyo bandimaki na ntina ya litatoli ya bato mitano, mpo babongwanaki wana ezalaki bango na boloko.",
                "40": "Mpe sikawa ezalaki na boko bato na kati ya bato nyonso, oyo balobaki ete Nefi azalaki profeta.",
                "41": "Mpe ezalaki na basusu oyo balobaki: Tala, azali nzambe, mpo longola se soki azali nzambe akokaki te koyeba makambo oyo nyonso. Mpo tala, alobeli biso makanisi ya mitema na biso, mpe lisusu alobeli biso makambo; mpe kutu abimisi na boyebi na biso mobomi ya solo ya mosambisi mokonzi na biso."
            },
            "10": {
                "1": "Mpe esalemaki ete bokabwani ebimaki na katikati ya bato, na lolenge ete bakabwanaki ngambo na ngambo mpe bakendaki bato na bato nzela na bango, kotikaka Nefi ye moko, lokola etelemaki ye na katikati na bango.",
                "2": "Mpe esalemaki ete Nefi akendaki nzela na ye na ndako na ye, komanyolaka makambo Nkolo alakisaki epayi na ye.",
                "3": "Mpe esalemaki ete lokola azalaki komanyolaka—mpe alembaki nzoto na ntina ya nkuna ya bato nyonso ya Banefi, misala na bango ya nkuku ya molili, mpe bobomi na bango, mpe bopunzi na bango, mpe ndenge nyonso ya mabe—mpe esalemaki ete lokola azalaki boye komanyolaka na motema na ye, tala, mongongo moko moyaki epayi na ye kolobaka:",
                "4": "Opambolami, Nefi, mpo na makambo oyo wana osali; mpo namoni lolenge nini na kozanga kolemba osakoli liloba, oyo napesaki epayi yo, epayi ya bato oyo. Mpe obangaki bango te, mpe olukaki bomoi na yo moko te, kasi olukaki mposa na ngai, mpe kobatela mibeko mitindo na ngai.",
                "5": "Mpe sikawa, mpo osali oyo na kozanga kolemba ya lolenge oyo, tala, nakopambolayo mpo na libela; mpe nakokomisa yo makasi na liloba mpe na ekela, na bondimi mpe na misala; iyo, kutu ete makambo nyonso makosalamela yo engebene na maloba na yo, mpo ete okosenga oyo ekeseni na mposa na ngai te.",
                "6": "Tala, ozali Nefi, mpe nazali Nzambe. Tala, nasakoli yango epayi na yo na miso ya banjelu na ngai, ete okozala na nguya likolo ya bato oyo, mpe okobeta mabele na nzala, mpe na bokono mabe mpe kobebisama, engebene na mabe ya bato oyo.",
                "7": "Tala, napesi epayi nguya epayi na yo, ete nyonso oyo okokanga na mabele ekokangama na lola; mpe nyonso oyo okofungola na mabele ekofungolama na lola; mpe na boye okozala na nguya na kati ya bato oyo.",
                "8": "Mpe boye, soki bokoloba epayi na tempelo oyo ete epasuka na biteni mibale, ekosalema.",
                "9": "Mpe soki bokoloba epayi na ngomba oyo, Bwakama na nse mpe koma mabele ya patatalu, ekosalema.",
                "10": "Mpe tala, soki bokoloba ete Nzambe abeta bato oyo, ekosalema.",
                "11": "Mpe sikawa tala, natindi bino, ete bokende mpe bosakola epayi ya bato oyo, ete boye elobi Nkolo Nzambe oyo azali ya Bokasi nyonso: Longola se soki boyamboli bokobetama, kutu kino na bobebisami.",
                "12": "Mpe tala, sikawa esalemaki ete ntango Nkolo alobaki maloba oyo epayi na Nefi, asukisaki mpe akendaki te epayi na ndako na ye moko, kasi azongaki epayi na ebele ya bato oyo bapalanganaki nzinganzinga likolo ya etando ya mboka, mpe abandaki kosakola epayi na bango liloba ya Nkolo oyo elobamaki epayi na ye, mpo na oyo etali bobebisami na bango soki bayamboli te.",
                "13": "Sikawa tala, ata likamwisi monene oyo Nefi asalaki na kolobelaka bango mpo na oyo etali liwa ya mosambisi mokonzi, bayeisaki mitema na bango makasi mpe bayokaki te maloba ya Nkolo.",
                "14": "Boye Nefi asakolaki epayi na bango liloba ya Nkolo, kolobaka: Longola se soki bayamboli, boye elobi Nkolo, bokobetama kutu kino na bobebisami.",
                "15": "Mpe esalemaki ete ntango Nefi asakolaki epayi na bango liloba, tala, batikalaki se koyeisa mitema na bango makasi mpe balingaki te koyoka maloba na ye; boye bafingaki ye, mpe balukaki kotia maboko na bango likolo na ye ete bakoka kobwaka ye kati na boloko.",
                "16": "Kasi tala, nguya ya Nzambe ezalaki elongo na ye, mpe bakokaki te kokamata ye mpo na kobwaka ye kati na boloko, mpo azwamaki na Molimo mpe akumbamaki mosika uta na katikati na bango.",
                "17": "Mpe esalemaki ete boye akendaki na Molimo, uta na ebele ya bato epayi na ebele ya bato, kosakolaka liloba ya Nzambe, kutu kino asakolaki yango epayi na bango nyonso, soki te atindaki yango na kati ya bato nyonso.",
                "18": "Mpe esalemaki ete balingaki te koyoka maloba na ye; mpe boweli ebandaki kozala, na lolenge ete bakabwanaki bango moko mpe babandaki kobomana na mompanga.",
                "19": "Mpe boye esukaki mobu ya ntuku sambo na moko ya boyangeli ya basambisi likolo ya bato ya Nefi."
            },
            "11": {
                "1": "Mpe sikawa esalemaki ete na mobu ya ntuku sambo na mibale ya boyangeli ya basambisi boweli ebakisamaki, na lolenge ete bitumba ezalaki epayi nyonso na mboka mobimba na kati ya bato nyonso ya Nefi.",
                "2": "Mpe ezalaki lingomba oyo ya nkuku ya bayongoli oyo basalaki mosala oyo ya bobebisami mpe ya nkuna. Mpe etumba oyo ewumelaki mobu mona mobimba; mpe na mobu ya ntuku sambo na misato ewumelaki mpe lokola.",
                "3": "Mpe esalemaki ete na mobu oyo Nefi abelelaki epayi ya Nkolo, kolobaka:",
                "4": "O Nkolo, kopesa nzela te ete bato oyo babebisama na mompanga; kasi O Nkolo, kutu tika nzala ezala na mboka, mpo na kolamusa bango na bokundoli ya Nkolo Nzambe na bango, mpe mbele bakoyambola mpe bakozonga epayi na yo.",
                "5": "Mpe esalemaki bongo, engebene na maloba ya Nefi. Mpe ezalaki na nzala moko monene na mboka, na kati ya bato nyonso ya Nefi. Mpe boye na mobu ya ntuku sambo na minei nzala ekobaki, mpe mosala ya bobebisami na mompanga mosilaki kasi mokomaki nsomo na nzala.",
                "6": "Mpe mosala oyo ya bobebisami mokobaki na mobu ya ntuku sambo na mitano. Mpo mabele ebetamaki ete ekawukaki, mpe ebotaki te mbuma na eleko ya mboto; mpe mabele mobimba ebetamaki, kutu na kati ya Balamani mpe lokola na kati ya Banefi, mpenza ete bawaki nkoto na nkoto na biteni ya mboka oyo bileki nkuna.",
                "7": "Mpe esalemaki ete bato bamonaki ete bazalaki penepene na kowa na nzala, mpe babandaki komikundola Nkolo Nzambe na bango; mpe babandaki komikundola maloba ya Nefi.",
                "8": "Mpe bato babandaki kobondela elongo na basambisi bakonzi mpe bakambi na bango, ete baloba epayi na Nefi: Tala, toyebi ete ozali moto ya Nzambe, mpe boye belela epayi ya Nkolo Nzambe na biso ete asilisela biso nzala oyo, mbele maloba nyonso oyo olobaki mpo na oyo etali bobebisami na biso makokisama.",
                "9": "Mpe esalemaki ete basambisi balobelaki Nefi, engebene na maloba oyo ezalaki na mposa ya bato. Mpe esalemaki ete ntango Nefi amonaki ete bato bayambolaki mpe bamikitisaki na elamba ya saki, abelelaki lisusu epayi ya Nkolo, kolobaka:",
                "10": "O Nkolo, tala bato oyo bayamboli; mpe bakombi mosika lingomba ya Gadiatoni uta na kati na bango na lolenge ete basili, mpe bakundi miango na bango ya nkuku kati na mabele.",
                "11": "Sikawa, O Nkolo, na ntina ya bomikitisi na bango ekosukisa yo nkanda na yo, mpe ekotika nkanda na yo esepelisama na bobebisami ya bato wana ya nkuna oyo osili kobebisa.",
                "12": "O Nkolo, ekosukisa yo nkanda na yo, iyo, nkanda makasi na yo, mpe ekosala yo ete nzala oyo ekoka kosila na mboka oyo.",
                "13": "O Nkolo, ekoyokela yo ngai, mpe ekosala yo ete ekoka kosalema engebene na maloba na ngai, mpe ekotinda yo mvula likolo ya etando ya mabele, ete akoka kobota mbuma na ye, mpe mboto na ye na eleko ya mboto.",
                "14": "O Nkolo, oyokaki maloba na ngai ntango nalobaki, Tika nzala ezala, ete bokono ya mompanga ekoka kosila; mpe nayebi ete olingi, kutu na ntango oyo, koyoka maloba na ngai, mpo olobaki ete: Soki bato oyo bayamboli nakobikisa bango.",
                "15": "Iyo, O Nkolo, mpe omoni ete bayamboli, na ntina ya nzala mpe bokono mpe bobebisami boye eyaki likolo na bango.",
                "16": "Mpe sikawa, O Nkolo, ekosukisa yo nkanda na yo, mpe ekomeka yo lisusu bango soki bakosalela yo? Mpe soki bongo, O Nkolo, okokoka kopambola bango engebene na maloba na yo oyo olobaki.",
                "17": "Mpe esalemaki ete na mobu ya ntuku sambo na motoba Nkolo asukisaki nkanda na ye uta na bato, mpe asalaki ete mvula ekweya likolo ya mabele, na lolenge ete ebimisaki mbuma na ye na eleko na ye ya mbuma. Mpe esalemaki ete ebimisaki mboto na ye na eleko na ye ya mboto.",
                "18": "Mpe tala, bato basepelaki mpe bakembelaki Nzambe, mpe etando mobimba ya mboka etondaki na bosepeli; mpe balukaki lisusu te kobebisa Nefi, kasi bamonaki ye lokola profeta moko monene, mpe moto moko ya Nzambe, oyo azalaki na nguya monene mpe likoki epesami epayi na ye uta na Nzambe.",
                "19": "Mpe tala, Lehi, ndeko na ye ya mobali, azalaki moke te nsima na ye na kotalaka makambo matali bosembo.",
                "20": "Mpe boye esalemaki ete bato ya Nefi babandaki lisusu kofuluka na mboka, mpe babandaki kotonga bisika na bango oyo ebebaki, mpe babandaki koyikana mpe kopanzana, kutu kino bazipaki etando mobimba ya mboka, epayi na nordi mpe epayi na sudi mpe lokola, uta na mbu epayi na westi kino na mbu epayi na esti.",
                "21": "Mpe esalemaki ete mobu ya ntuku sambo na motoba esukaki na kimia. Mpe mobu ya ntuku sambo na nsambo mobandaki na kimia; mpe eklezia epanzanaki epayi nyonso na etando ya mboka mobimba; mpe eteni eleki mingi ya bato, Banefi mpe Balamani mpe lokola, bazalaki ya eklezia; mpe bazalaki na kimia monene mpenza na mboka; mpe boye esukaki mobu ya ntuku sambo na nsambo.",
                "22": "Mpe lisusu bazalaki na kimia na mobu ya ntuku sambo na mwambe, longola se ezalaki na boweli moke mpo na oyo etali matono ya malongi oyo etiamaki na baprofeta.",
                "23": "Mpe na mobu ya ntuku sambo na libwa boswani boike ebandaki kozala. Kasi esalemaki ete Nefi mpe Lehi, mpe mingi ya bandeko na bango bandimi baoyo bayebaki matono ya solo ya malongi, mpo bazalaki na bimoniseli mingi mokolo na mokolo, boye bateyaki epayi ya bato, na lolenge ete batiaki nsuka na boswani na bango na mobu se moko wana.",
                "24": "Mpe esalemaki ete na mobu ya ntuku mwambe ya boyangeli ya basambisi likolo ya bato ya Nefi, ezalaki na motango ya bakabwani uta na bato ya Nefi, oyo boko mibu eleki liboso bakendaki epayi na Balamani, mpe bakamataki likolo na bango nkombo ya Balamani, mpe lisusu motango moko ya baoyo bazalaki biboto ya solo ya Balamani, lokola balamusaki bango na nkanda na bango, to na bakabwani bana, boye babandaki etumba na bandeko na bango.",
                "25": "Mpe basalaki bobomi mpe bopunzi; mpe nsima balingaki kozonga nsima kati na ngomba, mpe kati na esobe mpe na bisika ya nkuku, kobatamaka ete babombolama te, koyambaka mokolo na mokolo bato oyo babakisamaki na motango na bango, mbala mingi lokola ezalaki na bakabwani oyo bakendaki epayi na bango.",
                "26": "Mpe boye na ntango, iyo, kutu na ntaka ya mibu mingi te, bakomaki lingomba moko monene mpenza ya bayongoli; mpe balukaki miango nyonso ya nkuku ya Gadiatoni; mpe boye bakomaki bayongoli ya Gadiatoni.",
                "27": "Sikawa tala, bayongoli bana basalaki bonielengeni monene, iyo, kutu bobebisami bonene na kati ya bato ya Nefi, mpe lisusu na kati ya bato ya Balamani.",
                "28": "Mpe esalemaki ete elongobanaki ete nsuka etiama na mosala ya bobebisami; boye batindaki limpinga moko ya bato makasi kati na esobe mpe likolo ya bangomba mpo na koluka lingomba ya bayongoli, mpe mpo na kobebisa bango.",
                "29": "Kasi tala, esalemaki ete na mobu se moko wana kaka babenganamaki kutu kati na bamboka na bango moko. Mpe boye esukaki mobu ya ntuku mwambe ya boyangeli ya basambisi likolo ya bato ya Nefi.",
                "30": "Mpe esalemaki ete na ebandeli ya mobu ya ntuku mwambe na moko bakendaki lisusu kobunda na lingomba ya bayongoli, mpe babebisaki mingi; mpe bobebisami boike ebimelaki bango lokola.",
                "31": "Mpe basengisamaki kozonga uta na esobe mpe uta na bangomba epayi na bamboka na bango moko, na ntina ya bonene koleka ya motango ya bayongoli bana oyo batondisaki na lolenge ya koleka bangomba mpe esobe.",
                "32": "Mpe esalemaki ete boye esukaki mobu oyo. Mpe bayongoli bazalaki se kobakisama lisusu mpe bakomaki makasi, na lolenge ete babundisaki mampinga mobimba ya Banefi, mpe lisusu ya Balamani; mpe basalaki ete bato bazala na bobangi monene likolo ya etando mobimba ya mboka.",
                "33": "Iyo, mpo babimelaki biteni mingi ya mboka, mpe basalaki bobebisami monene epayi na bango; iyo, babomaki mingi, mpe bamemaki basusu bakangemi kati na esobe, iyo, mpe mingi mingi koleka basi na bango mpe bana na bango.",
                "34": "Sikawa mpasi monene oyo, oyo eyelaki bato na ntina ya mabe na bango, elamusaki bango lisusu na bokundoli ya Nkolo Nzambe na bango.",
                "35": "Mpe boye esukaki mobu ya ntuku mwambe na moko ya boyangeli ya basambisi.",
                "36": "Mpe na mobu ya ntuku mwambe na mibale babandaki lisusu kobosana Nkolo Nzambe na bango. Mpe na mobu ya ntuku mwambe na misato babandaki kokoma makasi kati na mabe. Mpe na mobu ya ntuku mwambe na minei babongisaki te nzela ya bomoi na bango.",
                "37": "Mpe esalemaki na mobu ya ntuku mwambe na mitano bakomaki makasi mingi na lolendo na bango, mpe kati na nkuna na bango; mpe boye bazalaki kokomelaka lisusu mpo na bobebisami.",
                "38": "Mpe boye nde esukaki mobu ya ntuku mwambe na mitano."
            },
            "12": {
                "1": "Mpe boye tokoki komona lolenge boni bana ya bato bazali lokuta, mpe lisusu bongola bongola ya mitema ya bana ya bato; iyo, tokoki komona ete Nkolo na bolamu monene bozanga ndelo na ye apambolaka mpe afulusaka bango oyo batielaka ye motema na bango.",
                "2": "Iyo, mpe tokoki komona ete na ntango wapi mpenza afulusaka bato na ye, iyo, na kobakisaka bilanga na bango, bibwele na bango mpe bitonga na bango, mpe wolo, mpe mpauni, mpe ndenge nyonso ya biloko ya motuya ya ndenge na ndenge mpe ntoki; kobatelaka bomoi na bango, mpe kobikisaka bango uta na maboko ya banguna na bango; kolembisaka mitema ya banguna na bango ete basakola te kobunda etumba na bango; iyo, mpe mpo na kosukisa, kosalaka makambo nyonso mpo na bolamu mpe esengo ya bato na ye; iyo, bongo ezali ntango oyo mpenza bayeisaka mitema na bango makasi, mpe babosanaka Nkolo Nzambe na bango, mpe baniataka na nse ya makolo na bango Moko Mosantu—iyo, mpe oyo ezali na ntina ya bolamu na bango, mpe bofuluki monene koleka na bango.",
                "3": "Mpe boye tomoni ete longola se soki Nkolo apesi bato na ye etumbu na mitungisi mingi, iyo, longola se soki abimeli bango na liwa mpe na nsomo, mpe na nzala mpe na ndenge nyonso ya bokono, bakomikundola ye te.",
                "4": "O lolenge boni liboma, mpe lolenge boni mpamba, mpe lolenge boni mabe, mpe lolenge boni ya zabulu, mpe lolenge boni mbangu mpo na kosala mabe, mpe lolenge boni malembe mpo na kosala bolamu, ezali bana ya bato; iyo, lolenge boni mbangu mpo na koyoka maloba ya moko ya mabe, mpe kotia mitema na bango likolo ya biloko ya mpamba mpamba ya mokili!",
                "5": "Iyo, lolenge boni mbangu mpo na kotombwana na lolendo; iyo lolenge boni mbangu mpo na komikumisa, mpe kosala ndenge nyonso ya oyo wana ezali mabe; mpe lolenge boni malembe bazali mpo na komikundola Nkolo Nzambe na bango, mpe kopesa litoyi epayi na toli na ye, iyo, lolenge boni malembe mpo na kotambola na banzela ya bwania!",
                "6": "Tala, balingi te ete Nkolo Nzambe na bango, oyo akelaki bango, akonza mpe ayangela likolo na bango; ata bolamu monene na ye mpe boboto na ye mpo na bango, batalaka toli na ye se mpamba, mpe balingaka te ete azala mokambi na bango.",
                "7": "O lolenge boni monene ezali bompamba ya bana ya bato; iyo, kutu bazali bifake koleka mputulu ya mabele.",
                "8": "Mpo tala, mputulu ya mabele etambolaka awa mpe kuna, kino na kokabwanaka ndambo na ndambo, na etinda ya Nzambe na biso ya monene mpe ya libela.",
                "9": "Iyo, tala na mongongo na ye bangomba ya mike mike mpe bangomba ya minene elengaka mpe eninganaka.",
                "10": "Mpe na nguya ya mongongo na ye yango ebukanaka, mpe ekomaka patatalu, iyo, kutu lokola lobwaku.",
                "11": "Iyo, na nguya ya mongongo na ye mabele mobimba maninganaka;",
                "12": "Iyo, na nguya ya mongongo na ye, efandeli ya mabele eninganaka, kutu na katikati mpenza.",
                "13": "Iyo, mpe soki alobi na mabele—Longwa—malongolami.",
                "14": "Iyo, soki alobi na mabele—Baluka nsima, ete eyeisama mokolo molai mpo na bangonga mingi—esalemi;",
                "15": "Mpe boye, engebene na liloba na ye mabele ebaluki nsima, mpe emonanaka epayi ya moto ete moi motelemi; iyo, mpe tala, oyo ezali nyonso te; mpo solo ezali mabele nde ebalukaka kasi moi te.",
                "16": "Mpe tala, lisusu, soki alobi na mai ya mozindo monene—Yo kawuka—esalemi.",
                "17": "Tala, soki alobi epayi na ngomba oyo—Telema, mpe yaka likolo mpe kweya likolo ya engumba wana, ete ekundama—tala esalemi.",
                "18": "Mpe tala, soki moto moko abombi biloko ya motuya kati na mabele, mpe Nkolo alobi—Tika elakelama mabe, na ntina ya mabe na ye oyo abombi yango—tala, ekolakelama mabe.",
                "19": "Mpe soki Nkolo akoloba—Tika ete olakelama mabe, ete moto moko te amona yo uta sikawa mpe libela—tala, moto te akozwa yango uta sikawa kokende liboso mpe libela.",
                "20": "Mpe tala, soki Nkolo akoloba epayi ya moto moko—Na ntina ya mabe na yo, okolakelama mabe libela—ekosalema.",
                "21": "Mpe soki Nkolo akoloba—Na ntina ya mabe na yo okokatama mosika uta na miso na ngai—akosala ete ezala bongo.",
                "22": "Mpe lisuma epayi na ye oyo akoloba oyo, mpo ekosalema epayi na ye oyo akosala mabe, mpe akokoka te kobikisama; boye, mpo na ntina oyo, ete bato bakoka kobikisama, soki boyamboli esakolamaki.",
                "23": "Boye, bapambolami ezali bango oyo bakoyambola mpe bakoyoka mongongo ya Nkolo Nzambe na bango; mpo ezali bazali bango oyo nde bakobikisama.",
                "24": "Mpe tika Nzambe apesa nzela, na botondi monene na ye, ete bato bakoka komemama na boyamboli mpe misala malamu, ete bakoka kozongisama na ngolu mpo na ngolu, engebene na misala na bango.",
                "25": "Mpe nalingi ete bato nyonso bakoka kobikisama. Kasi totangi ete na mokolo monene mpe ya nsuka ezali na boko bato oyo bakobwakama libanda, iyo, bakobwakama mosika uta na miso ya Nkolo;",
                "26": "Iyo, baoyo bakokangama na ezalela moko ya mpasi ezanga nsuka, kokokisaka maloba oyo malobi: Bango oyo basalaki bolamu bakozala na bomoi ya libela; mpe baoyo basalaki mabe bakozala na bokweisami ya libela. Mpe ezali boye. Amene."
            },
            "13": {
                "intro": "Lisakoli ya Samwele, Molamani, epayi ya Banefi.",
                "1": "Mpe sikawa esalemaki ete na mobu ya ntuku mwambe na motoba, Banefi batikalaki se kati na nkuna, iyo, kati na nkuna monene, wana ezalaki Balamani kotosa sikisiki kobatela mitindo ya Nzambe, engebene na mobeko ya Mose.",
                "2": "Mpe esalemaki ete na mobu oyo ezalaki na Samwele moko, Molamani, oyo ayaki kati na mboka ya Zalayemila, mpe abandaki koteya bato. Mpe esalemaki ete ateyaki, mikolo mingi, boyamboli epayi ya bato, mpe babwakaki ye libanda, mpe azongaki na mboka na ye moko.",
                "3": "Kasi tala, mongongo ya Nkolo moyaki epayi na ye, ete azonga lisusu, mpe asakola epayi ya bato makambo nyonso oyo ekoya kati na motema na ye.",
                "4": "Mpe esalemaki ete balingaki te kopesa nzela ete akota kati na mboka; boye amataki mpe atelemaki likolo ya efelo na yango, mpe asembolaki loboko na ye mpe abelelaki na mongongo moko makasi, mpe asakola epayi ya bato makambo nyonso Nkolo atiaki kati na motema na ye.",
                "5": "Mpe alobaki epayi na bango: Tala, ngai, Samwele, Molamani, nakoloba maloba ya Nkolo oyo atii kati na motema na ngai; mpe tala atii yango kati na motema na ngai mpo na koloba epayi ya bato oyo ete mompanga ya boyengebene ezali kodiembela likolo ya bato oyo; mpe mibu nkama minei mikoleka te longola se mompanga ya boyengebene mokwei likolo ya bato oyo.",
                "6": "Iyo, bobebisami monene ekozela bato oyo, mpe ekoya solo epayi ya bato oyo, mpe eloko moko te ekoki kobikisa bango longola se soki ezali boyamboli mpe bondimi na Nkolo Yesu Klisto, oyo akoya solo kati na mokili, mpe akoyoka mpasi na makambo mingi mpe bakoboma ye mpo na bato na ye.",
                "7": "Mpe tala, anjelu ya Nkolo asakoli yango epayi na ngai, mpe amemaki nsango ya nsai kati na molimo na ngai. Mpe tala, natindamaki epayi na bino mpo na kosakola yango epayi na bino mpe lokola, ete bokoka kozwa na nsango ya nsai; kasi tala bino bolingi te koyamba ngai.",
                "8": "Yango wana, boye elobi Nkolo: Na ntina ya bokasi ya mitema ya bato nyonso ya Banefi, longola se soki bayamboli, nakolongola liloba na ngai uta na kati na bango, mpe nakolongola Molimo na ngai uta na bango, mpe nakondima bango lisusu te, mpe nakobalola mitema ya bandeko na bango mpo na kobundisa bango.",
                "9": "Mpe mibu nkama minei mikoleka te liboso nasala ete babetama; iyo, nakobimela bango na mompanga mpe na nzala mpe na bokono.",
                "10": "Iyo, nakobimela bango na nkanda na ngai ya makasi, mpe ekozala na bango oyo ya nkola ya minei oyo bakozala na bomoi, uta na banguna na bino, mpo na komona bobebisami na bino mobimba; mpe makambo oyo solo ekoya longola se soki boyamboli, elobi Nkolo; mpe bango oyo ya nkola ya minei bakoya kotala bobebisami na bino.",
                "11": "Kasi soki bokoyambola mpe bokozonga epayi ya Nkolo Nzambe na bino nakobalola mosika nkanda na ngai, boye elobi Nkolo; iyo, boye elobi Nkolo, bapambolami ezali bango oyo bakoyambola mpe bakobaluka epayi na ngai, kasi lisuma epayi na ye oyo akoyambola te.",
                "12": "Iyo, lisuma na engumba monene oyo ya Zalayemila; mpo tala, ezali na ntina na bango oyo bazali sembo ete ebikisami; iyo, lisuma na engumba monene oyo, mpo namoni, elobi Nkolo, ete bazali mingi, iyo, kutu eteni eleki mingi ya engumba monene oyo, baoyo bayeisaka mitema na bango makasi na ngai, elobi Nkolo.",
                "13": "Kasi bapambolami ezali bango oyo bakoyambola, mpo bango nde nakobikisa. Kasi tala, soki ezalaka mpo na basembo oyo bazali kati na engumba monene oyo te, tala, nalingaki kosala ete moto ekita uta na lola mpe ebebisa yango.",
                "14": "Kasi tala, ezali mpo na ntina ya basembo ete ebikisami. Kasi tala, ntango eyei, elobi Nkolo, ete ntango bokobwaka basembo libanda uta na kati na bino, nde bokokomela mpo na bobebisami; iyo, lisuma ezala na engumba monene oyo, na ntina ya nkuna mpe bonsomo boye ezali kati na ye.",
                "15": "Iyo, mpe lisuma ezala na engumba ya Gideona, mpo na nkuna mpe bonsomo boye ezali kati na ye.",
                "16": "Iyo, mpe lisuma ezala na bingumba nyonso oyo ezali nzinganzinga mpembeni, oyo ezwami na Banefi, na ntina ya nkuna mpe bonsomo boye ezali kati na yango.",
                "17": "Mpe tala, bolakeli mabe ekoya likolo ya mboka, elobi Nkolo na Bibele, mpo na ntina ya bato oyo bazali likolo ya mboka, iyo, na ntina ya nkuna na bango mpe bonsomo na bango.",
                "18": "Mpe ekosalema, elobi Nkolo na Bibele, iyo, Nzambe monene mpe ya solo na biso, ete moto nyonso oyo akobomba biloko na ye ya motuya na mabele akomona yango lisusu te, na ntina ya bolakeli mabe monene ya mboka, longola se soki azali moto moko ya sembo mpe akobomba yango epayi ya Nkolo.",
                "19": "Mpo nalingi, elobi Nkolo, ete babomba biloko na bango ya motuya epayi na ngai; mpe balakelami mabe ezali bango oyo bakobomba biloko na bango ya motuya epayi na ngai te; mpo moko te akobomba biloko na ye ya motuya epayi na ngai longola se soki azali moto ya sembo; mpe ye oyo akobomba biloko na ye ya motuya epayi na ngai te, alakelami mabe, mpe lisusu biloko yango ya motuya, mpe moto moko te akosikola yango na ntina ya bolakeli mabe ya mboka.",
                "20": "Mpe mokolo ekoya ete bakobomba biloko na bango ya motuya, mpobatie mitema na bango likolo ya bozwi; mpe lokolabatie mitema na bango likolo ya bozwi na bango, mpe bakobomba biloko na bango ya motuya ntango bakokima liboso ya banguna na bango; mpo bakobomba yango te epayi na ngai, balakelami mabe mpe biloko na bango ya motuya mpe lokola, mpe na mokolo wana, bakobetama, elobi Nkolo.",
                "21": "Botala bino, bato ya mboka monene oyo, mpe boyoka maloba na ngai; iyo, boyoka maloba oyo Nkolo alobi; mpo tala, alobi ete bolakelami mabe na ntina ya bozwi na bino, mpe lisusu bozwi na bino elakelami mabe mpo botie mitema na bino likolo na yango, mpe botiaki bokebi te na maloba na ye oyo apesaki bozwi yango epayi na bino.",
                "22": "Bomikundolaka te Nkolo Nzambe na bino na biloko oyo wapi apamboli bino, kasi bomikundolaka ntango nyonso se bozwi na bino, ata kotonda Nkolo Nzambe na bino mpo na yango te; iyo, mitema na bino mibendani epayi ya Nkolo te, kasi mivimbani na lolendo monene, mpo na bifundeli, mpe mpo na bovimbami monene, bilula-lula, songisongi, nko, minyokoli mpe bobomi, mpe ndenge nyonso ya mabe.",
                "23": "Mpo na ntina oyo Nkolo Nzambe asalaki ete bolakeli mabe boya likolo ya mboka, mpe lisusu likolo ya bozwi na bino, mpe oyo na ntina ya mabe na bino.",
                "24": "Iyo, lisuma epayi ya bato oyo, na ntina ya ntango oyo eyei, oyo wapi bobengani baprofeta, mpe boseki bango, mpe bobambi bango mabanga, mpe bobomi bango, mpe bosali bango ndenge nyonso ya mabe, kutu lokola basalaki bango na ntango ya kala.",
                "25": "Mpe sikawa ntango bosololaka, bolobi: Soki mikolo na biso ezalaka na mikolo ya batata na biso ya kala, tolingaki koboma baprofeta te; tolingaki kobamba bango mabanga te, mpe kobwaka bango libanda te.",
                "26": "Tala bozali bato mabe koleka bango; mpo lokola Nkolo azali na bomoi, soki profeta moko ayei na kati na bino mpe asakoli epayi na bino liloba ya Nkolo, oyo litatoli mpo na masumu na bino mpe mabe na bino, bosiliki na ye, mpe bobengani ye mpe boluki ndenge nyonso ya nzela mpo na kobebisa ye; iyo, bokoloba ete azali profeta moko ya lokuta, mpe azali mosumuki, mpe moto ya zabulu, mpo atatoli ete misala na bino ezali mabe.",
                "27": "Kasi tala, soki moto moko akoya na kati na bino mpe alobi: Bosala likambo oyo, mpe mabe ezali te; bosala oyo wana mpe bokoyoka mpasi te; iyo, akoloba: Botambola na kolandaka lolendo ya mitema na bino moko; iyo, botambola na kolandaka lolendo ya miso na bino, mpe bosala nyonso oyo motema na bino ezali na yango mposa—Mpe soki moto moko akoya na kati na bino mpe alobi likambo oyo, bokoyamba ye, mpe bokoloba ete azali profeta.",
                "28": "Iyo, bokotombola ye, mpe bokopesa ye biloko na bino; bokopesa ye wolo na bino, mpe mpauni na bino, mpe bokolatisa ye bilamba ya ntalo; mpe mpo alobeli bino maloba ya koleta, mpe alobi ete nyonso ezali malamu, bongo bokomona libunga na ye te.",
                "29": "O bino nkola ya nkuna mpe nkola oyo ebeba; boyeisi bato mitema makasi mpe matoyi mangongi, kino ntango molai boni ebanzi bino ete Nkolo akondima bino? Iyo, kino ntango molai boni ekondima bino kokambama na bakambi ba liboma mpe bakufa miso? Iyo, kino ntango molai boni ekopona bino molili kutu koleka pole?",
                "30": "Iyo, tala, nkanda ya Nkolo esili kopela na bino; tala, alakeli mboka mabe na ntina ya mabe na bino.",
                "31": "Mpe tala, ntango eyei wapi alakeli bozwi na bino mabe, ete ekoma moselu, ete bokoka kosimba yango te; mpe na mikolo ya bobola na bino bokoka kosimba yango te.",
                "32": "Mpe na mikolo ya bobola na bino bokobelela epayi ya Nkolo; mpe bokobelela mpamba, mpo libebi na bino esili koya likolo na bino, mpe bobebisami na bino ezali kosalema na ntembe te; mpe nde bokolela mpe bokoganga na mokolo wana, elobi Nkolo na Bibele. Mpe nsima bokomilela, mpe bokoloba:",
                "33": "O soki nayambolaka, mpe soki nabomaka baprofeta te, mpe nabambaka bango mabanga te, mpe nabwakaka bango libanda te. Iyo, na mokolo wana okoloba: O soki tomikundolaka Nkolo Nzambe na biso na mokolo oyo apesaki biso bozwi, mpe bongo elingaki te kokoma moselu ete tobungisa yango; mpo tala, bozwi na biso ekimi mosika uta na biso.",
                "34": "Tala, totii esalelo moko awa mpe na mokolo ya nsima ekeyi; mpe tala, mipanga na biso mikamatami uta na biso na mokolo toluki yango mpo na etumba.",
                "35": "Iyo, tobombaki biloko na biso ya motuya mpe bisielumuki mosika uta na biso, na ntina ya bolakeli mabe ya mboka.",
                "36": "O soki toyambolaka na mokolo oyo liloba ya Nkolo eyaki epayi na biso; mpo tala mboka elakelami mabe, mpe biloko nyonso bikomi moselu, mpe tokoki kosimba yango te.",
                "37": "Tala, tozingami na bazabulu, iyo, tozingami mpembeni na banjelu na ye oyo alukaki kobebisa milimo na biso. Tala, mabe na biso ezali monene. O Nkolo, ekoki yo te kobalola mosika nkanda na yo uta na biso? Mpe oyo ekozala elobeli na bino na mikolo wana.",
                "38": "Kasi tala, mikolo na bino ya momekano eleki; bozelisaki mokolo ya lobiko na bino kino ntango eleki libela, mpe bobebisami na bino ekomisami solo; iyo, mpo mikolo nyonso ya bomoi na bino bolukaki oyo wana bokokaki kozwa te; mpe bolukaki esengo na kosalaka mabe, eloko oyo ezali na bokeseni na ezalela ya bosembo boye ezali na Moto monene mpe ya Seko na biso.",
                "39": "O bino bato ya mboka, soki bolingaki koyoka maloba na ngai! Mpe nasambeli ete nkanda ya Nkolo ebaluka mosika uta na bino, mpe ete bolinga koyambola mpe kobikisama."
            },
            "14": {
                "1": "Mpe sikawa esalemaki ete Samwele, Molamani, asakolaki makambo minene mingi ya kobakisa oyo makoki te kokomama.",
                "2": "Mpe tala, alobaki epayi na bango: Tala, napesi epayi na bino elembo moko; elingi koloba mibu mitano lisusu mikoya, mpe tala, nsima ekoya Mwana ya Nzambe mpo na kosikola bango nyonso oyo bakondima na nkombo na ye.",
                "3": "Mpe tala, nakopesa oyo epayi na bino lokola elembo na ntango ya boyei na ye; mpo tala, ekozala na minda minene na lola, na lolenge ete na butu yambo ete aya ekozala na molili te, na lolenge ete epayi na moto ekomonana lokola soki ezalaki moi.",
                "4": "Boye, ekozala mokolo moko mpe butu moko mpe moi moko, lokola soki ezalaki mokolo moko mpe butu ezalaki te; mpe oyo ekozala lokola elembo epayi na bino; mpo bokoyeba bobimi ya moi mpe lisusu bolali na yango; yango wana bakoyeba na ntembe te ete ekozala moi mibale mpe butu moko; nzokande butu ekoyinda te; mpe ekozala butu yango yambo ete abotama.",
                "5": "Mpe tala, monzoto moko ya sika ekobima, na lolenge ya moko lokola naino bomona mokolo moko te; mpe oyo ekozala lisusu elembo epayi na bino.",
                "6": "Mpe tala oyo ezali nyonso te, ekozala na bilembo mpe makamwisi mingi na lola.",
                "7": "Mpe ekosalema ete bino nyonso bokozala na kokamwa, mpe komituna, na lolenge ete bokokweya na mabele.",
                "8": "Mpe ekosalema ete moto nyonso oyo akondima Mwana ya Nzambe, se ye moko wana akozwa bomoi ya libela.",
                "9": "Mpe tala, boye nde Nkolo atindaki ngai, na anjelu na ye, ete naya mpe naloba likambo oyo epayi na bino; iyo, atindi ngai ete nasengeli kosakola makambo oyo epayi na bino; iyo, alobaki epayi na ngai: Belela epayi ya bato oyo ete, boyambola mpe bolengela nzela ya Nkolo.",
                "10": "Mpe sikawa, mpo nazali Molamani, mpe nalobeli bino maloba oyo Nkolo atindaki ngai, mpe lokola ezalaki makasi mpo na bino, bosiliki na ngai mpe boluki kobebisa ngai, mpe bobenganaki ngai uta na kati na bino.",
                "11": "Mpe bokoyoka maloba na ngai, mpo, ezali mpo na ntina oyo ete namati likolo ya bifelo ya engumba oyo, ete bokoka koyoka mpe koyeba masambisi ya Nzambe oyo ezali kozela bino na ntina ya mabe na bino, mpe lisusu ete bokoka koyeba masengami ya boyamboli;",
                "12": "Mpe lisusu ete bokoka boyeba boyei ya Yesu Klisto, Mwana ya Nzambe Tata ya lola mpe ya mabele, Mokeli ya biloko nyonso uta na ebandeli; mpe ete bokoka koyeba bilembo ya boyei na ye, mpo na ntina ete bokoka kondima na nkombo na ye.",
                "13": "Mpe soki bondimi na nkombo na ye bokoyambola uta na masumu na bino nyonso, ete na nzela yango bokoka kozwa bolimbisi na yango na nzela ya matomba na ye.",
                "14": "Mpe tala, lisusu, elembo mosusu nakopesa epayi na bino, iyo, elembo moko ya liwa na ye.",
                "15": "Mpo tala, na ntembe te asengeli kokufa mpo ete lobiko ekoka koya; iyo, esengisami na ye mpe ekomi likambo elongobani ete akufa, mpo na kokokisa bosekwi ya bakufi, ete na yango bato bakoka komemama na miso ya Nkolo.",
                "16": "Iyo, tala, liwa oyo ekokisi bosekwi, mpe lisikoli bato nyonso uta na liwa ya yambo—liwa wana ya molimo; mpo bato nyonso, lokola bakatamaki mosika uta na miso ya Nkolo na bokwei ya Adama, bamonani lokola bakufi, ezala na makambo ya ntango mpe na makambo ya molimo.",
                "17": "Kasi tala, bosekwi ya Klisto esikoli bato, iyo, kutu bato nyonso, mpe ezongisi na miso ya Nkolo.",
                "18": "Iyo, mpe esali ete masengami ya boyamboli masalema, ete moto nyonso oyo ayamboli ye moko wana akokatama te mpe akobwakama te kati na moto; kasi moto nyonso oyo ayamboli te akokatama mpe akobwakama kati na moto; mpe likolo na bango ekoya lisusu liwa ya molimo, iyo, liwa ya mibale, mpo bakatami lisusu mosika mpo na oyo etali makambo ya bosembo.",
                "19": "Boye boyambola, boyambola, mbele na koyebaka makambo oyo mpe kosalaka yango te bokopesa bino moko nzela ete boya na nse ya bokweisami, mpe bokitisami na liwa oyo ya mibale.",
                "20": "Kasi tala, lokola nalobelaki bino mpo na oyo etali elembo mosusu, elembo ya liwa na ye, tala, na mokolo wana oyo akoyoka mpasi ya liwa, moi mokoyindisama mpe mokoboya kopesa pole na ye epayi na bino; mpe sanza mpe minzoto mpe lokola; mpe ekozala na pole te likolo ya etando ya mboka oyo, kutu uta ntango oyo akoyoka mpasi ya liwa, mpo na ntaka ya mikolo misato, kino na ntango oyo akosekwa lisusu uta na liwa.",
                "21": "Iyo, na ntango oyo akozongisa molimo ekozala na bankake mpe minkalikali mpo na ntaka ya ngonga mingi, mpe mabele makoningana mpe makolenga; mpe mabanga oyo ezali likolo ya etando ya mabele oyo, oyo ezali na likolo ya mabele mpe na nse lokola, oyo boyebi na ntango oyo ezali makasi, soki te eteni eleki mingi na yango ezali na liboke moko ya makasi, makobukana.",
                "22": "Iyo, makopasuka na biteni mibale, mpe makomonana libela lokola bipasuka-pasuka mpe biteni-biteni, mpe na biteni bibukana likolo ya etando ya mabele mobimba, iyo, ezala likolo ya mabele mpe na nse lokola.",
                "23": "Mpe tala, ekozala na bikumbaki minene, mpe ekozala na bangomba mingi elali na nse, lokola soki lobwaku, mpe ekozala na bisika mingi oyo ebiangami sikawa lobwaku oyo bikokoma bangomba, oyo kani bosanda ezali molai.",
                "24": "Mpe balabala mingi ekobukana-bukana, mpe bingumba mingi bikokoma mpamba.",
                "25": "Mpe malita mingi makofungwana, mpe makobimisa mingi ya bakufi ya yango; mpe basantu mingi bakomonana epayi ya bato mingi.",
                "26": "Mpe tala, boye elobaki anjelu epayi na ngai; mpo alobaki epayi na ngai ete ekozala na bankake mpe minkalikali mpo na ntaka ya ngonga mingi.",
                "27": "Mpe alobaki epayi na ngai ete wana ekowumela kake mpe monkalikali, mpe ekumbaki, ete makambo oyo ekozala, mpe ete molili mokozipa etando ya mabele mobimba na ntaka ya mikolo misato.",
                "28": "Mpe anjelu alobaki epayi na ngai ete mingi bakomona makambo minene koleka oyo, na ntina ete bakoka kondima ete bilembo oyo mpe makamwisi oyo makosalema likolo ya etando mobimba ya mboka oyo, mpo ete ntina ya bozangi bondimi na kati ya bana ya bato esengeli kozala te—",
                "29": "Mpe oyo na ntina ete baoyo nyonso bakondima bakoka kobikisama, mpe baoyo nyonso bakondima te, bosambisi ya sembo ekoka koya likolo na bango; mpe lisusu soki bakweisami bamema likolo na bango moko bokwei na bango moko.",
                "30": "Mpe sikawa bomikundola, bomikundola, bandeko na ngai, ete oyo nyonso akowa, awei mpo na ye moko; mpe oyo nyonso akosala mabe, asali yango mpo na ye moko; mpo tala, bozali nsomi; bopesami ndingisa ya kosala mpo na bino moko; mpo tala, Nzambe apesi epayi bino boyebi mpe asali bino bansomi.",
                "31": "Apesi epayi na bino ete bokoka koyeba bolamu mpe mabe, mpe apesi bino ete bokoka kopona bomoi to mpe liwa; mpe bokoki kosala bolamu mpe kozongisama na oyo wana ezali malamu, to kozala na oyo ezali malamu ezongisami epayi na bino; to mpe bokoki kosala mabe, mpe kozala na oyo ezali mabe ezongisami epayi na bino."
            },
            "15": {
                "1": "Mpe sikawa, bandeko balingami na ngai, tala, nayebisi epayi na bino ete longola se soki boyamboli bandako na bino ekotikala mpamba.",
                "2": "Iyo, longola se soki boyamboli, basi na bino bakozala na ntina monene ya kolela na mokolo oyo wapi bakomelisa bana mabele; mpo bakomeka kokima mpe esika ya kobombana ekozala te; iyo, mpe lisuma epayi na bango oyo bakozala na mwana, mpo bakozala bozito mpe bakokoka kokima te; boye, bakoniatama na nse mpe bakotikala mpo na kowa.",
                "3": "Iyo, lisuma epayi ya bato oyo babiangami bato ya Nefi longola se soki bayamboli, ntango ekomona bango bilembo oyo nyonso mpe makamwisi oyo makolakisama epayi na bango; mpo tala, bazalaki bato baponami na Nkolo; iyo, bato ya Nefi alingaki bango, mpe lisusu apesaki bango etumbu; iyo, na mikolo ya mabe na bango nde apesaki bango etumbu mpo alingaka bango.",
                "4": "Kasi tala bandeko na ngai, Balamani ayinaki bango mpo misala na bango ezalaki ntango nyonso mabe, mpe oyo na ntina ya mabe ya momeseno ya batata na bango. Kasi tala, lobiko eyaki epayi na bango na nzela ya mateya ya Banefi; mpe mpo na ntina oyo Nkolo abendaki mikolo na bango molai.",
                "5": "Mpe nalingi botala ete eteni eleki mingi na bango bazali na nzela ya lotomo na bango, mpe bazali kotambola na bokebi liboso ya Nzambe, mpe batosi kobomba mitindo na ye mpe meko na ye mpe masambisi na ye engebene na mobeko ya Mose.",
                "6": "Iyo, nalobi epayi na bino, ete eteni eleki mingi na bango bazali kosala oyo, mpe bazali kosalaka makasi na molende ya kolembe te ete bakoka komema ndambo etikali ya bandeko na bango na boyebi ya bosolo; boye bazali mingi baoyo babakisami mokolo na mokolo na motango na bango.",
                "7": "Mpe tala, boyebi mpo na bino moko, mpo botatoli yango, ete lokola mingi na bango bamemami na boyebi ya bosolo, mpe bayebi mimesano ya nkuna mpe ya nsomo ya batata na bango, mpe bakambami mpo na kondima makomi masantu, iyo, masakoli ya baprofeta basantu, oyo ekomami, oyo matindaka bango kozala na bondimi epayi ya Nkolo, mpe na boyamboli, boye bondimi mpe boyamboli ememaka mbongwana ya motema epayi na bango—",
                "8": "Boye, mingi lokola bayei na boyebi boye, boyebi mpo na bino moko ete bazali ngwi mpe molende kati na bondimi, mpe kati na likambo mpo na oyo wapi bakomisami nsomi.",
                "9": "Mpe boyebi lisusu ete bakundaki bibundeli na bango ya bitumba mpe babangi kokamata yango lisusu ete mbele na yokna nzela soki te mosusu bakosumuka; iyo, bokoki komona ete babangi kosumuka—mpo tala bakopesa nzela bango moko ete baniatama na nse mpe babomama na banguna na bango, mpe bakotombola te mipanga na bango mpo na kobunda na bango, mpe oyo na ntina ya bondimi na bango na Klisto.",
                "10": "Mpe sikawa, na ntina ya molende na bango ntango bandimeli likambo wana oyo bandimi, mpo na ntina ya botelemi ngwi na bango ntango pole engengisi bango, tala, Nkolo akopambola bango mpe akoyeisa mikolo na bango molai, ata mabe na bango—",
                "11": "Iyo, kutu soki bokobeba moke moke kati na bozangi boyambi Nkolo akoyeisa mikolo na bango molai, kino ntango ekoya oyo elobamaki na batata na biso, mpe lisusu na profeta Zenosi, mpe baprofeta basusu mingi, mpo na oyo etali bozongisi ya bandeko na biso, Balamani, lisusu na boyebi ya bosolo—",
                "12": "Iyo, nalobi epayi na bino, ete na bantango ya nsuka bilako ya Nkolo epesami na bandeko na biso, Balamani; mpe ata mitungisi mingi oyo bakozwa, mpe ata bakobenganama epayi na epayi likolo ya etando ya mabele, mpe bakolandama, mpe bakobetama mpe bakopanzama bipayi na bipayi, kozalaka na esika mpo na kobombana te, Nkolo akotondisama na boboto epayi na bango.",
                "13": "Mpe oyo ezali engebene na lisakoli, ete bakomemama lisusu na boyebi ya solo, boye ezali boyebi ya Mosikoli na bango, mpe mobateli monene mpe ya solo na bango, mpe bakotangama na kati ya mpate na ye.",
                "14": "Boye nalobi epayi na bino, ekozala malamu mingi mpo na bango koleka mpo na bino longola se soki boyamboli.",
                "15": "Mpo tala, soki misala ya bokamwi elakisami epayi na bango oyo elakisamaki epayi na bino, iyo, epayi na bango oyo babebisami moke moke kati na bozangi boyambi na ntina ya mimesano ya batata na bango, bokoki komona na bino moko ete balingaki mokolo moko lisusu te kobebisama moke moke kati na bozangi bondimi.",
                "16": "Boye, elobi Nkolo: Nakobebisa bango nie, kasi nakosala ete na mokolo ya bwania na ngai bakozonga lisusu epayi na ngai, elobi Nkolo.",
                "17": "Mpe sikawa tala, elobi Nkolo, mpo na oyo etali bato nyonso ya Banefi: Soki bakoyambola te, mpe bakotosa kosala bolingi na ngai te, nakobebisa bango nie, elobi Nkolo, na ntina ya bozangi boyambi na bango ata misala ya bokamwi mingi oyo nasali na kati na bango; mpe na ntembe te lokola Nkolo azali na bomoi makambo oyo ekozala, elobi Nkolo."
            },
            "16": {
                "1": "Mpe sikawa, esalemaki ete ezalaki na bato mingi oyo bayokaki maloba ya Samwele, Molamani, oyo alobaki likolo ya efelo ya mboka. Mpe lokola mingi bandimaki liloba na ye bakendaki mpe balukaki Nefi; mpe ntango bayaki mpe bakutaki ye batubelaki epayi na ye masumu na bango mpe bawanganaki te, mpe bazalaki na mposa ete bakoka kobatisama mpo na ntina ya Nkolo.",
                "2": "Kasi mingi lokola ezalaki baoyo bandimaki maloba ya Samwele te basilikaki na ye; mpe babwakelaki ye mabanga likolo ya efelo, mpe lisusu mingi babetak i ye makonga lokola etelemaki ye likolo ya efelo; kasi Molimo ya Nkolo azalaki elongo na ye, na lolenge ete bakokaki te kozwa ye na mabanga na bango soki te makonga na bango.",
                "3": "Sikawa ntango emonaki bango ete bakokaki kozwa ye te, ezalaki na mingi koleka baoyo bandimaki maloba na ye, na lolenge ete bakendaki mosika epayi na Nefi mpo na kobatisama.",
                "4": "Mpo tala, Nefi azalaki kobatisaka, mpe kosakolaka, mpe koteyaka, kobelelaka boyamboli epayi ya bato, kolakisaka bilembo mpe makamwisi, kosalaka makamwisi na kati ya bato, ete bakoka koyeba ete Klisto asengeli mosika te koya—",
                "5": "Kolobelaka bango makambo oyo esengeli mosika te koya, ete bakoka koyeba mpe komikundola na ntango makambo yango ekoya ete boyebisamaki epayi na bango liboso masalema, na ntina ete bakoka kondima; boye mingi lokola bandimaki maloba ya Samwele bakendaki epayi na ye mpo na kobatisama, mpo bayaki koyambolaka mpe kotubelaka masumu na bango.",
                "6": "Kasi eteni eleki mingi na bango bandimaki maloba ya Samwele te; boye ntango bamonaki ete bakokaki kozwa ye te na mabanga na bango mpe makonga na bango, babelelaki epayi ya bakapiteni na bango, kolobaka: Bokamata moto oyo mpe bolinga ye singa, mpo azali na zabulu; mpe na ntina ya nguya ya zabulu oyo ezali na ye tokoki te kozwa ye na mabanga na biso mpe makonga na biso; yango wana bokamata ye mpe bolinga ye singa, mpe bomema ye mosika.",
                "7": "Mpe lokola bakendaki mpo na kotia maboko likolo na ye, tala, amibwakaki na nse uta na efelo, mpe akimaki uta na mboka na bango, iyo, kutu epayi na ekolo na ye moko, mpe abandaki koteya mpe kosakola na kati ya bato na ye moko.",
                "8": "Mpe tala, ayokanaki nsango lisusu te na kati ya Banefi; mpe boye nde ezalaki makambo ya bato.",
                "9": "Mpe boye esukaki mobu ya ntuku mwambe na motoba ya boyangeli ya basambisi likolo ya bato ya Nefi.",
                "10": "Mpe boye esukaki lisusu mobu ya ntuku mwambe na nsambo ya boyangeli ya basambisi, eteni eleki mingi ya bato kotikalaka se na lolendo mpe nkuna na bango, mpe eteni eleki moke ya bato kotambolaka na bokebi liboso ya Nzambe.",
                "11": "Mpe oyo ezalaki bizalela ya makambo mpe lokola, na mobu ya ntuku mwambe na mwambe ya boyangeli ya basambisi.",
                "12": "Mpe ezalaki bobele na mbongwana moke na makambo ya bato, longola se bato babandaki kozalamitu makasi mingi na mabe, mpe kosala mingi mpe mingi oyo wana ezalaki na bokeseni na mitindo ya Nzambe, na mobu ya ntuku mwambe na libwa ya boyangeli ya basambisi.",
                "13": "Kasi esalemaki ete na mobu ya ntuku libwa ya boyangeli ya basambisi, bilembo minene epesamaki epayi ya bato, mpe makamwisi; mpe maloba ya baprofeta ebandaki kokokisama.",
                "14": "Mpe banjelu bamonanaki epayi ya bato, bato ya bwania, mpe basakolaki nsango ya nsai ya bosepeli monene epayi na bango; boye na mobu oyo ekomi ebandaki kokokisama.",
                "15": "Nzokande, bato babandaki koyeisa mitema na bango makasi, nyonso longola se eteni na bango oyo balekaki na bondimi, ya Banefi mpe ya Balamani mpe lokola, mpe babandaki kotalela bobele bokasi na bango moko mpe bwania na bango moko, kolobaka:",
                "16": "Ndambo ya makambo bakokaki kokanisa malamu, na kati ya mingi mpenza; kasi tala, toyebi ete misala minene mpe ya kokamwa nyonso oyo elobamaki, ekoki kosalema te.",
                "17": "Mpe babandaki komanyola mpe kowela na kati na bango na bango, kolobaka:",
                "18": "Ete ezali mayele te ete mozali moko ya lolenge oyo lokola Klisto akoya; soki bongo, mpe soki azali Mwana ya Nzambe, Tata ya lola mpe ya mabele, lokola elobamaki, mpo na nini ekomilakisa ye te epayi na biso lokola epayi na bango oyo bakozala na Yelusaleme?",
                "19": "Iyo, mpo na nini ekomilakisa ye te na mboka oyo lokola na mboka ya Yelusaleme?",
                "20": "Kasi tala, toyebi ete oyo ezali momeseno ya nkuna, oyo ekitisamaki epayi na biso na batata na biso, mpo na kosala ete tondima na likambo moko monene mpe ya bokamwi oyo ekosalema, ezala na kati na biso te, kasi na mboka oyo ezali mosika, mboka oyo toyebi te; boye bakoki kobomba biso kati na bozangi boyebi, mpo tokoki kotatola na miso na biso moko te ete makambo yango ezali solo.",
                "21": "Mpe bakosala, na mayele mabe mpe ntoki ya mibombamo ya moko ya mabe, boko mibombamo minene oyo tokoki kososola te, oyo ekokanga biso na nse mpo na kozala basali na maloba na bango, mpe lisusu basali epayi na bango, mpo tokotalela se bango mpo na koteya biso liloba; mpe boye bakokanga biso kati na bozangi boyebi soki tokomipesa epayi na bango, mikolo nyonso ya bomoi na biso.",
                "22": "Mpe bato bakanisaki makambo mingi lisusu na mitema na bango, oyo ezalaki ya liboma mpe ma mpamba; mpe bazalaki kati na mobulu moike, mpo Satana atombokisaki bango na kosala ntango nyonso mabe; iyo, bakendaki nzinganzinga kopanzaka nungunungu mpe boweli likolo ya etando mobimba ya mboka, ete akoka koyeisa mitema ya bato makasi na kotelemelaka oyo wana ezalaki malamu mpe kotelemelaka oyo wana ekoya.",
                "23": "Mpe ata bilembo mpe makamwisi oyo masalemaki na kati ya bato ya Nkolo, mpe bikamwisi mingi oyo basalaki, Satana azalaki na nkanga monene likolo ya mitema ya bato likolo ya etando mobimba ya mboka.",
                "24": "Mpe boye esukaki mobu ya ntuku libwa ya boyangeli ya basambisi likolo ya bato ya Nefi.",
                "25": "Mpe boye esukaki buku ya Elamani, engebene na lisolo ya makomi ya Elamani mpe bana mibali na ye."
            }
        }
    },
    "3-ne": {
        "meta": {
            "slug": "3-ne",
            "name": "Nefi ya Misato",
            "chapterWord": "Mokapo"
        },
        "chapters": {
            "1": {
                "intro": "Mpe Elamani azalaki mwana mobali ya Elamani, oyo azalaki mwana mobali ya Alma, oyo azalaki mwana mobali ya Alma, oyo azalaki eboto ya Nefi oyo azalaki mwana mobali ya Lehi, oyo ayaki uta na Yelusaleme, na mobu ya yambo ya boyangeli ya Sidikiya, mokonzi ya Yuda.",
                "1": "Sikawa esalemaki ete mobu ya ntuku libwa na moko elekaki mpe ezalaki mibu nkama motoba uta Lehi atikaki Yelusaleme; mpe ezalaki na mobu oyo Lakonusi azalaki mosambisi mokonzi mpe mokambi etuka likolo ya mboka.",
                "2": "Mpe Nefi, mwana mobali ya Elamani, akendaki uta na mboka ya Zalayemila, kopesaka mokumba epayi ya mwana mobali na ye Nefi, oyo azalaki mwana mobali na ye ya nkulutu, mpo na oyo etali bapalaki ya motako mpe masolo ya makomi nyonso oyo ebombamaki, mpe biloko wana nyonso oyo ebombamaki bule banda kokende ya Lehi uta na Yelusaleme.",
                "3": "Nsima Nefi akendaki uta na mboka, mpe wapi akendaki moto moko te ayebi, mpe mwana mobali na ye Nefi abombaki masolo ya makomi na esika na ye, iyo, lisolo ya makomi ya bato oyo.",
                "4": "Mpe esalemaki ete na ebandeli ya mobu ntuku libwa na mibale, tala, masakoli ya baprofeta ebandaki kokokisama mpenza; mpo bilembo bileki minene mpe makamwisi maleki minene ebandaki kosalema na kati ya bato.",
                "5": "Kasi, ezalaki na boko bato oyo babandaki koloba ete ntango elekaki mpo ete maloba yango makokisama, oyo elobamaki na Samwele, Molamani.",
                "6": "Mpe babandaki kosepela likolo ya bandeko na bango, kolobaka: Tala, ntango eleki; mpe maloba ya Samwele makokisami te; boye, bosepeli na bino mpe bondimi na bino mpo na oyo etali likambo oyo ezali mpamba.",
                "7": "Mpe esalemaki ete batiaki mobulu monene epayi nyonso na mboka; mpe bato oyo bandimaki babandaki kozala na mawa mingi, kobangaka ete na nzela moko to mosusu makambo wana oyo elobamaki makoka kosalema te.",
                "8": "Kasi tala, bakengelaki na lolenge ya ngwi mpo na mokolo wana mpe butu wana mpe mokolo wana oyo ekozala lokola mokolo moko lokola soki butu ezalaki te, ete bakoka koyeba ete bondimi na bango ezalaki mpamba te.",
                "9": "Sikawa esalemaki ete ezalaki na mokolo moko oyo etiamaki mpembeni na bazanga bondimi, ete bango nyonso oyo bandimaki na mimesanowana batiama na liwa longola se soki bilembo bikosalema, oyo epesamaki na profeta Samwele.",
                "10": "Sikawa esalemaki ete ntango Nefi, mwana mobali ya Nefi, amonaki nkuna ya bato na ye, motema na ye etondaki na mawa mingi koleka.",
                "11": "Mpe esalemaki ete abimaki na ye mpe amingumbaki likolo ya mabele, mpe abelelaki makasi na Nzambe mpo na litomba ya bato na ye, iyo, bango oyo bazalaki mpembeni mpo na kobebisama na ntina ya bondimi na bango na momeseno ya batata na bango.",
                "12": "Mpe esalemaki ete abelelaki makasi epayi ya Nkolo mokolo wana mobimba, mpe tala mongongo ya Nkolo moyaki epayi na ye, kolobaka:",
                "13": "Tombola moto na yo, mpe zala na esengo; mpo, tala, ntango ebelemi, mpe na butu oyo elembo ekopesama, mpe na mokolo ya lobi nakoya kati na mokili, mpo na kolakisa epayi na mokili ete nakokokisa nyonso nasalaki ete elobama na monoko ya baprofeta basantu na ngai.",
                "14": "Tala, nazali koya epayi ya oyo ya ngai moko, mpo na kokokisa makambo nyonso oyo nasalaki ete eyebana epayi na bana ya bato uta na bokeli ya mokili, mpe mpo na kosala mposa, elongo ya Tata mpe ya Mwana—ya Tata na ntina na ngai, mpe ya Mwana na ntina ya mosuni na ngai. Mpe, tala ntango ebelemi, mpe butu oyo elembo ekopesama.",
                "15": "Mpe esalemaki ete maloba oyo elobamaki epayi ya Nefi ekokisamaki, engebene mpenza na lolenge elobamaki; mpo tala, na bokiti ya moi, molili ezalaki te; mpe bato babandaki kokamwa mpo molili ezalaki te ntango butu eyingelaki.",
                "16": "Mpe ezalaki na bato mingi, baoyo bandimaki te maloba ya baprofeta, baoyo bakweyaki na mabele mpe bakomaki lokola soki bato bakufi, mpo bayebaki ete mwango monene ya bobebisami oyo etiamaki mpo na bango oyo bandimaki maloba ya baprofeta mobebisamaki; mpo elembo oyo epesamaki esilaki kobelema.",
                "17": "Mpe babandaki koyeba ete Mwana ya Nzambe asengeli kala mingi te komonana; iyo, mpo na kosukisa, bato nyonso likolo ya etando ya mabele mobimba uta na westi kino na esti, ezala na mboka epayi na nordi mpe lisusu na mboka epayi na sudi, bakamwaki mingi koleka ete bakweyaki na mabele.",
                "18": "Mpo bayebaki ete baprofeta batatolaki na ntina ya makambo oyo mpo na mibu mingi, mpe ete elembo oyo epesamaki esilaki kobelema; mpe babandaki kobanga na ntina ya mabe na bango mpe bozangi boyambi na bango.",
                "19": "Mpe esalemaki ete molili ezalaki te butu wana mobimba, kasi pole ezalaki lokola soki ezalaki nzanga. Mpe esalemaki ete moi ebimaki lisusu na ntongo, engebene na molongo ya yango mpenza, mpe bayebaki ete ezalaki mokolo oyo Nkolo akobotama, na ntina ya elembo oyo epesamaki.",
                "20": "Mpe esalemaki, iyo, makambo nyonso, eteni na eteni, engebene na maloba ya baprofeta.",
                "21": "Mpe esalemaki lisusu ete monzoto moko ya sika ebimaki, engebene na liloba yango.",
                "22": "Mpe esalemaki ete uta na ntango oyo, makambo ya lokuta ebandaki kotindama na kati ya bato, na Satana, mpo na koyeisa mitema na bango makasi, na ntina ete bakoka te kondima na bilembo mpe makamwisi wana bamonaki; kasi ata makambo yango ya lokuta mpe bobubi boye eteni eleki mingi ya bato bandimaki, mpe babongwanaki mpo na Nkolo.",
                "23": "Mpe esalemaki ete Nefi akendaki na kati ya bato, mpe bato mingi basusu mpe lokola, kobatisaka mpo na boyamboli, kati na oyo wapi ezalaki na bolimbisi monene ya masumu. Mpe boye bato babandaki lisusu kozala na kimia kati na mboka.",
                "24": "Mpe boweli ezalaki te, longola se ezalaki ya bato moke oyo babandaki koteya, mpe kosala makasi mpo na kolakisa na makomi ete elongobanaki lisusu te kotosa kobatela mobeko ya Mose. Sikawa na likambo oyo babungaki, basosolaki makomi te.",
                "25": "Kasi, esalemaki ete kala mingi te nsima ya kokoma babongwani, mpe bandimisamaki na libungi oyo bazalaki kati na yango, mpo bayebisaki epayi na bango ete mobeko mokokisamaki naino te, mpe ete esengeli mokokisama eteni na eteni; iyo, liloba eyaki epayi na bango ete esengeli kokokisama; iyo, ete nsonge moko te to i moko te ekoleka kino ekokokisama nyonso. Boye na mobu se moko oyo bamemamaki na boyebi ya libunga na bango mpe batubelaki mabunga na bango.",
                "26": "Mpe boye mobu ntuku libwa na mibale molekaki, komemaka nsango ya nsai epayi ya bato mpo bilembo oyo esalemaki, engebene na maloba ya masakoli ya baprofeta basantu.",
                "27": "Mpe esalemaki ete mobu ya ntuku libwa na misato molekaki lisusu na kimia, longola se soki ezalaki bayongoli ya Gadiatoni, oyo bazalaki kofanda likolo ya bangomba, oyo batondisamaki na mboka; mpo bisika ezwamaki bango ezalaki makasi mpenza mpe ezalaki bisika ya nkuku ete bato bakokaki te kolonga bango; boye basalaki bobomi mingi, mpe ebomi ya mingi na kati ya bato.",
                "28": "Mpe esalemaki ete na mobu ntuku libwa na minei babandaki kobakisama na lolenge moko monene, mpo ezalaki na bakabwani mingi ya Banefi oyo bakimaki epayi na bango, oyo esalaki mawa mingi epayi na Banefi oyo wana batikalaki kati na mboka.",
                "29": "Mpe ezalaki lisusu ntina ya mawa mingi na kati ya Balamani; mpo tala, bazalaki na bana mingi baoyo bakolaki mpe babandaki kokoma bakolo, ete bazalaki se mpo na bango moko, mpe bakosamaki na Bazolami, na lokuta na bango mpe maloba makolete na bango, mpo na kosangana na bayongoli bana ya Gadiatoni.",
                "30": "Mpe boye Balamani batungisamaki lisusu, mpe babandaki kokita na kotalaka bondimi mpe bosembo na bango, na ntina ya nkuna ya nkola oyo ezalaki komata."
            },
            "2": {
                "1": "Mpe esalemaki ete boye mobu ya ntuku libwa na mitano elekaki lisusu, mpe bato babandaki kobosana bilembo mpe makamwisi oyo bayokaki, mpe babandaki kokamwa se moke moke na elembo soki te likamwisi uta na lola, na lolenge ete babandaki kokoma makasi na mitema na bango, mpe bato bakufa miso na mayele na bango, babandaki kolongola bondimi na nyonso oyo bayokaki mpe bamonaki—",
                "2": "Kokanisaka makambo ya mpamba na mitema na bango, ete nyonso wana esalemaki na bato mpe na nguya ya zabulu, mpo na kopengwisa mpe kokosa-kosa mitema ya bato, mpe boye Satana azwaki lisusu mitema ya bato, na lolenge ete azipaki miso na bango mpe akosaki bango mpo na kondima ete malongi ya Klisto ezalaki likambo moko ya liboma mpe ya mpamba.",
                "3": "Mpe esalemaki ete bato babandaki kokoma makasi na nkuna mpe bonsomo; mpe bandimaki te ete bilembo mpe makamwisi ekopesama lisusu; mpe Satana azalaki se kosala, kokosaka mitema ya bato, kosenginiaka bango mpe kosalaka ete bango basala nkuna monene kati na mboka.",
                "4": "Mpe boye mobu ya ntuku libwa na motoba elekaki; mpe lisusu mobu ya ntuku libwa na nsambo, mpe lisusu mobu ya ntuku libwa na mwambe; mpe lisusu mobu ya ntuku libwa na libwa;",
                "5": "Mpe lisusu mibu nkama moko elekaki, uta na mikolo ya Mosiya oyo azalaki mokonzi likolo ya bato ya Banefi.",
                "6": "Mpe mibu nkama motoba na libwa elekaki uta Lehi atikaki Yelusaleme.",
                "7": "Mpe mibu libwa elekaki uta na ntango elembo epesamaki, oyo elobamaki na baprofeta, ete Klisto akoya kati na mokili.",
                "8": "Sikawa, Banefi babandaki kotanga ntango na bango uta na eleko oyo elembo epesamaki soki te uta na boyei ya Klisto; boye mibu libwa elekaki.",
                "9": "Mpe Nefi, oyo azalaki tata ya Nefi, oyo azalaki na mokumba ya masolo ya makomi, azongaki na mboka ya Zalayemila te, mpe akokaki komonana esika moko te kati na mboka mobimba.",
                "10": "Mpe esalemaki ete bato batikalaki se kaka na nkuna, ata mateya mpe masakoli mingi oyo matindamaki na kati na bango; mpe boye mobu ya zomi elekaki mpe lokola; mpe mobu ya zomi na moko elekaki bango se kati na mabe.",
                "11": "Mpe esalemaki ete na mobu ya zomi na misato bitumba mpe boweli ebandaki kozala na ntaka ya mboka mobimba; mpo bayongoli ya Gadiatoni bakomaki mingi mpenza, mpe boye babomaki mingi ya bato, mpe boye babebisaki bingumba mingi mpenza, mpe boye bapanzaki liwa mingi mpe kobomaboma epayi nyonso na mboka, ete elongobanaki ete bato nyonso, ezala Banefi mpe Balamani mpe lokola, basengeli kokamata manduki mpo na kobunda na bango.",
                "12": "Boye, Balamani baoyo bakomaki babongwani mpo na Nkolo basanganaki na bandeko na bango Banefi, mpe basengisamaki, mpo na bokengi ya bomoi na bango mpe basi na bango mpe bana na bango, kokamata manduki mpo na kobunda na bayongoli wana ya Gadiatoni, iyo, mpe lisusu mpo na kosimba makoki na bango, mpe matomba ya eklezia na bango mpe makoki ya bokumbameli na bango, mpe bonsomi na bango mpe lipanda na bango.",
                "13": "Mpe esalemaki ete liboso ete mobu oyo ya zomi na misato eleka, Banefi bakanelamaki na bobebisami nie mpenza na ntina ya etumba oyo, oyo ekomaki nsomo koleka.",
                "14": "Mpe esalemaki ete Balamani bana oyo basanganaki na Banefi batangamaki na kati ya Banefi;",
                "15": "Mpe bolakeli mabe na bango elongwaki uta na bango mpe mposo na bango ekomaki mpembe lokola ya Banefi;",
                "16": "Mpe bilenge mibali na bango mpe bana basi na bango bakomaki bonzenga koleka, mpe batangamaki na kati ya Banefi, mpe babiangamaki Banefi. Mpe boye esukaki mobu ya zomi na misato.",
                "17": "Mpe esalemaki ete na ebandeli ya mobu ya zomi na minei, etumba ekobaki mpe ekomaki nsomo koleka kati na bayongoli mpe bato ya Nefi; nzokande, bato ya Nefi bazwaki litomba likolo ya bayongoli, na lolenge ete babenganaki bango nsima uta na mboka na bango kati na bangomba mpe na bisika na bango ya nkuku.",
                "18": "Mpe boye esukaki mobu ya zomi na minei. Mpe na mobu ya zomi na mitano, bakendaki lisusu kobunda na bato ya Nefi; mpe na ntina ya nkuna ya bato ya Nefi, mpe boweli mingi mpe bokabwani na bango, bayongoli ya Gadiatoni bazwaki matomba mingi likolo na bango.",
                "19": "Mpe boye esukaki mobu ya zomi na mitano, mpe boye bato bazalaki na ezalela ya mitungisi mingi; mpe mompanga ya bobebisami modiembelaki likolo na bango, na lolenge ete bazalaki mpembeni na kokatama na yango, mpe oyo na ntina ya mabe na bango."
            },
            "3": {
                "1": "Mpe sikawa esalemaki ete na mobu ya zomi na motoba uta na boyei ya Klisto, Lakonusi, mokambi etuka ya mboka yango, azwaki mokanda uta na mokambi mpe mokambi etuka ya lingomba oyo ya bayongoli; mpe oyo ezalaki makambo oyo ekomamaki, kolobaka:",
                "2": "Lakonusi, moto aleki lokumu mpe mokambi mokonzi ya etuka, tala, nakomi mokanda oyo epayi na yo, mpe napesi epayi na yo masanzoli minene na ntina ya botelemi ngwi na yo, mpe lisusu botelemi ngwi ya bato na yo, na kosimbaka oyo wana bobanzi ezali makoki mpe lipanda na bino; iyo, botelemi malamu, lokola soki bosalisami na loboko ya nzambe moko, na kobatelaka lipanda na bino, bozwi na bino, mpe ekolo na bino, to oyo wana bobiangi bongo.",
                "3": "Mpe emonani lokola mawa epayi na ngai, moto ya lokumu koleka Lakonusi, ete ozali liboma mpe mpamba mpenza kino na kokanisa ete okoki kotelemela bilombe bato mingi boye baoyo bazali na nse ya mitindo na ngai, baoyo sikawa na ntango oyo basili kolenda na manduki na bango, mpe bazali kozela motema likolo se liloba—Bokitela Banefi mpe bobebisa bango.",
                "4": "Mpe ngai, lokola nayebi milimo na bango ete balongamaka te, mpo namekaki bango na libanda ya etumba, mpe lokola nayebi boyini ya libela na bango epayi na bino na ntina ya mbeba mingi oyo bosali epayi na bango, boye soki bakokita kobunda na bino bakobimela bino na bobebisami nie.",
                "5": "Boye nakomaki mokanda oyo, kokangaka yango na loboko na ngai moko, koyokaka mawa mpo na bolamu na bino, na ntina ya botelemi na bino ngwi na oyo wana bondimi kozala alima, mpe molimo ya lokumu na bino na libanda ya etumba.",
                "6": "Boye nakomeli yo, mpo nazali na mposa ete botika epayi ya bato na ngai oyo, bingumba na bino, bamboka na bino, mpe bozwi na bino, na esika ete babimela bino na mompanga mpe ete bobebisami eya likolo na bino.",
                "7": "To na maloba mosusu, bomitika epayi na biso, mpe bosangana elongo na biso, mpe bomesena na misala na biso ya nkuku, mpe bokoma bandeko na biso ete bozala lokola biso—bawumbo na biso te, kasi bandeko na biso mpe bato basangisami na biloko na biso nyonso.",
                "8": "Mpe tala, nalapi ndai epayi na yo, ete soki osali oyo, bokobebisama te; kasi soki osali oyo te, nalapi ndai epayi na yo, ete na sanza ya nsima nakotinda ete mampinga na ngai makita kobunda na bino, mpe bakokanga maboko na bango te, mpe bakotika bino te, kasi bakoboma bino, mpe bakotika mompanga mokweya likolo na bino kino bokosilisama.",
                "9": "Mpe tala, nazali Gidiani; mpe nazali mokambi etuka ya lingomba oyo ya nkuku ya Gadiatoni; oyo lingomba mpe misala na yango nayebi ezali malamu; mpe bazali ya mikolo ya kala mpe bakitanisamaki epayi na biso.",
                "10": "Mpe nakomi mokanda oyo epayi na yo, Lakonusi, mpe natie elikya ete bokopesa bamboka na bino mpe bozwi na bino, na bozangi bosopi makila, ete bato na ngai oyo bakoka kozongela makoki mpe ebonga na bango ya ekobima, oyo bakabwani mosika uta na bino na ntina ya nkuna na bino na kopekisaka bango makoki na bango ya ekobima, mpe longola se soki bosali oyo, nakobekola mbeba na bango. Nazali Gidiani.",
                "11": "Mpe sikawa esalemaki ete ntango Lakonusi azwaki mokanda oyo akamwaki mingi koleka, na ntina ya bozangi bobangi ya Gidiani na kosengaka azwa bamboka ya Banefi, mpe lisusu na kokanelaka bato mpe kobekolaka mbeba na bango oyo bazwaki mbeba te, longola se soki bamisalaki mabe na kokabwanaka na bayongoli wana ya nkuna mpe ya nsomo.",
                "12": "Sikawa tala, Lakonusi oyo, mokambi ya etuka, azalaki moto moko moyengebene, mpe akokaki kobangisama te na masengami mpe bokaneli ya moyongoli moko; boye atiaki te bokebi na mokanda ya Gidiani, mokambi etuka ya bayongoli, kasi asalaki ete bato na ye babelela epayi ya Nkolo, mpo na bokasi na ntango oyo bayongoli bakokita kobunda na bango.",
                "13": "Iyo, atindaki bosakoli na kati ya bato nyonso, ete basangisa esika moko basi na bango, mpe bana na bango, bibwele na bango, bitonga na bango, mpe biloko nyonso na bango, longola se mboka na bango, na esika moko.",
                "14": "Mpe asalaki ete bisika ya makasi bitongama nzinganzinga na bango, mpe bokasi ya bisika yango ezala makasi koleka mpenza. Mpe asalaki ete mampinga, ezala ya Banefi mpe ya Balamani mpe lokola, soki te nyonso kati na bango oyo batangamaki na kati ya Banefi, batiama lokola bakengeli nzinganzinga mpembeni mpo na kokengela bango, mpe kobatela bango uta na bayongoli na moi mpe na butu.",
                "15": "Iyo, alobaki epayi na bango boye: Lokola Nkolo azali na bomoi, longola se soki boyamboli uta na mabe na bino nyonso, mpe bobeleli epayi ya Nkolo, bokobikisama ata moke te uta na maboko ya bayongoli bana ya Gadiatoni.",
                "16": "Mpe maloba mpe masakoli ya Lakonusi ezalaki minene mpenza ete esalaki ete bobangi eya likolo ya bato nyonso, mpe bamilendisaki na bokasi na bango mpo na kosala engebene na maloba ya Lakonusi.",
                "17": "Mpe esalemaki ete Lakonusi aponaki bakapiteni bakonzi likolo ya mampinga nyonso ya Banefi, mpo na kopesa bango mibeko na ntango oyo bayongoli bakokita uta na esobe mpo na kobunda na bango.",
                "18": "Sikawa mokonzi aleki monene na kati ya bakapiteni bakonzi nyonso mpe komanda monene ya mampinga nyonso ya Banefi aponamaki, mpe nkombo na ye ezalaki Gidigidoni.",
                "19": "Sikawa ezalaki momeseno na kati ya Banefi nyonso mpo na kopona bakapiteni bakonzi na bango, (longola se na ntango ya nkuna) moto moko oyo azalaka na molimo ya emoniseli mpe lisusu ya masakoli; boye, Gidigidoni oyo azalaki profeta moko monene na kati na bango, mpe azalaki lisusu mosambisi mokonzi.",
                "20": "Sikawa bato balobaki epayi ya Gidigidoni: Sambela epayi ya Nkolo, mpe tika tomata likolo ya bangomba mpe kati na esobe, ete tokoka kokweya likolo ya bayongoli mpe kobebisa bango kati na bamboka na bango moko.",
                "21": "Kasi Gidigidoni alobaki epayi na bango: Nkolo apekisi; mpo soki tomati mpo na kobunda na bango Nkolo akotika biso kati na maboko na bango; boye tokomilengela na kati ya ntei ya bamboka na biso, mpe tokosangisa mampinga na biso nyonso esika moko mpe tokokende kobunda na bango te, kasi tokozela kino bakoya kobanda biso; boye lokola Nkolo azali na bomoi, soki tosali oyo akotika bango kati na maboko na biso.",
                "22": "Mpe esalemaki ete na mobu ya zomi na nsambo, na nsuka nsuka ya mobu, bosakoli uta na Lakonusi ekendaki epayi nyonso na etando mobimba ya mboka, mpe bakamataki babampunda na bango, mpe makalo na bango, banyama na bango ya kobokola, bibwele na bango, mpe bitonga na bango, mpe mboto na bango, mpe biloko nyonso na bango, mpe batambolaki nkoto na nkoto mpe zomi na zomi na nkoto na nkoto, kino bakendaki bango nyonso na esika oyo eponamaki ete basangisa bango moko elongo, mpo na komibatela na banguna na bango.",
                "23": "Mpe mboka oyo eponamaki ezalaki mboka ya Zalayemila, mpe mboka oyo ezalaki na katikati ya mboka ya Zalayemila mpe mboka ya Beboo, iyo, na monkoloto oyo ezalaki na katikati ya mboka ya Beboo mpe mboka ya Libebi.",
                "24": "Mpe ezalaki na nkoto mingi mpenza ya bato oyo babiangamaki Banefi, baye basanganaki bango moko esika moko na mboka oyo. Sikawa, Lakonusi asalaki ete basangana bango moko esika moko na mboka epayi na sudi, na ntina ya bolakeli mabe monene oyo ezalaki likolo ya mboka epayi na nordi.",
                "25": "Mpe bamilendisaki mpo na kobunda na banguna na bango; mpe bafandaki na mboka moko, mpe na nzoto moko, mpe babangaki maloba oyo elobamaki na Lakonusi, na lolenge ete bayambolaki uta na masumu na bango nyonso; mpe bamatisaki sambo na bango epayi ya Nkolo Nzambe na bango, ete abikisa bango na ntango oyo banguna na bango bakoya kobunda na bango.",
                "26": "Mpe bazalaki na mawa mingi koleka na ntina ya banguna na bango. Mpe Gidigidoni asalaki ete basala bibundeli ya bitumba ya ndenge na ndenge, mpe asalaki ete bazala makasi na bibundeli na bango, mpe na nguba ya minene, mpe nguba ya mike, mpe esalema na lolenge ya malakisi na ye."
            },
            "4": {
                "1": "Mpe esalemaki ete na nsuka ya nsuka ya mobu ya zomi na mwambe mampinga wana ya bayongoli bamilengelaki mpo na etumba, mpe babandaki kokita mpe kowelisa uta na bangomba ya mike mike, mpe uta na bangomba minene, mpe esobe, mpe bisika makasi na bango, mpe bisika ya nkuku na bango mpe babandaki kokamata bamboka, ezala oyo ezalaki na sudi mpe lisusu oyo ezalaki na nordi, mpe babandaki kobotola bamboka nyonso oyo etikamaki na Banefi, mpe bingumba oyo etikalaki mpamba.",
                "2": "Kasi tala, ezalaki na banyama ya zamba te mpe nyama ya bokila mpe te kati na bamboka wana oyo Banefi batikaki, mpe ezalaki na nyama ya bokila te mpo na bayongoli, longola se na esobe.",
                "3": "Mpe bayongoli bakokaki te kobika longola se kati na esobe, mpo na bozangi bilei, mpo Banefi batikaki bamboka na bango mpamba, mpe basangisaki bibwele na bango mpe bitonga na bango mpe biloko nyonso na bango mpe bazalaki moto moko.",
                "4": "Boye, ezalaki na libaku malamu te mpo na bayongoli ete bazwa bilei, longola se soki ezalaki kobimisa etumba ya polele na Banefi; mpe lokola Banefi bazalaki moto moko, mpe lokola bazalaki na motango moko monene, mpe babombaki mpo na bango moko bilei, bampunda mpe banyama ya kobokola, mpe bibwele ya ndenge na ndenge, ete bakoka kowumela mpo na ntaka ya mibu sambo, na yango ntango balikyaki kosilisa nie bayongoli uta na etando ya mboka; mpe boye elekaki mobu ya zomi na mwambe.",
                "5": "Mpe esalemaki ete na mobu ya zomi na libwa, Gidiani amonaki ete elongobanaki ete akende kobunda na Banefi, mpo na nzela ezalaki te ete bakoka kobika longola se soki ezalaki na kopunzaka mpe koyongolaka mpe kobomaka.",
                "6": "Mpe bamekaki te kopanzana bango moko likolo ya etando ya mboka na lolenge ete bakoka kokolisa mboto, mbele Banefi baya likolo na bango mpe baboma bango; yango wana Gidiani apesaki motindo epayi na mampinga na ye ete na mobu oyo basengeli komata mpo na kobunda na Banefi.",
                "7": "Mpe esalemaki ete bamataki mpo na kobunda; mpe ezalaki na sanza ya motoba; mpe tala, mokolo oyo bamataki mpo na kobunda ezalaki monene mpe ya nsomo; mpe balataki na lolenge ya bayongoli; mpe bazalaki na mposo ya mwana ya mpate nzinganzinga na nketo na bango, mpe bamipakolamaki makila, mpemitu na bango ezalaki kolokolo, mpe bazalaki na bibende ya mitu likolo na bango, mpe mampinga ya Gidiani ezalaki komonana monene mpe ya nsomo na ntina ya bibundeli na bango, mpe na ntina ya makila oyo bapakolamaki.",
                "8": "Mpe esalemaki ete mampinga ya Banefi, ntango emonaki bango lolenge ya mampinga ya Gidiani, bango nyonso bakweyaki na mabele, mpe batombolaki mabondeli epayi ya Nkolo Nzambe na bango, ete abatela bango mpe abikisa bango uta na maboko ya banguna na bango.",
                "9": "Mpe esalemaki ete ntango emonaki mampinga ya Gidiani oyo babandaki koganga na mongongo moko makasi, na ntina ya bosepeli na bango, mpo babanzaki ete Banefi bakweyaki na bobangi na ntina ya nsomo ya mampinga na bango.",
                "10": "Kasi na likambo oyo basisolamaki, mpo Banefi babangaki bango te; kasi babangaki Nzambe na bango, mpe babondelaki ye mpo na kozwa bobateli; boye, ntango mampinga ya Gidiani mawelaki kokweyela likolo na bango, basilaki komilengela mpo na kokutana na bango; iyo, na bokasi ya Nkolo bayambaki bango.",
                "11": "Mpe etumba ebandaki na sanza ya motoba; mpe etumba na bango ezalaki ya monene mpe ya nsomo, iyo, bobomi na bango ezalaki ya monene mpe ya nsomo, na lolenge ete bobomi monene boye etikala kozala soki moko te na kati ya bato nyonso ya Lehi uta atikaki Yelusaleme.",
                "12": "Mpe ata bokaneli mpe ndai oyo Gidiani asalaki, tala, Banefi babetaki bango, na lolenge ete bakimaki nie uta na liboso na bango.",
                "13": "Mpe esalemaki ete Gidigidoni atindaki mampinga na ye malanda bango mosika na ndelo ya esobe, mpe balingaki kobikisa ata moto moko te kati na baoyo bakweyaki kati na maboko ya bango nzela nzela; mpe boye balandaki bango mpe babomaki bango, na ndelo ya esobe, kutu kino bakokisaki motindo ya Gidigidoni.",
                "14": "Mpe esalemaki ete Gidiani, oyo atelemaki mpe abundaki na mpiko mpenza, alandamaki lokola ezalaki ye kokima; mpe lokola alembaki mpo abundaki etumba mingi, bakangaki ye mpe babomaki ye. Mpe boye ezalaki nsuka ya Gidiani moyongoli.",
                "15": "Mpe esalemaki ete mampinga ya Banefi bazongaki lisusu na esika na bango ya bokengi. Mpe esalemaki ete mobu oyo ya zomi na libwa elekaki, mpe bayongoli bayaki lisusu te kobunda, mpe bayaki lisusu te na mobu ya ntuku mibale.",
                "16": "Mpe na mobu ya ntuku mibale na moko bamataki te mpo na kobunda, kasi bamataki uta ngambo na ngambo nyonso mpo na kotia bozingi nzinganzinga na bato ya Nefi; mpo babanzaki ete soki bakati bato ya Nefi nzela ya kobima mosika uta na mboka na bango, mpe bazingizingi bango ngambo nyonso, mpe soki bakati bango nzela mosika uta na matomba nyonso ya bango ya libanda, ete bakoka kosala ete bango bamitika engebene na matombeli na bango.",
                "17": "Sikawa baponaki mpo na bango moko mokambi mosusu, oyo kani nkombo ezalaki Zeminaliya; boye ezalaki Zeminaliya oyo asalaki ete bozingi ya mboka esalema.",
                "18": "Kasi tala, oyo ezalaki litomba mpo na Banefi, mpo ekokaki te kosalema mpo na bayongoli ete batia bozingi ya ntango molai ete ezala na mpasi likolo ya Banefi, na ntina ya bilei biike oyo babombaki na ebombelo.",
                "19": "Mpe lokola bilei ezalaki moke na kati ya bayongoli—mpo tala, bazalaki na eloko moko te longola se ezalaki nyama mpo na bolei na bango, oyo nyama bazwaki na esobe.",
                "20": "Mpe esalemaki ete nyama ya bokila ebungaki na esobe mpenza ete bayongoli bazalaki penepene na kowa na nzala.",
                "21": "Mpe Banefi bazalaki ntango nyonso kotambolaka libanda na moi mpe na butu, mpe kokweyaka likolo ya mampinga na bango, mpe kobomaka bango nkoto na nkoto mpe zomi ya nkoto na nkoto.",
                "22": "Mpe boye Zeminaliya akomaki na mposa ya kotika mwango na bango, na ntina ya bobebisami monene boye eyaki likolo na bango na moi mpe na butu.",
                "23": "Mpe esalemaki ete Zeminaliya apesaki motindo epayi ya bato na ye ete bamilongola uta na bozingi, mpe batambola kati na biteni bileki mosika ya mboka ya epayi na nordi.",
                "24": "Mpe sikawa, Gidigidoni lokola ayebaki mwango na bango, mpe lokola ayebaki bolembi na bango na ntina ya mposa ya bilei, mpe bobomi monene boye esalemaki na kati na bango, yango wana atindaki mampinga na ye na ntango ya butu, mpe akataki nzela wapi bamibendaki, mpe atiaki mampinga na nzela wapi bamibendaki mpo na kokima etumba.",
                "25": "Mpe oyo basalaki yango na ntango ya butu, mpe batambolaki koleka bayongoli, bongo ete na mokolo ya nsima, ntango bayongoli babandaki kotambola, bakutanaki na mampinga ya Banefi ezala na liboso na bango mpe na nsima na bango.",
                "26": "Mpe bayongoli baoyo bazalaki na sudi bakatamaki nzela ya komibendana mpo na kokima na bisika na bango ya ekimelo. Mpe makambo nyonso oyo masalemaki na etinda ya Gidigidoni.",
                "27": "Mpe ezalaki na nkoto mingi baye bamitikaki bakangemi ya boloko epayi ya Banefi, mpe ndambo etikali kati na bango babomamaki.",
                "28": "Mpe mokambi na bango, Zeminaliya, bakamataki ye mpe badiembisaki ye likolo ya nzete, iyo, kutu na nsonge na yango kino akufaki. Mpe ntango badiembisaki ye kino akufaki bakweisaki nzete na mabele, mpe babelelaki na mongongo makasi, kolobaka:",
                "29": "Tika Nkolo abatela bato na ye na bosembo mpe na bosantu ya motema, ete bakoka kosala moto nyonso oyo akoluka koboma bango na ntina ya nguya mpe makelemba ya nkuku akweisama na mabele, kutu lokola moto oyo akweisami na mabele.",
                "30": "Mpe basepelaki mpe babelelaki lisusu na mongongo moko, kolobaka: Tika ete Nzambe ya Abalayama, mpe Nzambe ya Yisaka, mpe Nzambe ya Yakobo, abatela bato oyo kati na bosembo, ntango nyonso lokola bakobelela nkombo ya Nzambe na bango mpo na kozwa bobateli.",
                "31": "Mpe esalemaki ete babandaki, nyonso lokola moko, koyembaka, mpe kosanzolaka Nzambe na bango mpo na likambo monene oyo asalaki mpo na bango, na kobatelaka bango uta na bokwei na maboko ya banguna na bango.",
                "32": "Iyo, babelelaki: Hozana na Nzambe Aleki Monene. Mpe bagangaki: Nkombo ya Nkolo Nzambe ya Bokasi Nyonso, Nzambe Aleki Likolo epambolama.",
                "33": "Mpe mitema na bango mivimbaki na bosepeli, na kobimisaka mpizoli mingi, na ntina ya bolamu monene ya Nzambe na kobikisaka bango uta na maboko ya banguna na bango; mpe bayebaki ete ezalaki mpo na ntina ya boyamboli na bango mpe bomikitisi na bango ete babikisamaki uta na bobebisami ya libela."
            },
            "5": {
                "1": "Mpe sikawa tala, ezalaki na moto moko te na kati ya bato nyonso ya Banefi oyo atiaki ntembe ata moke na maloba ya baprofeta basantu nyonso oyo balobaki; mpo bayebaki ete esengelaki mpenza ete makokisama.",
                "2": "Mpe bayebaki ete esengeli elongobana ete Klisto aya, na ntina ya bilembo mingi oyo epesamaki, engebene na maloba ya baprofeta; mpe na ntina ya makambo esilaki koleka bayebaki ete esengelaki mpenza ete makambo yango nyonso masalema engebene na oyo elobamaki.",
                "3": "Boye batikaki masumu na bango nyonso, mpe bonsomo na bango, mpe pite na bango, mpe basalelaki Nzambe na molende nyonso moi mpe butu.",
                "4": "Mpe sikawa esalemaki ete ntango bakamataki bayongoli nyonso bakangemi ya boloko, na lolenge ete moko te akimaki oyo babomaki te, babwakaki bato bakangemi na bango kati na boloko, mpe basalaki ete liloba ya Nzambe eteyama epayi na bango; mpe mingi lokola balingaki bayambola uta na masumu na bango mpe bakotaki kati na liyokani ete babomama lisusu te, batikaki bango na lipanda.",
                "5": "Kasi mingi lokola ezalaki na baoyo bakotaki kati na liyokani te, mpe baoyo bakobaki kozala na bobomi ya nkuku wana kati na mitema na bango, iyo, mingi lokola bamonanaki se kobimisa bokaneli na bandeko na bango bakweisamaki mpe bapesamaki etumbu engebene na mobeko.",
                "6": "Mpe boye batiaki nsuka na makelemba wana ya nkuna, ya nkuku, mpe ya nsomo likolo ya oyo wapi nkuna ezalaki mingi, mpe bobomi mingi esalemaki mpenza.",
                "7": "Mpe boye mobu ya ntuku mibale na mibale elekaki, mpe ya ntuku mibale na misato mpe lokola, mpe ya ntuku mibale na minei, mpe ya ntuku mibale na mitano, mpe boye mibu ntuku mibale na mitano elekaki.",
                "8": "Mpe makambo mingi esalemaki, oyo, na miso ya boko bato, elingaki kozala monene mpe ya kokamwa; nzokande, makoki te nyonso kokomama na buku oyo; iyo, buku oyo ekoki te kozala kutu na eteni moko ya nkama ya nini esalemaki na kati ya bato mingi mpenza boye na ntaka ya mibu ntuku mibale na mitano;",
                "9": "Kasi tala, ezali na masolo ya makomi oyo ezali na misala ya botamboli nyonso ya bato oyo; mpe lisitwale ya mokuse kasi ya solo epesamaki na Nefi.",
                "10": "Yango wana nasali lisolo ya makomi na ngai ya makambo oyo engebene na lisolo ya makomi ya Nefi, oyo ekomamaki likolo ya bapalaki oyo ebiangamaki bapalaki ya Nefi.",
                "11": "Mpe tala, nasali lisolo ya makomi likolo ya bapalaki oyo nasali na maboko na ngai moko.",
                "12": "Mpe tala, nabiangami Mormon, mpo napesamaki nsima ya mboka ya Mormon, mboka kati na oyo wapi Alma atiaki eklezia na kati ya bato, iyo, eklezia ya yambo oyo etiamaki na kati na bango nsima ete babuka mobeko.",
                "13": "Tala, nazali moyekoli ya Yesu Klisto, Mwanana Nzambe. Nabiangami na ye mpo na kosakola liloba na ye kati ya bato na ye, ete bakoka kozwa bomoi ya libela.",
                "14": "Mpe ekomaki likambo elongobani ete ngai, engebene na bolingi ya Nzambe, ete sambo ya baoyo bakenda kala, baoyo bazalaki basantu, ekokisama engebene na bondimi na bango, nasengeli kosala lisolo ya makomi moko ya makambo oyo masalemaki—",
                "15": "Iyo, lisolo ya makomi moko ya moke ya makambo oyo masalemaki uta na ntango Lehi atikaki Yelusaleme, kutu kino na ntango ya lelo.",
                "16": "Boye nasali lisolo ya makomi na ngai uta na masitwale oyo epesamaki na bango oyo bazalaki liboso na ngai, kino na ebandeli ya mokolo na ngai;",
                "17": "Mpe nsima nde nasali lisolo ya makomi moko ya makambo oyo namonaki na miso na ngai moko.",
                "18": "Mpe nayebi ete lisolo ya makomi oyo nasali ezali lisolo ya makomi moko alima mpe ya solo; nzokande ezali na makambo mingi oyo, engebene na lokota na biso, tokoki kokoma te.",
                "19": "Mpe sikawa natie nsuka na maloba na ngai, oyo ezali ya ngai moko, mpe nakobi kopesa lisolo ya makambo oyo ezalaki liboso na ngai.",
                "20": "Nazali Mormon, eboto ya peto ya Lehi. Nazali na ntina ya kopambola Nzambe na ngai mpe Mobikisi na ngai Yesu Klisto, mpo ete amemaki batata na biso uta na mboka ya Yelusaleme, (mpe moto moko te ayebaki yango longola se ye moko mpe bango oyo amemaki uta na mboka wana) mpe mpo ete apesi ngai mpe bato na ngai boyebi boike mpenza mpo na lobiko ya milimo na biso.",
                "21": "Solo mpenza, apambolaki ndako ya Yakobo, mpe atondisamaki na boboto mpo na nkona ya Yosefe.",
                "22": "Mpe mbala mingi lokola bana ya Lehi babatelaki mitindo na ye, apambolaki bango mpe afulusaki bango engebene na liloba na ye.",
                "23": "Iyo, mpe solo akomema lisusu montika moko ya nkona ya Yosefe na boyebi ya Nkolo Nzambe na bango.",
                "24": "Mpe solo mpenza lokola Nkolo azali na bomoi, akosangisa uta na ntaka minei ya mabele montika nyonso ya nkona ya Yakobo, oyo bapanzami epayi na epayi likolo ya etando mobimba ya mabele.",
                "25": "Mpe lokola ayokanaki elongo na ndako mobimba ya Yakobo, kutu boye liyokani oyo wapi ayokani elongo na ndako ya Yakobo ekokisama na ntango esengeli na ye moko, mpo na bozongisi ya ndako mobimba ya Yakobo epayi na boyebi ya liyokani oyo ayokanaki elongo na bango.",
                "26": "Mpe nsima bakoyeba Mosikoli na bango, oyo azali Yesu Klisto, Mwana ya Nzambe; mpe nde bakosangana uta na ntaka minei ya mabele epayi na bamboka na bango moko, uta wapi bapanzanaki; iyo, lokola Nkolo azali na bomoi ekozala boye. Amene."
            },
            "6": {
                "1": "Mpe sikawa esalemaki ete bato nyonso ya Banefi bazongaki nyonso na bamboka na bango moko na mobu ya ntuku mibale na motoba, moto na moto, elongo na libota na ye, bibwele na ye, mpe bitonga na ye, babampunda na ye, mpe banyama na ye ya kobokola, mpe biloko nyonso oyo ezalaki na bango.",
                "2": "Mpe esalemaki ete basilisaki bilei nyonso na bango te; boye bakamataki elongo na bango oyo nyonso baliaki te, mboto na bango nyonso ya ndenge na ndenge, wolo na bango, mpe mpauni na bango, mpe biloko nyonso na bango ya motuya, mpe bazongaki na bamboka na bango moko, mpe bozwi na bango, ezala na nordi mpe na sudi mpe lokola, ezala na mboka epayi na nordi mpe na mboka epayi na sudi mpe lokola.",
                "3": "Mpe bapesaki epayi ya bayongoli wana oyo bakotaki kati na liyokani oyo ezalaki ya kobatela kimia ya mboka, baoyo bazalaki na mposa ya kotikala Balamani, biteni ya mabele, engebene na mitango na bango, ete bakoka kozwa, na misala na bango, nini bakokaki kobika na yango; mpe boye bafandisaki kimia na mboka mobimba.",
                "4": "Mpe babandaki lisusu kofuluka mpe kokoma bato banene; mpe mibu ya ntuku mibale na motoba mpe na nsambo elekaki, mpe ezalaki na molongo monene mpenza na mboka; mpe basalaki mibeko na bango engebene na alima mpe boyengebene.",
                "5": "Sikawa ezalaki na eloko moko te kati na mboka mobimba mpo na kopekisa bato bafuluka ntango nyonso, longola se soki bakokweya kati na bobuki mobeko.",
                "6": "Mpe sikawa ezalaki Gidigidoni, mpe mosambisi, Lakonusi, mpe bango oyo baponamaki bakambi, oyo bafandisaki kimia monene oyo na mboka.",
                "7": "Mpe esalemaki ete ezalaki na bingumba mingi oyo etongamaki sika, mpe bingumba mingi ya kala ebongisamaki lisusu.",
                "8": "Mpe balabala minene mingi itongamaki, mpe balabala mingi esalemaki, oyo ezalaki kokamba uta engumba na engumba, mpe uta mboka na mboka, mpe uta esika na esika.",
                "9": "Mpe boye elekaki mobu ya ntuku mibale na mwambe, mpe bato bazalaki na kimia ya ntango nyonso.",
                "10": "Kasi esalemaki ete na mobu na ntuku mibale na libwa boko boswani ebandaki kozala na kati ya bato; mpe boko bato bamitombwanaki na lolendo mpe bifundeli na ntina ya bozwi monene koleka na bango, iyo, kutu kino na minyokoli minene;",
                "11": "Mpo ezalaki na bato ya mombongo mingi kati na mboka, mpe lisusu balobeli mingi mpe bakambi mingi ya leta.",
                "12": "Bato babandaki kokesenisama na nkondo, engebene na bozwi na bango mpe mabaku bazwaki mpo na koyekola; iyo, boko bazangaki boyebi na ntina ya bobola na bango, mpe basusu bazwaki boyekoli monene na ntina ya bozwi na bango.",
                "13": "Boko bato batombwamaki na lolendo, mpe basusu bazalaki bato na bomikitisi mpenza; boko bazongisaki mafinga na mafinga, nzokande basusu bazwaki mafinga mpe minyokoli mpe ndenge nyonso ya mitungisi, mpe balingaki te kozongisa mpe kofinga lisusu, kasi bazalaki bato na bomikitisi mpe bayamboli liboso ya Nzambe.",
                "14": "Mpe boye bokeseni monene ekomaki kati na mboka mobimba, na lolenge ete eklezia ebandaki kokabwana, iyo, na lolenge ete na mobu ya ntuku misato eklezia ekabwanaki na mboka mobimba longola se na kati ya ndambo moke ya Balamani baoyo babongwanaki mpo na bondimi ya solo; mpe balingaki te kolongwa uta na bondimi yango, mpo bazalaki ngwi, mpe makasi, kozangaka koningana, kolingaka na etingia nyonso kobatela mitindo ya Nkolo.",
                "15": "Sikawa ntina ya mabe ya bato oyo ezalaki eye—Satana azalaki na nguya monene, mpo na kolamusa bato ete basala ndenge nyonso ya mabe, mpe mpo na kovimbisa bango na lolendo, kosenginiaka bango mpo na koluka nguya, mpe likoki, mpe bozwi, mpe biloko ya mpamba mpamba ya mokili.",
                "16": "Mpe boye Satana akambaki mitema ya bato mpo na kosala ndenge nyonso ya mabe; yango wana basepelaki na kimia bobele mwa mibu mike.",
                "17": "Mpe boye, na ebandeli ya mobu ya ntuku misato na moko—bato bamitikaki mpo na ntango moko molai mpo na komemama na masenginia ya zabulu wapi epayi azalaki na mposa ya komema bango, mpe mpo na kosala mabe nyonso kani azalaki na mposa basala—mpe boye na ebandeli ya eye, mobu ya ntuku misato, bakomaki na ezaleli moko ya nkuna ya nsomo.",
                "18": "Sikawa basumukaki na bozangi boyebi te, mpo bayebaki bolingi ya Nzambe mpo na oyo etali bango, mpo eteyamaki epayi na bango; boye batombokaki na Nzambe na motema moko.",
                "19": "Mpe sikawa na mikolo ya Lakonusi, ezalaki na mwana mobali ya Lakonusi, mpo Lakonusi akamataki kiti ya tata na ye mpe ayangelaki bato na mobu mona.",
                "20": "Mpe ebandaki kozala na bato oyo bafulami uta na lola mpe batindamaki, kotelemaka na kati ya bato na mboka mobimba, koteyaka mpe kotatolaka na mpiko masumu mpe mabe ya bato, mpe kotatolaka epayi na bango mpo na oyo etali bosikoli boye Nkolo akosala mpo na bato na ye, soki te na maloba mosusu, bosekwi ya Klisto; mpe batatolaki na mpiko liwa mpe mpasi na ye.",
                "21": "Sikawa ezalaki na mingi ya bato oyo basilikaki mingi koleka na ntina na bango oyo batatolaki makambo oyo; mpe bango oyo basilikaki bazalaki mingi basambisi bakonzi, mpe bango oyo bazalaka banganganzambe banene mpe balobeli; iyo; bango nyonso oyo bazalaki balobeli basilikaki na bango oyo batatolaki makambo oyo.",
                "22": "Kasi ezalaki na mosambi moko te to molobeli moko te soki te nganganzambe monene moko te oyo akokaki kozala na nguya mpo na kokatela moto etumbu ya liwa longola se soki etumbu etiamaki maboko na mokambi etuka ya mboka yango.",
                "23": "Sikawa ezalaki na mingi na baye oyo batatolaki na oyo etali makambo ya Klisto, baye batatolaki na mpiko, oyo bakamatamaki mpe batiamaki na liwa na nkuku na basambisi, ete boyebi ya liwa na bango ekomelaki epayi mokambi ya mboka te kino nsima ya liwa na bango.",
                "24": "Sikawa tala, oyo ezalaki na bokeseni ya mibeko ya mboka, ete moto abomama longola se soki bazalaki na nguya uta na mokambi ya etuka—",
                "25": "Boye bofundi moko eyaki uta epayi na mboka ya Zalayemila, na mokambi ya etuka, likolo ya basambisi baoyo bakatelaki baprofeta ya Nkolo etumbu mpo na liwa, engebene na mobeko te.",
                "26": "Sikawa esalemaki ete bakamataki mpe bamemaki bango liboso ya mosambisi, mpo na kosambisama na mabe oyo basalaki, engebene na mobeko oyo epesamaki na bato.",
                "27": "Sikawa esalemaki ete balobeli bana bazalaki na baninga mpe bandeko mingi; mpe baoyo batikali, iyo, kutu penepene na basambi nyonso mpe banganganzambe banene, basanganaki bango moko esika moko, mpe bazwanaki na bomoko elongo na bandeko ya basambisi bana oyo basengelaki kosambisama engebene na mobeko.",
                "28": "Mpe bakotaki kati na liyokani moko na mosusu, iyo, kutu kati na liyokani oyo epesamaki na bango na bato ya kala, liyokani oyo epesamaki mpe esalemaki na zabulu, mpo na kosangana na kotelemelaka bosembo nyonso.",
                "29": "Boye basanganaki na kotelemelaka bato ya Nkolo, mpe bakotaki kati na liyokani mpo na kobebisa bango, mpe kokangola bango oyo bazalaki na elindo ya bobomi uta na maboko ya boyengebene, oyo ezalaki penepene na kosalema engebene na mobeko.",
                "30": "Mpe batiaki ntembe na mobeko mpe makoki ya ekolo na bango; mpe basalaki liyokani moko na mosusu mpo na kobebisa mokambi ya etuka, mpe kotia mokonzi moko likolo ya mboka, ete mboka ezala lisusu te na lipanda kasi eyangelama na bakonzi."
            },
            "7": {
                "1": "Sikawa tala, nakolakisa epayi na bino ete batiaki mokonzi moko likolo ya mboka te; kasi na mobu se moko wana, iyo, mobu ya ntuku misato, babebisaki moko likolo ya kiti ya bosambisi, iyo, babomaki mosambisi mokonzi na mboka.",
                "2": "Mpe bato bakabwanaki moko na mosusu; mpe batangolamaki moko na mosusu na mabota, moto na moto engebene na libota na ye mpe bandeko na ye mpe baninga na ye; mpe boye babebisaki mbulamatari ya mboka.",
                "3": "Mpe libota na libota eponaki mokonzi moko soki te mokambi moko likolo na bango; mpe boye bakomaki mabota mpe bakambi ya mabota.",
                "4": "Sikawa tala, ezalaki na moto moko te na kati na bango longola se soki azalaki na libota ya bato mingi mpe bandeko mpe baninga mingi; boye mabota na bango ekomaki minene mpenza.",
                "5": "Sikawa nyonso oyo esalemaki, mpe bitumba ezalaki naino te na kati na bango; mpe mabe oyo nyonso eyaki likolo ya bato mpo bamitikaki na nguya ya Satana.",
                "6": "Mpe mabongisi ya mbulamatari ebebisamaki, na ntina ya likelemba ya nkuku ya baninga mpe bandeko na bango oyo babomaki baprofeta.",
                "7": "Mpe babimisaki boweli monene kati na mboka, na lolenge ete eteni eleki sembo ya bato ezalaki nyonso penepene na kokoma bato ya nkuna, iyo, bato ya sembo bazalaki bobele moke na kati na bango.",
                "8": "Mpe boye mibu motoba elekaki te uta ntango eteni eleki mingi ya bato yango batikaki bosembo na bango, lokola mbwa oyo azongeli bisanza na ye, soki te lokola ngulu oyo azongeli bopotani na ye na potopoto.",
                "9": "Sikawa bato ya likelemba ya nkuku, oyo ememaki mabe monene likolo ya bato, basangana bango moko esika moko, mpe batiaki na moto na bango moto moko oyo babiangaki Yakobo;",
                "10": "Mpe babiangaki ye mokonzi na bango; boye akomaki mokonzi likolo ya lingomba oyo ya nkuna; mpe azalaki moko ya bakonzi oyo apesaki kopona na ye mpo na koboma baprofeta baoyo batatolaki mpo na Yesu.",
                "11": "Mpe esalemaki ete bazalaki mingi te na motango lokola ezalaki mabota ya bato, baye basanganaki esika moko longola se ezalaki ete bakambi na bango batiaki mibeko na bango, moko na moko engebene na libota na ye; nzokande bazalaki banguna; ata bazalaki bato ya sembo te, kasi basanganaki mpo na koyina bango oyo bakotaki kati na liyokani mpo na kobebisa mbulamatari.",
                "12": "Boye, Yakobo lokola amonaki ete banguna na bango bazalaki na motango monene ya bato koleka bango, lokola azalaki mokonzi ya lingomba, boye atindaki bato na ye ete bakima kati na eteni ya nordi mpenza ya mboka, mpe kuna batongaki bokonzi mpo na bango moko, kino bakabwani bayaki kosangana na bango, (mpo abendaki bango ete bakabwani bakozala mingi) mpe bakomaki makasi ya kokoka mpo na kowela na mabota ya bato; mpe basalaki bongo.",
                "13": "Mpe botamboli na bango ezalaki ya mbangu mpenza ete moto moko akokaki kopekisa te kino bakendaki mosika ete bakanga bango na bato te. Mpe boye esukaki mobu ya ntuku misato; mpe boye ezalaki makambo ya bato ya Nefi.",
                "14": "Mpe esalemaki ete na mobu ya ntuku misato na moko bato bakabwanaki na mabota, moto na moto engebene na libota, bandeko mpe baninga na ye; nzokande bakomaki na boyokani moko ete bakokende te na etumba moko na mosusu; kasi basanganaki mpo na oyo etali mibeko na bango, mpe lolenge na bango kotambwisa mbulamatari, mpo mitiamaki engebene na makanisi na bango oyo bazalaki bakonzi na bango mpe bakambi na bango. Kasi batiaki mibeko ya sikisiki ete libota moko ekokaki kosala libota mosusu mabe te, na lolenge ete bazalaki na kimia kati na mboka ata mwa moke; nzokande, mitema na bango mibalukaki uta na Nkolo Nzambe na bango, mpe babambaki baprofeta mabanga mpe babwakaki bango libanda uta na kati na bango.",
                "15": "Mpe esalemaki ete Nefi—lokola bayaki kotala ye na banjelu mpe lisusu na mongongo ya Nkolo, boye lokola amonaki banjelu, mpe lokola azalaki nzeneneke ya miso, mpe lokola apesamaki makoki ya koyeba oyo etali mosala ya Klisto, mpe lisusu lokola azalaki nzeneneke ya miso ya bozongi na bango na lombangu uta na bosembo kino na nkuna mpe bonsomo na bango;",
                "16": "Boye, lokola azalaki na mawa mpo na bokasi ya mitema na bango mpe bokufi miso ya mayele na bango—akendaki na kati na bango na mobu se moko wana, mpe abandaki kotatola, na mpiko, boyamboli mpe bolimbisi ya masumu na nzela ya bondimi na Nkolo Yesu Klisto.",
                "17": "Mpe asalaki makambo mingi mpo na bango; mpe nyonso makoki te kokomama, mpe eteni moko na yango ekokoka kokomama nyonso te, boye ekomami te kati na buku oyo. Mpe Nefi ateyaki bango na nguya mpe na likoki monene.",
                "18": "Mpe esalemaki ete basilikaki na ye, kutu mpo azalaki na nguya mingi koleka bango, mpo ekokaki te kosalema ete bazanga kondima maloba na ye, mpo bondimi na ye na Nkolo Yesu Klisto ezalaki monene mpenza ete banjelu basalelaki ye mokolo na mokolo.",
                "19": "Mpe na nkombo ya Yesu abenganaki bazabulu mpe milimo ya mbindo; mpe kutu asekwisaki ndeko na ye ya mobali uta na bakufi, nsima ete bato babamba ye mabanga, mpe bayokisa ye mpasi ya liwa.",
                "20": "Mpe bato bamonaki yango, mpe batatolaki yango mpe basilikaki na ye na ntina ya nguya na ye, mpe lisusu asalaki makamwisi mingi koleka, na miso ya bato, na nkombo ya Yesu.",
                "21": "Mpe esalemaki ete mobu ya ntuku misato na moko elekaki, mpe ezalaki bobele bato moke oyo babongwanaki epayi ya Nkolo; mingi lokola babongwanaki balakisaki solo epayi ya bato ete babimelamaki na nguya mpe Molimo ya Nzambe oyo ezalaki na Yesu Klisto, na oyo kani bandimaki.",
                "22": "Mpe mingi lokola babenganaki bazabulu uta na bango, mpe babikisamaki na bokono na bango mpe maladi na bango, bamonisaki solo epayi ya bato ete babimelamaki na Molimo ya Nzambe, mpe babikisamaki; mpe balakisaki lisusu bilembo mpe basalaki boko makamwisi na kati ya bato.",
                "23": "Boye nde elekaki mobu ya ntuku misato na mibale. Mpe Nefi abelelaki epayi ya bato na ebandeli ya mobu ya ntuku misato na misato, mpe ateyaki bango boyamboli mpe bolimbisi ya masumu.",
                "24": "Sikawa nalingi bomikundola lisusu, ete ezali na moto moko te oyo amemamaki na boyamboli baoyo babatisamaki na mai te.",
                "25": "Boye, ezalaki na baoyo bakulisamaki na Nefi, kozala bato mpo na mosala oyo, ete nyonso lokola baoyo bakoya epayi na bango babatisama na mai, mpe oyo lokola elembo mpe litatoli liboso ya Nzambe, mpe epayi ya bato, ete bayambolaki mpe bazwaki bolimbisi ya masumu na bango.",
                "26": "Mpe ezalaki na mingi baye na ebandeli ya mobu oyo babatisamaki mpo na boyamboli; mpe boye eteni eleki mingi ya mobu elekaki."
            },
            "8": {
                "1": "Sikawa esalemaki ete engebene na lisolo ya makomi na biso, mpe toyebi lisolo ya makomi na biso ezali ya solo; mpo tala, ezalaki moto moko moyengebene oyo abombaki lisolo ya makomi—mpo solo asalaki makamwisi mingi na nkombo ya Yesu; mpe ezalaki na moto moko te oyo akokaki kosala likamwisi moko na nkombo ya Yesu longola se soki apetolami eteni na eteni uta na mabe na ye—",
                "2": "Mpe sikawa esalemaki, soki libunga esalemaki te na moto oyo na botangi ya ntango na biso, ete mobu ya ntuku misato na misato elekaki;",
                "3": "Mpe bato babandaki kotalela na bokebi monene elembo oyo epesamaki na profeta Samwele, Molamani, iyo, kokanisaka ntango ete molili ekozala mpo na ntaka ya mikolo misato likolo ya etando ya mboka.",
                "4": "Mpe ntembe mpe boswani monene ebandaki se kozala na kati ya bato, ata bilembo epesamaki mingi mpenza.",
                "5": "Mpe esalemaki na mobu ya ntuku misato na minei, na sanza ya yambo, na mokolo ya minei ya sanza, ekumbaki moko ya monene, ya lolenge moko lokola eyebanaki ata mokolo moko na mboka mobimba te.",
                "6": "Mpe ezalaki lisusu na ekumbaki monene mpe ya nsomo; mpe ezalaki kake ya nsomo, mpenza ete eningisaki mabele nyonso lokola soki ezalaki penepene na kokabwana na katikati.",
                "7": "Mpe ezalaki na minkalikali makasi mpenza, ya lolenge moko lokola eyebanaki ata mokolo moko na mboka mobimba te.",
                "8": "Mpe engumba ya Zalayemila ekamataki moto.",
                "9": "Mpe engumba ya Moroni ezindaki kati na bozindo ya mbu, mpe bafandi na yango bazindaki.",
                "10": "Mpe mabele mamemamaki likolo ya engumba ya Moroniya, ete na esika ya engumba ekomaki ngomba moko ya monene.",
                "11": "Mpe ezalaki na bobebisami monene na mboka epayi na sudi.",
                "12": "Kasi tala, ezalaki na bobebisami moko monene mpe ya nsomo mingi koleka na mboka epayi na nordi; mpo tala, etando nyonso ya mboka ebongwanaki, na ntina ya ekumbaki mpe mopepe ya kaina, mpe kake mpe minkalikali, mpe boningani monene mingi koleka ya mabele;",
                "13": "Mpe balabala ya minene ebukanaki, balabala esembolama ya mikemike ebebaki, mpe bisika mingi bipatala bikomaki bibukana-bukana.",
                "14": "Mpe bingumba mingi minene mpe ya lokumu ezindaki, mpe mingi bizikaki, mpe mingi bininganaki kino bandako na yango ekweyaki na mabele, mpe bafandi ya yango babomamaki, mpe bisika bitikalaki mpamba.",
                "15": "Mpe ezalaki na boko bingumba oyo bitikalaki; kasi bobebi na yango ezalaki monene koleka, mpe ezalaki na bato mingi kati na yango oyo babomamaki.",
                "16": "Mpe ezalaki na boko bato oyo bamemamaki na mopepe ya kaina, wapi bakendaki moto moko ayebi te; longola se bayebi ete bamemamaki mosika.",
                "17": "Mpe boye etando ya mabele mobimba ekomaki lolenge mosusu, na ntina ya ekumbaki, mpe kake, mpe minkalikali, mpe boningani ya mabele.",
                "18": "Mpe tala, mabanga mapasukaki na biteni mibale, mpe ebukanaki likolo ya etando ya mabele mobimba, na lolenge ete mamonanaki biteni biteni, mpe bipasuka-pasuka mpe na biteni bibukana, likolo ya etando mobimba ya mboka.",
                "19": "Mpe esalemaki ete ntango kake, mpe minkalikali, mpe moketi, mpe ekumbaki, boningani ya mabele etikaki—mpo tala, ewumelaki mpo na penepene na ntaka ya ngonga misato—mpe boko bato balobaki ete ntango ewumelaki molai koleka; nzokande, solo makambo minene wana mpe ya nsomo masalemaki na ntaka penepene ya ngonga misato—mpe nsima tala, ezalaki na molili likolo ya etando ya mboka.",
                "20": "Mpe esalemaki ete ezalaki na molili monene likolo ya etando mobimba ya mboka, na lolenge ete, bafandi ya yango oyo bakufaki te bakokaki koyoka mbongi ya molili.",
                "21": "Pole ekokaki kozala te, na ntina ya molili makasi, buji mpe te, esungi mpe te; moto oyo bapelisi ekokaki kozala mpe te ata na libaya ya malamu mpe likawuka mingi koleka ya bango, boye ete pole ekokaki kozala te.",
                "22": "Mpe pole emonanaki te, moto mpe te, soki nzenimoto mpe te, moi mpe te, soki sanza mpe te, soki minzoto mpe te, mpo londende ya molili oyo ezalaki likolo ya etando ya mboka ezalaki monene mpenza.",
                "23": "Mpe esalemaki ete ewumelaki mpo na ntaka ya mikolo misato ete pole ekokaki komonana te; mpe ezalaki ntango nyonso na matanga mpe bogangi mpe kolela monene na kati ya bato nyonso, iyo, minkime ya bato ezalaki minene, na ntina ya molili mpe bobebisami monene boye eyaki likolo na bango.",
                "24": "Mpe na esika moko bayokaki bato koganga, kolobaka: O soki toyambolaka yambo ya mokolo monene mpe ya nsomo oyo, mpe nde bandeko na biso balingaki kobikisama, mpe balingaki kozikisama te na engumba monene ya Zalayemila.",
                "25": "Mpe na esika mosusu, bayokaki bato koganga mpe kolela, kolobaka: O soki toyambolaka liboso ya mokolo monene mpe ya nsomo oyo, mpe soki tobomaka te mpe tobambaka baprofeta mabanga te mpe soki tobenganaka bango libanda te; nde bamama na biso mpe bana basi kitoko na biso, bana na biso, balingaki kobikisama, mpe kokundama te na engumba monene Moroniya. Mpe bogangi ya bato ezalaki monene mpe ya nsomo."
            },
            "9": {
                "1": "Mpe esalemaki ete mongongo moko eyokanaki na kati ya bafandi nyonso ya mabele, likolo ya etando mobimba ya mboka oyo, kobelelaka:",
                "2": "Lisuma, lisuma, lisuma epayi ya bato oyo; lisuma epayi ya bafandi ya mabele mobimba longola se soki bakoyambola; mpo zabulu azali koseka mpe banjelu na ye kosepela, na ntina ya bobomi ya bana mibali mpe bana basi kitoko ya bato na ngai; mpe ezali na ntina ya mabe mpe bonsomo na bango ete bakwei.",
                "3": "Tala, engumba monene wana ya Zalayemila natumbi moto, mpe bafandi ya yango.",
                "4": "Mpe tala, engumba monene wana ya Moroni nasali ete ezindisama na bozindo ya mbu, mpe bafandi ya yango bazindisami mpe lokola.",
                "5": "Mpe tala, engumba monene wana ya Moroniya nazipi na mabele, mpe bafandi na yango, mpo na kobomba mabe mpe bonsomo na bango uta na liboso ya elongi na ngai, ete makila ya baprofeta mpe ya basantu mamata lisusu te epayi na ngai na kofundaka bango.",
                "6": "Mpe tala, engumba ya Giligali nasali ete ezindisama, mpe bafandi na yango mpo na kokundama na bozindo ya mabele;",
                "7": "Iyo, mpe engumba ya Oniya mpe bafandi ya yango, mpe engumba ya Mokumi mpe bafandi na yango, mpe engumba ya Yelusaleme mpe bafandi na yango; mpe mai nasali ete emata na bisika na yango, mpo na kobomba nkuna mpe bonsomo na bango uta na liboso ya elongi na ngai, ete makila ya baprofeta mpe basantu mamata lisusu te epayi na ngai na kofundaka bango.",
                "8": "Mpe tala, engumba ya Gadiandi, mpe engumba ya Gadiomina mpe engumba ya Yakobo, mpe engumba ya Gimigimino, oyo nyonso nasali ete bizindisama mpe nasali ngomba ya mike mike mpe lobwaku na bisika na yango; mpe bafandi ya yango nde nakundi na bozindo ya mabele, mpo na kobomba nkuna mpe bonsomo na bango uta na liboso ya elongi na ngai, ete makila ya baprofeta mpe basantu mamata lisusu te epayi na ngai na kofundaka bango.",
                "9": "Mpe tala, engumba monene wana ya Yakobugati, oyo efandisamaki na bato ya mokonzi Yakobo, nasali ete etumbama na moto na ntina ya masumu mpe nkuna na bango, oyo ezalaki koleka nkuna ya mabele mobimba, na ntina ya bobomi mpe makelemba na bango ya nkuku; mpo ezalaki bango oyo babebisaki kimia ya bato na ngai mpe mbulamatari ya mboka; boye nasalaki ete batumbama, mpo na kobebisa bango uta na liboso ya elongi na ngai, ete makila ya baprofeta mpe basantu mamata epayi na ngai lisusu te na kofundaka bango.",
                "10": "Mpe tala, engumba ya Lamani, mpe engumba ya Yosi, mpe engumba ya Gada mpe engumba ya Kisikumeni, nasali ete bitumbama na moto, mpe bafandi na yango, na ntina ya nkuna na bango ya kobwakaka baprofeta libanda, mpe kobambaka mabanga bango oyo natindaki mpo na kosakola epayi na bango etali nkuna mpe bonsomo na bango.",
                "11": "Mpe lokola babwakaki bango nyonso libanda, ete ezalaki na moto moko ya sembo te na kati na bango, nakitisaki moto mpe nabebisaki bango, ete nkuna mpe bonsomo na bango bokoka kobombama uta na liboso ya elongi na ngai, ete makila ya baprofeta mpe ya basantu baye natindaki na kati na bango makoka kobelela epayi na ngai te uta na mabele na kofundaka bango.",
                "12": "Mpe nasalaki ete bobebisami mingi ya monene eya likolo ya mboka oyo mpe likolo ya bato oyo, na ntina ya nkuna na bango mpe bonsomo na bango.",
                "13": "O bino nyonso oyo bobikisami mpo bozalaki sembo koleka bango, sikawa ekozonga bino te epayi na ngai mpe ekoyambola bino te uta na masumu na bino, mpe ekobongwana bino te, ete nakoka kobikisa bino?",
                "14": "Iyo, solo nalobi epayi na bino, soki bokoya epayi na ngai bokozwa bomoi ya seko. Tala, loboko na ngai ya boboto etandolami epayi na bino, mpe moto nyonso oyo akoya, nakoyamba ye; mpe bapambolami ezala bango oyo bakoya epayi na ngai.",
                "15": "Tala, nazali Yesu Klisto Mwana ya Nzambe. Nakelaki lola mpe mabele, mpe biloko nyonso oyo ezali kati na yango. Nazalaki elongo na Tata uta na ebandeli. Nazali na Tata, mpe Tata azali na ngai; mpe na ngai nde Tata akembeli nkombo na ye.",
                "16": "Nayaki epayi ya baoyo ya ngai moko, baoyo ya ngai moko bayambaki ngai te. Mpe makomi matali boyei na ngai makokisami.",
                "17": "Mpe mingi lokola bayambi ngai, na bango napesi nguya ya kokoma bana ya Nzambe; mpe kutu bongo ekosala ngai na mingi lokola bakondima na nkombo na ngai, mpo tala, na ngai bosikoli eyei, mpe na ngai mobeko ya Mose mokokisami.",
                "18": "Nazali pole mpe bomoi ya mokili. Nazali Alifa mpe Omega, ebandeli mpe nsuka.",
                "19": "Mpe bokobonzela ngai lisusu bosopi makila te; iyo, mbeka na bino mpe mabonza matumbama makolongolama na bino, mpo nakondima ata moko te ya mbeka na bino mpe mabonza matumbama na bino.",
                "20": "Mpe bokobonzela ngai mbeka ya motema ebukana mpe molimo ya mawa. Mpe oyo akoya epayi na ngai na motema ebukana mpe molimo ya mawa, ye nde nakobatisa na moto mpe na Molimo Mosantu, kutu lokola Balamani, na ntina ya bondimi na bango na ngai na ntango ya bobongwami na bango, babatisamaki na moto mpe na Molimo Mosantu, mpe bayebaki yango te.",
                "21": "Tala, nayei epayi na mokili mpo na komema bosikoli na mokili, mpo na kobikisa mokili na masumu.",
                "22": "Na boye, oyo nyonso akoyambola mpe akoya epayi na ngai lokola mwana moke, ye nde nakoyamba, mpo bokonzi ya Nzambe ezali ya bato ya lolenge oyo. Mpo tala, mpo ezali pona na baye ya lolenge oyo nde nalalisaki bomoi na ngai na nse mpe nakamataki yango lisusu; na boye, boyambola mpe boya epayi na ngai bino nsuka ya mabele, mpe bobikisama."
            },
            "10": {
                "1": "Mpe sikawa tala, esalemaki ete bato nyonso ya mboka bayokaki maloba oyo, mpe batatolaki yango. Mpe nsima ya maloba oyo mboka ezalaki nie mpo na ntaka ya ngonga mingi;",
                "2": "Mpo bokamwi ya bato ezalaki monene mpenza ete batikaki komilela-lela mpe koganga-ganga mpo na bobungisi bandeko na bango oyo babomamaki; boye mboka mobimba ezalaki nie mpo na ntaka ya ngonga mingi.",
                "3": "Mpe esalemaki ete mongongo moko eyaki lisusu epayi ya bato, mpe bato nyonso bayokaki, mpe batatolaki na ntina na yango, kolobaka:",
                "4": "O bino bato ya bingumba minene oyo bikwei, oyo bozali biboto ya Yakobo, iyo, oyo bozali bato ya ndako ya Yisalaele, mbala boni nalingaki kosangisa bino lokola mama ya soso asangisaka bana soso na ye na nse ya mapapu na ye, mpe mbala boni naleisaki bino.",
                "5": "Mpe lisusu, mbala boni nalingaki kosangisa bino lokola mama ya soso asangisaka bana soso na ye na nse ya mapapu na ye, iyo, O bino bato ya ndako ya Yisalaele, oyo bokwei; iyo, O bino bato ya ndako ya Yisalaele, bino oyo bofandi na Yelusaleme, bino oyo bokwei mpe lokola; iyo, mbala boni nalingaki kosangisa bino lokola mama ya soso asangisaka bana soso na ye na nse ya mapapu na ye, mpe bolingaki te.",
                "6": "O bino ndako ya Yisalaele oyo nabikisi, mbala boni nalingaki kosangisa bino lokola mama ya soso asangisaka bana soso na ye na nse ya mapapu na ye, soki bokoyambola mpe bokozonga epayi na ngai na mokano etonda ya motema.",
                "7": "Kasi soki te, O ndako ya Yisalaele, esika ya bofandi na bino ekotikala mpamba kino na ntango ya bokokisi ya liyokani nasalaki na batata na bino.",
                "8": "Mpe sikawa esalemaki ete esilaki bato koyoka maloba oyo, tala, babandaki kolela mpe koganga lisusu mpo na bobungisi ya bandeko mpe baninga na bango.",
                "9": "Mpe esalemaki boye ete mikolo misato elekaki. Mpe ezalaki na ntongo, mpe molili mopanzanaki uta na etando ya mboka, mpe mabele matikaki kolenga, mpe mabanga matikaki kopasuka, mpe minkime ya nsomo mitikaki, mpe makelele ya lokito malekaki.",
                "10": "Mpe mabele ekangamaki lisusu, ete matelemaki; mpe matanga, mpe boleli, mpe biyelela ya bato oyo batikalaki na bomoi bisilaki; mpe matanga ebalukaki kati na bosepeli, mpe boleli na bango kati na bosanzoli mpe na bopesi matondi epayi ya Nkolo Yesu Klisto, Mosikoli na bango.",
                "11": "Mpe kino na ntango oyo makomi oyo elobamaki na baprofeta ekokisamaki.",
                "12": "Mpe ezalaki eteni eleki sembo ya bato nde babikisamaki, mpe ezalaki bango oyo bayambaki baprofeta, mpe babambaki bango mabanga te, mpe ezalaki bango oyo basopaka makila ya basantu te, baoyo babikisamaki—",
                "13": "Mpe babikisamaki mpe bazindisamaki te mpe bakundamaki te na mabele; mpe bazindisamaki na bozindo ya mbu te; mpe bazikisamaki te na moto, to bakweyaki te mpe banikamaki na liwa te; mpe bamemamaki te na mopepe ya kaina; to bazipamaki na mbongi ya molinga mpe ya molili te.",
                "14": "Mpe sikawa, moto nyonso oyo atangi, tika ye asosola; ye oyo azali na makomi, tika ye aluka malamu kati na yango, mpe amona mpe atala soki liwa mpe bobebisami nyonso oyo na moto, mpe na molinga, mpe na ekumbaki, mpe na mopepe ya kaina, mpe na bofungwani ya mabele mpo na koyamba bango, mpe makambo nyonso oyo ezali te mpo na bokokisi ya masakoli ya baprofeta basantu mingi.",
                "15": "Tala, nalobi epayi na bino ete, Iyo, mingi batatolaki makambo oyo na boyei ya Klisto, mpe babomamaki mpo batatolaki mpo na makambo oyo.",
                "16": "Iyo, profeta Zenosi atatolaki makambo oyo, mpe lisusu Zenoki alobaki mpo na oyo etali makambo oyo, mpo batatolaki mingi mingi mpo na ntina na biso, baoyo tozali montika ya nkona na bango.",
                "17": "Tala, tata na biso Yakobo atatolaki lisusu mpo na oyo etali montika ya nkona ya Yosefe. Mpe tala, ezali biso montika ya nkona ya Yosefe te? Mpe makambo oyo ezali kotatola biso, ekomami yango te likolo ya bapalaki ya motako oyo tata na biso Lehi amemaki uta na Yelusaleme?",
                "18": "Mpe esalemaki ete na nsuka ya mobu ya ntuku misato na minei, tala, nakolakisa epayi na bino ete bato ya Nefi oyo babikisamaki, mpe lisusu bango oyo babiangamaki Balamani, oyo babikisamaki, bazwaki lisungi monene epayi na bango, mpe mapamboli minene masopanaki likolo ya mitu na bango, mpo kala mingi te nsima ya bobuti ya Klisto na lola, amimonisaki solo epayi na bango—",
                "19": "Kolakisaka nzoto na ye epayi na bango, mpe kosalelaka bango; mpe lisolo moko ya mosala na ye ekopesama awa nsima. Boye mpo na ntango oyo natie nsuka na maloba na ngai."
            },
            "11": {
                "intro": "Yesu Klisto amilakisaki epayi ya bato ya Nefi, wana esanganaki ebele ya bato na mboka ya Beboo, mpe asalelaki bango; mpe na lolenge oyo amilakisaki epayi na bango.",
                "1": "Mpe sikawa, esalemaki ete ezalaki na ebele ya bato oyo basanganaki esika moko, ebele ya bato ya Nefi, nzinganzinga mpembeni na tempelo oyo ezalaki na mboka ya Beboo; mpe bazalaki kosepelaka mpe kokamwaka moko na mosusu, mpe kolakisaka moko na mosusu mbongwana monene mpe ya kokamwa oyo esalemaki.",
                "2": "Mpe bazalaki lisusu kosololaka mpo na oyo etali Yesu Klisto, oyo kani elembo mpo na oyo etali liwa na ye epesamaki.",
                "3": "Mpe esalemaki ete ntango ezalaki bango kosolola boye moko na mosusu, bayokaki mongongo moko lokola soki ebimaki uta na lola; mpe babwakaki miso nzinganzinga mpembeni, mpo basosolaki mongongo yango bayokaki te; ezalaki mongongo moko ya koswa te, mongongo moko makasi mpe te; nzokande, mpe atako ezalaki mongongo ya moke etobolaki bango oyo bayokaki na katikati, na lolenge ete ezalaki na eteni moko te ya nzoto na bango oyo mongongo yango elengisaki te, iyo etobolaki bango kino na molimo mpenza, mpe esalaki mitema na bango eyoka moto.",
                "4": "Mpe esalemaki ete lisusu bayokaki mongongo yango, mpe basosolaki yango te.",
                "5": "Mpe lisusu mbala ya misato bayokaki mongongo yango, mpe bafungolaki matoyi na bango mpo na koyoka yango; mpe miso na bango ezalaki kotala epayi na lokito ya mwango; mpe batalaki miso gaa epayi na lola, uta wapi lokito eyaki.",
                "6": "Mpe tala, mbala ya misato basosolaki mongongo oyo bayokaki; mpe elobaki epayi na bango:",
                "7": "Tala Molingami Mwana na ngai, na oyo nani nasepeli mingi, na ye nakembeli nkombo na ngai, boyokela ye.",
                "8": "Mpe esalemaki, lokola basosolaki ete babwakaki miso na bango lisusu epayi na lola; mpe tala bamonaki Moto moko kokitaka uta na lola; mpe alataki nzambala ya mpembe, mpe akitaki mpe atelemaki na katikati na bango; mpe miso ya ebele ya bato mobimba ebalukaki epayi na ye; bamekaki te kofungola minoko na bango, kutu moko na mosusu, mpe bayebaki te nini likambo oyo elingaki koloba, mpo bakanisaki ete ezalaki anjelu moko amonanaki epayi na bango.",
                "9": "Mpe esalemaki ete asembolaki loboko na ye mpe alobaki epayi ya bato, kolobaka:",
                "10": "Tala, nazali Yesu Klisto, oyo baprofeta batatolaki akoya kati na mokili.",
                "11": "Mpe tala, nazali pole mpe bomoi ya mokili; mpe namelaki nkeni ya bololo oyo Tata apesaki ngai, mpe nakembeli Tata na kokamataka likolo na ngai masumu ya mokili, na yango namipesaki na bolingi ya Tata na makambo nyonso uta na ebandeli.",
                "12": "Mpe esalemaki ete ntango Yesu alobaki maloba oyo ebele ya bato yango bakweyaki na mabele; mpo bamikundolaki ete esakolamaki na kati na bango ete Klisto akomilakisa epayi na bango nsima ya bobuti na ye kati na lola.",
                "13": "Mpe esalemaki ete Nkolo alobaki epayi na bango kolobaka:",
                "14": "Botelema mpe boya epayi na ngai, ete bokoka kotia maboko na bino kati na mopanzi na ngai, mpe lisusu ete bokoka koyoka bilembo ya nsete kati na maboko na ngai mpe makolo na ngai, ete bokoka koyeba ete nazali Nzambe ya Yisalaele, mpe Nzambe ya mabele mobimba; mpe nabomamaki mpo na masumu ya mokili.",
                "15": "Mpe esalemaki ete bibele oyo bakendaki, mpe batiaki maboko na bango na mopanzi na ye, mpe basimbaki bilembo ya nsete kati na maboko na ye mpe kati na makolo na ye; mpe basalaki boye, kokendaka liboso moko na moko kino bango nyonso bakendaki liboso, mpe bamonaki na miso na bango mpe bayokaki na maboko na bango, mpe bayebaki na ntembe te mpe batatolaki, ete ezalaki ye, oyo baprofeta bakomaki, ete akoya.",
                "16": "Mpe ntango bakendaki nyonso mpe batatolaki bango nyonso mpo na bango moko, bagangaki na mbala moko, kolobaka:",
                "17": "Hozana! Nkombo ya Nzambe Aleki Likolo epambolama! Mpe bakweyaki na makolo ya Yesu, mpe bakumbamelaki ye.",
                "18": "Mpe esalemaki ete alobaki epayi ya Nefi (mpo Nefi azalaki na kati ya ebele ya bato oyo) mpe atindaki ete abelema.",
                "19": "Mpe Nefi atelemaki mpe akendaki, mpe amigumbaki liboso ya Nkolo mpe apwepwaki makolo na ye.",
                "20": "Mpe Nkolo atindaki ye ete atelema. Mpe atombwanaki mpe atelemaki liboso na ye.",
                "21": "Mpe Nkolo alobaki epayi na ye: Napesi epayi na yo nguya ete obatisa bato oyo ntango ekozonga ngai lisusu kati na lola.",
                "22": "Mpe lisusu Nkolo abiangaki basusu mpe alobelaki bango lolenge moko; mpe apesaki epayi na bango nguya ya kobatisa. Mpe alobaki epayi na bango: Bokobatisa na lolenge oyo; mpe boswani ezala te na kati na bino.",
                "23": "Solo nalobi epayi na bino ete, oyo nyonso akoyambola masumu na ye na nzela ya maloba na bino, mpe akozala na mposa ya kobatisama na nkombo na ngai, na lolenge oyo nde bokobatisa bango—Tala, bokokita mpe bokotelema na mai, mpe na nkombo na ngai nde bokobatisa bango.",
                "24": "Mpe sikawa tala, oyo ezali maloba oyo bokoloba, na kobiangaka bango na nkombo, kolobaka:",
                "25": "Na likoki epesameli ngai na Yesu Klisto, nazali kobatisa yo na nkombo ya Tata, mpe ya Mwana, mpe ya Molimo Mosantu. Amene.",
                "26": "Mpe nsima bokozindisa bango kati na mai mpe bokobima lisusu uta na mai.",
                "27": "Mpe na lolenge oyo bokobatisa na nkombo na ngai: mpo tala, solo, nalobi epayi na bino, ete Tata, mpe Mwana mpe Molimo Mosantu bazali moko; mpe nazali kati na Tata, mpe Tata azali kati na ngai, mpe Tata mpe ngai tozali moko.",
                "28": "Mpe lokola natindi bino, boye nde bokobatisa. Mpe boswani ekozala lisusu te na kati na bino, lokola ezalaki kino sikawa; mpe boswani ekozala te na kati na bino mpo na oyo etali biteni ya malongi na ngai, lokola ezalaki kino sikawa.",
                "29": "Mpo solo, solo nalobi na bino ete, ye oyo azali na molimo ya boweli azali ya ngai te, kasi azali ya zabulu, oyo azali tata ya boweli, mpe ye alamusaka mitema ya bato na kowelaka na nkanda, moko na mosusu.",
                "30": "Tala, oyo ezali malongi na ngai te, kolamusaka mitema ya bato na nkanda, kasi oyo ezali malongi na ngai, ete makambo ya lolenge oyo esengeli kosila.",
                "31": "Tala, solo, solo, nalobi epayi na bino, nakosakola epayi na bino malongi na ngai.",
                "32": "Mpe oyo ezali malongi na ngai, mpe ezali mateya oyo Tata apesi epayi na ngai; mpe nazali kotatola po na Tata, mpe Tata azali kotatola mpo na ngai, mpe Molimo Mosantu azali kotatola mpo na Tata mpe na ngai; mpe nazali kotatola ete Tata apesi mobeko na bato nyonso, bisika nyonso, ete bayambola mpe bandimela ngai.",
                "33": "Mpe oyo nyonso akondimela ngai mpe akobatisama, moko wana akobikisama; mpe bazali baye bakosangola libula ya bokonzi ya Nzambe.",
                "34": "Mpe oyo moto nyonso akondimela ngai te, mpe akobatisama te, akokweisama.",
                "35": "Solo, solo nalobi epayi na bino ete oyo ezali mateya na ngai, mpe natatoli mpo na yango uta na Tata; ete oyo nyonso andimeli ngai andimeli Tata mpe lokola, mpe epayi na ye Tata akotatola mpo na ngai, mpo akoya kotala ye na moto mpe na Molimo Mosantu.",
                "36": "Mpe boye Tata akopesa litatoli na ntina na ngai, mpe Molimo Mosantu akopesa litatoli epayi na ye na ntina ya Tata mpe ngai; mpo Tata, mpe ngai, mpe Molimo Mosantu tozali moko.",
                "37": "Mpe lisusu nalobi epayi na bino, ete bosengeli koyambola, mpe kokoma lokola mwana moke, mpe kobatisama na nkombo na ngai, soki te bokoki ata moke te kozwa biloko oyo.",
                "38": "Mpe lisusu nalobi epayi na bino, ete bosengeli koyambola, mpe kobatisama na nkombo na ngai, mpe kokoma lokola mwana moke, soki te bokoki na lolenge moko te kosangola libula ya bokonzi ya Nzambe.",
                "39": "Solo, solo, nalobi epayi na bino, ete oyo ezali malongi na ngai, mpe moto nyonso oyo atongi likolo na yango atongi likolo ya libanga ya ngai, mpe bikuke ya lifelo bikolonga bango te.",
                "40": "Mpe nyonso oyo akosakola mingi soki te moke koleka oyo, mpe atii yango lokola malongi na ngai, se ye moko wana nde awuti na mabe, mpe atongami likolo ya libanga na ngai te; kasi atongi likolo ya moboko ya zelo, mpe bikuke ya lifelo bifungwami mpo na koyamba oyo ya lolenge oyo ntango mpela ekoya mpe mipepe mikobeta likolo na bango.",
                "41": "Boye, bokende epayi ya bato oyo, mpe bosakola maloba oyo nalobi, kino na nsuka ya mabele."
            },
            "12": {
                "1": "Mpe esalemaki ete ntango Yesu asilisaki koloba maloba oyo epayi ya Nefi, mpe epayi na bango oyo babiangamaki (sikawa motango na bango oyo babiangamaki, mpe bazwaki nguya mpe likoki mpo na kobatisa, ezalaki zomi na mibale) mpe tala, asembolaki loboko na ye epayi na ebele ya bato yango, mpe agangaki epayi na bango, kolobaka: Bopambolami soki bokosala keba na maloba ya Bazomi na mibale baye naponi uta na kati na bino mpo na kosalela bino, mpe mpo na kozala basali na bino; mpe epayi na bango napesi nguya ete bakoka kobatisa bino na mai, mpe nsima soki bobatisami na mai, tala, nakobatisa bino na moto mpe na Molimo Mosantu; boye, bopambolami soki bokondima ngai mpe bokobatisama, nsima awa bomoni ngai mpe boyebi ete nazali.",
                "2": "Mpe lisusu, bapambolami mingi koleka bango oyo bakondima maloba na bino mpo bokotatola ete bomoni ngai mpe boyebi ete nazali. Iyo, bapambolami ezali bango oyo bakondima maloba na bino, mpe bakokita kati na bozindo ya bomikitisi mpe bakobatisama; mpo bakobimelama na moto mpe Molimo Mosantu, mpe bakozwa bolimbisi ya masumu na bango.",
                "3": "Iyo, bapambolami ezali babola na molimo oyo bayei epayi na ngai, mpo na bango ezali bokonzi ya lola;",
                "4": "Mpe lisusu, bapambolami ezali bango nyonso oyo bazali kolela, mpo bakobondisama.",
                "5": "Mpe bapambolami ezali basokemi, mpo bakosangola libula ya mabele.",
                "6": "Mpe bapambolami ezali bango nyonso oyo bazali na nzala mpe bazali na mposa ya boyengebene, mpo bakotondisama na Molimo Mosantu.",
                "7": "Mpe bapambolami ezali bato batonda na boboto, mpo bakozwa boboto.",
                "8": "Mpe bapambolami ezali nyonso oyo bazali peto na mitema, mpo bakomona Nzambe.",
                "9": "Mpe bapambolami ezali nyonso bapesi ya kimia, mpo bakobiangama bana ya Nzambe.",
                "10": "Mpe bapambolami ezali nyonso oyo baniokwami mpo na ntina ya nkombo na ngai, mpo bokonzi ya lola ezali ya bango.",
                "11": "Mpe bopambolami ntango bato bakofinga mpe bakonyokola bino, mpe bakoloba ndenge nyonso ya mabe ya lokuta na bino, na ntina na ngai.",
                "12": "Mpo bokozwa bosepeli monene mpe bokozala na nsai mingi koleka, mpo lifuta na bino ekozala monene na lola; mpo banyokolaki baprofeta oyo bazalaki liboso na bino se lolenge moko.",
                "13": "Solo, solo, nalobi epayi na bino, natindi bino kozala mongwa mpo na mabele; kasi soki mongwa ebungisi elengi na yango, lolenge nini ekozala elengi mpo na mabele? Mongwa ekozala bongo malamu mpo na eloko moko te, bobele mpo na kobwakama libanda mpe koniatama na nse ya makolo.",
                "14": "Solo, solo, nalobi epayi na bino, natindi bino kozala pole mpo na bato oyo. Engumba oyo etiami likolo ya ngomba ekoki kobombama te.",
                "15": "Tala, epelisaka bato buzi mpe ekotia bango yango na nse ya ekolo? Te, kasi likolo ya etembelo, mpe boye engengisi nyonso oyo bazali kati na ndako.",
                "16": "Boye, tika pole na bino engenga bongo liboso ya bato oyo, ete bamona misala malamu na bino mpe bakembela Tata na bino oyo azali na lola.",
                "17": "Bokanisa te ete nayei mpo na kobebisa mobeko mpe baprofeta. Nayei te mpo na kobebisa kasi mpo na kokokisa.",
                "18": "Mpo solo nalobi epayi na bino, nsonge moko te soki te elembo moko te ekolongwa uta na mobeko, kasi na ngai nyonso mokokisami.",
                "19": "Mpe tala, napesi bino mobeko mpe mitindo uta na Tata na ngai, ete bokondima na ngai, mpe ete bokoyambola uta na masumu na bino, mpe boya epayi na ngai, na motema moko mobukana mpe molimo moko ya mawa. Tala, bozali na mitindo liboso na bino, mpe mobeko mokokisami.",
                "20": "Boye boya epayi na ngai mpe bobikisama; mpo, solo, nalobi epayi na bino, ete longola se soki bobombi mitindo na ngai, oyo natindi bino na ntango oyo, bokoki ata moke te kokota kati na bokonzi ya lola.",
                "21": "Boyokaki ete elobami na bango ya ntango ya kala, mpe ekomami lisusu liboso na bino, ete okoboma te; ete moto nyonso oyo akoboma akozala na likama uta na bosambisi ya Nzambe.",
                "22": "Kasi nalobi epayi na bino ete moto nyonso oyo asiliki na ndeko na ye ya mobali akozala na likama ya bosambisi na ye. Mpe moto nyonso oyo akoloba epayi ya ndeko na ye ya mobali: Zoba, akozala na likama uta na likita; moto nyonso oyo akoloba, Yo moto ya liboma, akozala na likama uta na moto ya lifelo.",
                "23": "Boye, soki okoya epayi na ngai, soki te okozala na mposa ya koya epayi na ngai, mpe omikundoli ete ndeko na yo ya mobali azali na likambo songolo na yo—",
                "24": "Kende nzela na yo epayi ya ndeko na yo ya mobali, mpe zongisa yambo boyokani na ndeko na yo ya mobali, mpe nsima yaka epayi na ngai na mokano etonda ya motema, mpe nakoyamba yo.",
                "25": "Yokana noki na moyini na yo ntango ezali bino naino na nzela elongo na ye, na kobangaka ete na ntango moko akozwa yo, mpe okobwakama kati na boloko.",
                "26": "Solo, solo, nalobi epayi na yo, okobima kuna na lolenge moko te kino ofuti lomeya ya nsuka mpenza. Mpe wana ezali yo na boloko ekoki yo kofuta kutu senini moko? Solo, solo, nalobi epayi na bino, Te.",
                "27": "Tala, ekomami na bango ya ntango ya kala, ete okosala ekobo te.",
                "28": "Kasi nalobi epayi na bino ete, moto nyonso oyo atali mwasi, mpo na kolula ye, asili kosala ekobo na motema na ye.",
                "29": "Tala, napesi epayi na bino motindo moko, ete bopesa nzela moko te ete makambo oyo makota kati na mitema na bino.",
                "30": "Mpo ebongi malamu boboya makambo oyo, mpo na kosalaka oyo emonani ete bokamati ekulusu na bino, na esika ete bobwakama kati na lifelo.",
                "31": "Ekomamaki, ete moto nyonso oyo akolongola mwasi na ye, apesa mokanda ya bobomi libala.",
                "32": "Solo, solo, nalobi epayi na bino, ete moto nyonso oyo akolongola mwasi na ye, longola se mpo na ntina ya bondumba, atindi ye asala ekobo. Mpe moto nyonso oyo akobala ye oyo abomi libala asali ekobo.",
                "33": "Mpe lisusu ekomamaki, okolapa ndai te, kasi okokokisa ndai na yo epayi ya Nkolo.",
                "34": "Kasi solo, solo nalobi epayi na bino, bolapa ndai soki moke te; na lola te, mpo ezali kiti ya bokonzi ya Nzambe;",
                "35": "Na mabele mpe te, mpo ezali ebonga ya makolo na ye;",
                "36": "Okolapa ndai na moto na yo mpe te, mpo okoki kokomisa nsuki moko mwindo te soki mpembe mpe te;",
                "37": "Kasi tika ete liyebisi na yo ezala Iyo, iyo; Te, te; mpe nyonso oyo eyei mingi koleka oyo ezali mabe.",
                "38": "Mpe tala, ekomamaki, liso na liso, mpe lino na lino.",
                "39": "Kasi nalobi epayi na bino, ete bozongisa mabe na mabe te, kasi moto nyonso oyo akobete yo na litama ya mobali, balusela ye mpe litama mosusu.",
                "40": "Mpe soki moto afundi yo na mobeko mpe alongoli kazaka na yo; tika ye azwa nzambala na yo mpe lokola.",
                "41": "Mpe moto nyonso oyo asengisi yo mpo na kokende kilometele moko, kende elongo na ye bakilometele mibale.",
                "42": "Pesa na ye oyo asengi yo, mpe na ye oyo akodefa uta na yo kopekisa ye te.",
                "43": "Mpe tala ekomamaki lisusu, ete okolinga moto ya penepene na yo mpe okoyina monguna na yo.",
                "44": "Kasi tala nalobi epayi na bino, bolinga banguna na bino, pambola bango oyo balakelaka bino mabe, sala bolamu na bango oyo bayinaka bino, sambela mpo na bango oyo batalaka bino mpamba mpe banyokolaka bino.",
                "45": "Ete bokoka kozala bana ya Tata na bino oyo azali na lola, mpo ye asali ete moi na ye ebima likolo ya bato mabe mpe likolo ya bato malamu.",
                "46": "Boye makambo wana oyo ezalaki ya ntango ya kala, oyo ezalaki na nse ya mobeko, na ngai nyonso makokisami.",
                "47": "Makambo ya kala masili, mpe makambo nyonso makomi ya sika.",
                "48": "Boye nalingi ete bozala bato ya kobonga nie kutu lokola ngai to Tata na bino oyo azali na lola azali ya bobongi nie."
            },
            "13": {
                "1": "Solo, solo, nalobi ete nalingi ete bokaba makabo epayi ya babola, kasi bosala keba ete bokaba te makabo na bino liboso ya bato mpo na komonana na bango; soki te bozali na mbano moko te na Tata na bino oyo azali na lola.",
                "2": "Boye, ntango bokokaba makabo na bino, bolelisa mondule liboso na bino te, lokola ekosalaka bakibisi na sinagoga mpe na balabala, ete bakoka kozwa nkembo uta na bato. Solo nalobi epayi na bino, bazali na lifuta na bango.",
                "3": "Kasi ntango okokaba makabo tika ete loboko na yo ya mwasi eyeba te nini loboko na yo ya mobali ezali kosala.",
                "4": "Ete makabo na yo ekoka kozala na nkuku; kasi Tata na yo oyo amonaka na nkuku, ye moko akopesa yo mbano na polele.",
                "5": "Mpe ntango okosambela kosala te lokola bakibisi, mpo balingaka kosambela, kotelemaka na sinagoga mpe na litumu ya balabala, ete bakoka komonana na bato. Solo nalobi epayi na bino, bazali na mbano na bango.",
                "6": "Kasi yo, ntango okosambela, kota kati na kisuku na yo, mpe esili yo kokanga ekuke na yo, sambela na Tata na yo oyo azali na nkuku, Mpe Tata na yo, oyo amonaka na nkuku akopambola yo na polele.",
                "7": "Kasi ntango okosambela, kozongela maloba ya mpamba te, lokola bapaganu, mpo bakanisi ete bakoyokela bango mpo na maloba mingi na bango.",
                "8": "Boye kozala lokola bango te, mpo Tata na bino ayebi biloko nini bozali na yango mposa liboso bosenga ye.",
                "9": "Boye sambela na lolenge oyo: Tata na biso oyo azali na lola, nkombo na yo ebulisama,",
                "10": "Bolingi na yo esalema na mabele lokola ezali na lola.",
                "11": "Mpe limbisa biso niongo na biso, lokola biso tolimbisaka bato na niongo na biso.",
                "12": "Mpe kokamba biso kati na masenginia te, kasi bikisa biso uta na mabe.",
                "13": "Mpo bokonzi, nguya, mpe nkembo ezali na yo, libela. Amene.",
                "14": "Mpo, soki bolimbisi bato mabe na bango Tata na bino na lola akolimbisa bino mpe lokola.",
                "15": "Kasi soki bolimbisi te bato mabe na bango mpe Tata na bino akolimbisa te mabe na bino.",
                "16": "Lisusu, ntango bozali kokila bilei bozala te lokola bakibisi, na bilongi ya mawa, mpo babebisaka bilongi na bango ete bakoka komonana epayi ya bato ete bazali kokila. Solo nalobi epayi na bino, bazali na mbano na bango.",
                "17": "Kasi ntango ozali kokila, pakola moto na yo mafuta mpe sukola elongi na yo.",
                "18": "Ete emonana te epayi ya bato ete ozali kokila, kasi epayi ya tata na bino, oyo azali na nkuku; mpe Tata na yo oyo amonaka na nkuku, akopesa yo mbano na polele.",
                "19": "Bobomba te mpo na bino moko biloko ya motuya na mabele, wapi mpomboli mpe bogugi ebebisaka, mpe bayibi bakotaka mpe bayibaka.",
                "20": "Kasi bobomba mpo na bino moko biloko ya motuya na lola, wapi mpomboli soki te bogugi ebebisaka te, wapi bayibi bakotaka soki mpe bayibaka te.",
                "21": "Mpo wapi ezali biloko na yo ya motuya, kuna nde ekozala motema na yo mpe lokola.",
                "22": "Pole ya nzoto ezali liso; soki, boye, liso na yo ezali malamu, nzoto na yo mobimba ekotonda na pole.",
                "23": "Kasi soki liso na yo ezali mabe, nzoto na yo mobimba ekotonda na molili. Soki, boye, pole oyo ezali kati na yo ezali molili, lolenge boni monene ezali molili mona!",
                "24": "Moto moko te akoki kosalela bankolo mibale; mpo akoyina moko mpe akolinga mosusu, soki te lisusu akokangama na moko mpe akotiola mosusu. Bokoki te kosalela Nzambe mpe Mamona.",
                "25": "Mpe sikawa esalemaki ete ntango Yesu alobaki maloba oyo atalaki likolo ya Bazomi na mibale oyo aponaki, mpe alobaki epayi na bango: Bomikundola maloba oyo nalobi. Mpo tala, bozali bango oyo naponi mpo na kosalela bato oyo. Boye nalobi epayi na bino, bomitungisa te mpo na bomoi na bino, nini bokolia, soki te nini bokomela; soki te mpo na nzoto na bino, nini bokolata. Ezali te bomoi motuya mingi koleka nyama mpe nzoto koleka elamba?",
                "26": "Tala ndeke na likolo, mpo balonaka te, mpe babukaka te to mpe basangisaka te kati na ebombelo; nzokande Tata na bino ya lola aleisaka bango. Ezali bino motuya mingi koleka bango te?",
                "27": "Nani kati na bino na komitungisaka akoki kobakisa eteni moko ya lipeko na bolayi na ye?",
                "28": "Mpe ntina nini ezali bino komitungisa mpo na bilamba? Botala fololo ya elanga lolenge boni ekolaka. Esalaka te, mpe etongaka mpe te.",
                "29": "Mpe nzokande nalobi epayi na bino, ete kutu Solomo, na nkembo na ye nyonso, atutaki monzele lokola moko na yango te.",
                "30": "Yango wana, soki Nzambe alatisaka bongo matiti ya elanga, oyo lelo ezali, mpe lobi makobwakama kati na fulu, kutu bongo nde akolatisa bino, soki bozali na bondimi moke te.",
                "31": "Boye bomitungisa te, kolobaka, tokolia nini? To, tokomela nini? To tokolata nini?",
                "32": "Mpo Tata na bino na lola ayebi ete bozali na mposa ya biloko oyo nyonso.",
                "33": "Kasi boluka yambo bokonzi ya Nzambe mpe bosembo na ye mpe biloko oyo nyonso bikobakisama epayi na bino.",
                "34": "Boye, bomitungisa te mpo na mokolo ya nsima; mpo na mokolo ya nsima ekomitungisa mpo na biloko na yango moko. Mabe ya mokolo ekoki na yango."
            },
            "14": {
                "1": "Mpe sikawa esalemaki ete ntango Yesu alobaki maloba oyo, abalukaki lisusu epayi na ebele ya bato mpe afungolaki monoko na ye epayi na bango lisusu, kolobaka: Solo, solo, nalobi epayi na bino, Bosambisa te, ete basambisa bino mpe te.",
                "2": "Mpo na esambiselo oyo bokosambisa, bokosambisama na yango; mpe na lomeko oyo bozali komeka, bakomeka bino mpe lisusu.",
                "3": "Mpe mpo na nini ezali yo kotala lititi oyo ezali na liso ya ndeko na yo ya mobali, kasi omoni te libaya oyo ezali na liso na yo moko?",
                "4": "Soki te lolenge boni ekoki yo koloba epayi ya ndeko na yo ya mobali: Tika nalongola lititi uta na liso na yo, mpe tala, libaya ezali na liso na yo moko?",
                "5": "Yo mokibisi, longola yambo libaya uta na liso na yo; mpe nde okomona polele mpo na kolongola lititi uta na liso ya ndeko na yo ya mobali.",
                "6": "Kopesa te oyo ezali esantu epayi na mbwa; mpe kobwaka mayaka na bino te liboso ya ngulu, mbele baniata yango na nse ya makolo na bango mpe babaluka lisusu mpe bapasola bino biteni.",
                "7": "Bosenga mpe ekopesama epayi na bino; boluka, mpe bokozwa; bobeta, mpe bakofungola bino.",
                "8": "Mpo moto nyonso oyo asengi, akozwa; mpe ye oyo aluki akozwa; na ye oyo abeti, bakofungola ye.",
                "9": "Soki te moto nani kati na bino, oyo, soki mwana mobali na ye asengi ye lipa, akopesa ye libanga?",
                "10": "Soki te ntango asengi mbisi, akopesa ye nioka?",
                "11": "Soki bino nde, oyo bozali bato mabe, boyebi lolenge kani kopesa makabo malamu epayi ya bana na bino, mingi boni koleka ekopesa Tata na bino oyo azali na lola biloko malamu na bango oyo basengi ye?",
                "12": "Boye, makambo nyonso kani bolingi ete bato basala na bino, bosalela bango mpe lokola, mpo oyo ezali mobeko mpe baprofeta.",
                "13": "Bokota na ekuke ya moke; mpo monene ezali ekuke, mpe ya etando ezali nzela, oyo ekambaka na bobebisami, mingi ezali baoyo bakendeka kuna.",
                "14": "Mpo moke ezali ekuke, mpe nkaka ezali nzela, oyo ekambaka na bomoi, mpe moke ezali baoyo bazwaka yango.",
                "15": "Bokeba na baprofeta ya lokuta, oyo bakoya na bino na elamba ya mpate, kasi na kati bazali mbwa ya zamba ya nkanda.",
                "16": "Bokoyeba bango na mbuma na bango. Ekobukaka bato mbuma ya vinyo na nzube, soki te mbuma ya misuke na mibwe?",
                "17": "Kutu bongo nzete nyonso ya malamu ebotaka se mbuma malamu, kasi nzete ya mabe ebotaka se mbuma ya mabe.",
                "18": "Nzete ya malamu ekoki kobota mbuma ya mabe te, mpe nzete ya mabe ebotaka mbuma ya malamu te.",
                "19": "Nzete nyonso oyo ebotaka te mbuma ya malamu ekokatama na nse, mpe ekobwakama kati na moto.",
                "20": "Yango wana, na mbuma na bango bokoyeba bango.",
                "21": "Moko nyonso oyo alobaka epayi na ngai, Nkolo, Nkolo, akokota te kati na bokonzi ya lola; kasi ezali ye oyo asalaka bolingi ya Tata na ngai oyo azali na lola.",
                "22": "Mingi bakoloba na ngai na mokolo wana: Nkolo, Nkolo, esakolaki biso te na nkombo na yo, mpe na nkombo na yo ebenganaki biso te zabulu libanda, mpe na nkombo na yo esalaki biso misala ya kokamwa te?",
                "23": "Mpe nde nakosakola epayi na bango: nayebaki bino soki moko te; bolongwa mosika na ngai, bino baoyo bosalaka mabe.",
                "24": "Boye, moto nyonso oyo ayoki maloba na ngai mpe asaleli yango, nakokokisa ye na moto ya bwania, oyo atongi ndako na ye likolo ya libanga—",
                "25": "Mpe mvula ekitaki, mpe mpela eyaki, mpe mipepe mifulaki, mpe mibetaki likolo ya ndako wana; mpe ekweyaki te, mpo etongamaki likolo ya libanga.",
                "26": "Mpe moto nyonso oyo ayoki maloba oyo ya ngai mpe asaleli yango te akokokanisama na moto ya liboma, oyo atongi ndako na ye likolo ya zelo—",
                "27": "Mvula ekitaki mpe mpela eyaki, mpe mipepe mifulaki, mpe mibetaki likolo ya ndako wana; mpe ekweyaki, monene ezalaki bokwei na yango."
            },
            "15": {
                "1": "Mpe sikawa esalemaki ete ntango Yesu asilisaki maloba oyo, abwakaki miso na ye nzinganzinga mpembeni, mpe alobaki epayi na bango: Tala, boyokaki makambo oyo nateyaki yambo namata epayi na Tata na ngai; boye, moto nyonso oyo amikundoli makambo oyo ya ngai mpe asaleli yango, nakosekwisa ye na mokolo ya nsuka.",
                "2": "Mpe esalemaki ete ntango Yesu alobaki makambo oyo, amonaki ete ezalaki na boko na kati na bango oyo bakamwaki, mpe bamitunaki nini alingaki bango basala mpo na oyo etali mobeko ya Mose; mpo basosolaki te liloba ete makambo ya kala maleka, mpe ete makambo nyonso makomi ya sika.",
                "3": "Mpe alobaki epayi na bango: Bokamwa te ete nalobi epayi na bino ete makambo ya kala maleka, mpe makambo nyonso makomi ya sika.",
                "4": "Tala, nalobi epayi na bino ete mobeko oyo epesamaki epayi na Mose mokokisami.",
                "5": "Tala, nazali ye oyo apesaki mobeko yango, mpe nazali ye oyo asalaki liyokani elongo na bato na ngai ya Yisalaele; boye, mobeko mokokisami na ngai moko, mpo nayaki mpo na kokokisa mobeko; boye ezali na nsuka.",
                "6": "Tala, nabomi baprofeta te, mpo mingi lokola ekokisami na ngai te, solo nalobi epayi na bino, nyonso ekokokisama.",
                "7": "Mpe lokola nalobaki epayi na bino ete makambo ya kala maleka, nabebisi te oyo wana elobamaki mpo na oyo etali makambo oyo esengeli koya.",
                "8": "Mpo tala, liyokani oyo nasali elongo na bato na ngai ekokisami nyonso te, kasi mobeko oyo epesamaki epayi na Mose, mosuki na ngai.",
                "9": "Tala, nazali mobeko, mpe pole. Botalela ngai, mpe botia molende kino na nsuka, mpe bokozala na bomoi; mpo epayi na ye oyo akotia molende kino na nsuka nakopesa bomoi ya seko.",
                "10": "Tala, napesi epayi na bino mibeko; boye bomba mitindo na ngai. Mpe oyo ezali mobeko mpe baprofeta, mpo solo batatolaki ngai.",
                "11": "Mpe sikawa esalemaki ete ntango Yesu alobaki maloba oyo, alobaki epayi na Bazomi na mibale oyo aponaki:",
                "12": "Bozali bayekoli na ngai; mpe bozali pole mpo na bato oyo, baoyo bazali montika ya ndako ya Yosefe.",
                "13": "Mpe tala, oyo ezali mboka ya bosangoli libula na bino; mpe Tata apesi yango epayi na bino.",
                "14": "Mpe na ntango moko te Tata apesaki ngai motindo soki moko ete nayebisa yango epayi na bandeko ya bino na Yelusaleme.",
                "15": "Mpe na ntango moko te Tata apesaki ngai motindo soki moke te ete nalobela bango mpo na oyo etali mabota mosusu ya ndako ya Yisalaele, oyo Tata amemaki mosika uta na mboka.",
                "16": "Oyo mingi nde Tata atindi ngai, ete nalobela bango:",
                "17": "Ete nazali na mpate mosusu oyo ezali te etonga oyo te; nasengeli mpe lokola komema bango, mpe bakoyoka mongongo na ngai; mpe ekozala na etonga moko, mpe mobateli moko.",
                "18": "Mpe sikawa, na ntina ya matoyi mangongi mpe bozangi bondimi basosolaki maloba na ngai te; boye natindamaki koloba lisusu te na Tata mpo na oyo etali likambo wana epayi na bango.",
                "19": "Kasi, solo, nalobi epayi na bino ete Tata atindaki ngai, mpe nayebisi yango epayi na bino, ete bakabwanaki uta na kati na bango na ntina ya mabe na bango; yango wana ezali na ntina ya mabe na bango ete bayebi bino te.",
                "20": "Mpe solo, nalobi epayi na bino lisusu ete Tata akabolaki mabota mosusu uta na bango, mpe ezali na ntina ya mabe na bango ete bayebi bango te.",
                "21": "Mpe solo nalobi epayi na bino, ete bozali bango oyo nalobaki: Nazali na mpate mosusu oyo ezali ya etonga oyo te, nasengeli mpe lokola komema bango, mpe bakoyoka mongongo na ngai; ekozala na etonga moko; mpe mobateli moko.",
                "22": "Mpe basosolaki ngai te, mpo babanzaki ezalaki ya baoyo bazali Bayuda-te, mpo basosolaki te ete baoyo bazali Bayuda-te bakobongwana na nzela ya mateya na bango.",
                "23": "Mpe basosolaki ngai te ntango nalobaki ete bakoyoka mongongo na ngai; mpe basosolaki ngai te ete Bayuda-te bakoyoka soki moke te mongongo na ngai—ete nakomimonisa te epayi na bango longola se soki ezali na Molimo Mosantu.",
                "24": "Kasi tala, nyonso mibale boyokaki mongongo na ngai, mpe bomoni ngai; mpe bozali mpate na ngai, mpe botangami na kati na bango oyo Tata apesaki ngai."
            },
            "16": {
                "1": "Mpe solo, solo, nalobi epayi na bino ete nazali na mpate mosusu, oyo ezali ya mboka oyo te, mpe ya mboka ya Yelusaleme mpe te, mpe ya biteni ya mboka nzinganzinga mpembeni wapi nasalaki mosala mpe te.",
                "2": "Mpo bango oyo nalobeli bazali baoyo bayoka naino te mongongo na ngai, mpe namimonisaki mbala moko te epayi na bango.",
                "3": "Kasi nazwi motindo uta na Tata ete nakokende epayi na bango, mpe ete bakoyoka mongongo na ngai, mpe bakotangama na kati ya mpate na ngai, ete ekoka kozala etonga moko, mobateli moko; boye nakeyi komilakisa epayi na bango.",
                "4": "Mpe natindi bino ete bokoma maloba oyo wana esili ngai kokende, ete soki bato na ngai na Yelusaleme, bango oyo bamonaki ngai mpe bazalaki elongo na ngai na mosala na ngai, basengi te Tata na nkombo na ngai, ete bakoka kozwa boyebi na bino na lisalisi ya Molimo Mosantu, mpe ya mabota mosusu oyo bayebi mpe te, ete maloba oyo bokokoma ebombama mpe elakisama epayi ya baoyo bazali Bayuda-te, ete na nzela ya litondi ya Bayuda-te, montika ya nkona na bango, oyo bakopanzama likolo ya etando ya mabele na ntina ya bozangi bondimi na bango, bakoka kokota mpe na kati, soki te bakoka komemama na boyebi na ngai, Mosikoli na bango.",
                "5": "Mpe na ntango wana nakosangisa na kati bango oyo bauti na ntaka minei ya mabele; mpe nde nakokokisa liyokani oyo Tata asalaki na bato nyonso bato ya ndako ya Yisalaele.",
                "6": "Bayuda-te bapambolami, na ntina ya boyambi na bango na ngai, kati mpe na Molimo Mosantu, oyo atatoli epayi na bango mpo na oyo etali ngai mpe Tata.",
                "7": "Tala, na ntina ya boyambi na bango na ngai, elobi Tata, mpe na ntina ya bozangi boyambi na bino, O ndako ya Yisalaele, na mikolo ya nsuka bosolo ekoya epayi ya Bayuda-te, ete litondi ya makambo oyo ekoyebisama epayi na bango.",
                "8": "Kasi lisuma, elobi Tata, epayi ya Bayuda-te oyo bazangi bondimi—mpo ata bayei likolo ya etando ya mboka oyo, mpe bapanzi bato na ngai oyo bazali bato ya ndako ya Yisalaele; mpe bato na ngai baoyo bazali bato ya ndako ya Yisalaele babenganami uta na kati na bango, mpe baniatami na nse ya makolo na bango.",
                "9": "Mpe na ntina ya boboto ya Tata epayi na Bayuda-te, mpe masambisi ya Tata likolo ya bato oyo bazali bato ya ndako ya Yisalaele, solo, solo, nalobi epayi na bino, nsima ya nyonso eye, mpe nasalaki ete bato na ngai bato ya ndako ya Yisalaele babetama, batungisama, babomama, mpe babenganama uta na kati na bango, mpe mpo na kokoma bayinami na bango, mpe mpo na kokoma litio moko mpe liseki moko na kati na bango—",
                "10": "Mpe boye Tata atindaki ete naloba epayi na bino: Na mokolo wana ntango Bayuda-te bakosumuka na nsango malamu na ngai, mpe bakobwaka litondi ya nsango malamu na ngai, mpe bakotombwana na lolendo ya mitema na bango likolo ya bikolo nyonso, mpe likolo ya bato nyonso na mabele mobimba, mpe bakotonda na ndenge nyonso ya lokuta, mpe bokosi, mpe nko, mpe ndenge nyonso ya bokibisi, mpe bobomi, mpe poloso ya banganga, mpe pite, mpe bonsomo ya nkuku; mpe soki bakosala makambo wana nyonso, mpe bakobwaka litondi ya nsango malamu na ngai, tala, elobi Tata, nakomema litondi ya nsango malamu na ngai uta na kati na bango.",
                "11": "Mpe na ntango wana nakomikundola liyokani na ngai oyo nasalaki na bato na ngai, O ndako ya Yisalaele, mpe nakomema nsango malamu na ngai epayi na bango.",
                "12": "Mpe nakolakisa epayi na yo, O ndako ya Yisalaele, ete baoyo bazali Bayuda-te bakozala na nguya te likolo na yo; kasi nakomikundola liyokani na ngai na yo, O ndako ya Yisalaele, mpe okoya na boyebi ya litondi ya nsango malamu na ngai.",
                "13": "Kasi soki Bayuda-te bakoyambola mpe bakozonga epayi na ngai, elobi Tata, tala, bakotangama na kati ya bato na ngai, O ndako ya Yisalaele.",
                "14": "Mpe nakopesa nzela te ete bato na ngai, oyo bazali bato ya ndako ya Yisalaele, baleka na kati na bango, mpe baniata bango na nse, elobi Tata.",
                "15": "Kasi, soki babaluki te epayi na ngai, sokibatie bokebi na mongongo na ngai, nakondima bato na ngai, iyo, nakondima bato na ngai, O ndako ya Yisalaele, ete bakende na kati na kati na bango, mpe baniata bango na nse, mpe bakozala lokola mongwa oyo ebungisi elengi na yango, oyo uta na ntango wana kokende liboso ezali malamu mpo na eloko moko te longola se mpo na kobwakama libanda, mpe koniatama na nse ya makolo ya bato na ngai, O ndako ya Yisalaele.",
                "16": "Solo, solo, nalobi epayi na bino, boye nde Tata atindi ngai—ete napesa epayi ya bato oyo mboka oyo mpo na bosangoli libula na bango.",
                "17": "Mpe nde maloba ya profeta Yisaya makokokisama, oyo malobi:",
                "18": "Bakengeli na yo bakotombola mongongo; na mongongo elongo bakoyemba, mpo bakomona miso na miso ntango Nkolo akomema lisusu Siona.",
                "19": "Bukana na bosepeli; yemba elongo bino bisika ya mpamba ya Yelusaleme; mpo Nkolo abondisi bato na ye, asikoli Yelusaleme;",
                "20": "Nkolo akomisi loboko esantu na ye mpamba na miso ya bikolo nyonso, mpe nsuka nyonso ya mabele ekomona lobiko ya Nzambe."
            },
            "17": {
                "1": "Tala, sikawa esalemaki ete ntango Yesu alobaki maloba oyo, atalaki nzinganzinga mpembeni lisusu epayi na ebele ya bato, mpe alobelaki bango: tala, ntango na ngai ebelemi.",
                "2": "Namoni ete bozali bato na bolembu, ete bokoki te kososola maloba nyonso oyo natindami na tata mpo na koloba epayi na bino na ntango oyo.",
                "3": "Boye, bokende epayi na bino, mpe bomanyola makambo oyo nalobi, mpe bosenga na Tata, na nkombo na ngai, ete bokoka kososola, mpe kolengela makanisi na bino mpo na mokolo ya nsima, mpe nakoya epayi na bino lisusu.",
                "4": "Kasi sikawa nakeyi epayi ya Tata, mpe lisusu komilakisa epayi ya mabota ebunga ya Yisalaele, mpo epayi na Tata babungi te, mpo ayebi wapi akamataki bango.",
                "5": "Mpe esalemaki ete ntango esilaki Yesu koloba boye, abwakaki miso na ye nzinganzinga mpembeni lisusu na ebele ya bato, mpe amonaki bazalaki na mpizoli na miso, mpe batalaki ye miso ngai lokola soki balingaki kosenga ye kotikala mwa moke lisusu elongo na bango.",
                "6": "Mpe alobaki epayi na bango: Tala, nsopo na ngai etondi na mawa epayi na bino.",
                "7": "Ezali bino na bakoni na kati na bino? Bomema bango awa. Ezali bino na batengoli, soki te bato bakufa miso, soki te batengumi, soki te bato bakatama binama, soki te bato na maladi ya maba, soki te bilemene, soki te baoyo bakufa matoyi, soki te baoyo batungisami na ndenge nyonso? Bomema bango awa, mpe nakobikisa bango, mpo nazali na mawa epayi na bino; nsopo na ngai etondi na boboto.",
                "8": "Mpo namoni ete bozali na mposa ete nalakisa epayi na bino nini nasalaki epayi ya bandeko na bino kuna na Yelusaleme, mpo namoni ete bondimi na bino ekoki malamu ete nabikisa bino.",
                "9": "Mpe esalemaki ete ntango alobaki boye, ebele ya bato nyonso, na lisanga moko, bakendaki elongo na bakoni na bango mpe batungisami na bango, batengoli na bango, mpe elongo na bakufa miso na bango, mpe elongo na bababa na bango, mpe elongo na bango nyonso oyo batungisamaki na moko lolenge, mpe abikisaki bango moko na moko lokola bamemamaki epayi na ye.",
                "10": "Mpe nyonso, oyo babikisamaki mpe baoyo bazalaki kolongono, bagumbamaki na nse na makolo na ye, mpe bakumbamelaki ye; mpe mingi lokola bakokaki koya mpo ebele ya bato bapwepwaki makolo na ye, mpenza ete basokolaki makolo na ye na mpizoli na bango.",
                "11": "Mpe esalemaki ete atindaki ete bamema bana mike na bango.",
                "12": "Boye bamemaki bana mike na bango mpe batiaki bango na nse likolo ya mabele nzinganzinga mpembeni na ye, mpe Yesu atelemaki na katikati; mpe ebele ya bato batikaki nzela kino bamemamaki nyonso epayi na ye.",
                "13": "Mpe esalemaki ete esilaki bango komema bana mike nyonso, mpe Yesu atelemeki na katikati, atindaki ebele ya bato yango ete bafukama na nse likolo ya mabele.",
                "14": "Mpe esalemaki ete ntango bafukamaki likolo ya mabele, Yesu alelaki kati na ye moko, mpe alobaki: Tata, nazali kati na mobulu na ntina ya nkuna ya bato ya ndako ya Yisalaele.",
                "15": "Mpe ntango esilaki ye koloba maloba oyo, ye moko mpe lokola afukamaki likolo ya mabele, tala asambelaki epayi ya tata, mpe makambo oyo asambelaki makoki te kokomama, mpe ebele ya bato oyo bayokaki ye bapesaki litatoli.",
                "16": "Mpe bapesaki litatoli na lolenge oyo: Liso emona soki moke te, mpe matoyi mayoka ata moke mpe te, liboso, makambo minene mpe ya bokamwi lokola oyo tomonaki mpe toyokaki Yesu koloba epayi na Tata;",
                "17": "Mpe lolemo moko ekoki koloba te, mpe ekoki kokomama na moto moko te, mpe mitema ya bato ekoki te kokanisa makambo minene mpe ya kokamwa lokola tomonaki mpe toyokaki Yesu koloba; mpe moto moko te akoki kokanisa bosepeli boye etondisaki milimo na biso na ntango toyokaki ye kosambela mpo na biso epayi na Tata.",
                "18": "Mpe esalemaki ete ntango Yesu atiaki nsuka na losambo epayi na Tata, atelemaki; kasi bosepeli ya ebele ya bato ezalaki monene mpenza ete balongamaki.",
                "19": "Mpe esalemaki ete Yesu alobaki epayi na bango, mpe atindaki bango batelema.",
                "20": "Mpe batelemaki uta na mabele, mpe alobaki epayi na bango: Bopambolami na ntina ya bondimi na bino. Mpe sikawa tala, bosepeli na ngai etondi.",
                "21": "Mpe ntango elobaki Yesu maloba oyo, alelaki, mpe ebele ya bato bapesaki litatoli na ntina na yango, mpe akamataki bana mike na bango, moko na moko, mpe apambolaki bango mpe asambelaki Tata mpo na bango.",
                "22": "Mpe esilaki ye kosala eye, alelaki lisusu.",
                "23": "Mpe alobaki epayi na ebele ya bato, mpe alobelaki bango: Tala bana mike na bino.",
                "24": "Mpe lokola bazalaki kotala mpo na komona babwakaki miso na bango epayi na lola, mpe bamonaki lola efungwami, mpe bamonaki banjelu kokitaka uta na lola lokola soki ezalaki na katikati ya moto; mpe bayaki na nse mpe bazingaki bana mike wana mpembeni; mpe bazingamaki mpembeni na moto, mpe banjelu basalelaki bango.",
                "25": "Mpe ebele ya bato bamonaki mpe bapesaki litatoli; mpe bayebi ete lisolo ya makomi na bango ezali ya solo mpo nyonso kati na bango bamonaki mpe bayokaki; mpe moto na moto mpo na ye moko; mpe bazalaki na motango penepene na bato nkoto mibale na nkama mitano; mpe bazalaki mibali, basi, mpe bana."
            },
            "18": {
                "1": "Mpe esalemaki ete Yesu atindaki bayekoli na ye ete bamema ndambo ya lipa mpe vinyo epayi na ye.",
                "2": "Mpe wana ekendaki bango mpo na koluka lipa mpe vinyo, atindaki ebele ya bato yango ete bafanda na nse likolo ya mabele.",
                "3": "Mpe ntango bayekoli bayaki na lipa mpe vinyo, akamataki lipa mpe akataki mpe apambolaki yango, mpe apesaki na bayekoli mpe atindaki ete balia.",
                "4": "Mpe ntango baliaki mpe batondaki, atindaki ete bapesa epayi na ngulupa bato.",
                "5": "Mpe ntango eliaki mpe etondaki ebele ya bato, alobaki epayi na bayekoli: Tala moto moko akokulisama na kati na bino, na ye nakopesa nguya ya kokata lipa, mpe ya kopambola yango mpe ya kopesa yango epayi ya bato ya eklezia na ngai, epayi na bango oyo bakondima mpe bakobatisama na nkombo na ngai.",
                "6": "Mpe oyo bokotosa kosala yango ntango nyonso, lokola nasali, kutu lokola nakati lipa mpe napamboli yango mpe napesi yango epayi na bino.",
                "7": "Mpe oyo bosalaka yango na bokundoli ya nzoto na ngai, oyo nalakisi epayi na bino. Mpe ekozala litatoli epayi ya tata ete bomikundolaka ngai ntango nyonso. Mpe soki bomikundoli ngai ntango nyonso, bokozwa Molimo na ngai mpo na kozala elongo na bino.",
                "8": "Mpe esalemaki ete ntango alobaki maloba oyo, atindaki bayekoli na ye ete bakamata ndambo ya vinyo mpe bamela ndambo na yango, mpe ete lisusu bapesa epayi na ebele ya bato oyo ete bakoka komela yango.",
                "9": "Mpe esalemaki ete basalaki bongo, mpe bamelaki yango mpe batondaki; mpe bapesaki epayi na ebele ya bato wana, mpe bamelaki mpe batondaki.",
                "10": "Mpe ntango bayekoli basalaki eye, Yesu alobaki epayi na bango: Bopambolami mpo na likambo oyo bosali, mpo oyo ekokisi mitindo na ngai, mpe oyo etatoli epayi ya tata ete bozali na bolingi ya kosala oyo natindi bino.",
                "11": "Mpe oyo bokosala yango ntango nyonso na baoyo bayamboli mpe babatisami na nkombo na ngai; mpe bokosala yango na bokundoli ya makila na ngai, oyo nasopi mpo na bino ete bokoka kotatola epayi ya Tata ete bomikundolaka ngai ntango nyonso. Mpe soki ntango nyonso bomikundolaka ngai, bokozwa Molimo na ngai mpo na kozala elongo na bino.",
                "12": "Mpe napesi epayi na bino motindo moko ete bosalaka makambo oyo. Mpe soki bokosala makambo oyo ntango nyonso, bopambolami, mpo botongami likolo ya libanga ya ngai.",
                "13": "Mpe nyonso oyo na kati na bino bakosala mingi soki te moke koleka makambo oyo batongami te likolo ya libanga ya ngai, kasi batongami likolo ya moboko moko ya zelo; mpe ntango mvula ekiti, mpe mpela eyei, mpe mipepe mifuli, mpe mibeti likolo na bango, bakokweya, mpe bikuke ya lifelo bibelemi kofungwana mpo na koyamba bango.",
                "14": "Boye bopambolami soki bobateli mitindo na ngai, oyo Tata atindi ngai ete napesa epayi na bino.",
                "15": "Solo, solo, nalobi epayi na bino, bosengeli kokengela mpe kosambela ntango nyonso, mbele bosenginiama na zabulu, mpe bomemama mosika lokola bakangemi na ye.",
                "16": "Mpe lokola nasambelaki na kati na bino, kutu bongo nde bokosambela kati na eklezia na ngai, na kati ya bato na ngai baoyo bayamboli mpe babatisami na nkombo na ngai. Tala nazali pole, natie ndakisa moko mpo na bino.",
                "17": "Mpe esalemaki ete ntango Yesu alobaki maloba oyo epayi na bayekoli na ye, abalukaki lisusu epayi na ebele ya bato mpe alobelaki bango:",
                "18": "Tala, solo, solo, nalobi epayi na bino, bosengeli kokengela mpe kosambela ntango nyonso, mbele bokota kati na masenginia; mpo Satana azali na mposa ya kozwa bino, ete ayungula bino lokola loso.",
                "19": "Boye bosengeli ntango nyonso kosambela epayi na Tata na nkombo na ngai;",
                "20": "Mpe oyo nyonso bokosenga Tata na nkombo na ngai, oyo ezali alima, kozalaka na bondimi ete bokozwa, tala ekopesama epayi na bino.",
                "21": "Bosambela epayi ya Tata kati na mabota na bino, ntango nyonso na nkombo na ngai, ete basi mpe bana na bino bakoka kopambolama.",
                "22": "Mpe tala, bokokutana esika moko mbala na mbala, mpe bokopekisa moto moko te koya epayi na bino ntango bokokutana esika moko, kasi bopesa nzela ete bakoka koya epayi na bino mpe bopekisa bango te.",
                "23": "Kasi bokosambela mpo na bango, mpe bokobengana bango te; mpe soki ezali bongo ete bayaka epayi na bino mbala na mbala, bokosambela mpo na bango epayi na Tata na nkombo na ngai.",
                "24": "Boye, tombola pole na bino likolo ete ekoka kongengisa mokili. Tala nazali pole oyo bokotombola likolo—na oyo bomonaki ngai kosala. Tala bomoni ete nasambelaki epayi na Tata, mpe bino nyonso bomonaki.",
                "25": "Mpe bomoni ete natindi ete moko te kati na bino ete alongwa, kasi natindi nzokande ete boya epayi na ngai, ete bokoka kosimba mpe komona; kutu bongo nde bokosala na mokili; mpe moto nyonso oyo akobuka motindo oyo apesi nzela ye moko ete akambama kati na masenginia.",
                "26": "Mpe sikawa esalemaki ete ntango Yesu alobaki makambo oyo, abalolaki miso na ye lisusu epayi na bayekoli oyo aponaki, mpe alobaki epayi na bango:",
                "27": "Tala solo, solo, nalobi epayi na bino, napesi epayi na bino motindo mosusu; mpe nsima nasengeli kokende epayi ya Tata ete nakoka kokokisa mibeko mosusu oyo apesaki ngai.",
                "28": "Mpe sikawa tala, oyo ezali motindo oyo napesi epayi na bino, ete bokopesa nzela te ete moto moko na boyebi nyonso alia mosuni mpe amela makila na ngai soki alongobani te, ntango bokosala yango;",
                "29": "Mpo moto nyonso oyo akolia mosuni mpe akomela makila na ngai soki alongobani te alei mpe ameli bokweisami mpo na molimo na ye; boye soki boyebi ete moto oyo alongobani te mpo na kolia mpe komela nzoto mpe makila na ngai bokopekisa ye.",
                "30": "Nzokande, bokobengana ye te uta na kati na bino, kasi bokosalela ye mpe bokosambela mpo na ye epayi na Tata, na nkombo na ngai; soki ezali bongo ete ayamboli mpe abatisami na nkombo na ngai, nde bokoyamba ye, mpe bokopesa epayi na ye nzoto mpe makila na ngai.",
                "31": "Kasi soki ayamboli te, akotangama te na kati ya bato na ngai, ete akoka te kobebisa bato na ngai, mpo tala, nayebi mpate na ngai, mpe batangami.",
                "32": "Nzokande, bokobengana ye uta na sinagoga na bino te, to uta na bisika ya bokumbameli na bino te, mpo bokokoba kosalela baoyo ya lolenge oyo; mpo boyebi te soki bakozonga mpe bakoyambola, mpe bakoya epayi na ngai na mokano etonda mwa motema, mpe nakobikisa bango mpe bokozala nzela ya komemaka lobiko epayi na bango.",
                "33": "Boye, bobomba maloba oyo, oyo natindi bino mpo ete boya na nse ya bokweisami te; mpo lisuma epayi na ye oyo Tata akweisi.",
                "34": "Mpe napesi bino mitindo oyo na ntina ya boswani boye ezalaki na kati na bino. Mpe bopambolami soki bozali na boswani te na kati na bino.",
                "35": "Mpe sikawa nakeyi epayi ya tata, mpo elongobani ete nakende epayi ya tata mpo na ntina na bino.",
                "36": "Mpe esalemaki ete ntango Yesu atiaki nsuka na maloba oyo, asimbaki na loboko na ye bayekoli oyo aponaki, moko na moko, kutu kino asimbaki bango nyonso, mpe alobaki epayi na bango lokola asimbaki bango.",
                "37": "Mpe ebele ya bato bayokaki te maloba oyo alobaki, boye bapesaki te litatoli; kasi bayekoli bapesaki litatoli ete apesaki bango nguya mpo na kopesa Molimo Mosantu. Mpe nakolakisa epayi na bino nsima ete lisolo ya makomi oyo ezali ya solo.",
                "38": "Mpe esalemaki ete ntango Yesu asimbaki bango nyonso, lipata moko eyaki mpe ezipaki ebele ya bato yango ete bakokaki te komona Yesu.",
                "39": "Mpe wana ezipamaki bango, atikaki bango, mpe amataki kati na lola. Mpe Bayekoli bamonaki mpe bapesaki litatoli ete amataki lisusu na lola."
            },
            "19": {
                "1": "Mpe sikawa esalemaki ete ntango Yesu amataki na lola, ebele ya bato yango bapanzanaki, mpe moto na moto akamataki mwasi na ye mpe bana na ye mpe azongaki epayi na ye moko.",
                "2": "Mpe nsango epanzanaki noki mosika epayi na epayi na kati ya bato, liboso kutu ete butu eyingela, ete ebele ya bato yango bamonaki Yesu, mpe ete asalelaki bango, mpe ete akomilakisa lisusu na mokolo ya nsima epayi na ebele ya bato yango.",
                "3": "Iyo, mpe kutu butu mobimba nsango epanzanaki mosika epayi na epayi mpo na oyo etali Yesu; mpe batindaki nsango epayi ya bato na lolenge ete bazalaki mingi, iyo, motango moko monene koleka, basalaki mpenza butu mobimba, ete bakoka kozala na mokolo ya nsima na esika wapi Yesu akomilakisa epayi na ebele ya bato wana.",
                "4": "Mpe esalemaki ete na mokolo ya nsima, ntango esanganaki ebele ya bato yango elongo, tala, Nefi mpe ndeko na ye ya mobali oyo asekwaki uta na bakufi, oyo kani nkombo ezalaki Timote, mpe lisusu mwana mobali na ye, oyo kani nkombo ezalaki Yona, mpe lisusu Matoni, mpe Matoniya ndeko na ye ya mobali, mpe Kumene, mpe Kumenoni, mpe Yilimia, mpe Semenoni, mpe Yona, mpe Sidikiya, mpe Yisaya—sikawa oyo ezalaki nkombo ya bayekoli oyo Yesu aponaki—mpe esalemaki ete bakendaki mpe batelemaki na katikati ya ebele ya bato.",
                "5": "Mpe tala, ebele ya bato bazalaki monene ete bakabolaki bango na mangomba zomi na mibale.",
                "6": "Mpe Bazomi na mibale bateyaki ebele ya bato yango; mpe tala, basalaki ete ebele ya bato yango bafukama na nse likolo ya etando ya mabele, mpe basengelaki kosambela Tata na nkombo ya Yesu.",
                "7": "Mpe bayekoli basambelaki mpe lokola Tata na nkombo ya Yesu. Mpe esalemaki ete batelemaki mpe basalelaki bato.",
                "8": "Mpe ntango bateyaki bango maloba se moko wana kaka oyo Yesu alobaki—eloko moko te ekeseneki na maloba oyo Yesu alobaki—tala, bafukamaki lisusu mpe basambelaki Tata na nkombo ya Yesu.",
                "9": "Mpe basambelaki mpo na oyo wana bazalaki na yango mposa mingi koleka; mpe bazalaki na mposa ete Molimo Mosantu mopesama epayi na bango.",
                "10": "Mpe ntango esilaki bango boye kosambela bakitaki epayi na ndelo ya mai, mpe ebele ya bato balandaki bango.",
                "11": "Mpe esalemaki ete Nefi akitaki kati na mai mpe azwaki libatisi.",
                "12": "Mpe abimaki uta na mai mpe abandaki kobatisa. Mpe abatisaki bango nyonso baoyo Yesu aponaki.",
                "13": "Mpe esalemaki ete ntango babatisamaki bango nyonso mpe babimaki uta na mai, Molimo Mosantu akitaki likolo na bango, mpe batondisamaki na Molimo Mosantu mpe na moto.",
                "14": "Mpe tala, bazingamaki mpembeni lokola soki na moto, mpe ekitaki uta na lola, mpe ebele ya bato bamonaki yango, mpe bapesaki litatoli, mpe banjelu bakitaki uta na lola mpe basalelaki bango.",
                "15": "Mpe esalemaki ete ntango ezalaki banjelu kosalela bayekoli, tala Yesu ayaki mpe atelemaki na katikati na bango mpe asalelaki bango.",
                "16": "Mpe esalemaki ete alobaki epayi na ebele ya bato mpe atindaki bango ete bafukama na nse lisusu likolo ya mabele, mpe lisusu ete bayekoli na ye bafukama na nse likolo ya mabele.",
                "17": "Mpe esalemaki ete ntango bafukamaki bango nyonso na nse likolo ya mabele, atindaki bayekoli na ye ete basambela.",
                "18": "Mpe tala, babandaki kosambela; mpe basambelaki Yesu, kobiangaka ye Nkolo na bango mpe Nzambe na bango.",
                "19": "Mpe esalemaki ete Yesu akendaki uta na katikati na bango, mpe akendaki mwa nzela mosika na bango mpe amigumbaki na mabele mpe alobaki:",
                "20": "Tata, natondi yo ete opesi Molimo Mosantu epayi na bango oyo naponi; mpe ezali na ntina ya boyambi na bango na ngai ete naponi bango uta na mokili.",
                "21": "Tata, nasambeli yo ete olinga kopesa Molimo Mosantu epayi na bango nyonso baoyo bakondima maloba na bango.",
                "22": "Tata, opesi bango Molimo Mosantu mpo bandimi ngai; mpe omoni ete bandimi ngai mpo oyokeli bango, mpe basambeli ngai; mpe basambeli ngai mpo nazali elongo na bango.",
                "23": "Mpe sikawa Tata, nasambeli yo mpo na bango, mpe lisusu mpo na bango nyonso oyo bakondima na maloba na bango, ete bakoka kondima na ngai, ete nakoka kozala na bango lokola yo, Tata, ozali na ngai, ete tokoka kozala moko.",
                "24": "Mpe esalemaki ete ntango Yesu asambelaki Tata boye, ayaki epayi ya bayekoli na ye; mpe tala bazalaki se kokoba, na kotikaka te, kosambela ye; mpe bayikanaki koloba maloba mingi te, mpo epesamaki epayi na bango nini basengelaki kosambela, mpe batondaki na mposa.",
                "25": "Mpe esalemaki ete Yesu apambolaki bango lokola basambelaki ye, mpe elongi na ye esekaki na bango, mpe pole uta na elongi na ye engengaki likolo na bango, mpe tala bazalaki mpe mpembe lokola elongi na ye mpe bilamba ya Yesu mpe lokola; mpe tala mpembe na bango elekaki mpembe nyonso, iyo, kutu ekokaki kozala na eloko moko te ya mpembe boye likolo ya mabele lokola mpembe na bango.",
                "26": "Mpe Yesu alobaki epayi na bango: Bokoba kosambela; nzokande batikaki te kosambela.",
                "27": "Mpe abalukaki uta na bango lisusu, mpe akendaki mwa nzela mosika mpe agumbamaki na mabele; mpe asambelaki lisusu epayi ya tata, kolobaka:",
                "28": "Tata, natondi yo ete opetoli bango oyo naponi, na ntina ya bondimi na bango; mpe nasambeli mpo na bango, mpe lisusu mpo na bango oyo bakondima na maloba na bango, ete bakoka kopetolama na ngai, na nzela ya bondimi na maloba na bango, kutu lokola bapetolami na ngai.",
                "29": "Tata, nasambeli te mpo na mokili, kasi mpo na bango oyo opesi ngai uta na mokili, na ntina ya bondimi na bango, ete bakoka kopetolama na ngai, ete nakoka kozala na bango lokola yo, Tata, ozali na ngai, ete tokoka kozala moko, ete nakoka kokembelama na bango.",
                "30": "Mpe ntango Yesu alobaki maloba oyo, ayaki lisusu epayi ya bayekoli na ye; tala, basambelaki na molende; na kotikaka te, epayi na ye; mpe asekaki na bango lisusu; mpe tala bazalaki mpembe, kutu lokola Yesu.",
                "31": "Mpe esalemaki ete akendaki lisusu mwa nzela mosika mpe asambelaki epayi ya tata;",
                "32": "Mpe lolemo ekoki te koloba maloba oyo asambelaki, mpe ekoki kokomama na moto moko te maloba oyo Yesu asambelaki.",
                "33": "Ebele ya bato bayokaki mpe bapesi litatoli; mpe mitema na bango mifungwanaki mpe basosolaki na mitema na bango maloba oyo asambelaki.",
                "34": "Nzokande, maloba oyo asambelaki ezalaki minene mpe ya kokamwa ete makokaki kokomama te, mpe makoki kolobama na moto te.",
                "35": "Mpe esalemaki ete ntango Yesu atiaki nsuka na losambo ayaki lisusu na bayekoli, mpe alobaki epayi na bango: Namona soki moke te bondimi monene boye na kati ya Bayuda nyonso; yango wana nakokaki te kolakisa epayi na bango makamwisi minene mpenza, na ntina ya bozangi boyambi na bango.",
                "36": "Solo, nalobi epayi na bino, ete ezali na moto moko te na kati na bango oyo amona makambo minene mpenza lokola bomoni; mpe bayoka naino te makambo minene boye lokola boyoki."
            },
            "20": {
                "1": "Mpe esalemaki ete atindaki ebele ya bato ete batika kosambela, mpe bayekoli na ye mpe lokola. Mpe atindaki bango lisusu ete batika te kosambela kati na mitema na bango.",
                "2": "Mpe atindaki bango ete batelemaki mpe batikalaki ya kotelema na makolo na bango. Mpe batelemaki mpe batikalaki ya kotelema na makolo na bango.",
                "3": "Mpe esalemaki ete akataki lisusu lipa mpe apambolaki yango, mpe apesaki na bayekoli mpo na kolia.",
                "4": "Mpe ntango baliaki atindaki bango ete bakata lipa, mpe bapesa epayi na ebele ya bato yango.",
                "5": "Mpe esilaki bango kopesa epayi ya ebele ya bato apesaki lisusu vinyo mpo na komela, mpe atindaki bango ete bapesa epayi na ebele ya bato yango.",
                "6": "Sikawa, ezalaki na lipa te, mpe vinyo mpe te, oyo bayekoli bamemaki, soki mpe ebele ya bato yango mpe te.",
                "7": "Kasi solo apesaki epayi na bango lipa mpo na kolia, lisusu vinyo mpo na komela.",
                "8": "Mpe alobaki epayi na bango: Ye oyo alei lipa oyo alei nzoto na ngai mpo na molimo na ye; mpe ye oyo ameli vinyo oyo ameli makila na ngai mpo na molimo na ye; mpe molimo na ye ekoyoka nzala mpe mposa ya mai soki moke te, kasi ekotondisama.",
                "9": "Sikawa, ntango esilaki ebele ya bato oyo kolia mpe komela, tala, batondisamaki na Molimo; mpe bagangaki na mongongo moko, mpe bapesaki nkembo na Yesu, oyo bamonaki mpe bayokaki.",
                "10": "Mpe esalemaki ete ntango bapesaki nkembo epayi na Yesu, alobaki epayi na bango: Tala sikawa nasilisi motindo oyo Tata apesaki ngai mpo na oyo etali bato oyo, oyo bazali montika ya ndako ya Yisalaele.",
                "11": "Bomikundola ete nalobaki epayi na bino, mpe nalobaki ete ntango maloba ya Yisaya makokokisama—tala ezali ya kokomama, bozali na yango liboso na bino, boye boluka malamu kati na yango—",
                "12": "Mpe solo, solo nalobi epayi na bino, ete ntango makokokisama na ntango wana nde ezali bokokisami ya liyokani oyo Tata asalaki na bato na ye, O ndako ya Yisalaele.",
                "13": "Mpe na ntango wana nde mintika oyo ekopanzama epayi na epayi likolo ya etando ya mabele, mikosangisama uta na esti, mpe uta na westi, mpe uta na sudi, mpe uta na nordi; mpe bakomemama na boyebi ya Nkolo Nzambe na bango, oyo asikolaki bango.",
                "14": "Mpe Tata atindi ngai ete napesa epayi na bino mboka oyo, mpo na kosangola libula na bino.",
                "15": "Mpe nalobi epayi na bino, ete soki baoyo bazali Bayuda-te bayamboli te nsima ya lipamboli oyo bakozwa, wana esili bango kopanza bato na ngai—",
                "16": "Na ntango wana bino, oyo bozali montika ya ndako ya Yakobo, bokokende na katikati na bango; mpe bokozala na kati na bango oyo bakozala mingi, mpe bokozala na kati na bango lokola nkosi na kati ya banyama ya zamba, mpe lokola mwana ya nkosi na kati ya bitonga ya mpate, oyo, soki akeyi kati na bango, aniati na nse, mpe apasoli na biteni, mpe moto moko te akoki kobikisa bango.",
                "17": "Loboko na yo ekotombolama likolo ya bayini na yo mpe banguna nyonso na yo bakokatama mosika.",
                "18": "Mpe nakosangisa bato na ngai elongo lokola moto asangisi maboke na ye likolo ya motalaka.",
                "19": "Mpo nakosala ete bato na ngai elongo na baye wapi Tata asalaki liyokani, iyo, nakokomisa maseke na yo ebende, mpe nakosala binsubu na yo motako. Mpe bokotuta bato mingi na biteni; mpe nakobulisa matabisi na bango epayi ya Nkolo, mpe biloko na bango epayi ya Nkolo ya mabele mobimba. Mpe tala, nazali ye oyo asali yango.",
                "20": "Mpe ekosalema, elobi Tata, ete mompanga ya boyengebene na ngai mokodiembela likolo na bango na mokolo wana; longola se soki bayamboli, mokokweya likolo na bango, elobi Tata, iyo, likolo ya bikolo nyonso ya Bayuda-te.",
                "21": "Mpe ekosalema ete nakotia bato na ngai, O ndako ya Yisalaele.",
                "22": "Tala, nakotia bato oyo na mboka oyo, mpo na kokokisa liyokani oyo nasalaki elongo na Tata na bino Yakobo; mpe ekozala Yelusaleme ya Sika. Mpe nguya ya lola ekozala na katikati ya bato oyo, iyo, kutu nakozala na katikati na bino.",
                "23": "Tala, nazali ye oyo Mose alobelaki, kolobaka: Nkolo Nzambe na bino akotelemisa Profeta moko mpo na bino uta na bandeko na bino, lokola ngai; ye nde bokoyokela na makambo nyonso akoloba epayi na bino. Mpe ekosalema ete moto nyonso oyo akoyokela profeta wana te akokatama mosika uta na kati ya bato.",
                "24": "Solo, nalobi epayi na bino, iyo, baprofeta nyonso uta na Samwele, mpe bango nyonso balandi nsima, mingi lokola balobaki, batatolaki na ntina na ngai.",
                "25": "Mpe tala, bozali bana ya baprofeta; mpe bozali bato ya ndako ya Yisalaele; mpe bozali ya liyokani oyo Tata asalaki elongo na batata na bino, kolobaka epayi ya Abalayama: Mpe na nkona na yo mabota nyonso ya mabele makopambolama.",
                "26": "Tata atindaki ngai epayi na bino yambo nsima ya kosekwisa ngai, mpe atindaki ngai mpo na kopambola bino na kobongolaka moko na moko na bino uta na mabe na bino, mpe oyo mpo bozali bana ya liyokani—",
                "27": "Mpe nsima ete bopambolama, nde ekokokisa Tata liyokani oyo asalaki elongo na Abalayama, kolobaka: Na nkona na yo mabota nyonso ya mabele makopambolama—kino na bosopi ya Molimo Mosantu na nzela na ngai likolo ya baoyo bazali Bayuda-te, lipamboli likolo ya Bayuda-te oyo wapi ekokomisa bango bato ya makasi koleka nyonso, mpo na bopanzani ya bato na ngai, O ndako ya Yisalaele.",
                "28": "Mpe bakozala fimbo mpo na bato ya mboka oyo. Nzokande, ntango bakozwa litondi ya nsango malamu na ngai, na ntango wana soki bayeisi mitema na bango makasi na ngai, nakozongisa mabe na bango likolo ya mitu na bango moko, elobi Tata.",
                "29": "Mpe nakomikundola liyokani oyo nasalaki elongo na bato na ngai; mpe nayokanaki elongo na bango ete nakosangisa bango esika moko na ntango esengeli ya ngai moko, ete nalingaki kopesa epayi na bango lisusu mboka ya batata na bango mpo na bosangoli libula na bango; oyo ezali mboka ya Yelusaleme, oyo ezali mboka elakelama mpo na bango libela, elobi Tata.",
                "30": "Mpe ekosalema ete ntango ezali koya, wapi litondi ya nsango malamu na ngai ekoteyama epayi na bango;",
                "31": "Mpe bakondima ngai, ete nazali Yesu Klisto, Mwana ya Nzambe, mpe bakosambela epayi na Tata na nkombo na ngai.",
                "32": "Na ntango wana bakengeli na bango bakotombola mongongo na bango, mpe na mongongo moko bakoyemba, mpo bakomona miso na miso.",
                "33": "Na ntango wana Tata akosangisa bango lisusu esika moko, mpe akopesa bango Yelusaleme lokola mboka ya bosangoli libula na bango.",
                "34": "Na ntango wana bakobukana na bosepeli—Boyemba elongo, bino bisika bitikali mpamba ya Yelusaleme; mpo Tata abondisi bato na ye, asikoli Yelusaleme.",
                "35": "Tata azipoli mpamba ya loboko na ye mosantu na miso ya bikolo nyonso; mpe nsuka nyonso ya mabele ekomona lobiko ya Tata; mpe Tata mpe ngai tozali moko.",
                "36": "Mpe na ntango wana ekokokisama oyo ekomami: Lamuka, lamuka lisusu, mpe lata bokasi na yo, O Siona; lata bilamba na yo ya kitoko, O Yelusaleme, engumba esantu, mpo uta sikawa kokende liboso moto akatama ganza te mpe moto ya mbindo bakoya lisusu te kati na yo.",
                "37": "Miningisa yo moko uta na mputulu; telema, fanda, O Yelusaleme; mikangola uta na nkanga ya nkingo na yo, O mwana mwasi mokangemi ya Siona.",
                "38": "Mpe boye elobi Nkolo: Bomiteki mpo na mpamba, mpe bokosikolama na mosolo te.",
                "39": "Solo, solo nalobi epayi na bino, ete bato na ngai bakoyeba nkombo na ngai; iyo, na mokolo wana bakoyeba ete nazali ye oyo azali koloba.",
                "40": "Mpe na ntango wana bakoloba: Boniboni kitoko likolo ya ngomba ezali makolo na ye oyo amemaka nsango ya nsai epayi na bango; oyo asakolaka kimia; oyo akomema nsango ya nsai epayi na bango baoyo bato malamu; oyo asakolaka lobiko; oyo akoloba epayi na Siona: Nzambe na yo azali koyangela!",
                "41": "Mpe na ntango wana eleli ekoyokana: Bolongwa, bolongwa, bobima uta na awa, bosimba te oyo wana ezali mbindo, bobima uta na kati na ye, bozala peto bino baoyo bomemi sani ya Nkolo.",
                "42": "Mpo bokobima na mbangu te, to bokokende na kokimaka te; mpo Nkolo akokende liboso na bino, mpe Nzambe ya Yisalaele akozala nsima na bino.",
                "43": "Tala, mosali na ngai akosala na bokebi; akonetolama mpe akotombolama, mpe akozala likolo mpenza.",
                "44": "Lokola mingi bakamwaki na ye—elongi na ye ebebisamaki boye, mingi koleka moto nyonso kani, mpe lolenge na ye mingi koleka oyo ya bana mibali ya bato—",
                "45": "Boye nde akotangisa makila ya bikolo mingi; bakonzi bakokanga minoko na bango na ye, mpo oyo eyebisamaki na bango te bakomona yango; mpe oyo bayokaka te, bakososola yango.",
                "46": "Solo, solo, nalobi epayi na bino, makambo oyo nyonso na ntembe te ekoya, kutu lokola Tata atindaki ngai. Na ntango wana liyokani oyo Tata asalaki elongo na bato na ye ekokokisama; mpe na ntango wana Yelusaleme ekofandisama lisusu na bato na ngai, mpe ekozala mboka ya bosangoli libula na bango."
            },
            "21": {
                "1": "Mpe solo nalobi epayi na bino, napesi epayi na bino lokola elembo moko, ete bokoka koyeba ntango nini makambo oyo makokoma mpembeni na kosalema—ntango nakosangisa na kati, uta na bopanzani na bango ya ntango molai, bato oyo na ngai, O ndako ya Yisalaele, mpe nakotia lisusu Siona na ngai na kati na bango;",
                "2": "Mpe tala, oyo ezali likambo oyo nakopesa epayi na bino lokola elembo—mpo solo nalobi epayi na bino ete ntango ekoya makambo oyo nalobei epayi na bino, mpe oyo nakosakola epayi na bino awa nsima ngai moko, mpe na nguya ya Molimo Mosantu oyo akopesama epayi na bino na Tata, ekoyebisama epayi na baoyo bazali Bayuda-te ete bakoka koyeba na ntina ya bato oyo bazali montika moko ya ndako ya Yakobo, mpe mpo na oyo etali bato na ngai oyo bakopanzama na bango.",
                "3": "Solo, solo, nalobi epayi na bino, ntango makambo oyo ekoyebisama epayi na bango na Tata, mpe ekoya uta na Tata, uta na bango epayi na bino;",
                "4": "Mpo ezali bwania na Tata ete basengeli kotiama na mboka oyo, mpe bakotiama lokola bato nsomi na nguya ya Tata, ete makambo oyo makoka koya uta na bango epayi ya montika moko ya nkona na yo, ete liyokani ya Tata oyo ayokanaki elongo na bato na ngai ekoka kokokisama, O ndako ya Yisalaele;",
                "5": "Boye, ntango misala oyo mpe misala oyo ekosalema na kati na bino awa nsima mikosalema uta na Bayuda-te, epayi ya nkona na bino oyo ekobebisama moke moke kati na bozangi boyambi na ntina ya mabe.",
                "6": "Mpo boye ezali mposa ya Tata ete esengeli koya uta na baoyo bazali Bayuda-te, ete akoka kolakisa nguya na ye epayi na Bayuda-te; na ntina oyo ete Bayuda-te, soki bayeisi mitema na bango makasi te, bakoka koyambola mpe koya epayi na ngai mpe kobatisama na nkombo na ngai mpe koyeba biteni ya solo ya malongi na ngai, ete bakoka kotangama na kati ya bato na ngai, O ndako ya Yisalaele.",
                "7": "Mpe ntango makambo oyo makosalema ete nkona na yo ebanda koyeba makambo oyo—ekozala elembo moko epayi na bango, ete bakoka koyeba ete mosala ya Tata mosili kobanda mpo na bokokisi ya liyokani oyo asalaki na bato oyo bazali ya ndako ya Yisalaele.",
                "8": "Mpe ntango ekoya mokolo wana, ekosalema ete bakonzi bakokanga minoko na bango; mpo oyo wana eyebisama te epayi na bango bakomona yango, mpe oyo wana bayoka te bakososola yango.",
                "9": "Mpo na mokolo wana, mpo na ntina na ngai Tata akosala mosala moko, oyo ekozala mosala moko monene ya kokamwa na kati na bango; mpe ekozala na kati na bango na bango oyo bakondima yango te, ata soki moto moko asakoli yango epayi na bango.",
                "10": "Kasi tala, bomoi ya mosali na ngai ekozala na loboko na ngai; boye bakozokisa ye te, ata akobebisama elongi na ntina na bango. Nzokande nakobikisa ye, mpo nakolakisa epayi na bango ete bwania na ngai ezali monene koleka mayele mabe ya zabulu.",
                "11": "Boye ekosalema ete moto nyonso oyo akondima te maloba na ngai, oyo nazali Yesu Klisto, oyo Tata akosala ete ye amema epayi na Bayuda-te, mpe ete akopesa ye nguya ete amema yango epayi na Bayuda-te, (ekosalema kutu lokola Mose alobaki) bakokatama mosika uta na kati ya bato na ngai baoyo bazali ya liyokani.",
                "12": "Mpe bato na ngai baoyo bazali montika ya Yakobo bakozala na kati ya Bayuda-te, iyo, na katikati na bango lokola nkosi na kati ya banyama ya zamba, lokola mwana ya nkosi na kati ya bitonga ya mpate, oyo, soki akeyi kati na bango, aniati na nse, mpe apasoli na biteni, mpe moko akoki kobikisa bango te.",
                "13": "Loboko na bango ekotombwama likolo na bayini na bango, mpe banguna na bango nyonso bakokatama mosika.",
                "14": "Iyo, lisuma epayi ya baoyo bazali Bayuda-te longola se soki bayamboli; mpo ekosalema na mokolo wana, elobi Tata, ete nakoboma bampunda na bino uta na kati na yo, mpe nakobebisa makalo na bino;",
                "15": "Mpe nakokata mosika bingumba ya mboka na bino, mpe nakobwaka na nse bisika na bino ya makasi.",
                "16": "Mpe nakokata mosika bondoki na bino uta na mboka na bino, mpe bokozala na banganga nkisi lisusu te;",
                "17": "Bilili biniangwama ya bino nakokata mosika mpe lokola, mpe bilili etelema ya bino uta na kati na bino, mpe bokokumbamela lisusu misala ya maboko na bino te;",
                "18": "Mpe nakopikola bikeko uta na kati bino; bongo nakobebisa bingumba na yo.",
                "19": "Mpe ekosalema ete lokuta nyonso, mpe bokosi, mpe boluli, mpe songisongi, mpe poloso ya banganga, mpe pite nyonso ekosilisama.",
                "20": "Mpo ekosalema, elobi Tata, ete na mokolo wana, nyonso oyo bakoyambola te mpe bakoya epayi na Mwana Molingami na ngai te, bango nde nakokata mosika uta na kati ya bato na ngai, O ndako ya Yisalaele;",
                "21": "Mpe nakosala bobekoli mpe nkanda ya nsomo likolo na bango, kutu lokola likolo ya bapaganu, na lolenge moko lokola bayoka naino te.",
                "22": "Kasi soki bakoyambola mpe bakoyoka maloba na ngai, mpe bayeisi mitema na bango makasi te, nakotia eklezia na ngai na kati bango, mpe bakoya kati na liyokani ya ngai, mpe bakotangama na kati ya montika ya Yakobo, epayi na bango napesi mboka oyo mpo na kosangola libula na bango.",
                "23": "Mpe bakosalisa bato na ngai, montika ya Yakobo, mpe lisusu mingi bato ya ndako ya Yisalaele lokola bakoya, ete bakoka kotonga engumba moko, oyo ekobiangama Yelusaleme ya Sika.",
                "24": "Mpe nde bakosalisa bato na ngai ete bakoka kosangisama na kati, baoyo bapanzami likolo ya etando mobimba ya mboka, kati na Yelusaleme ya Sika.",
                "25": "Mpe na ntango wana nde nguya ya lola ekokita na kati na bango; mpe nakozala na katikati na bango mpe lokola.",
                "26": "Mpe na ntango wana mosala ya Tata mokobanda na mokolo wana, kutu ntango nsango malamu oyo ekoteyama na kati ya montika ya bato oyo. Solo nalobi epayi na bino, na mokolo wana, mosala ya Tata mokobanda na kati ya bato na ngai oyo bapanzamaki; iyo, kutu mabota oyo mabunga, oyo Tata akambaki uta na Yelusaleme.",
                "27": "Iyo, mosala mokobanda na kati ya bapanzami nyonso ya bato na ngai, elongo na Tata mpo na kolengela nzela oyo wapi bakoki koya epayi na ngai, ete bakoka kobelela Tata na nkombo na ngai.",
                "28": "Iyo, mpe na ntango wana nde ekobanda mosala, elongo na Tata na kati ya bikolo nyonso mpo na kolengela nzela oyo wapi bato na ye bakoki kosangisama epayi na bango na mboka ya bosangoli libula na bango.",
                "29": "Mpe bakobima uta na bikolo nyonso; mpe bakobima na lombangu te, soki mpe na kokimaka te, mpo nakozala liboso na bango, elobi Tata, mpe nakozala nsima na bango."
            },
            "22": {
                "1": "Mpe na ntango wana ekosalema oyo wana ekomami: Yemba, O ekomba, yo oyo obotaki te; bukana na koyembaka, mpe ganga makasi, yo oyo oyokaki mpasi ya mwana te; mpo bana ya mwasi oyo azalaki na mwana te bazali mingi koleka bana ya mwasi oyo abala, elobi Nkolo.",
                "2": "Tandola esika ya ema na yo, tika bango basembola ezipami ya ndako na yo; kotika te, yeisa singa na yo molai mpe lendisa makonzi na yo.",
                "3": "Mpo okobima mingi na loboko ya mobali mpe na loboko ya mwasi, mpe nkona na yo ekosangola libula ya baoyo bazali Bayuda-te, mpe bakoyeisa bingumba bitikala mpamba mpo ete bifandisama.",
                "4": "Kobanga te, mpo okoyokisama nsoni te; mpe bakolonga yo mpe te, mpo okosambwisama te; mpo okobosana nsoni ya bolenge na yo, mpe okomikundola te mpamela ya bolenge na yo mpe okomikundola mpamela ya ekomba na yo lisusu te.",
                "5": "Mpo mokeli na yo, mobali na yo, Nkolo ya Bibele ezali nkombo na ye; mpe akobiangama Mosikoli na yo, Mosantu ya Yisalaele—Nzambe ya mokili mobimba.",
                "6": "Mpo Nkolo abiangi yo lokola mwasi oyo asundolama mpe ayokisama mpasi na molimo, mwasi moko ya bolenge, ntango obwakamaki, elobi Nzambe na yo.",
                "7": "Mpo nasundolaki yo mwa ngonga moke, kasi na boboto monene nakosangisa yo.",
                "8": "Na nkele ya moke nabombaki elongi na ngai uta na yo mpo na ntango moke, kasi na bolamu ya libela nakozala na boboto likolo na yo, elobi Nkolo Mosikoli na yo.",
                "9": "Mpo ntango oyo, ezali lokola mai ya Noa mpo na ngai, mpo lokola nalapaki ndai ete mai ya Noa makokende likolo ya mokili lisusu te, boye nalapi ndai ete nakozala na nkanda na yo te.",
                "10": "Mpo bangomba minene ekokende mpe bangomba ya mike ekolongwa, kasi bolamu na ngai ekolongwa uta na yo te, mpe liyokani na ngai ya kimia ekolongolama te, elobi Nkolo, oyo azali na boboto likolo na yo.",
                "11": "O yo moto oyo otungisami, obetami na mopepe makasi, mpe obondisami te! Tala, na kolalisa mabanga na yo na langi ya malonga, mpe nakolalisa moboko na yo na safili.",
                "12": "Mpe nakosala maninisa na yo na agata mpe bikuke na yo na balekete; mpe ndelo na yo nyonso na mabanga ya ntalo.",
                "13": "Mpe bana na yo nyonso bakoteyama na Nkolo; mpe kimia ya bana na yo ekozala monene.",
                "14": "Okotiama na bosembo, okozala mosika uta na bonyokwami mpo okobanga te, mpe mosika uta na nsomo mpo ekoya te penepene na yo.",
                "15": "Tala, na ntembe te bakosangana esika moko mpo na kotelemela yo, kasi na bolingi na ngai te; nyonso oyo bakosangana esika moko mpo na kotelemela yo bakokweya mpo na ntina na yo.",
                "16": "Tala, nakelaki motuli oyo afulaka makala na moto, mpe amemaka esalelo moko mpo na mosala na ye; nakelaki mopanzi biloko mpo na kobebisa.",
                "17": "Ebundeli moko te oyo esalemi mpo na kobundisa yo ekolonga; mpe okokweisa lolemo nyonso oyo ekofinga yo na bosambisi. Oyo ezali libula ya basali ya Nkolo, mpe bosembo na bango ezali na ngai, elobi Nkolo."
            },
            "23": {
                "1": "Mpe sikawa, tala, nalobi epayi na bino, ete bosengeli koluka malamu mpenza makambo oyo. Iyo, napesi epayi na bino motindo moko ete boluka makambo oyo na molende; mpo maloba ya Yisaya ezali minene.",
                "2": "Mpo na ntembe te alobelaki makambo nyonso matali bato na ngai, oyo bazali bato ya ndako ya Yisalaele; boye esengeli mpenza ete alobela Bayuda-te mpe lokola.",
                "3": "Mpe makambo nyonso oyo alobaki ezalaki mpe ekozala, kutu engebene na maloba oyo alobaki.",
                "4": "Boye bosala keba na maloba na ngai; bokoma makambo oyo nalobeli bino; mpe engebene na ntango mpe bolingi ya Tata makokende epayi ya Bayuda-te.",
                "5": "Mpe moto nyonso oyo akoyoka maloba na ngai mpe ayamboli mpe abatisami, se ye moko wana akobikisama. Boluka malamu mpenza baprofeta, mpo ezali na mingi baoyo batatoli makambo oyo.",
                "6": "Mpe sikawa esalemaki ete ntango Yesu alobaki maloba oyo alobelaki bango lisusu, nsima ya kolimbolaka makomi nyonso epayi na bango oyo bazwaki, alobaki epayi na bango: Tala, nalingi bokoma makomi mosusu, oyo bozali na yango te.",
                "7": "Mpe esalemaki ete alobaki epayi ya Nefi: Mema lisolo ya makomi oyo obombaki.",
                "8": "Mpe ntango Nefi amemaki masolo ya makomi, mpe atiaki yango liboso na ye, abwakaki miso na ye likolo na yango mpe alobaki:",
                "9": "Solo nalobi epayi na yo, natindaki mosali na ngai Samwele, Molamani, ete asengeli kotatola epayi ya bato oyo, ete na mokolo oyo Tata akokembela nkombo na ye na nzela na ngai ete ezalaki na basantu mingi oyo bakosekwa uta na bakufi, mpe bakomonana epayi ya mingi, mpe bakosalela bango. Mpe alobaki epayi na bango: Ezalaki boye te?",
                "10": "Mpe bayekoli na ye bayanolaki ye kolobaka: Iyo, Nkolo, Samwele asakolaki engebene na maloba na yo, mpe nyonso ekokisamaki.",
                "11": "Mpe Yesu alobaki epayi na bango: Ezali boni ete bokomaki likambo oyo te, ete basantu mingi basekwaki, bamonanaki epayi ya mingi, mpe basalelaki bango?",
                "12": "Mpe esalemaki ete Nefi amikundolaki ete likambo oyo ekomamaki te.",
                "13": "Mpe esalemaki ete Yesu atindaki ete esengeli kokomama; boye ekomamaki mpenza lokola atindaki.",
                "14": "Mpe sikawa esalemaki ete Yesu alimbolaki makomi nyonso na mobimba, oyo bakomaki, atindaki bango ete bateya makambo oyo alimbolaki epayi na bango."
            },
            "24": {
                "1": "Mpe esalemaki ete atindaki bango ete bakoma maloba oyo Tata apesaki epayi ya Malaki, oyo asengelaki koyebisa bango. Mpe esalemaki ete ntango esilaki kokomama alimbolaki yango. Mpe oyo ezali maloba oyo ayebisaki epayi na bango, kolobaka: Boye elobaki Tata epayi ya Malaki—Tala, nakotinda ntoma na ngai, mpe akolengela nzela liboso na ngai, mpe Nkolo oyo bozali koluka akoya na mbalakaka na tempelo na ye, kutu ntoma ya liyokani, oyo bosepeli mingi na ye, tala, akoya, elobi Nkolo na Bibele.",
                "2": "Kasi nani akoki kotikala na mokolo ya boyei na ye, mpe nani akotelema ntango akomonana? Mpo azali lokola moto ya mopetoli ya ebende, mpe lokola sabuni ya mosukoli bilamba.",
                "3": "Mpe akofanda lokola mopetoli ya ebende mpe molongoli ya mbindo na mpauni; mpe akopetola bana mibali ya Lewi mpe akosukola bango lokola wolo mpe mpauni, ete bakoka kobonzela Nkolo libonza ya bosembo.",
                "4": "Na ntango wana libonza ya Yuda mpe ya Yelusaleme ekosepelisa Nkolo, lokola na mikolo ya kala, mpe lokola na mibu oyo eleka.",
                "5": "Mpe nakoya penepene na bino mpo na bosambisi; mpe nakozala nzeneneke mpo na kotelemela bandoki mpe bato ya ekobo, mpe baoyo balapaka ndai ya lokuta, mpe baye baniokolaka basali mpo na lifuta na bango, mokufeli mobali mpe baoyo bitike ya tata, mpe baoyo babalukaka mokongo na mopaya, mpe babangaka ngai te, elobi Nkolo na Bibele.",
                "6": "Mpo nazali Nkolo, nabongwani te; boye bino bana mibali ya Yakobo bozikisami te.",
                "7": "Kutu uta na mikolo ya batata na bino bokendaki mosika uta na makuli na ngai, mpe bobatelaki yango te. Bozonga epayi na ngai mpe nakozonga epayi na bino, elobi Nkolo na Bibele. Kasi bolobi: Na nzela kani ekozonga biso?",
                "8": "Ekoyongola moto Nzambe? Nzokande boyongoli ngai. Kasi bolobi: Lolenge boni eyongoli biso yo? Na biteni moko kati na zomi mpe na mabonza.",
                "9": "Bolakelami mabe na bolakeli moko, mpo boyongoli ngai, kutu ekolo oyo mobimba.",
                "10": "Bomema biteni moko kati na zomi na bino nyonso kati na ebombelo, ete bilei ekoka kozala na ndako na ngai; mpe bomeka ngai sikawa na lolenge oyo, elobi Nkolo na Bibele, soki nakofungolela bino maninisa ya lola te, mpe nakosopela bino lipamboli ete esika ya kobomba yango ekozala te.",
                "11": "Mpe nakopamela modundi mpo na ntina na bino, mpe akobebisa mbuma ya mabele na bino te; mpe vinyo na bino ekobwaka mbuma te liboso ya ntango ya bokomeli kati na bilanga na bino, elobi Nkolo na Bibele.",
                "12": "Bikolo nyonso bikobianga bino bapambolami, mpo bokozala mboka moko ya elengi, elobi Nkolo na Bibele.",
                "13": "Maloba na bino ezali makasi na ngai, elobi Nkolo. Kasi bolobi: Nini tolobi ya mabe na yo?",
                "14": "Bolobi: Ezali mpamba kosalela Nzambe, mpe litomba nini ezwaki biso ete tobatelaki makuli na ye mpe ete totambolaki na kolela liboso ya Nkolo na Bibele?",
                "15": "Mpe sikawa tobiangi bato ya lolendo bato ya esengo; iyo, bango oyo basalaka nkuna nde bazali kofuluka; iyo, bango oyo bamekaka Nzambe bango nde kutu babikisami.",
                "16": "Na ntango wana bango oyo babangaki Nkolo balobaki mbala na mbala moko na mosusu, mpe Nkolo atiaki bokebi mpe ayokaki; Mpe buku ya bokundoli ekomamaki liboso na ye mpo na bango oyo babangaki Nkolo, mpe bakanisaki nkombo na ye.",
                "17": "Mpe bakozala na ngai, elobi Nkolo na Bibele, na mokolo wana ntango nakosangisa mpauni na ngai; nakobatela bango lokola moto abatelaka mwana mobali na ye moko oyo asalelaka ye.",
                "18": "Na ntango wana nde bokozonga mpe bokososola kati na moto ya sembo mpe moto ya nkuna, kati na ye oyo asalelaka Nzambe mpe ye oyo asalelaka ye te."
            },
            "25": {
                "1": "Mpo tala, mokolo ekoya oyo ekozika lokola fulu; mpe bato nyonso ya lolendo, iyo, mpe baoyo basalaka na nkuna, bakozala lokola matiti; mpe mokolo oyo ekoya ekozikisa bango mpenza, elobi Nkolo na Bibele, ete ekotikela bango ezala mosisa soki mpe etape moko te.",
                "2": "Kasi epayi na bino baye bokobanga nkombo na ngai, Mwana ya Bosembo akobima na bobikisi ya bokono na mapapu na ye; mpe bokokende liboso na ye mpo bokokola lokola bana ya ngombe kati na ndako ya bibwele.",
                "3": "Mpe bokoniata bato ya nkuna na nse; mpo bakozala mputulu na nse ya makolo na bino na mokolo wapi nakosala eye, elobi Nkolo na Bibele.",
                "4": "Bomikundola mobeko ya Mose, mosali na ngai, oyo natindaki epayi na ye na Holebe mpo na Yisalaele mobimba, elongo na meko mpe masambisi.",
                "5": "Tala, nakotindela bino profeta Eliya liboso ya boyei ya mokolo monene mpe ya nsomo ya Nkolo;",
                "6": "Mpe akobalola mitema ya batata epayi ya bana mpe mitema ya bana epayi ya batata na bango, mbele naya mpe nabeta mabele na bolakeli mabe."
            },
            "26": {
                "1": "Mpe sikawa esalemaki ete ntango Yesu ayebisaki makambo oyo alimbolaki yango epayi ya ebele ya bato; mpe alimbolaki makambo nyonso epayi na bango, makambo minene mpe make lokola.",
                "2": "Mpe alobaki: Makomi oyo, oyo bozali na yango te, Tata atindi ete napesa epayi na bino; mpo ezali bwania epayi na ngai ete mapesama epayi na bankola ekoya nsima.",
                "3": "Mpe alimbolaki makambo nyonso, kutu uta na ebandeli kino na ntango oyo akoya kati na nkembo na ye—iyo, kutu makambo nyonso oyo ekoya likolo ya etando ya mabele mobimba, kutu kino ekoniangwama biloko na moto makasi, mpe mabele makolingama esika moko lokola mokanda oyo elingami, bongo lola mpe mabele ekoleka;",
                "4": "Mpe kutu kino na mokolo monene mpe ya nsuka, ntango bato nyonso bakotelema liboso ya Nzambe, mpe mabota nyonso, bikolo nyonso, minoko nyonso, ete basambisama mpo na misala na bango, soki ezali malamu to mabe—",
                "5": "Soki ezali malamu, mpo na bosekwi ya bomoi ya libela; kasi soki ezali mabe, mpo na bosekwi ya bokweisami; oyo kozalaka nzela oyo ekutanaka te, moko na ngambo moko mpe mosusu na ngambo mosusu, engebene na boboto, mpe boyengebene, mpe bosantu boye ezali na Klisto, oyo azalaki liboso ete mokili ebanda.",
                "6": "Mpe sikawa ekoki kokomama kati na buku oyo te ata eteni ya monkama ya makambo oyo Yesu ateyaki mpenza bato;",
                "7": "Kasi tala, bapalaki ya Nefi ezali na eteni eleki mingi koleka ya makambo oyo ateyaki bato.",
                "8": "Mpe makambo oyo nakomaki, oyo ezali eteni eleki moke ya makambo oyo ateyaki bato; mpe nakomaki yango na ntina ete makoka komemama lisusu epayi ya bato oyo, uta na Bayuda-te, engebene na maloba oyo Yesu alobaki.",
                "9": "Mpe ntango bakozwa makomi oyo, oyo elongobani ete bazwa yambo, mpo na komeka bondimi na bango, mpe soki ekozala bongo ete bandimi makambo oyo bongo nde ekomonisama makambo maleki minene epayi na bango.",
                "10": "Mpe soki ezali ete bandimi makambo oyo te, nde makambo oyo maleki minene makobotolama uta na bango, mpo na bokweisami na bango.",
                "11": "Tala, nazalaki mpembeni na kokoma yango, nyonso oyo ekomamaki likolo ya bapalaki ya Nefi, kasi Nkolo apekisaki yango kolobaka: Nakomeka bondimi ya bato na ngai.",
                "12": "Boye ngai, Mormon, nakomi makambo oyo natindamaki na Nkolo. Mpe sikawa ngai, Mormon natie nsuka na maloba na ngai, mpe nabandi kokoma makambo oyo natindamaki.",
                "13": "Boye, nalingi ete bomona ete na ntembe te Nkolo ateyaki bato, mpo na ntaka ya mikolo misato; mpe nsima ya komilakisa epayi na bango, akataki lipa biteni na biteni, mpe apambolaki yango, mpe apesaki yango epayi na bango.",
                "14": "Mpe esalemaki ete ateyaki mpe asalelaki bana ya ebele ya bato oyo balobami, mpe afungolaki lolemo na bango, mpe balobaki epayi ya batata na bango makambo minene mpe ya kokamwa, kutu monene koleka oyo abimisaki epayi ya bato, mpe afungolaki lolemo na bango ete bakokaki koloba.",
                "15": "Mpe esalemaki ete esilaki Yesu kobuta na lola—mbala ya mibale oyo amilakisaki epayi na bango, mpe akendaki epayi na Tata, nsima ya kobikisa bakoni na bango nyonso, mpe batengoli na bango, mpe nsima ya kofungola miso ya bato bakufa miso mpe ya kozipola matoyi ya bato bakufa matoyi, mpe kutu kobikisa bokono ya ndenge nyonso, mpe kosekwisa moto moko uta na bakufi, mpe alakisaki nguya na ye epayi na bango, mpe abutaki epayi na Tata—",
                "16": "Tala, esalemaki ete na mokolo ya nsima, oyo ebele ya bato basanganaki bango moko elongo, bamonaki mpe bayokaki lokola bana oyo, iyo, kutu bana babotami sika kofungola minoko na bango mpe balobaki makambo ya kokamwa; mpe makambo oyo balobaki mapekisamaki ete moto akoma yango.",
                "17": "Mpe esalemaki ete bayekoli oyo yesu aponaki babandaki mbala na mbala kobatisa mpe koteya mingi lokola bayaki epayi na bango; mpe mingi lokola babatisamaki na nkombo ya Yesu batondisamaki na Molimo Mosantu.",
                "18": "Mpe mingi kati na bango bamonaki mpe bayokaki makambo makoki kolobama te, oyo mazangi ndingisa mpo na kokoma.",
                "19": "Mpe bateyaki, mpe basalisanaki; mpe bazalaki na biloko nyonso na lisanga na kati na bango, moto na moto kosalaka na boyengebene, moko na mosusu.",
                "20": "Mpe esalemaki ete basalaki makambo nyonso kutu lokola Yesu atindaki bango.",
                "21": "Mpe bango oyo babatisamaki na nkombo ya Yesu babiangamaki eklezia ya Klisto."
            },
            "27": {
                "1": "Mpe esalemaki ete wana ezalaki bayekoli ya Yesu kokendaka mibembo mpe bazalaki koteyaka makambo bamonaki mpe bayokaki, mpe kobatisaka bato na nkombo ya Yesu, esalemaki ete bayekoli basanganaki mpe basalaki bomoko kati na losambo mpe bokili ya makasi.",
                "2": "Mpe Yesu amimonisaki lisusu epayi na bango, mpo bazalaki kosambela Tata na nkombo na ye; mpe Yesu ayaki mpe atelemaki na katikati na bango, mpe alobaki epayi na bango: Nini bolingi ete napesa bino?",
                "3": "Mpe bango balobaki epayi na ye: Nkolo, tolingi ete oyebisa biso na nkombo nini tokobianga eklezia oyo; mpo boswani ezali na kati ya bato mpo na oyo etali likambo oyo.",
                "4": "Mpe Nkolo alobaki epayi na bango: Solo, solo, nalobi epayi na bino, mpo na nini ezali bato koyima-yima mpe koswana na ntina ya likambo oyo?",
                "5": "Etangaki bango makomi te, oyo malobi ete bosengeli kokamata likolo na bino nkombo ya Klisto, oyo ezali nkombo na ngai? Mpo na nkombo oyo bokobiangama na mokolo ya nsuka;",
                "6": "Mpe moto nyonso oyo akokamata likolo na ye nkombo na ngai, mpe akotia molende kino na nsuka, se ye moko wana akobikisama na mokolo ya nsuka.",
                "7": "Boye, nyonso oyo bokosala, bokosala yango na nkombo na ngai; boye bokobianga eklezia na nkombo na ngai; mpe bokobelela Tata na nkombo na ngai ete apambola eklezia mpo na ntina na ngai.",
                "8": "Mpe lolenge boni ekoki yango kozala eklezia na ngai longola se soki ebiangami na nkombo na ngai? Mpo soki eklezia moko ebiangami na nkombo ya Mose, nde ezali eklezia ya Mose; to soki ezali na nkombo ya moto moko, nde ezali eklezia ya moto moko; kasi soki ebiangami na nkombo na ngai nde ezali eklezia na ngai, soki ezali bongo ete etongami likolo ya nsango malamu na ngai.",
                "9": "Solo nalobi epayi na bino, ete botongami likolo ya nsango malamu na ngai; boye bokobianga biloko nyonso bobiangaka, na nkombo na ngai; boye soki bobeleli Tata, mpo na eklezia, soki ezali na nkombo na ngai, Tata akoyoka bino;",
                "10": "Mpe soki ezali bongo ete eklezia etongami likolo ya nsango malamu na ngai Tata akolakisa misala na ye kati na yango.",
                "11": "Kasi soki etongami likolo ya nsango malamu na ngai te, mpe etongami likolo ya misala ya bato, soki te likolo ya misala ya zabulu, solo nalobi epayi na bino bakosepela na misala na bango se mpo na eleko moko, mpe nsuka ekoya moke moke, mpe bakokatama na nse mpe bakobwakama kati na moto, uta wapi nzela ya kozonga ezali te.",
                "12": "Mpo misala na bango mikolanda bango, mpo ezali na ntina ya misala na bango ete bakitisami na nse; boye bomikundola makambo oyo nayebisi bino.",
                "13": "Tala napesaki epayi na bino nsango malamu na ngai, mpe oyo ezali nsango malamu oyo napesaki epayi na bino—ete nayaki kati na mokili mpo na kosala bolingi ya Tata na ngai, mpo Tata na ngai atindaki ngai.",
                "14": "Mpe Tata na ngai atindaki ngai ete nakoka kotombwama likolo ya ekulusu; mpe esili ngai kotombwama likolo ya ekulusu, ete nakoka kobenda bato nyonso epayi na ngai, ete lokola natombwamaki na bato kutu boye bato batombwama na Tata, mpo na kotelema liboso na ngai, mpo na kosambisama na misala na bango, soki ezali malamu to soki ezali mabe—",
                "15": "Mpe mpo na ntina oyo natombwamaki; boye, engebene na nguya ya Tata nakobenda bato nyonso epayi na ngai, ete bakoka kosambisama engebene na misala na bango.",
                "16": "Mpe ekosalema, ete moto nyonso oyo ayamboli mpe abatisami na nkombo na ngai akotondisama na Molimo; mpe soki atii molende kino na nsuka, tala, ye nakotala lokola moto azangi elindo liboso ya Tata na ngai na mokolo nakotelema mpo na kosambisa mokili.",
                "17": "Mpe ye oyo akotia molende kino na nsuka te, se ye moko wana akokitisama na nse mpe akobwakama kati na moto, uta na esika oyo wapi bakoki kozonga lisusu te, na ntina ya boyengebene ya Tata.",
                "18": "Mpe oyo ezali liloba oyo apesaki epayi na bana ya bato. Mpe mpo na ntina oyo akokisi maloba oyo apesaki, mpe akosaka te, kasi akokisaka maloba na ye nyonso.",
                "19": "Mpe eloko moko te ya mbindo ekoki kokota kati na bokonzi ya lola; boye eloko moko te ekotaka na bopemi na ye longola se soki ezali bango oyo basukolaki bilamba na bango kati na makila na ngai, na ntina ya bondimi na bango, mpe boyamboli ya masumu na bango nyonso, mpe bosembo na bango kino na nsuka.",
                "20": "Sikawa oyo ezali motindo yango: Boyambola, bino nyonso nsuka ya mabele, mpe boya epayi na ngai, mpe bobatisama na nkombo na ngai, ete bokoka kosantisama na kozwaka Molimo Mosantu, ete bokoka kotelema na kozangaka mbindo liboso na ngai na mokolo ya nsuka.",
                "21": "Solo, solo, nalobi epayi na bino, oyo ezali nsango malamu na ngai; mpe boyebi makambo oyo bosengeli kosala kati na eklezia na ngai; mpo misala oyo bomoni ngai kosala yango wana nde bokosala mpe lokola; mpo oyo wana bomoni ngai kosala yango wana nde bokosala lokola;",
                "22": "Boye, soki bosali makambo oyo bopambolami, mpo bokotombwama na mokolo ya nsuka.",
                "23": "Bokoma makambo oyo bomoni mpe boyoki, longola se soki ezali oyo wana mapekisami.",
                "24": "Bokoma misala ya bato oyo, oyo bakosala, kutu lokola ekomamaki, mpo na ntina ya oyo esalemaki.",
                "25": "Mpo tala, uta na buku oyo ekomami, mpe oyo ekokomama, bato oyo bakosambisama; mpo engebene na yango misala na bango mikoyebana epayi ya bato.",
                "26": "Mpe tala, makambo nyonso ekomami na Tata; boye uta na buku oyo ekokomama mokili ekosambisama.",
                "27": "Mpe boyeba ete bokozala basambisi ya bato oyo, engebene na bosambisi boye nakopesa epayi na bino, oyo ezali bosambisi ya alima. Boye, lolenge kani ya bato bosengeli kozala? Solo nalobi epayi na bino, kutu lokola nazali.",
                "28": "Mpe sikawa nakeyi epayi na Tata. Mpe solo nalobi epayi na bino, biloko nyonso kani bokosenga Tata na nkombo na ngai, ekopesama epayi na bino.",
                "29": "Boye, bosenga, mpe bokozwa; bobeta, mpe bakofungolela bino; mpo ye oyo akosenga, akozwa; mpe epayi na ye oyo akobeta, ekofungolama.",
                "30": "Mpe sikawa, tala, bosepeli na ngai ezali monene, kutu kino na litondi, na ntina na bino, mpe lisusu na ntina ya nkola oyo; iyo, mpe kutu Tata asepeli, lokola banjelu basantu nyonso, na ntina na bino mpe nkola oyo, mpo moko te kati na bango abungi.",
                "31": "Tala, nalingi ete bososola; mpo nalingi koloba bango oyo bazali sikawa na bomoi na nkola oyo; mpe moko te na bango abungi; mpe na bango nazali na litondi ya bosepeli.",
                "32": "Kasi tala, epesi ngai mawa na ntina ya nkola ya minei uta na nkola oyo, mpo bamemami bakangemi mosika na ye kutu lokola ezalaki mwana mobali ya ebomi; mpo bakoteka ngai mpo na mpauni mpe wolo, mpe mpo na oyo mpomboli ebebisaka mpe bayibi bakoki kokota mpe koyiba. Mpe na mokolo wana nakobimela bango, kutu nakobalolaka misala na bango moko likolo ya mitu na bango.",
                "33": "Mpe esalemaki ete ntango Yesu asilisaki maloba oyo, alobaki epayi na bayekoli na ye: Bokota na ekuke ya moke; mpo moke ezali ekuke, mpe nkaka ezali nzela oyo ekambaka na bomoi, mpe moke ezali bango oyo bakozwa yango; kasi monene ezali ekuke, mpe ya etando ezali nzela oyo ekambaka na liwa, mpe mingi ezali bango oyo bakendeke kuna, kino butu ekomi, wapi moto moko akoki kosala te."
            },
            "28": {
                "1": "Mpe esalemaki ete ntango esilaki Yesu koloba maloba oyo, alobaki epayi na bayekoli na ye, moko na moko, kolobaka epayi na bango: Eloko nini oyo bozali na yango mposa uta na ngai, nsima ete nakende epayi na Tata?",
                "2": "Mpe nyonso balobaki, longola se Misato, kolobaka: Tozali na mposa ete wana ekosila biso kozala na bomoi mpo na mibu ya moto, ete, mosala na biso, oyo wapi obiangi biso, mokoka kokoma na nsuka, ete tokoka noki koya epayi na yo kati na bokonzi na yo.",
                "3": "Mpe alobaki epayi na bango: Bopambolami mpo bozali na mposa ya likambo oyo uta na ngai; boye, nsima ete bokoma na mibu ntuku sambo na mibale bokoya epayi na ngai kati na bokonzi na ngai; mpe elongo na ngai bokozwa bopemi.",
                "4": "Mpe ntango esilaki ye koloba na bango, abalukaki epayi na Misato, mpe alobaki epayi na bango: Eloko nini bolingi ete nasala mpo na bino, ntango ekokende ngai epayi na Tata?",
                "5": "Mpe bayokaki mawa na mitema na bango, mpo bakokaki te kolobela ye eloko oyo bazalaki na yango mposa.",
                "6": "Mpe alobaki epayi na bango: Tala, nayebi makanisi na bino; mpe bozali na mposa ya eloko oyo Yoane, molingami na ngai, oyo azalaki elongo na ngai kati na mosala na ngai, liboso ete natombwama likolo na Bayuda, azalaki na yango mposa uta na ngai.",
                "7": "Boye, bopambolami koleka, mpo bino bokomeka soki moke te liwa; kasi bokozala na bomoi mpo na komona misala ya Tata epayi na bana ya bato, kutu kino makambo nyonso makokokisama, engebene na bolingi ya Tata, ntango nakoya kati na nkembo na ngai elongo na banguya ya lola.",
                "8": "Mpe bokoyeba soki moke te bolozi ya liwa, kasi ntango nakoya kati na nkembo na ngai, bokobongolama na bofini ya liso, uta na bokufi na bozangi kufa, mpe na ntango wana bokopambolama kati na bokonzi ya Tata na ngai.",
                "9": "Mpe lisusu, bokozala na bolozi te wana ezali bino na mosuni, mawa mpe te longola se soki ezali mpo na masumu ya mokili; mpe nyonso oyo nakosala na ntina ya likambo oyo bozali na yango mposa uta na ngai, mpo bozali na mposa ete bomema milimo ya bato epayi na ngai, wana ekowumela mokili.",
                "10": "Mpe mpo na ntina oyo bokozala na litondi ya bosepeli mingi; mpe bokofanda na bokonzi ya Tata na ngai; iyo, bosepeli na bino ekotondisama, kutu lokola Tata apesi ngai litondi ya bosepeli; mpe bokozala kutu lokola nazali, mpe nazali kutu lokola Tata, mpe Tata mpe ngai tozali moko.",
                "11": "Mpe Molimo Mosantu atatolaka mpo na ntina ya Tata mpe ngai; mpe Tata apesaka Molimo Mosantu epayi na bana ya bato, na ntina na ngai.",
                "12": "Mpe esalemaki ete esilaki Yesu koloba maloba oyo, asimbaki moko na moko na bango na mosapi na ye, longola se Misato baye basengelaki kotikala, mpe nsima akendaki.",
                "13": "Mpe tala, lola efungwamaki, mpe bakamatamaki likolo na lola, mpe bamonaki mpe bayokaki makambo oyo makoki kolobama te.",
                "14": "Mpe epekisamaki koloba epayi na bango; mpe bapesamaki nguya te ete bakoka koloba makambo oyo bamonaki mpe bayokaki;",
                "15": "Mpe ezala ete bazalaki na nzoto soki te libanda ya nzoto, bakokaki te koyeba; mpo emonanaki epayi na bango lokola bobongolami na bango, ete babongwamaki uta na nzoto ya mosuni kati na ezalela ya bozangi kufa, ete bakokaki komona makambo ya Nzambe.",
                "16": "Kasi esalemaki ete basalaki likolo ya etando ya mabele; nzokande basalaki te mpo na oyo etali makambo oyo bamonaki mpe bayokaki, engebene na motindo mopesamaki na bango na lola.",
                "17": "Mpe sikawa, soki bazalaki bato ya kufa soki te bazanga kufa, uta na mokolo ya bobongolami na bango, nayebi te;",
                "18": "Kasi oyo mingi nayebi, engebene na lisolo ya makomi oyo epesami—bakendaki epayi na etando ya mboka, basalelaki bato nyonso, kosanganisaka bato na eklezia mingi lokola bandimaki mateya na bango; kobatisaka bango, mpe mingi lokola babatisamaki, bazwaki Molimo Mosantu.",
                "19": "Mpe babwakamaki kati na boloko na bato oyo bazalaki ya eklezia te. Kasi bandako ya boloko ekokaki kokanga bango te, mpo epasukaki na biteni mibale.",
                "20": "Mpe babwakamaki kati na mabele; kasi babetaki mabele na liloba ya Nzambe, na lolenge ete na nguya na ye babikisamaki uta na bozindo ya mabele; mpe boye bakokaki te kotimola mabulu ya bozindo oyo makoki mpo na kokanga bango.",
                "21": "Mpe mbala misato babwakamaki na litumu ya moto, mpe bazwaki mpasi te.",
                "22": "Mpe mbala mibale babwakamaki kati na libulu ya banyama ya zamba, mpe tala basakanaki elongo na banyama lokola mwana moke elongo na mwana ya mpate oyo azali komelaka mabele; mpe bazwaki mpasi te.",
                "23": "Mpe esalemaki ete bakendaki na kati ya bato nyonso ya Nefi, mpe bateyaki nsango malamu ya Klisto epayi ya bato nyonso likolo ya etando ya mboka; mpe babongwanaki epayi ya Nkolo, mpe basanganaki na eklezia ya Klisto; mpe boye bato ya nkola wana bapambolamaki, engebene na liloba ya Yesu.",
                "24": "Mpe sikawa, ngai, Mormon, natie nsuka mpo na kolobaka na ntina ya makambo oyo mpo na ntango moko.",
                "25": "Tala, nazalaki mpembeni na kokoma nkombo na bango oyo bakomeka liwa te, kasi Nkolo apekisaki; boye nakomi yango te, mpo ebombami uta na mokili.",
                "26": "Kasi tala, ngai namoni bango, mpe basaleli ngai.",
                "27": "Mpe tala, bakozala na kati ya baoyo bazali Bayuda-te, kasi Bayuda-te bakoyeba bango te.",
                "28": "Bakozala mpe lokola na kati ya Bayuda, kasi Bayuda bakoyeba bango te.",
                "29": "Mpe ekosalema, ntango Nkolo akomona ete elongobani na bwania na ye ete basala epayi ya mabota mapanzama ya Yisalaele, mpe bikolo nyonso, mabota nyonso, minoko nyonso mpe bato nyonso, mpe bakomema uta na bango milimo mingi epayi na Yesu, ete mposa na bango ekokisama, mpe lisusu na ntina ya nguya ya bondimisi ya Nzambe oyo ezali kati na bango.",
                "30": "Mpe bazali lokola banjelu ya Nzambe, mpe soki basambeli Tata na nkombo ya Yesu, bakoki komilakisa epayi ya moto nyonso lokola ekomona bango malamu.",
                "31": "Boye, misala minene mpe ya kokamwa mikosalema na bango, liboso ya mokolo monene mpe oyo ezali koya ntango bato nyonso basengeli na ntembe te kotelema liboso ya kiti ya bosambisi ya Klisto;",
                "32": "Iyo, kutu na kati ya baoyo bazali Bayuda-te, mosala monene mpe ya kokamwa ekosalema na bango, liboso ya mokolo wana ya bosambisi.",
                "33": "Mpe soki bozalaka na makomi nyonso oyo ezali kopesa lisolo ya misala nyonso ya kokamwa ya Klisto, bolingaki koyeba, engebene na maloba ya Klisto, ete makambo oyo esengeli koya na ntembe te.",
                "34": "Mpe lisuma ezala epayi na ye oyo akoyoka maloba ya Yesu te, mpe lisusu bango oyo aponaki mpe atindaki na kati na bango; mpo moto nyonso oyo akoyamba te maloba ya Yesu mpe maloba na bango oyo atindaki ayambi ye te; mpe boye akoyamba bango te na mokolo ya nsuka.",
                "35": "Mpe elingaki kozala malamu koleka mpo na bango soki babotamaka te. Mpo ebanzi bino ete bokoki kokima boyengebene ya Nzambe oyo atukami, oyo aniatami na nse ya makolo ya bato, ete lobiko ekoka koya na nzela wana?",
                "36": "Mpe sikawa tala, lokola nalobaki mpo na oyo etali bango oyo Nkolo aponi, iyo, kutu Misato oyo bakamatamaki kati na lola, ete nayebaki te soki bapetolamaki uta na bokufi na bozangi kufa—",
                "37": "Kasi tala, uta nakomaki, natunaki na Nkolo, mpe asali emonisama epayi na ngai ete esengeli mpenza mbongwana esalema likolo ya nzoto na bango, to soki bongo te basengelaki komeka liwa;",
                "38": "Boye, mpo ete bakoka te komeka liwa, mbongwana esalemaki likolo ya nzoto na bango, ete bakoka te koyoka mpasi ya bolozi to mawa, longola se soki ezali mpo na masumu ya mokili.",
                "39": "Sikawa mbongwana oyo ekokani te na oyo ekosalema na mokolo ya nsuka; kasi ezalaki na mbongwana moko oyo esalemaki kati na bango, na lolenge ete Satana akokaki te kozala na nguya likolo na bango, ete akokaki kosenginia bango te; mpe basantisamaki na mosuni, ete bakomaki basantu, mpe ete nguya ya mokili ekoki te kosimba bango.",
                "40": "Mpe na ezalela oyo basengelaki kotikala kino na mokolo Klisto akoya kosambisa; mpe na mokolo wana, basengelaki kozwa mbongwana monene koleka, mpe koyambama kati na bokonzi ya Tata mpo na kobima lisusu te, kasi kofanda elongo na Nzambe seko kati na balola."
            },
            "29": {
                "1": "Mpe sikawa tala, nalobi epayi na bino ete, ntango Nkolo akomona ete elongobani na bwania na ye ete maloba oyo ekoya epayi na baoyo bazali Bayuda-te, engebene na liloba na ye, na ntango wana nde bokoyeba ete liyokani oyo Tata asalaki elongo na bana ya Yisalaele, oyo etali bozongisi na mboka ya bosangoli libula, esili kobanda kokokisama.",
                "2": "Mpe bokoki koyeba ete maloba ya Nkolo oyo elobamaki na baprofeta basantu, nde nyonso makokokisama; mpe bosengeli te koloba ete Nkolo azelisi boyei na ye epayi ya bana ya Yisalaele.",
                "3": "Mpe bosengeli te kokanisa na mitema na bino ete maloba oyo elobamaki ezali mpamba, mpo tala, Nkolo akomikundola liyokani na ye oyo asalaki na bato na ye ya ndako ya Yisalaele.",
                "4": "Mpe ntango bokomona maloba oyo kokokisama na kati na bino, na ntango wana nde bosengeli lisusu te koboya misala ya Nkolo, mpo mompanga ya boyengebene na ye ezali na loboko na ye ya mobali; mpe tala, na mokolo ya nsuka, soki boboyi misala na ye, akosala ete kala mingi te mokanga bino.",
                "5": "Lisuma epayi na ye oyo aboyaka misala ya Nkolo; iyo, lisuma epayi na ye oyo akowangana Klisto mpe misala na ye!",
                "6": "Iyo, lisuma epayi na ye oyo akowangana bimoniseli ya Nkolo, mpe oyo akoloba ete Nkolo asalaka lisusu na emoniseli te, to na masakoli, to na makabo, to na minoko, to na bobikisi na bokono, to na nguya ya Molimo Mosantu mpe te.",
                "7": "Iyo, mpe lisuma epayi na ye oyo akoloba na mokolo wana, mpo na kozwa matabisi, ete likamwisi esalemi na Yesu Klisto ekoki kozala lisusu te; mpo ye oyo asali oyo akokoma lokola mwana mobali ya ebomi, mpo na nani boboto ezalaki te, engebene na liloba ya Klisto!",
                "8": "Iyo, mpe bosengeli lisusu te kotiola, soki te koboya, to koseke Bayuda, to montika ya ndako ya Yisalaele; mpo tala, Nkolo amikundoli liyokani na ye na bango, mpe akosala epayi na bango engebene na oyo alapaki.",
                "9": "Boye, bosengeli te kobanza ete bokoki kobalola loboko ya mobali ya Nkolo epayi na loboko oyo ya mwasi, ete akoki te kosala bosambisi mpo na bokokisami ya liyokani oyo asalaki na ndako ya Yisalaele."
            },
            "30": {
                "1": "Boyoka, O bino baoyo bozali Bayuda-te, mpe boyoka maloba ya Yesu Klisto, Mwana ya Nzambe na bomoi, oyo atindi ngai ete naloba mpo na oyo etali bino; mpo, tala, atindi ngai ete nasengeli kokoma, kolobaka:",
                "2": "Bobaluka, bino Bayuda-te nyonso, uta na nzela ya nkuna na bino, mpe boyambola uta na misala mabe na bino, uta na lokuta mpe bokosi na bino, mpe uta na pite na bino, mpe uta na bonsomo ya nkuku na bino, mpe sambo na bino ya bikeko, mpe uta na bobomi na bino, mpe poloso ya banganga ya bino, mpe kolula na bino, mpe songisongi na bino, mpe uta na nkuna mpe bonsomo nyonso ya bino; mpe boya epayi na ngai, mpe bobatisama na nkombo na ngai, ete bokoka kozwa bolimbisi ya masumu na bino, mpe botondisama na Molimo Mosantu, ete botangama elongo na bato na ngai oyo bazali bato ya ndako ya Yisalaele."
            }
        }
    },
    "4-ne": {
        "meta": {
            "slug": "4-ne",
            "name": "Nefi ya Minei",
            "chapterWord": "Mokapo"
        },
        "chapters": {
            "1": {
                "intro": "Moko lisolo ya bato ya Nefi, engebene na lisolo ya makomi na ye.",
                "1": "Mpe esalemaki ete mobu ya ntuku misato na minei elekaki, mpe lisusu ya ntuku misato na mitano, mpe tala bayekoli ya Yesu basalaki eklezia moko ya Klisto kati na bamboka nyonso nzinganzinga mpembeni. Mpe mingi lokola bayaki epayi na bango, mpe solo bayambolaki masumu na bango, babatisamaki na nkombo ya Yesu; mpe bazwaki Molimo Mosantu.",
                "2": "Mpe esalemaki ete na mobu ya ntuku misato na motoba, bato babongwanaki nyonso epayi ya Nkolo, likolo ya etando nyonso ya mboka, nyonso Banefi mpe Balamani mpe lokola, mpe boweli mpe boswani ezalaki te na kati na bango, mpe moto na moto asalaki na boyengebene moko na mosusu.",
                "3": "Mpe bazalaka na biloko nyonso na lisanga na kati na bango; boye ezalaki na mozwi mpe mobola te, moumbu mpe monsomi, kasi bakomisamaki nyonso nsomi, mpe bakaboli ya likabo ya lola.",
                "4": "Mpe esalemaki ete mobu ya ntuku misato na nsambo elekaki lisusu, mpe kimia ezalaki kaka na mboka.",
                "5": "Mpe misala minene mpe ya kokamwa ezalaki kosalema na bayekoli ya Yesu, na lolenge ete babikisaki bakoni, mpe basekwisaki bakufi, mpe basalaki ete batengoli batambola, mpe bakufi miso bazwa bomoni, mpe bakufi matoyi bayoka; mpe basalaki ndenge nyonso ya makamwisi na kati ya bana ya bato; mpe basalaki makamwisi yango na eloko moko te longola se na nkombo ya Yesu.",
                "6": "Mpe boye mobu ya ntuku misato na mwambe elekaki, mpe lisusu ya ntuku misato na libwa, mpe ntuku minei na moko, mpe ntuku minei na mibale, iyo, kutu kino mibu ntuku minei na libwa elekaki, mpe lisusu ya ntuku mitano na moko, mpe ya ntuku mitano na mibale; iyo, mpe kutu kino mibu ntuku mitano na libwa elekaki.",
                "7": "Mpe Nkolo afulusaki bango koleka na mboka; iyo, na lolenge ete batongaki bingumba lisusu epayi wapi bingumba bizikaki kala.",
                "8": "Iyo, kutu batongaki lisusu engumba monene wana ya Zalayemila.",
                "9": "Kasi ezalaki na bingumba mingi oyo ezindaki, mpe mai makomaki na esika na yango; boye bingumba oyo ekokaki te kotongama ya sika.",
                "10": "Mpe sikawa, tala, esalemaki ete bato ya Nefi bakomaki makasi, mpe babakisaki kokima mbangu noki koleka, mpe bakomaki bato ya kitoko mingi koleka na kotalaka na miso mpe bonzenga.",
                "11": "Mpe babalaki, mpe bapesamaki na libala, mpe bapambolamaki engebene na ebele ya bilaka oyo Nkolo asalaki epayi na bango.",
                "12": "Mpe batombokaki lisusu te na kolandaka makokisi mpe makuli ya mobeko ya Mose; kasi batambolaki na kolandaka mitindo oyo bazwaka uta na Nkolo na bango mpe Nzambe na bango, kokobaka na bokili mpe losambo, na kokutanaka esika moko mbala na mbala mpo na kosambela mpe mpo na koyoka liloba ya Nkolo.",
                "13": "Mpe esalemaki ete boswani ezalaki te na kati ya bato, kati na mboka mobimba; kasi makamwisi ya makasi masalemaki na kati ya bayekoli ya Yesu.",
                "14": "Mpe esalemaki ete mobu ya ntuku sambo na moko elekaki, mpe lisusu mobu ya ntuku sambo na mibale, iyo, mpe mpo na kosukisa, kino na mobu ya ntuku sambo na libwa; iyo, kutu nkama ya mibu elekaki, mpe bayekoli ya Yesu, oyo aponaki, nyonso bakendaki na paladiso ya Nzambe, longola se misato oyo basengelaki kotikala; mpe ezalaki na bayekoli basusu oyo bakulisamaki na esika na bango; mpe lisusu mingi ya nkola wana bakufaki.",
                "15": "Mpe esalemaki ete boswani ezalaki te na mboka, na ntina ya bolingo ya Nzambe boye efandaki na mitema ya bato.",
                "16": "Mpe boluli ezalaki te, soki mpe songisongi, to mbilinga-mbilinga, to pite, to lokuta, to bobomi, soki mpe lolenge moko ya bonsoni te; mpe ekokaki kozala na bato ya esengo mingi te koleka na kati ya bato nyonso oyo bakelamaki na loboko ya Nzambe.",
                "17": "Ezalaki na bayongoli te, soki babomi te, mpe Balamani bazalaki te, soki mpe lolenge moko ya ba-songolo te; kasi bazalaki nyonso kati na bomoko, bana ya Klisto, mpe basangoli libula na bokonzi ya Nzambe.",
                "18": "Mpe lolenge boni epambolamaki bango! Mpo Nkolo apambolaki bango na misala na bango nyonso; iyo, kutu bapambolamaki mpe bafulukaki kino mibu nkama moko na zomi elekaki; mpe nkola ya yambo uta na Klisto ekufaki, mpe boswani ezalaki te na mboka mobimba.",
                "19": "Mpe esalemaki ete Nefi, oyo abombaki lisolo ya makomi oyo ya nsuka, (mpe abombaki yango likolo ya bapalaki ya Nefi) akufaki, mpe mwana mobali na ye Amosa abombaki yango na esika na ye; mpe abombaki yango mpe lokola likolo ya bapalaki ya Nefi.",
                "20": "Mpe abombaki yango mibu ntuku mwambe na minei, mpe kimia ezalaki kaka na mboka, longola se mwa ndambo moke ya bato batombokaki uta na eklezia mpe bakamataki likolo na bango nkombo ya Balamani; boye ebandaki kozala na Balamani lisusu na mboka.",
                "21": "Mpe esalemaki ete Amosa mpe lokola akufaki, (mpe ezalaki mibu nkama moko na ntuku libwa na minei uta na boyei ya Klisto) mpe mwana mobali na ye Amosa abombaki lisolo ya makomi na esika na ye; mpe abombaki yango mpe lokola likolo ya bapalaki ya Nefi; mpe ekomamaki lisusu na buku ya Nefi, oyo ezali buku oyo.",
                "22": "Mpe esalemaki ete mibu nkama mibale elekaki; mpe nkola ya mibale ekufaki nyonso longola se mwa ndambo moke.",
                "23": "Mpe sikawa ngai, Mormon, nalingi boyeba ete bato bakomaki mingi, na lolenge ete bapanzanaki likolo ya etando mobimba ya mboka, mpe ete bakomaki na bozwi mingi koleka, na ntina ya bofuluki na bango na Klisto.",
                "24": "Mpe sikawa, na mobu oyo ya nkama mibale na moko ebandaki kozala na bango oyo batombwamaki na lolendo, ndakisa kolataka monzele ya ntalo, mpe ndenge nyonso ya mayaka ya motuya, mpe biloko ya motuya ya mokili.",
                "25": "Mpe uta na ntango wana misolo na bango mpe biloko na bango ezalaki lisusu te kotiama na lisanga na kati na bango.",
                "26": "Mpe babandaki kokabwana kati na nkondo; mpe babandaki kotonga Baeklezia mpo na bango moko mpo na kozwa matabisi, mpe babandaki kowangana eklezia ya solo ya Klisto.",
                "27": "Mpe esalemaki ete ntango mibu nkama mibale na zomi elekaki Baeklezia ezalaki mingi kati na mboka; iyo, Baeklezia ezalaki mingi oyo bilakisaki koyeba Klisto, kasi bawangani biteni mingi koleka ya nsango malamu na ye, na lolenge ete bayambaki ndenge nyonso ya nkuna, mpe bapesaki oyo wana ezalaki bule epayi na ye oyo epekisamaki mpo alongobanaki te.",
                "28": "Mpe eklezia oyo ekomaki na bato mingi koleka na ntina ya mabe, mpe na ntina ya nguya ya Satana oyo atiaki nkanga na mitema na bango.",
                "29": "Mpe lisusu, ezalaki na eklezia mosusu oyo ewanganaki Klisto; mpe banyokolaki eklezia ya solo ya Klisto, na ntina ya bomikitisi na bango mpe boyambi na bango na Klisto; mpe batiolaki bango na ntina ya makamwisi mingi oyo masalemaki na kati na bango.",
                "30": "Boye basalelaki nguya mpe likoki likolo ya bayekoli ya Yesu baoyo batikalaki elongo na bango, mpe babwakaki bango kati na boloko; kasi na nguya ya liloba ya Nzambe, oyo ezalaki na bango, ndako ya boloko epasukaki na biteni mibale, mpe bakendaki kosalaka makamwisi makasi na kati na bango.",
                "31": "Nzokande, mpe ata makamwisi oyo nyonso, bato bayeisaki mitema na bango makasi, mpe balukaki koboma bango, kutu lokola Bayuda balukaki koboma Yesu na Yelusaleme, engebene na liloba na ye.",
                "32": "Mpe babwakaki bango kati na litumu ya moto, kasi babimaki kozwaka mpasi te.",
                "33": "Mpe babwakaki lisusu bango kati na mabulu ya banyama ya zamba, mpe basakanaki elongo na banyama ya zamba kutu lokola mwana moke elongo na mwana ya mpate; mpe babimaki uta na kati na bango, kozwaka mpasi te.",
                "34": "Nzokande, bato bayeisaki mitema na bango makasi, mpo bakambamaki na banganganzambe mpe baprofeta mingi ya lokuta mpo na kotonga Baeklezia mingi, mpe mpo na kosala ndenge nyonso ya mabe. Mpe babetaki bato ya Yesu; kasi bato ya Yesu bazongisaki mabe te. Mpe boye babebisamaki moke moke kati na bozangi boyambi mpe nkuna, uta mobu na mobu, kutu kino mibu nkama mibale na ntuku misato elekaki.",
                "35": "Mpe sikawa esalemaki ete na mobu oyo, iyo, na mobu ya nkama mibale na ntuku misato na moko, ete bokabwani monene ezalaki na kati ya bato.",
                "36": "Mpe esalemaki ete na mobu oyo ete boko bato oyo babiangamaki Banefi babimaki, mpe bazalaki bandimi ya solo na Klisto; mpe na kati na bango ezalaki na bango oyo babiangamaki na Balamani—Bayakobi, mpe Bayosefe, mpe Bazolami;",
                "37": "Boye bandimi ya solo ya Klisto, mpe bakumbameli ya solo ya Klisto, (na kati ya baye wapi ezalaki na bayekoli Misato ya Yesu baye basengelaki kotikala) babiangamaki Banefi, mpe Bayakobi, mpe Bayosefe, mpe Bazolami.",
                "38": "Mpe esalemaki ete bango oyo babwakaki nsango malamu babiangamaki Balamani, mpe Balemuele, mpe Bayisamaele; mpe babebaki moke moke kati na bozangi boyambi, kasi na motema moko batombokaki na nsango malamu ya Klisto; mpe bateyaki bana na bango ete bandima te, kutu lokola batata na bango, babebaki moke moke, uta na ebandeli.",
                "39": "Mpe ezalaki na ntina ya nkuna mpe bonsomo ya batata na bango, kutu lokola ezalaki na ebandeli. Mpe bateyamaki koyina bana ya Nzambe, kutu lokola Balamani bateyamaki koyina bana ya nefi uta na ebandeli.",
                "40": "Mpe esalemaki ete mibu nkama mibale na ntuku minei na minei elekaki, mpe boye nde etambolaka makambo ya bato. Mpe eteni eleki nkuna mingi ya bato bakomaki makasi, mpe bakomaki na motango mingi koleka bato ya Nzambe.",
                "41": "Mpe bakobaki kaka kotonga Baeklezia mpo na bango moko, mpe bakembisaki yango na ndenge nyonso ya biloko ya motuya. Mpe boye mibu nkama mibale na ntuku mitano elekaki, mpe mibu nkama mibale na ntuku motoba lokola.",
                "42": "Mpe esalemaki ete eteni eleki ya bato ya nkuna ebandaki lisusu kotonga ndai mpe makelemba ya nkuku ya Gadiatoni.",
                "43": "Mpe lisusu bato oyo babiangamaki bato ya Nefi babandaki kozala na lolendo kati na mitema na bango, na ntina ya bozwi mingi koleka na bango, mpe babandaki kokoma bato mpamba lokola bandeko na bango, Balamani.",
                "44": "Mpe uta na ntango oyo bayekoli ya Yesu babandaki koyoka mawa mpo na masumu ya mokili.",
                "45": "Mpe esalemaki ete ntango mibu nkama misato elekaki, bato ya Nefi mpe Balamani mpe lokola bakomaki nkuna mingi koleka bamoko na basusu.",
                "46": "Mpe esalemaki ete bayongoli ya Gadiatoni bapanzanaki likolo ya etando mobimba ya mboka; mpe ezalaki na moko te oyo azalaki sembo longola se bayekoli ya Yesu. Mpe batiaki wolo mpe mpauni ya kotondanana bibombelo, mpe basalaki mombongo ya ndenge na ndenge.",
                "47": "Mpe esalemaki ete esilaki mibu nkama misato na mitano koleka, (mpe bato batikalaki kaka na nkuna) Amosa akufaki; mpe ndeko na ye ya mobali, Amaloni, abombaki lisolo ya makomi na esika na ye.",
                "48": "Mpe esalemaki ete ntango mibu nkama misato na ntuku mibale elekaki, Amaloni, lokola atindamaki na Molimo Mosantu, abombaki masolo ya makomi oyo ezalaki ya bule—iyo, kutu masolo ya makomi ya bule nyonso oyo ekitanisamaki uta nkola na nkola, oyo ezalaki ya bule—kutu kino na mobu ya nkama misato na ntuku mibale banda boyei ya Klisto.",
                "49": "Mpe abombaki yango mpo na Nkolo, ete makoka koya lisusu epayi ya montika ya ndako ya Yakobo, engebene na masakoli mpe bilaka ya Nkolo. Mpe boye ezali nsuka ya lisolo ya makomi ya Amaloni."
            }
        }
    },
    "morm": {
        "meta": {
            "slug": "morm",
            "name": "Buku ya Mormon",
            "chapterWord": "Mokapo"
        },
        "chapters": {
            "1": {
                "1": "Mpe sikawa ngai, Mormon, nasali lisolo ya makomi ya makambo oyo namonaki mpe nayokaki, mpe nabiangi yango Buku ya Mormon.",
                "2": "Mpe penepene na ntango oyo Amaloni abombaki masolo ya makomi mpo na Nkolo, ye ayaki epayi na ngai, (nazalaki penepene na mibu zomi, mpe nabandaki kokoma moto oyo ayekola na lolenge ya boyekoli ya bato na ngai) mpe Amaloni alobaki epayi na ngai: Namoni ete ozali mwana moko ya lokengo, mpe ozali mbangu mpo na kososola;",
                "3": "Boye, ntango okozala penepene na mibu ntuku mibale na minei nalingi ete omikundola makambo oyo omonaki mpo na oyo etali bato oyo; mpe ntango okozala na mibuwana kende na mboka ya Atumi, na ngomba moke oyo ekobiangama Simi; mpe kuna nabombisi mpo na Nkolo nkoma nyonso ya bule oyo etali bato oyo.",
                "4": "Mpe tala, okokamata bapalaki ya Nefi mpo na yo moko, mpe ndambo etikali okotika na esika wapi ezali; mpe okokoma likolo ya bapalaki ya Nefi makambo nyonso oyo omonaki mpo na oyo etali bato oyo.",
                "5": "Mpe ngai, Mormon, lokola nazalaki eboto ya Nefi (mpe nkombo ya tata na ngai ezalaki Mormon), namikundolaki makambo Amaloni atindaki ngai.",
                "6": "Mpe esalemaki ete ngai, ntango nakomaki na mibu zomi na moko, namemamaki na tata na ngai kati na mboka moko epayi na sudi, kutu na mboka ya Zalayemila.",
                "7": "Etando mobimba ya mboka ekomaki ezipama na bandako ya minene, mpe bato bazalaki na motango mpenza monene, lokola soki ezalaki zelo ya mbu.",
                "8": "Mpe esalemaki ete na mobu oyo etumba ebandaki kozala kati na Banefi, oyo bazalaki na Banefi mpe Bayakobi mpe Bayosefe mpe Bazolami; mpe etumba oyo ezalaki kati na Banefi, mpe Balamani mpe Balemuele mpe Bayisamaele.",
                "9": "Sikawa Balamani mpe Balemuele mpe Bayisamaele babiangamaki Balamani, mpe biteni mibale oyo ezalaki na etumba ezalaki Banefi mpe Balamani.",
                "10": "Mpe esalemaki ete etumba ebandaki na kati na bango na ndelo ya Zalayemila, mpembeni na mai ya Sidoni.",
                "11": "Mpe esalemaki ete Banefi basangisaki esika moko motango moko monene ya bato, kutu koleka motango ya nkoto ntuku misato. Mpe esalemaki ete bazalaki na mobu se moko oyo na motango moko ya bitumba, oyo wapi Banefi balongaki Balamani mpe babomaki mingi na bango.",
                "12": "Mpe esalemaki ete Balamani batikaki mwango na bango, mpe kimia etiamaki na mboka; kimia etikalaki mpo na ntaka ya penepene na mibu minei, ete bosopi makila ezalaki te.",
                "13": "Kasi nkuna epanzanaki likolo ya etando mobimba ya mboka, na lolenge ete Nkolo alongolaki bayekoli balingami na ye, mpe misala ya makamwisi mpe ya bobikisi esilaki na ntina ya masumu ya bato.",
                "14": "Mpe makabo uta na Nkolo ezalaki te, mpe Molimo Mosantu moyaki likolo ata ya moko te, na ntina ya nkuna mpe bozangi bondimi na bango.",
                "15": "Mpe ngai, ntango nazalaki na mibu zomi na mitano mpe lokola nazalaki mwa moke na makanisi ya lokengo, boye nabimelamaki na Nkolo, mpe namekaki mpe nayebaki bolamu ya Yesu.",
                "16": "Mpe nasalaki makasi mpo na koteya epayi ya bato oyo, kasi monoko na ngai mokangamaki, mpe napekisamaki ete nateya epayi na bango; mpo tala batombokaki na Nzambe na bango na motema moko; mpe bayekoli balingami balongolamaki uta na mboka, na ntina ya mabe na bango.",
                "17": "Kasi natikalaki na kati na bango, kasi napekisamaki koteya epayi na bango, na ntina ya bokasi ya mitema na bango; mpe na ntina ya bokasi ya mitema na bango mboka elakelamaki mabe mpo na ntina na bango.",
                "18": "Mpe bayongoli oyo ya Gadiatoni, baoyo bazalaki na kati ya Balamani, batondaki kati na mboka, na lolenge ete bafandi na yango babandaki kobomba biloko na bango ya motuya na mabele; mpe bikomaki moselu mpo Nkolo alakelaki mboka mabe, ete bakokaki kosimba yango te, soki mpe kokanga yango lisusu te.",
                "19": "Mpe esalemaki ete ezalaki na bondoki, mpe bonganga nkisi, mpe soloka; mpe nguya ya moko oyo ya mabe ezalaki kosala likolo ya etando mobimba ya mboka, kutu mpo na bokokisi ya maloba nyonso ya Abinadi, mpe ya Samwele Molamani mpe lokola."
            },
            "2": {
                "1": "Mpe esalemaki ete na mobu se moko wana etumba ebandaki kozala lisusu kati na Banefi mpe Balamani. Mpe ata nazalaki elenge, nazalaki mbinga ya moto na nzoto; boye bato ya Nefi baponaki ngai ete nazala mokambi na bango, soki te mokambi ya mampinga na bango.",
                "2": "Boye esalemaki na mobu na ngai ya zomi na motoba nakendaki na moto ya mampinga ya Banefi, kobunda na Balamani; boye mibu nkama misato na ntuku mibale na motoba elekaki.",
                "3": "Mpe esalemaki ete na mobu ya nkama misato na ntuku mibale na nsambo, Balamani bayaki likolo na biso na nguya monene koleka, na lolenge ete babangisaki mampinga na ngai; boye balingaki te kobunda, mpe babandaki kobendama epayi na bikolo ya nordi.",
                "4": "Mpe esalemaki ete tokomaki na engumba ya Angola, mpe tokamataki engumba yango, mpe tosalaki bolengeli mpo na komibatela na Balamani. Mpe esalemaki ete tolendisaki engumba na makasi nyonso na biso; kasi ata bisika nyonso ya makasi na biso Balamani bayaki likolo na biso mpe babimisaki biso libanda ya engumba.",
                "5": "Mpe babimisaki biso lisusu libanda ya mboka ya Dawidi.",
                "6": "Mpe totambolaki mpe toyaki na mboka ya Yosua, oyo ezalaki na ndelo ya westi mpembeni na libongo ya mbu.",
                "7": "Mpe esalemaki ete tosangisaki bato na biso na lombangu lokola ekokaki kosalema, ete tokoka kozwa bango esika moko lokola moto moko.",
                "8": "Kasi tala, mboka yango etondaki na bayongoli mpe Balamani; mpe atako bobebisami monene boye ediembelaki likolo ya bato na ngai, bango bayambolaki te uta na misala mabe na bango; boye makila mpe kobomaboma epanzanaki epayi nyonso na etando ya mboka mobimba, ezala na ngambo ya Banefi mpe na ngambo ya Balamani lokola; mpe ezalaki bobongoli ya makambo mpenza epayi nyonso na etando mobimba ya mboka mobimba.",
                "9": "Mpe sikawa, Balamani bazalaki na mokonzi moko, mpe nkombo na ye ezalaki Alona; mpe ayaki kobunda na biso elongo na limpinga moko ya bato nkoto ntuku minei na minei. Kasi tala natelemelaki ye na nkoto ntuku minei na mibale. Mpe esalemaki ete nabetaki ye elongo na limpinga na ngai ete akimaki liboso na ngai. Mpe tala, nyonso oyo esalemaki, mpe mibu nkama misato na ntuku misato elekaki.",
                "10": "Mpe esalemaki ete Banefi babandaki koyambola uta na mabe na bango, mpe babandaki komilela-lela kutu lokola esakolamaki na profeta Samwele; mpo tala, moto moko te akokaki kobomba oyo ezalaki ya ye moko, na ntina ya bayibi, mpe bayongoli, mpe babomi, mpe ntoki ya soloka, mpe bonganga-nkisi oyo ezalaki kati na mboka.",
                "11": "Boye matanga mpe boleli ebandaki kozala kati na mboka mobimba na ntina ya makambo oyo, mpe mingi koleka na kati ya bato ya Nefi.",
                "12": "Mpe esalemaki ete ntango ngai, Mormon, namonaki boleli mpe matanga na bango, mpe mawa na bango liboso ya Nkolo, motema na ngai mobandaki kosepela kati na ngai, mpo nayebaki boboto mpe motema molai ya Nkolo, boye nakanisaki ete akotondisama na boboto mpo na bango ete bakoma lisusu bato ya sembo.",
                "13": "Kasi tala, bosepeli boye na ngai ezalaki mpamba, mpo mawa na bango ezalaki te mpo na komema kino na boyamboli, na ntina ya bolamu ya Nzambe; kasi ezalaki na esika kutu mawa ya baoyo bakweisamaki, mpo Nkolo alingaki kopesa bango nzela te ete ntango nyonso bazala na bosepeli kati na masumu.",
                "14": "Mpe bayaki te epayi ya Yesu na mitema mibukana mpe milimo ya mawa, kasi balakelaki Nzambe mabe, mpe batombelaki kokufa. Nzokande balingaki kobunda na mompanga mpo na bomoi na bango.",
                "15": "Mpe esalemaki ete mawa na ngai mazongaki epayi na ngai lisusu, mpe namonaki ete mokolo ya ngolu molekaki mpo na oyo etali bango, ezala na ntango mpe na molimo mpe lokola; mpo namonaki nkoto na nkoto na bango bakatamaki na nse wana ezalaki bango na botomboki ya polele na Nzambe na bango, mpe bamatisamaki meke lokola nyei likolo ya etando ya mboka. Boye mibu nkama misato na ntuku minei na minei elekaki.",
                "16": "Mpe esalemaki ete na mobu ya nkama misato na ntuku minei na mitano Banefi babandaki kokima liboso ya Balamani; mpe balandamaki kino bakomaki kutu na mboka ya Yasoni, yambo ete bakoka kokanga bango na bokimi na bango.",
                "17": "Mpe sikawa, engumba ya Yasoni ezalaki penepene na mboka wapi Amaloni abombisaka masolo ya makomi epayi ya Nkolo, ete makoka kobebisama te. Mpe tala nakendaki engebene na liloba ya Amaloni mpe nakamataki bapalaki ya Nefi, mpe nasalaki lisolo ya makomi engebene na maloba ya Amaloni.",
                "18": "Mpe likolo ya bapalaki ya Nefi nasalaki lisolo moko mobimba ya nkuna mpe bonsomo nyonso; kasi likolo ya bapalaki oyo naboyaki kosala lisolo moko mobimba ya nkuna mpe bonsomo na bango, mpo tala, ntango nyonso liboso ya miso na ngai ezalaki se makambo ya nkuna mpe bonsomo liboso ya miso na ngai uta kutu ntango nazwaki makoki ya kososola banzela ya moto.",
                "19": "Mpe nazali na lisuma na ntina ya nkuna na bango; mpo motema na ngai etondaki na mawa na ntina ya nkuna na bango, mikolo na ngai nyonso; nzokande, nayebi ete nakotombolama likolo na mokolo ya nsuka.",
                "20": "Mpe esalemaki ete na mobu oyo bato ya Nefi balandamaki mpe babenganamaki lisusu. Mpe esalemaki ete tobenganamaki kino tokomaki epayi na nordi na mboka oyo ebiangamaki Semi.",
                "21": "Mpe esalemaki ete tokomisaki engumba ya Semi esika moko ya makasi, mpe tosangisaki bato na biso mingi lokola ekokaki kosalema, ete mbele tokoka kobikisa bango uta na bobebisami.",
                "22": "Mpe esalemaki ete na mobu ya nkama misato na ntuku minei na motoba babandaki koya likolo na biso lisusu.",
                "23": "Mpe esalemaki ete nalobelaki bato na ngai, mpe nasengaki bango na makasi monene, ete basengeli kotelema na mpiko liboso ya Balamani, mpe kobunda mpo na basi na bango, mpe bana na bango, mpe ndako na bango, mpe bipayi na bango.",
                "24": "Mpe maloba na ngai elamusaki bango mwa moke na mpiko, na lolenge ete bakimaki te uta na liboso ya Balamani, kasi batelemaki na mpiko mpo na kobunda na bango.",
                "25": "Mpe esalemaki ete elongo na limpinga moko ya nkoto ntuku misato tobundaki na limpinga moko ya nkoto ntuku mitano. Mpe esalemaki ete totelemaki liboso na bango na ngwi ya lolenge moko ete bakimaki uta na liboso na biso.",
                "26": "Mpe esalemaki ete ntango bakimaki tolandaki bango elongo na mampinga na biso, mpe tokutanaki na bango lisusu, mpe tobetaki bango; nzokande bokasi ya Nkolo ezalaki elongo na biso te; iyo, totikamaki biso moko, ete Molimo ya Nkolo atikalaki na biso te; boye tokomaki bato balemba lokola bandeko na biso.",
                "27": "Mpe motema na ngai moyokaki mawa na ntina ya likambo ya mawa monene ya bato na ngai, na ntina ya nkuna mpe bonsomo na bango. Kasi tala, tokendaki kobunda na Balamani mpe bayongoli ya Gadiatoni, kino tokamataki lisusu mboka ya bosangoli libula na biso.",
                "28": "Mpe mobu ya nkama misato na ntuku minei na libwa elekaki. Mpe na mobu ya nkama misato na ntuku mitano, tosalaki boyokani elongo na Balamani mpe bayongoli ya Gadiatoni, na boye wapi bamboka ya libula na biso ekabolamaki.",
                "29": "Mpe Balamani bapesaki epayi na biso mboka epayi na nordi, iyo, kutu kino na nzela ya nkaka oyo ekambaka na mboka epayi na sudi. Mpe topesaki epayi ya Balamani mboka nyonso epayi na sudi."
            },
            "3": {
                "1": "Mpe esalemaki ete Balamani bayaki lisusu te kobunda kino mibu zomi misusu elekaki. Mpe tala, nasalelaki bato na ngai, Banefi, mpo na kolengelaka mboka na bango mpe manduki na bango mpo na ntango ya etumba.",
                "2": "Mpe esalemaki ete Nkolo alobaki epayi na ngai: Belela epayi ya bato oyo—Boyambola, mpe boya epayi na ngai, mpe bobatisama, mpe botonga lisusu eklezia na ngai, mpe bokobikisama.",
                "3": "Mpe nabelelaki epayi ya bato oyo, kasi ezalaki na mpamba; mpe basosolaki te ete oyo abikisaki bango ezalaki Nkolo, mpe apesaki epayi na bango libaku moko malamu mpo na boyamboli. Mpe tala bayeisaki mitema na bango makasi lisusu na Nkolo Nzambe na bango.",
                "4": "Mpe esalemaki ete esilaki mibu zomi oyo koleka, kosalaka, na mobimba, mibu nkama misato na ntuku motoba uta na boyei ya Klisto, mokonzi ya Balamani atindaki mokanda moko epayi na ngai, oyo eyebisaki ngai ete bazalaki komilengela mpo na koya lisusu kobunda na biso.",
                "5": "Mpe esalemaki ete nasalisaki bato na ngai basangana bango moko na mboka ya Libebi, na engumba oyo ezalaki na ndelo, na nzela ya nkaka oyo ekambaka na mboka epayi na sudi.",
                "6": "Mpe kuna totiaki mampinga na biso, ete tokoka kokanga mampinga ya Balamani, ete bakoka kobotola moko ya bamboka na biso te; boye tomilendisaki mpo na kobunda na bango na makasi na biso nyonso.",
                "7": "Mpe esalemaki ete na mobu ya nkama misato na ntuku motoba na moko Balamani bakitaki na engumba ya Libebi kobunda na biso; mpe esalemaki ete na mobu mona tobetaki bango, na lolenge ete bazongaki na bamboka na bango moko lisusu.",
                "8": "Mpe na mobu ya nkama misato na ntuku motoba na mibale bakitaki lisusu kobunda. Mpe tobetaki bango lisusu, mpe tobomaki motango moko monene na bango, mpe bakufi na bango babwakamaki kati na mbu.",
                "9": "Mpe sikawa, na ntina ya likambo monene oyo bato na ngai, Banefi, basalaki, babandaki komikumisa na makasi na bango moko, mpe babandaki kolapa ndai liboso ya lola ete bakobekola bango moko na makila ya bandeko na bango oyo babomamaki na banguna na bango.",
                "10": "Mpe balapaki ndai na lola, mpe lisusu na kiti ya bokonzi ya Nzambe, ete bakokende kobunda na banguna na bango, mpe bakosilisa bango nie na etando ya mboka mobimba.",
                "11": "Mpe esalemaki ete ngai, Mormon, naboyaki mpenza, uta na ntango oyo, kozala komanda moko mpe mokambi ya bato oyo, na ntina ya nkuna mpe bonsomo na bango.",
                "12": "Tala, nakambaki bango, atako nkuna na bango nakambaki bango mbala mingi mpo na kobunda, mpe nalingaki bango, engebene na bolingo ya Nzambe boye ezalaki kati na ngai, na motema na ngai mobimba; mpe motema na ngai mosopanaki na losambo epayi na Nzambe na ngai na bolayi ya mokolo mobimba mpo na bango; nzokande, ezalaki na kozanga bondimi, na ntina ya bokasi ya mitema na bango.",
                "13": "Mpe mbala misato nabikisaki bango uta na maboko ya banguna na bango, mpe bayambolaki uta na masumu na bango te.",
                "14": "Mpe ntango elapaki bango ndai na nyonso oyo bapekisamaki kosala na Nkolo mpe Mobikisi na biso Yesu Klisto, ete bakomata epayi na banguna na bango mpo na kobunda, mpe bakobekola bango moko na makila ya bandeko na bango, tala mongongo ya Nkolo moyaki epayi na ngai, kolobaka:",
                "15": "Bobekoli ezali ya ngai, mpe nakofutisa mpe lokola; mpe lokola bato oyo bayamboli te nsima na ngai kobikisa bango, tala, bakosila nie uta na etando ya mabele.",
                "16": "Mpe esalemaki ete ngai naboyaki mpenza komata mpo na kobunda na banguna na ngai; mpe nasalaki kutu lokola Nkolo atindaki ngai; mpe natelemaki lokola nzeneneke moko ya mpamba mpo na komonisa epayi na mokili makambo namonaki mpe nayokaki, engebene na mamonisi ya Molimo oyo atatolaki mpo na oyo etali makambo ekoya.",
                "17": "Boye nakomi epayi na bino, baoyo bozali Bayuda-te, mpe lisusu epayi na bino, ndako ya Yisalaele, ntango ekobanda mosala, ete bosila komilengela mpo na kozonga na mboka ya libula na bino;",
                "18": "Iyo, tala, nakomi epayi na nsuka nyonso ya mabele; iyo, epayi na bino, mabota zomi na mibale ya Yisalaele, oyo bokosambisama engebene na misala na bino na bazomi na mibale baoyo Yesu aponaki mpo na kozala bayekoli na ye na mboka ya Yelusaleme.",
                "19": "Mpe nakomi lisusu epayi na montika ya bato oyo, oyo bakosambisama mpe lokola na bazomi na mibale baoyo Yesu aponaki na mboka oyo; mpe bakosambisama na bazomi na mibale basusu oyo Yesu aponaki na mboka ya Yelusaleme.",
                "20": "Mpe makambo oyo Molimo amonisi epayi na ngai; boye nakomeli bino nyonso. Mpe mpo na ntina ya oyo nakomi epayi na bino, ete bokoka koyeba ete nyonso bosengeli koteleme liboso ya kiti ya bosambisi ya Klisto, iyo, moto moko moko oyo azali ya libota mobimba ya bato nyonso ya Adama; mpe bosengeli kotelema mpo na kosambisama na misala na bino, soki ezali malamu to mabe;",
                "21": "Mpe lisusu ete bokoka kondima nsango malamu ya Yesu Klisto, oyo bokozwa na kati na bino; mpe lisusu ete Bayuda, bato ya liyokani ya Nkolo, bazwa nzeneneke mosusu likolo ya oyo bamonaki mpe bayokaki, ete Yesu oyo babomaki, azalaki Klisto solo mpenza mpe Nzambe mpenza.",
                "22": "Mpe nalingi ete nakoka kondimisa bino nyonso nsuka ya mabele koyambola mpe komilengela mpo na kotelema liboso ya kiti ya bosambisi ya Klisto."
            },
            "4": {
                "1": "Mpe sikawa esalemaki ete na mobu ya nkama misato na ntuku motoba na misato Banefi bamataki elongo na mampinga na bango kobunda na Balamani, libanda ya mboka ya Libebi.",
                "2": "Mpe esalemaki ete mampinga ya Banefi ebenganamaki lisusu nsima na mboka ya Libebi. Mpe wana ezalaki bango naino ya kolembe, limpinga moko ya sika ya Balamani eyaki likolo na bango; mpe bazalaki na etumba moko ya ndongo, na lolenge ete Balamani babotolaki engumba ya Libebi, mpe babomaki mingi ya Banefi, mpe bakamataki bato ya boloko mingi.",
                "3": "Mpe ndambo etikalaki bakimaki mpe basanganaki na bafandi ya engumba ya Teakumi. Sikawa engumba ya Teakumi ezwami na ndelo mpembeni na libongo ya mbu; mpe lisusu penepene na engumba ya Libebi.",
                "4": "Mpe ezalaki mpo mampinga ya Banefi mamataki epayi ya Balamani ete babandaki kobetama; mpo soki ezalaki te mpo na oyo wana, Balamani bakokaki te kozala na nguya likolo na bango.",
                "5": "Kasi, tala, masambisi ya Nzambe ekoya likolo ya bato ya nkuna; mpe ezali na bato ya nkuna ete bato ya nkuna bapesami etumbu; mpo ezali bato ya nkuna oyo balamusi mitema ya bana ya bato mpo na kosopa makila.",
                "6": "Mpe esalemaki ete Balamani bamilengelaki mpo na koya kobunda na engumba ya Teakumi.",
                "7": "Mpe esalemaki ete na mobu ya nkama misato na ntuku motoba na minei Balamani bayaki kobunda na engumba ya Teakumi, ete bakoka kokamata engumba ya Teakumi mpe lokola.",
                "8": "Mpe esalemaki ete batangolamaki mpe babenganamaki nsima na Banefi. Mpe ntango emonaki Banefi ete babenganaki Balamani babandaki komikumisa na makasi na bango moko, mpe bakendaki na makasi na bango moko, kozwa lisusu engumba ya Libebi.",
                "9": "Mpe sikawa makambo oyo nyonso masalemaki, mpe ezalaki na nkoto na nkoto oyo babomamaki ngambo na ngambo, ezala Banefi mpe Balamani lokola.",
                "10": "Mpe esalemaki ete mibu nkama misato na ntuku motoba na motoba elekaki, mpe Balamani bayaki lisusu likolo ya Banefi mpo na kobunda; mpe Banefi nzokande bayambolaki te uta na mabe oyo basalaki, kasi bakobaki se ntango nyonso na nkuna na bango.",
                "11": "Mpe ekoki kosalema te mpo na lolemo kolimbola, soki te mpo na moto kokoma bolimboli ya bobongi nie ya likambo ya nsomo ya makila mpe kobomaboma oyo ezalaki na kati ya bato, ezala ya Banefi mpe Balamani mpe lokola; mpe motema moko moko moyeisamaki makasi, ete basepelaki ntango nyonso na bosopi makila.",
                "12": "Mpe nkuna ya monene mingi boye ezalaki soki moke te na kati ya bana nyonso ya Lehi, na kati ya ndako ya Yisalaele mpe te, engebene na maloba ya Nkolo, lokola ezalaki na kati ya bato oyo.",
                "13": "Mpe esalemaki ete Balamani bakamataki engumba ya Libebi, mpe oyo esalemaki mpo motango na bango molekaki motango ya Banefi.",
                "14": "Mpe batambolaka lisusu liboso mpo na kobunda na engumba ya Teakumi, mpe babenganaki bafandi uta na yango, mpe bakamataki bato ya boloko mingi ezala basi mpe bana mpe lokola, mpe bapesaki bango lokola mbeka epayi na banzambe na bango ya bikeko.",
                "15": "Mpe esalemaki ete na mobu ya nkama misato na ntuku motoba na nsambo, Banefi basilikaki mpo Balamani batumbaki basi mpe bana na bango lokola mbeka, ete bakendaki kobunda na Balamani na nkanda ya monene koleka, na lolenge ete balongaki lisusu Balamani, mpe babenganaki bango uta na bamboka na bango.",
                "16": "Mpe Balamani bayaki lisusu te kobunda na Banefi kino na mobu ya nkama misato na ntuku sambo na mitano.",
                "17": "Mpe na mobu oyo bakitaki lisusu kobunda na Banefi na nguya na bango nyonso; mpe batangamaki te na ntina ya bonene ya motango na bango.",
                "18": "Mpe uta na ntango oyo kokende liboso Banefi bazalaki na nguya te likolo ya Balamani; kasi babandaki kobomama na bango kutu lokola mamio liboso ya moi.",
                "19": "Mpe esalemaki ete Balamani bakitaki lisusu kobunda na engumba ya Libebi, mpe etumba ya nsomo mpenza ebundamaki na mboka ya Libebi, na oyo wapi balongaki Banefi.",
                "20": "Mpe bakimaki lisusu liboso na bango, mpe bayaki na engumba ya Boaza; mpe kuna batelemelaki Balamani na mpiko mpenza, na lolenge ete Balamani bakokaki te kolonga bango kino bayaki lisusu mbala ya mibale.",
                "21": "Mpe ntango bayaki mbala ya mibale, Banefi babenganamaki mpe babomamaki na bobomi monene koleka; basi na bango mpe bana na bango bapesamaki lisusu lokola mbeka epayi ya banzambe ya bikeko.",
                "22": "Mpe esalemaki ete Banefi bakimaki lisusu uta na liboso na bango, kokamataka bafandi ya mboka nyonso elongo na bango, ezala na bingumba minene mpe na bamboka ya mike mike lokola.",
                "23": "Mpe sikawa ngai, Mormon, lokola nayebaki ete Balamani bazalaki penepene na kokweisa mboka, boye nakendaki na ngomba moke ya Simi, mpe nakamataki masolo ya makomi nyonso oyo Amaloni abombaki mpo na Nkolo."
            },
            "5": {
                "1": "Mpe esalemaki ete nakendaki na kati ya Banefi, mpe nayambolaki uta na ndai oyo nasalaki ete nakosalisa bango lisusu te; mpe bapesaki ngai lisusu kozala komanda ya mampinga na bango, mpo bamonaki ngai lokola soki nakokaki kobikisa bango uta na mitungisi na bango.",
                "2": "Kasi tala, nazangaki elikya, mpo nayebaki masambisi ya Nkolo oyo ekoya likolo na bango; mpo bayambolaki te uta na mabe na bango, kasi babundaki mpo na bomoi na bango na kozangaka kobelela Ezali oyo akelaki bango.",
                "3": "Mpe esalemaki ete Balamani bayaki kobunda na biso na ntango tokimaki na engumba ya Yaladene; kasi tala, bazongisamaki nsima ete bakamataki te engumba yango na ntango wana.",
                "4": "Mpe esalemaki ete bayaki lisusu kobunda na biso, mpe tosimbaki engumba. Mpe ezalaki lisusu na bingumba misusu oyo esimbamaki na Banefi, oyo kani bisika ya makasi bipekisaki bango ete bakokaki te kokota kati na ekolo oyo ezwamaki liboso na biso, mpo na kobebisa bafandi ya mboka na biso.",
                "5": "Kasi esalemaki ete bamboka nyonso epayi wapi tolekaki, mpe bafandi na yango bazalaki te ya kosangisama na kati, ebebisamaki na Balamani, mpe mboka ya minene, mpe mboka ya mike mike, mpe bingumba na bango bizikaki na moto; mpe boye mibu nkama misato na ntuku sambo na libwa elekaki.",
                "6": "Mpe esalemaki ete na mobu ya nkama misato na ntuku mwambe Balamani bayaki lisusu kobunda etumba na biso, mpe totelemelaki bango na mpiko; kasi nyonso ezalaki na mpamba, mpo mitango na bango ezalaki mingi ete baniataki bato ya Banefi na nse ya makolo na bango.",
                "7": "Mpe esalemaki ete tokimaki lisusu mbangu, mpe bango oyo bapotaki mbangu mingi koleka Balamani bakimaki, mpe bango oyo bapotaki mbangu koleka Balamani te babomamaki na nse mpe babebisamaki.",
                "8": "Mpe sikawa tala, ngai, Mormon, nazali na mposa te ya kopasola milimo ya bato na kobwakaka liboso na bango likambo ya nsomo ya lolenge oyo ya makila mpe kobomaboma lokola etiamaki liboso ya miso na ngai; kasi ngai, lokola nayebaki ete makambo oyo esengeli koyebisama, mpe ete makambo nyonso oyo ebombama esengeli kobimisama likolo ya nsonge ya ndako—",
                "9": "Mpe lisusu ete boyebi ya makambo oyo esengeli koya epayi ya montika ya bato oyo, mpe lisusu epayi na Bayuda-te, baoyo Nkolo alobi bakopanza bato oyo, mpe bato oyo bakotangama lokola mpamba na kati na bango—boye nakomi bokuse moko ya moke, mpo nazali komeka kopesa nsango mobimba ya makambo oyo namonaki, na ntina ya motindo oyo nazwaki, mpe lisusu ete bokoka kozala na mawa monene mpenza na ntina ya nkuna ya bato oyo te.",
                "10": "Mpe sikawa tala, oyo nalobi epayi na nkona na bango, mpe lisusu na Bayuda-te oyo bazali kotala malamu ndako ya Yisalaele, oyo basosoli mpe bayebi uta wapi mapamboli na bango mayaka.",
                "11": "Mpo nayebi ete bango ya lolenge oyo bakoyoka mawa mpo na likambo ya mawa ya ndako ya Yisalaele; iyo, bakoyoka mawa mpo na bobebisami ya bato oyo; bakoyoka mawa ete bato oyo bayambolaki te ete bakoka koyambama kati na maboko ya Yesu.",
                "12": "Sikawa makambo oyo ekomami mpo na montika ya ndako ya Yakobo; mpe ekomami na lolenge oyo, mpo eyebani na Nzambe ete nkuna ekomema yango epayi na bango te; mpe esengeli kobombama mpo na Nkolo ete makoka kobima na ntango esengeli ya ye moko.",
                "13": "Mpe oyo ezali motindo oyo nazwaki; mpe tala, makobima engebene na motindo ya Nkolo, ntango ekomona ye ete elongobani na bwania na ye.",
                "14": "Mpe tala, makokende epayi ya bazanga bondimi ya Bayuda; mpe mpo na ntina oyo makokende—ete bakoka kondimisama ete Yesu azali Klisto, Mwana ya Nzambe ya bomoi; ete Tata akoka kokokisa, na nzela ya Molingami koleka nyonso na ye, mwango monene mpe ya seko na ye, na kozongisaka Bayuda, soki te ndako nyonso ya Yisalaele, na mboka ya libula na bango, oyo Nkolo Nzambe na bango apesaki epayi na bango, mpo na kokokisa liyokani na ye;",
                "15": "Mpe lisusu ete nkona ya bato oyo bakoka na mobimba kondima nsango malamu na ye, oyo ekokende epayi na bango uta na Bayuda-te; mpo bato oyo bakopanzama, mpe bakokoma bato boko baindo, ya bosoto, mpe ya mbindo, koleka bolimboli ya oyo wana ezalaki naino na kati na biso, iyo, kutu oyo wana ezalaki na kati ya Balamani, mpe oyo na ntina ya bozangi boyambi mpe bosambeli bikeko na bango.",
                "16": "Mpo tala, Molimo ya Nkolo asilaki kotika kobunda na batata na bango; mpe bazangi Klisto mpe Nzambe kati na mokili; mpe bapusami mosika lokola mpumbulu liboso ya mopepe.",
                "17": "Bazalaki kala bato ya kosepela, mpe bazalaki na Klisto lokola mobateli na bango; iyo, bakambamaki na Nzambe Tata.",
                "18": "Kasi sikawa, tala, bakambemi na Satana, kutu lokola mpumbulu epusami liboso ya mopepe, soki te lokola masuwa maningisami na mbonge, kozangaka elamba oyo etambwisaka yango to longo, soki te kozangaka eloko mpo na koyenda ye; mpe kutu lokola ezali ye, bazali nde boye.",
                "19": "Mpe tala, Nkolo abombi mapamboli na bango, oyo bakokaki kozwa na mboka yango, mpo na Bayuda-te oyo bakozwa mboka.",
                "20": "Kasi tala, ekosalema ete bakobenganama mpe bakopanzama na baoyo bazali Bayuda-te; mpe ekosila bango kobenganama mpe kopanzama na Bayuda-te, tala, nde nsima Nkolo akomikundola liyokani oyo asalaki na Abalayama mpe na ndako nyonso ya Yisalaele.",
                "21": "Mpe lisusu Nkolo akomikundola sambo ya basembo, oyo epesamaki epayi na ye mpo na bango.",
                "22": "Mpe bongo, O bino baoyo bozali Bayuda-te, lolenge boni ekoki bino kotelema liboso ya nguya ya Nzambe, longola se soki bokoyambola mpe bokobaluka uta na nzela na bino ya mabe?",
                "23": "Eyebi bino te ete bozali kati na maboko ya Nzambe? Eyebi bino te ete azali na nguya nyonso, mpe soki apesi kaka motindo monene na ye mabele makolingama esika moko lokola mokanda oyo elingami?",
                "24": "Boye, boyambola, mpe bomikitisa liboso na ye, mbele abima na boyengebene mpo na kosambisa bino—mbele montika ya nkona ya Yakobo moya na kati na bino lokola nkosi, mpe akopasola bino na biteni, mpe ezali na moto moko te mpo na kobikisa bino."
            },
            "6": {
                "1": "Mpe sikawa nasukisi lisolo ya makomi na ngai mpo na oyo etali bobebisami ya bato na ngai, Banefi. Mpe esalemaki ete totambolaki liboso ya Balamani.",
                "2": "Mpe ngai, Mormon, nakomaki mokanda moko epayi ya mokonzi ya Balamani, nazalaki na mposa na ye ete apesa biso nzela ete tokoka kosangisa bato na biso na mboka ya Kumola, mpembeni na ngomba moke oyo ebiangamaki Kumola, mpe ete kuna tokoka kobunda na bango etumba.",
                "3": "Mpe esalemaki ete Mokonzi na Balamani apesaki ngai nzela na likambo oyo nazalaki na yango mposa.",
                "4": "Mpe esalemaki ete totambolaki kokende na mboka ya Kumola, mpe kuna totelemisaki biema na biso nzinganzinga mpembeni na ngomba ya Kumola; mpe ezalaki mboka moko ya mai, bibale, mpe maziba mingi; mpe awa tozalaki na elikya ya kozwa litomba likolo ya Balamani.",
                "5": "Mpe ntango mibu nkama misato na ntuku mwambe na minei elekaki, tosangisaki ndambo nyonso oyo etikalaki ya bato na biso na mboka ya Kumola.",
                "6": "Mpe esalemaki ete ntango tosangisaki bato na biso nyonso na lingomba moko na mboka ya Kumola, tala ngai, Mormon, nabandaki kokoma mobange; mpe lokola nayebaki ete ezalaki etumba ya nsuka ya bato na ngai, mpe lokola natindamaki na Nkolo ete napesa nzela te ete masolo ya makomi oyo ekitanisamaki na batata na biso, oyo ezalaki ya bule, makweya kati na maboko ya Balamani, (mpo Balamani balingaki kobebisa yango) boye nasalaki lisolo ya makomi oyo uta na bapalaki ya Nefi, mpe nabombaki na ngomba ya Kumola masolo ya makomi nyonso oyo epesamaki na ngai na maboko ya Nkolo, longola se mwa bapalaki moke oyo napesaki epayi ya mwana mobali na ngai Moroni.",
                "7": "Mpe esalemaki ete bato na ngai, elongo na basi na bango mpe bana na bango, bamonaki sikawa mampinga ya Balamani kotambolaka epayi na bango; mpe na bobangi ya nsomo ya liwa oyo etondisaka ntolo ya bato ya nkuna nyonso, bazelaki mpo na koyamba bango.",
                "8": "Mpe esalemaki ete Balamani bayaki kobunda na biso, mpe moto nyonso atondaki na nsomo na ntina ya bonene ya motango na bango.",
                "9": "Mpe esalemaki ete bakweyaki likolo ya bato na ngai na mompanga, mpe makula, mpe likonga, mpe epasola, mpe ndenge nyonso ya bibundeli ya bitumba.",
                "10": "Mpe esalemaki ete bato na ngai babomamaki, iyo, kutu lisusu nkoto zomi ya bato na ngai oyo bazalaki elongo na ngai, mpe nakweyaki na mpota na katikati na bango, mpe balekaki mpembeni na ngai mpe batiaki nsuka na bomoi na ngai te.",
                "11": "Mpe ntango esilaki bango koleka mpe ebomaki bango bato na ngai nyonso longola se ntuku mibale na banei kati na biso, (na kati na bango ezalaki mwana mobali na ngai Moroni) mpe biso nsima ya kobikisama na liwa uta na kati ya bato na biso, tomonaki na mokolo ya nsima, ntango Balamani bazongaki epayi na banganda na bango, uta na nsonge ya ngomba moke ya Kumola, nkoto zomi ya bato na ngai baoyo babomamaki, oyo bazalaki liboso na ngai.",
                "12": "Mpe tomonaki lisusu nkoto zomi ya bato na ngai oyo bakambamaki na mwana mobali na ngai Moroni.",
                "13": "Mpe tala, nkoto zomi ya bato ya Gidigidoni bakweyaki, mpe ye lisusu kati na bango.",
                "14": "Mpe Lama akweyaki elongo na nkoto zomi na ye; mpe Giligali akweyaki elongo na nkoto zomi na ye; mpe Lima akweyaki elongo na nkoto zomi na ye; mpe Yenumi akweyaki elongo na nkoto zomi na ye; mpe Kumeniya, mpe Moroniya, mpe Ationumi, mpe Sibilomi, mpe Semi, mpe Yosi, bakweyaki moko na moko elongo na nkoto zomi na bango.",
                "15": "Mpe esalemaki ete ezalaki na bakambi zomi basusu oyo bakweyaki na mompanga, moto na moto elongo na nkoto zomi na ye; iyo, kutu bato na ngai nyonso, longola se ntuku mibale na banei oyo wana bazalaki elongo na ngai, mpe lisusu mwa moke oyo bakimaki kati na bikolo ya sudi, mpe mwa moke oyo balongwaki epayi na biso mpo na kokende epayi na Balamani, nyonso bakweyaki; mpe mosuni, mpe mikuwa, mpe makila na bango mapanzanaki likolo ya etando ya mabele, esundolamaki bango na maboko na bango oyo babomaki bango mpo na kopola likolo ya mboka, mpe kokoma potopoto mpe kozonga na mama na bango ya mabele.",
                "16": "Mpe molimo na ngai mopasukaki na nsomo, na ntina ya bobomi ya bato na ngai, mpe nagangaki:",
                "17": "O bino bato na bonzenga, lolenge boni ekokaki bino kolongwa uta na nzela ya Nkolo! O bino bato na bonzenga, lolenge boni ekokaki bino kobwaka Yesu, oyo atelemaki na maboko efungwami mpo na koyamba bino!",
                "18": "Tala, soki bosalaka oyo te, bolingaki kokweya te. Kasi tala, bokwei, naleli bobungi na bino.",
                "19": "O bino bana mibali mpe bana basi ya bonzenga, bino batata mpe bamama, bino mibali mpe basi, bino bato na bonzenga, lolenge boni ezali ete bokokaki kokweya!",
                "20": "Kasi tala, bokei, mpe mawa na ngai makoki kozongisa bino te.",
                "21": "Mpe kala mingi te mokolo ezali koya ete kufa na bino ekolata bozangi kufa, mpe nzoto oyo ezali sikawa kopola na bopoli esengeli kala mingi te kokoma nzoto ezanga bopoli; mpe nde bosengeli kotelema liboso ya kiti ya bosambisi ya Klisto, mpo na kosambisama engebene na misala na bino; mpe soki ezali ete bozali sembo, nde bopambolami elongo na batata na bino oyo bakendaki liboso na bino.",
                "22": "O soki boyambolaka liboso ya bobebisami monene boye eyaki likolo na bino. Kasi tala, bokei, mpe Tata, iyo, Tata ya Seko ya lola, ayebi ezalela na bino; mpe akosala na bino engebene na boyengebene mpe boboto na ye."
            },
            "7": {
                "1": "Mpe sikawa, tala, nalingi koloba mwa moke epayi ya montika ya bato oyo babatelami, soki ezali boye ete Nzambe apesi epayi na bango maloba na ngai, ete bakoka koyeba makambo ya batata na bango; iyo, nalobi epayi na bino, bino montika ya ndako ya Yisalaele; mpe oyo ezali maloba oyo nalobi:",
                "2": "Boyeba ete bozali bato ya ndako ya Yisalaele.",
                "3": "Boyeba ete bosengeli koya na boyamboli, soki te bokoki kobikisama te.",
                "4": "Boyeba ete bosengeli kokitisa bibundeli na bino ya bitumba, mpe kosepela lisusu te na bosopi makila, mpe kokamata yango lisusu te, longola se soki Nzambe atindi bino.",
                "5": "Boyeba ete bosengeli koya na boyebi ya batata na bino, mpe koyambola uta na masumu mpe mabe na bino nyonso, mpe kondima Yesu Klisto, ete azali Mwana ya Nzambe, mpe ete abomamaki na Bayuda; mpe na nguya ya Tata asekwaki lisusu, na yango azwaki elonga likolo ya lilita; mpe lisusu na ye esweli ya liwa emelami nie.",
                "6": "Mpe akokisi bosekwi ya bakufi, na boye wapi moto asengeli kosekwa mpo na kotelema liboso ya kiti na ye ya bosambisi.",
                "7": "Mpe akokisi bosikoli ya mokili, na boye wapi ye oyo azwami na elindo te liboso na ye na mokolo ya bosambisi epayi na ye ekopesama kofanda na miso ya Nzambe kati na bokonzi na ye, mpo na koyemba masanzoli oyo esilaka te elongo na lingomba ya bayembi likolo, epayi ya Tata, mpe epayi ya Mwana, mpe epayi ya Molimo Mosantu, oyo bazali Nzambe moko, kati na ezalela moko ya esengo oyo ezanga nsuka.",
                "8": "Yango wana boyambola, mpe bobatisama na nkombo ya Yesu, mpe bokangama na nsango malamu ya Klisto, oyo ekotiama liboso na bino, bobele kati na lisolo ya makomi oyo te kasi mpe lisusu kati na lisolo ya makomi oyo ekoya epayi ya baoyo bazali Bayuda-te uta na Bayuda, lisolo ya makomi oyo ekoya uta na Bayuda-te epayi na bino.",
                "9": "Mpo tala, makambo oyo ekomami mpo ete bokoka kondima oyo wana; mpe soki bondimi oyo wana bokondima oyo mpe lokola; mpe soki bondimi oyo bokoyeba makambo na ntina ya batata na bino, mpe lisusu misala ya kokamwa oyo esalemaki na nguya ya Nzambe na kati na bango.",
                "10": "Mpe bokoyeba lisusu ete bozali montika moko ya nkona ya Yakobo; yango wana botangami na kati ya bato ya liyokani ya yambo; mpe soki ezali bongo ete bondimi Klisto, mpe bobatisami, yambo na mai, nsima na moto mpe na Molimo Mosantu, kolandaka ndakisa ya Mobikisi na biso, engebene na oyo wana atindaki biso, ekozala malamu na bino na mokolo ya bosambisi. Amene."
            },
            "8": {
                "1": "Tala ngai, Moroni, nasilisi lisolo ya makomi ya tata na ngai, Mormon. Tala, nazali bobele na mwa makambo moke mpo na kokoma, oyo makambo natindamaki na tata na ngai.",
                "2": "Mpe sikawa esalemaki ete nsima ya ebakata ya etumba monene na Kumola, tala, Banefi oyo bakimaki kati na ekolo epayi na sudi, babenganamaki na Balamani kino babebisamaki.",
                "3": "Mpe tata na ngai lokola abomamaki na bango, mpe natikali kutu ngai moko mpo na kokoma nsango ya mawa ya bobebisami ya bato na ngai. Kasi tala, bakei, mpe ngai nakokisi motindo ya tata na ngai. Mpe soki bakoboma ngai, nayebi te.",
                "4": "Boye nakokoma mpe nakobomba masolo ya makomi yango na mabele; mpe wapi nakeyi ezali likambo te.",
                "5": "Tala, tata na ngai asalaki lisolo ya makomi oyo, mpe akomaki ntina na yango. Mpe tala, nalingaki kokoma yango mpe lokola soki nazwaki esika likolo ya bapalaki, kasi nazali na yango te; mpe nazali na makele te, mpo nazali ngai moko. Tata na ngai abomamaki na etumba, mpe bandeko na ngai; nazali na baninga mpe wapi kokende te; mpe kino ntango boni Nkolo akopesa nzela ete nakoka kozala na bomoi nayebi te.",
                "6": "Tala, mibu nkama minei eleki banda boyei ya Nkolo mpe Mobikisi na biso.",
                "7": "Mpe tala, Balamani balandaki bato na ngai, Banefi, uta engumba na engumba mpe esika na esika, kutu kino bazali lisusu te; mpe monene ezali bokwei na bango; iyo, ya monene mpe ya kokamwa ezali bobebisami ya bato na ngai, Banefi.",
                "8": "Mpe tala, ezali loboko ya Nkolo oyo esali yango. Mpe tala lisusu, Balamani bazali na etumba moko na mosusu; mpe etando mobimba ya mboka oyo ezali ntango nyonso zunguluke ya bobomi mpe bosopi makila; mpe moto moko te ayebi nsuka ya etumba.",
                "9": "Mpe sikawa, tala, nakoloba lisusu te mpo na ntina na bango, mpo ezali ata na moko te longola se Balamani mpe bayongoli baoyo bazali likolo ya etando ya mboka.",
                "10": "Mpe ezali na moto moko te oyo ayebi Nzambe ya solo longola se bayekoli ya Yesu, baoyo batikalaki na mboka kino nkuna ya bato eyaki monene mpenza ete Nkolo apesaki nzela ete batikala elongo na bato te; mpe soki bazali likolo ya etando ya mboka moto moko te ayebi.",
                "11": "Kasi tala, tata na ngai mpe ngai tomonaki bango, mpe basalelaki biso.",
                "12": "Mpe moto nyonso oyo ayambi bapalaki oyo, mpe asambisi yango te na ntina ya bozangi bobongi nie boye ezali na yango, se ye moko wana akoyeba makambo monene koleka oyo. Tala, nazali Moroni; soki ekokaki kosalema, nalingaki kosala ete makambo nyonso eyebana epayi na bino.",
                "13": "Tala, natie nsuka ya koloba mpo na oyo etali bato oyo. Nazali mwana mobali ya Mormon, mpe tata na ngai azalaki eboto ya Nefi.",
                "14": "Mpe ngai nazali se ye moko oyo abombaki lisolo ya makomi oyo mpo na Nkolo; bapalaki na yango ezali ya motuya te, na ntina ya motindo ya Nkolo. Mpo solo alobaki ete moto moko te akozwa yango mpo na kozwa matabisi; kasi lisolo ya makomi na yango ezali na motuya monene; mpe moto nyonso oyo akobimisa yango na pole, ye nde Nkolo akopambola.",
                "15": "Mpo moto moko te akoki kozwa nguya mpo na kobimisa yango na pole longola se soki epesami ye na Nzambe; mpo Nzambe alingi ete esalema na liso bobele na nkembo na ye, soki te na bolamu ya bato ya kala mpe baoyo bapanzama kala ya liyokani ya Nkolo.",
                "16": "Mpe apambolama ye oyo akobimisa likambo oyo na pole; mpo ekobimisama uta na molili na pole, engebene na liloba ya Nzambe; iyo, ekobimisama uta na mabele, mpe ekongenga uta na molili, mpe ekoya na boyebi ya bato; mpe ekosalema na nguya ya Nzambe.",
                "17": "Mpe soki ezali na mabunga ezali mabunga ya moto. Kasi tala, toyebi ete libunga ezali te; nzokande Nzambe ayebi makambo nyonso; boye, ye oyo asambisaka, tika akeba mbele akozala na likama ya moto ya lifelo.",
                "18": "Mpe ye oyo alobi: Lakisa bapalaki epayi na ngai, soki te okobetama—tika akeba mbele asambisa oyo wana epekisami na Nkolo.",
                "19": "Mpo tala, ye oyo asambisaka na lombangu akosambisama mpe lisusu na lombangu; mpo lifuta na ye ekozala engebene na misala na ye; boye, ye oyo abetaka, akobetama lisusu, na Nkolo.",
                "20": "Tala makomi malobi nini—moto abeta te, mpe asambisa te; mpo bosambisi ezali ya ngai, elobi Nkolo, mpe bobekoli ezali ya ngai mpe lokola, mpe ngai nde nakofutisa.",
                "21": "Mpe ye oyo akokanela mpe akosala songisongi na mosala ya Nkolo, mpe na bato ya liyokani ya Nkolo baoyo bazali ndako ya Yisalaele, mpe akoloba: Tokobebisa mosala ya Nkolo, mpe Nkolo akomikundola te liyokani oyo asalaki na ndako ya Yisalaele—se ye moko wana azali kati na likama ya kokatama na nse mpe kobwakama kati na moto;",
                "22": "Mpo bantina ya seko ya Nkolo ekokoba kosalema, kino bilaka nyonso na ye bikokokisama.",
                "23": "Boluka masakoli ya Yisaya. Tala, nakoki kokoma yango te. Iyo, tala nalobelaki bino, ete basantu oyo wana bakendaki liboso na ngai, baoyo bazwaki mboka oyo, bakobelela, iyo, kutu uta na mputulu bakobelela epayi ya Nkolo; mpe lokola Nkolo azali na bomoi akomikundola liyokani oyo asalaki elongo na bango.",
                "24": "Mpe ayebi sambo na bango, ete ezalaki mpo na litomba ya bandeko na bango. Mpe ayebi bondimi na bango, mpo na nkombo na ye bakokaki kolongola bangomba; mpe na nkombo na ye bakokaki koningisa mabele; mpe na nguya ya liloba na ye bakweisaki bandako ya boloko na mabele; iyo, kutu litumu ya moto makasi ekokaki te kosala bango mabe, banyama ya zamba to nioka ya ngenge mpe te, na ntina ya nguya ya liloba na ye.",
                "25": "Mpe tala, sambo na bango ezalaki lisusu mpo na litomba na ye oyo Nkolo akopesa nzela mpo na kobimisa makambo oyo.",
                "26": "Mpe moto moko te asengeli koloba ete ekoya te, mpo na ntembe te ekoya, mpo Nkolo alobi yango; mpo uta na mabele nde ekoya, na loboko ya Nkolo, mpe moto moko te akopekisa yango; mpe ekoya na mokolo ntango balobi ete makamwisi esila; mpe ekoya kutu lokola soki moto azalaki koloba uta na bakufi.",
                "27": "Mpe ekoya na mokolo moko ntango makila ya basantu makobelela epayi ya Nkolo, na ntina ya makelemba ya nkuku mpe misala ya molili.",
                "28": "Iyo, ekoya na mokolo moko ntango bakowangana nguya ya Nzambe, mpe ntango baeklezia ekosila kobeba mpe ekotombwama na lolendo ya mitema na bango; iyo, kutu mokolo moko ntango bakonzi ya baeklezia mpe bateyi bakotelema kati na lolendo ya mitema na bango, kutu na kolulaka bango oyo bazali bato ya baeklezia na bango.",
                "29": "Iyo, ekoya na mokolo moko ntango bato bakoyoka nsango ya moto, mpe ekumbaki, mpe mbongi ya molinga kati na bamboka ya bapaya;",
                "30": "Mpe bakoyoka lisusu nsango ya bitumba, nungunungu ya bitumba, mpe boningani ya mabele na bisika ya ndenge na ndenge.",
                "31": "Iyo, ekoya na mokolo moko ntango ekozala na bosoto monene likolo ya etando ya mabele; ekozala na bobomi, mpe boyongoli, mpe lokuta, mpe bobubi mpe pite, mpe ndenge nyonso ya bonsomo; ntango ekozala na mingi baoyo bakoloba, Sala eye, to sala oyo wana, mpe likambo ezali te, mpo Nkolo akosunga bato ya lolenge oyo na mokolo ya nsuka. Kasi lisuma epayi ya bato ya lolenge oyo, mpo bazali kati na lititi ya bololo mpe kati na nkanga ya mabe.",
                "32": "Iyo, ekoya na mokolo moko ntango ekozala na Baeklezia bitongama oyo bikoloba: Boya epayi na ngai, mpe mpo na mosolo na bino bokolimbisama uta na masumu na bino.",
                "33": "O bino bato ya nkuna mpe bato mabe mpe bato na matoyi mangongi, mpo na nini bomitongelaki Baeklezia mpo na kozwa matabisi? Mpo na nini ebongoli bino maloba masantu ya Nzambe, ete bokoka komema bokweisami likolo ya milimo na bino? Tala, botala malamu bimoniseli ya Nzambe; mpo tala, ntango ezali koya na mokolo wana ntango makambo oyo esengeli kokokisama.",
                "34": "Tala, Nkolo alakisaki epayi na ngai makambo monene mpe ya kokamwa mpo na oyo etali oyo wana esengeli kala mingi te koya, na mokolo oyo wapi makambo oyo ekoya na kati na bino.",
                "35": "Tala, nazali kolobela bino lokola soki bozalaki awa, mpe nzokande bozali te. Kasi tala, Yesu Klisto alakisi bino epayi na ngai, mpe nayebi misala na bino.",
                "36": "Mpe nayebi ete bozali kotambola na lolendo ya mitema na bino; mpe ezali na moto moko te longola se mwa moke baye bamitomboli te na lolendo ya mitema na bango, kino na kolataka monzele ya kitoko mpenza, kino na boluli, mpe songisongi, mpe nko, mpe monyokoli, mpe ndenge nyonso ya mabe; mpe Baeklezia na bino, iyo, kutu moko na moko ekomi ya kobeba na ntina ya lolendo ya mitema na bino.",
                "37": "Mpo tala, bolingi mosolo, mpe biloko na bino, mpe monzele kitoko na bino, mpe kokembela Baeklezia na bino, mingi koleka ete bolingi babola mpe bakeleli, bakoni mpe batungisami.",
                "38": "O bino bosoto, bino bakibisi, bino balakisi, baoyo bozali komiteka mpo na oyo wana ekobeba, mpo na nini ebebisi bino eklezia esantu ya Nzambe? Mpo na nini ezali bino koyoka nsoni mpo na kokamata likolo na bino nkombo ya Klisto? Mpo na nini eboyi bino kokanisa ete motuya ya esengo ezanga nsuka ezali monene koleka mpasi oyo esukaka soki moke te—na ntina ya bosanzoli ya mokili?",
                "39": "Mpo na nini ezali bino kokembelama na oyo wana ezangi bomoi, mpe nzokande bopesi nzela ete bato na nzala, mpe bakeleli, bato ya bolumbu, mpe bakoni mpe batungisami baleka mpembeni na bino, mpe botala bango te?",
                "40": "Iyo, mpo na nini etongi bino bonsomo ya nkuku mpo na kozwa matabisi, mpe bosali ete basi bakufela mibali basala matanga liboso ya Nkolo, mpe bana bitike basala matanga liboso ya Nkolo, mpe makila ya batata na bango mpe mibali na bango ebelela epayi ya Nkolo uta na mabele, mpo na bobekoli likolo ya mitu na bino?",
                "41": "Tala, mompanga ya bobekoli ezali likolo ya mitu na bino; mpe ntango ezali kala mingi koya ete akobekola makila ya basantu likolo na bino, mpo akopesa nzela te ete koganga na bango ekoba."
            },
            "9": {
                "1": "Mpe sikawa, nalobi lisusu mpo na oyo etali bango oyo bandimi Klisto te.",
                "2": "Tala, ekondima bino na mokolo oyo akobimela bino—Tala, ntango Nkolo akoya, iyo, kutu mokolo monene mona ntango mabele makolingama esika moko lokola mokanda, mpe biloko bikoniangwama na moto makasi, iyo, na mokolo monene mona ntango bokomemama mpo na kotelema liboso ya Mwana ya mpate ya Nzambe—nde bokoloba ete Nzambe azali te?",
                "3": "Na ntango wana bokowangana lisusu Klisto, to bokokoka kotala Mwana ya mpate ya Nzambe? Ebanzi bino ete bokofanda elongo na ye na nse ya koyebaka na mitema elindo na bino? Ebanzi bino ete bokoki kozala na esengo ya kofanda elongo na Azali wana ya mosantu, ntango milimo na bino ezali mpenza kotungisama na boyebaka na mitema elindo na bino ete bozalaki ntango nyonso kobuka mibeko?",
                "4": "Tala, nalobi epayi na bino ete bokozala bato ya mpasi mingi koleka na kofandaka elongo na Nzambe mosantu mpe moyengebene, na nse ya koyebaka mbindo ya mitema na bino liboso na ye, ete bolingaki kozala elongo na milimo mikweisama na lifelo.",
                "5": "Mpo tala, ntango bokomemama na komona bolumbu na bino liboso ya Nzambe, mpe lisusu nkembo ya Nzambe, mpe bosantu ya Yesu Klisto, oyo ekopelisa mololi moko ya moto oyo ezimaka te likolo na bino.",
                "6": "O soki bongo bino bato bazanga bondimi, bobaluka epayi ya Nkolo; bobelela makasi epayi ya Tata na nkombo ya Yesu, ete mbele bokoka komonana bato bazanga mbindo, peto, kitoko, mpe mpembe, wana esukwami bino na makila ya Mwana ya mpate, na mokolo monene mona mpe ya nsuka.",
                "7": "Mpe nalobi lisusu epayi na bino oyo bowanganaka bimoniseli ya Nzambe, mpe bolobi ete esila kala, ete bimoniseli ezali te, soki mpe masakoli te, makabo mpe te, kobikisa bokono mpe te, koloba na minoko mpe te, mpe bolimboli ya minoko mpe te;",
                "8": "Tala nalobaki epayi na bino, ye oyo azali kowangana makambo oyo ayebi nsango malamu ya Klisto te; iyo, atangi naino makomi te; mpe soki bongo, azali kososola yango te.",
                "9": "Mpo etangi biso te ete Nzambe azali se ndenge moko lobi, lelo, mpe libela, mpe na ye mbongwana ezali te mpe elili ya bobongwani mpe te?",
                "10": "Mpe sikawa, soki bino botiaki mpo na bino moko makanisi ya Nzambe moko oyo abongwanaka, mpe na oyo kani elili ya bobongwani ezali, bongo nde bomitiaki makanisi mpenza ya Nzambe moko oyo azali Nzambe ya makamwisi te.",
                "11": "Kasi tala, nakolakisa epayi na bino Nzambe moko ya makamwisi, kutu Nzambe ya Abalayama, mpe Nzambe ya Yisaka, Nzambe ya Yakobo; mpe ezali se Nzambe moko wana oyo akelaki lola mpe mabele, mpe biloko nyonso oyo ezali na yango.",
                "12": "Tala, akelaki Adama, mpe na Adama eyaki bokwei ya moto. Na ntina ya bokwei ya moto eyaki Yesu Klisto, kutu Tata mpe Mwana; mpe na ntina ya Yesu Klisto eyaki bosikoli ya moto.",
                "13": "Mpe na ntina ya bosikoli ya moto, boye eyaki na Yesu Klisto, bamemami mpo na kozonga liboso ya Nkolo; iyo, oyo ezali nzela oyo wapi bato nyonso basikolami, mpo liwa ya Klisto ekokisi bosekwi, boye ekokisi bosikoli uta na mpongi oyo ezanga nsuka, uta na mpongi oyo wapi bato nyonso bakolamuka na nguya ya Nzambe ntango kelelo ekobeta; bakobima, bato mpamba mpe bato minene, mpe nyonso bakotelema liboso ya esambiselo na ye, wana esikolami mpe ekangolami bango uta na singa ya seko ya liwa, liwa oyo wapi ezali liwa ya ntango.",
                "14": "Mpe nsima ekoya bosambisi ya Moko Mosantu likolo na bango; mpe nsima ekoya ntango oyo wapi ye oyo azali mbindo akotikala se mbindo; mpe ye oyo azali sembo akotikala se sembo; ye oyo azali na esengo akotikala se na esengo; mpe ye oyo azali mawa akotikala se na mawa.",
                "15": "Mpe sikawa, O bino nyonso oyo bomiti na makanisi Nzambe moko oyo akoki kosala makamwisi te, nalingi kotuna bino, makambo oyo nalobelaki, esili yango nyonso kosalema? Esili nsuka koya? Tala nalobaki epayi na bino, Te; mpe Nzambe atiki te kozala Nzambe ya makamwisi.",
                "16": "Tala, ezali te makambo oyo Nzambe asali makambo ya kokamwa na miso na biso? Iyo, mpe nani akoki kososola misala ya kokamwa ya Nzambe?",
                "17": "Nani akoloba ete ezalaki likamwisi te ete na liloba na ye lola mpe mabele ezalaki; mpe na nguya ya liloba na ye moto akelamaki uta na mputulu ya mabele; mpe na nguya ya liloba na ye makamwisi masalemaki?",
                "18": "Mpe nani akoloba ete Yesu Klisto asalaki makamwisi mingi ya minene te? Mpe ezalaki na makamwisi minene mingi oyo masalemaki na maboko ya bapostolo.",
                "19": "Mpe soki makamwisi masalemaki na ntango wana, mpo na nini etiki Nzambe kozala Nzambe ya makamwisi nzokande azali Ezali moko oyo abongwanaka te? Mpe tala, nalobaki epayi na bino ete abongwanaka te; soki te alingaki kotika kozala Nzambe; mpe atiki kozala Nzambe te, mpe azali Nzambe ya makamwisi.",
                "20": "Mpe ntina oyo atiki kosala makamwisi na kati ya bana ya bato ezali mpo babebisami moke moke kino na bozangi boyambi, mpe batiki nzela ya semba, mpe bayebi Nzambe oyo basengelaki kotiela motema te.",
                "21": "Tala, nalobaki epayi na bino ete oyo nyonso andimi Klisto, na kozangaka ntembe, oyo nyonso akosenga Tata na nkombo ya Klisto ekopesama na ye; mpe elaka oyo ezali mpo na nyonso, kutu kino na nsuka ya mabele.",
                "22": "Mpo tala, boye elobi Yesu Klisto, Mwana ya Nzambe epayi ya bayekoli na ye baoyo bakotikala, iyo, mpe lisusu epayi ya bayekoli na ye nyonso, maloba na ye eyokani na matoyi ya ebele ya bato: Bokende kati na mokili mobimba, mpe boteya nsango malamu na ekelamo moko moko;",
                "23": "Mpe ye oyo akondima mpe abatisami akobikisama; kasi ye oyo akondima te akokweisama;",
                "24": "Mpe bilembo oyo ekolanda bango oyo bakondima—na nkombo na ngai bakobengana bazabulu; bakoloba na minoko ya sika; bakosimba nioka; mpe soki bameli eloko oyo ebomaka ekosala bango mpasi te, bakotia maboko likolo ya bakoni mpe bakobikisama;",
                "25": "Mpe oyo nyonso akondima na nkombo na ngai, kozangaka ntembe, epayi na ye nakolakisa bosolo ya maloba na ngai, kutu kino na nsuka ya mabele.",
                "26": "Mpe sikawa, tala, nani akoki kotelemela misala ya Nkolo? Nani akoki kowangana maloba na ye? Nani akoki kotelemela nguya ya bokasi nyonso ya Nkolo? Nani akotiola misala ya Nkolo? Nani akotiola bana ya Klisto? Tala, bino nyonso oyo bozali batioli ya misala ya Nkolo, mpo bokokamwa mpe bokowa.",
                "27": "O soki ezali bongo botiola te, mpe bokamwa te, kasi botia bokebi na maloba ya Nkolo, mpe bosenga Tata na nkombo ya Yesu mpo na nini bokozala na mposa. Botia ntembe te, kasi bozala na bondimi, mpe bobanda lokola na ntango ya kala, mpe boya epayi ya Nkolo na motema na bino mobimba, mpe bosala mpo na lobiko na bino moko na bobangi mpe bolengi liboso na ye.",
                "28": "Bozala na bwania na mikolo ya momekano na bino; bolongola bino moko uta na bosoto nyonso; bosenga te, ete bokoka kosilisa yango na bilula-lula na bino, kasi bosenga na molende moko ya ngwi, ete bokweya te na masenginia, kasi ete bosalela Nzambe ya solo mpe ya bomoi.",
                "29": "Keba ete bobatisama na lolenge elongobani te; keba ete bolia elambo ya Klisto na lolenge elongobani te; kasi keba ete bosala makambo nyonso kati na bolongobani, mpe bosala yango na nkombo ya Yesu Klisto, Mwana ya Nzambe ya bomoi; soki bosali eye, mpe botie molende kino na nsuka, bokobenganama libanda soki moke te.",
                "30": "Tala, nalobelaki bino lokola soki nalobaki uta na bakufi; mpo nayebi ete bokozwa maloba na ngai.",
                "31": "Bosambisa ngai te na ntina ya bozangi bobongi nie na ngai, tata na ngai mpe te, na ntina ya bozangi bobongi nie na ye, bango oyo bakomaki liboso na ye mpe te; kasi bopesa nde matondi epayi na Nzambe ete amonisi epayi na bino bozangi bobongi nie na biso, ete bokoka koyekola kozala bato ya bwania mingi koleka oyo tozalaki.",
                "32": "Mpe sikawa, tala, tokomaki lisolo ya makomi oyo engebene na boyebi na biso, kosalelaka minkoma oyo ebiangami na kati na biso Kiejipito ebongisami, ekitanisamaki mpe ebongolamaki na biso, engebene na lolenge ya elobeli na biso.",
                "33": "Mpe soki bapalaki na biso ezalaki monene kokoka tolingaki kokoma na lokota ya Ebele; kasi lokota ya Ebele ebongwanaki na biso mpe lokola; mpe soki tokokaki kokoma yango na lokota ya Ebele, tala, bolingaki te kozwa bozangi bobongi nie kati na lisolo ya makomi na biso.",
                "34": "Kasi Nkolo ayebi makambo oyo tokomaki, mpe lisusu ete bato basusu bayebi te lokota na biso; mpe mpo ete boko bato basusu te bayebi lokota na biso, boye alengelaki nzela mpo na bolimboli ya lokota yango.",
                "35": "Mpe makambo oyo ekomami ete tokoka kolongola makila ya bandeko na biso, baoyo babebaki moke moke kati na bozangi boyambi, uta na bilamba na biso.",
                "36": "Mpe tala, makambo oyo, oyo tozalaki na yango mposa mpo na oyo etali bandeko na biso, iyo, kutu bozongisi na bango na boyebi ya Klisto, ezali engebene na nsambo ya basantu nyonso oyo bafandaki kati na mboka.",
                "37": "Mpe tika ete Nkolo Yesu Klisto andima ete sambo na bango eyanolama engebene na bondimi na bango; mpe tika ete Nzambe Tata amikundola liyokani oyo asalaki elongo na ndako ya Yisalaele; mpe tika apambola bango libela, na nzela ya bondimi likolo ya nkombo ya Yesu Klisto. Amene."
            }
        }
    },
    "ether": {
        "meta": {
            "slug": "ether",
            "name": "Buku ya Etele",
            "chapterWord": "Mokapo"
        },
        "chapters": {
            "1": {
                "1": "Mpe sikawa ngai, Moroni, nakobi kokoma lisolo ya bafandi wana ya kala oyo babebisamaki na loboko ya Nkolo likolo ya etando ya ekolo oyo ya nordi.",
                "2": "Mpe nakamati lisolo na ngai uta na bapalaki ntuku mibale na minei oyo ezwamaki na bato ya Limiyi, oyo ebiangami Buku ya Etele.",
                "3": "Mpe lokola nabanzi ete eteni ya yambo ya lisolo ya makomi oyo, oyo ezali kolobela bokeli ya mokili, mpe lisusu ya Adama, mpe oyo ezali na lisitwale uta na ntango wana kutu kino na linongi monene, mpe makambo nyonso oyo malekaki na kati ya bana ya bato kino na ntango wana, ezwami na kati ya Bayuda—",
                "4": "Boye nakomi makambo oyo wana malekaki uta na mikolo ya Adama kino na ntango wana te; kasi ezwami likolo ya bapalaki; mpe oyo akomona yango, ye moko wana nde akozala na nguya ya kozwa lisitwale mobimba.",
                "5": "Kasi tala, napesi lisitwale mobimba te, napesi bobele eteni moko ya lisitwale, uta na ntango ya linongi kino na ntango babebisamaki.",
                "6": "Mpe na motindo oyo napesi lisitwale yango. Ye oyo akomaki lisolo ya makomi oyo azalaki Etele, mpe azalaki eboto ya Koliantoni.",
                "7": "Koliantoni azalaki mwana mobali ya Mowana.",
                "8": "Mpe Mowana azalaki mwana mobali ya Etemi.",
                "9": "Mpe Etemi azalaki mwana mobali ya Ayaye.",
                "10": "Mpe Ayaye azalaki mwana mobali ya Sete.",
                "11": "Mpe Sete azalaki mwana mobali ya Sibiloni.",
                "12": "Mpe Sibiloni azalaki mwana mobali ya Komi.",
                "13": "Mpe Komi azalaki mwana mobali ya Koliantumi.",
                "14": "Mpe Koliantumili azalaki mwana mobali ya Aminigada.",
                "15": "Mpe Aminigada azalaki mwana mobali ya Alona.",
                "16": "Mpe Alona azalaki eboto ya Eti, oyo azalaki mwana mobali ya Alitomi.",
                "17": "Mpe Alitomi azalaki mwana mobali ya Libi.",
                "18": "Mpe Libi azalaki mwana mobali ya Kisi.",
                "19": "Mpe Kisi azalaki mwana mobali ya Kolomi.",
                "20": "Mpe Kolomi azalaki mwana mobali ya Lewi.",
                "21": "Mpe Lewi azalaki mwana mobali ya Kimi.",
                "22": "Mpe Kimi azalaki mwana mobali ya Moliantoni.",
                "23": "Mpe Moliantoni azalaki eboto ya Lipilakisi.",
                "24": "Mpe Lipilakisi azalaki mwana mobali ya Sezi.",
                "25": "Mpe Sezi azalaki mwana mobali ya Eti.",
                "26": "Mpe Eti azalaki mwana mobali ya Komi.",
                "27": "Mpe Komi azalaki mwana mobali ya Koliantumi.",
                "28": "Mpe Koliantumili azalaki mwana mobali ya Emele.",
                "29": "Mpe Emele azalaki mwana mobali ya Omele.",
                "30": "Mpe Omele azalaki mwana mobali ya Sule.",
                "31": "Mpe Sule azalaki mwana mobali ya Kibi.",
                "32": "Mpe Kibi azalaki mwana mobali ya Oliya, oyo azalaki mwana mobali ya Yelede;",
                "33": "Yelede oyo wapi ayaki elongo na ndeko na ye ya mobali mpe mabota na bango, elongo na boko basusu mpe mabota na bango, uta na linongi monene, na ntango Nkolo abulunganisaki lokota ya bato, mpe alapaki ndai na nkele na ye ete bakopanzama likolo ya etando mobimba ya mabele; mpe engebene na liloba ya Nkolo bato nyonso bapanzamaki.",
                "34": "Mpe ndeko ya Yelede ya mobali lokola azalaki mbinga mobali mpe moto moko makasi, mpe moto moko oyo asungamaki mingi na Nkolo, Yelede, ndeko na ye ya mobali, alobaki epayi na ye: Belela epayi ya Nkolo, ete abulunganisa biso te ete tokoka kososola te maloba na biso.",
                "35": "Mpe esalemaki ete ndeko ya Yelede ya mobali abelelaki epayi ya Nkolo, mpe Nkolo ayokelaki Yelede mawa; boye abulunganisaki te lokota ya Yelede; mpe Yelede mpe ndeko na ye ya mobali babulunganisamaki te.",
                "36": "Na ntango wana Yelede alobaki epayi ya ndeko na ye ya mobali: Belela lisusu epayi ya Nkolo, mpe ekoki kozala ete abalola mosika nkanda na ye uta na bango oyo bazali baninga na biso, ete abulunganisa lokota na bango te.",
                "37": "Mpe esalemaki ete ndeko ya Yelede ya mobali abelelaki epayi ya Nkolo, mpe Nkolo ayokelaki baninga na bango mpe mabota na bango mawa mpe lokola, ete babulunganisamaki te.",
                "38": "Mpe esalemaki ete Yelede alobaki lisusu epayi ya ndeko na ye ya mobali, kolobaka: Kende mpe tuna na Nkolo soki akobengana biso uta na mboka, mpe soki akobengana biso uta na mboka, belela epayi ya Nkolo wapi tokokende. Mpe nani ayebi soki Nkolo akokumba biso kati na mboka oyo ezali ya boponi likolo ya mabele nyonso? Mpe soki ezali bongo, tika tozala sembo epayi ya Nkolo, ete tokoka kozwa yango mpo na libula na biso.",
                "39": "Mpe esalemaki ete ndeko ya Yelede ya mobali abelelaki epayi ya Nkolo engebene na oyo wana elobamaki na monoko ya Yelede.",
                "40": "Mpe esalemaki ete Nkolo ayokelaki ndeko ya Yelede ya mobali, mpe ayokaki mawa likolo na ye, mpe alobaki epayi na ye:",
                "41": "Kende mpe sangisa bibwele na yo, ezala mibali mpe basi, ya ndenge na ndenge; mpe lisusu nkona ya mabele ya ndenge na ndenge; mpe mabota na yo, mpe lisusu Yelede ndeko na yo ya mobali mpe libota na ye; mpe lisusu baninga na yo mpe mabota na bango, mpe baninga ya Yelede mpe mabota na bango.",
                "42": "Mpe ntango ekosala yo oyo okotambola na moto na bango mpo na kokita na lobwaku oyo ezali epayi na nordi. Mpe kuna tokokutana ngai na yo, mpe nakokende liboso na yo kati na mboka oyo ezali ya boponi koleka bamboka nyonso ya mabele.",
                "43": "Mpe kuna nakopambola yo mpe nkona na yo, mpe nakotelemisa mpo na ngai uta na nkona na yo, mpe uta na nkona ya ndeko na yo ya mobali mpe lokola, mpe bango oyo bakokende elongo na yo, ekolo moko monene. Mpe ekozala te na ekolo monene koleka ekolo oyo nakotelemisa mpo na ngai uta na nkona na yo, likolo ya etando mobimba ya mabele. Boye nakosala epayi na yo mpo ntango molai oyo obelelaki epayi na ngai."
            },
            "2": {
                "1": "Mpe esalemaki ete Yelede mpe ndeko na ye ya mobali, mpe mabota na bango, mpe lisusu baninga ya Yelede mpe baninga ya ndeko na ye ya mobali mpe mabota na bango, bakitaki kati na lobwaku oyo ezalaki epayi na nordi, (mpe nkombo ya lobwaku yango ezalaki Nimilodi, mpo ebiangamaki nsima ya moto moko ya makasi na bokila) elongo na bibwele na bango oyo basangisaki esika moko, mibali mpe basi, ya ndenge na ndenge.",
                "2": "Mpe batiaki lisusu mitambo mpe bakangaki ndeke ya likolo; mpe balengelaki liziba ya sani moko, kati na oyo wapi bakumbaki mbisi uta na mai.",
                "3": "Mpe lisusu bakumbaki elongo na bango deselete, eye, na kolimbolaka; ezalaki mafuta ya nzoi, mpe boye bakumbaki elongo na bango mangambo ya nzoi, mpe ndenge nyonso ya biloko oyo ezalaki likolo ya etando ya mboka, nkona ya ndenge na ndenge.",
                "4": "Mpe esalemaki ete ntango bakitaki kati na lobwaku ya Nimilodi Nkolo akitaki mpe asololaki elongo na ndeko ya Yelede ya mobali; mpe azalaki na lipata, mpe ndeko ya Yelede ya mobali amonaki ye te.",
                "5": "Mpe esalemaki ete Nkolo atindaki bango ete bakende kati na esobe, iyo, kati na ntaka ya mabele wapi moto moko akoma kuna soki moke te. Mpe esalemaki ete Nkolo akendaki liboso na bango, mpe asololaki na bango wana etelemaki ye na lipata, mpe apesaki malakisi wapi basengelaki kokende mobembo.",
                "6": "Mpe esalemaki ete bakendaki mobembo kati na esobe, mpe batongaki bibei, kati na oyo wapi bakatisaki mai mingi, mpe batambwisamaki ntango nyonso na loboko ya Nkolo.",
                "7": "Mpe Nkolo apesaki nzela te ete bakangama mosika kuna koleka na mbu kati na esobe, kasi alingaki kaka ete bakoba se kokende kutu na mboka ya elaka, oyo ezalaki ya boponi koleka bamboka nyonso mosusu, oyo Nkolo Nzambe abatelaki mpo na bato ya sembo.",
                "8": "Mpe alapaki ndai na nkele na ye epayi na ndeko ya Yelede ya mobali, ete oyo akokamata mboka oyo ya elaka, uta sikawa kokende liboso mpe libela, asengeli kosalela ye, Nzambe ya solo mpe bobele se moko, soki te bakokombolama nie ntango ekoya litondi ya nkele na ye likolo na bango.",
                "9": "Mpe sikawa, tokoki komona mikano ya Nzambe mpo na oyo etali mboka oyo, oyo ezali mboka ya elaka; mpe ekolo nyonso oyo ekozwa yango ekosalela Nzambe, soki te bakokombolama mosika ntango ekoya litondi ya nkele na ye likolo na bango. Mpe litondi ya nkele na ye ekoya likolo na bango ntango bakokomela kati na mabe.",
                "10": "Mpo tala, oyo ezali mboka ya boponi koleka bamboka nyonso mosusu; yango wana ye oyo akokamata yango akosalela Nzambe soki te akokombama; mpo ezali mokano ya libela ya Nzambe. Mpe ekozala te kino na litondi ya mabe na kati ya bana ya mboka, ete bakokombolama.",
                "11": "Mpe lisolo oyo eyei epayi na bino, O bino baoyo bozali Bayuda-te, ete bokoka koyeba mikano ya Nzambe—ete bokoka koyambola, mpe bokoba te kati na mabe na bino kino ekoya litondi, ete bokoka te kokitisa na nse litondi ya nkele ya Nzambe likolo na bino lokola bafandi ya mboka basalaki kino sikawa.",
                "12": "Tala, oyo ezali mboka moko ya boponi, mpe ekolo nyonso oyo ekozwa yango ekozala nsomi uta na boumbu, mpe uta na bokangemi, mpe uta na bikolo nyonso mosusu na nse ya lola, soki bakosalela kaka Nzambe ya mboka yango, oyo azali Yesu Klisto, oyo amimonisi na makambo oyo tokomi.",
                "13": "Mpe sikawa nakobi na lisolo ya makomi ya ngai; mpo tala, esalemaki ete Nkolo amemaki Yelede mpe bandeko na ye kutu na mbu monene oyo ekaboli bamboka. Mpe lokola bayaki na mbu batelemisaki biema na bango; mpe babiangaki nkombo ya esika yango Moliakumele; mpe bafandaki kati na biema, mpe bafandaki kati na biema likolo ya libongo ya mbu mpo na ntaka ya mibu minei.",
                "14": "Mpe esalemaki ete na nsuka ya mobu ya minei Nkolo ayaki lisusu epayi ya ndeko ya Yelede ya mobali, mpe atelemaki kati na lipata mpe asololaki elongo na ye. Mpe mpo na ntaka ya ngonga misato Nkolo asololaki na ndeko ya Yelede ya mobali, mpe apesaki ye etumbu mpo amikundolaki te kobelela nkombo ya Nkolo.",
                "15": "Mpe ndeko ya Yelede ya mobali ayambolaki uta na mabe oyo asalaki, mpe abelelaki nkombo ya Nkolo mpo na bandeko na ye oyo bazalaki elongo na ye. Mpe Nkolo alobaki epayi na ye: Nakolimbisa yo mpe bandeko na yo uta na masumu na bango; kasi okosumuka lisusu te, mpo okomikundola ete Molimo na ngai mokobunda elongo na moto ntango nyonso te; yango wana, soki okosumuka kino okomeli mobimba okokatama mosika uta na miso ya Nkolo. Mpe oyo ezali makanisi na ngai mpo na oyo etali mboka oyo nakopesa bino mpo na bosangoli libula na bino; mpo ekozala mboka moko ya boponi koleka bamboka nyonso mosusu.",
                "16": "Mpe Nkolo alobaki: Kende kosala mpe tonga, na lolenge ya bibei oyo otongaki kino sikawa. Mpe esalemaki ete ndeko ya Yelede ya mobali akendaki kosala, elongo na bandeko na ye, mpe batongaki bibei na lolenge oyo batongaka, engebene na malako ya Nkolo. Mpe ezalaki mike, mpe ezalaki pepele likolo ya mai, mpe kutu lokola pepele ya ndeke likolo ya mai.",
                "17": "Mpe etongamaki na lolenge moko ete ezalaki na lidusu ata moke te, kutu ete ezalaki kokanga mai lokola sani, mpe nse na yango ezalaki na lidusu te lokola sani; mpe mipanzi na yango ezalaki na lidusu te lokola sani; mpe nse na yango ezalaki nsonge; mpe likolo na yango ezalaki na lidusu te lokola sani; mpe bolayi na yango ezalaki bolayi ya nzete moko; mpe ekuke na yango, ntango ekangemi, ezalaki na lidusu te lokola sani.",
                "18": "Mpe esalemaki ete ndeko ya Yelede ya mobali abelelaki epayi ya Nkolo, kolobaka: O Nkolo, nasali mosala oyo otindaki ngai, mpe nasali bibei lokola opesaki ngai mibeko.",
                "19": "Mpe tala, O Nkolo, kati na yango pole ezali te; tokotambwisa yenda wapi? Mpe lisusu tokowa, mpo kati na yango tokokoka kopema te, longola se mopepe oyo ezali kati na yango; boye tokowa.",
                "20": "Mpe Nkolo alobaki epayi ya ndeko ya Yelede ya mobali: Tala, sala lidusu moko na likolo, mpe mosusu na nse; mpe ntango ekoyoka yo mposa mpo na mopepe okozipola lidusu mpe okozwa mopepe. Mpe soki ezali boye ete mai makoti likolo na yo, tala, okozipa lidusu yango, ete okoka te kowa na mpela.",
                "21": "Mpe esalemaki ete ndeko ya Yelede ya mobali asalaki boye lokola Nkolo atindaki ye.",
                "22": "Mpe abelelaki lisusu epayi ya Nkolo kolobaka: O Nkolo, tala nasali kutu lokola otindaki ngai; mpe nalengeli masuwa mpo na bato na ngai, mpe tala ezali na pole te kati na yango. Tala, O Nkolo ekondima yo ete tokatisa mai monene oyo kati na molili?",
                "23": "Mpe Nkolo alobaki epayi ya ndeko ya Yelede ya mobali: Nini olingi nasala ete bokoka kozala na pole kati na masuwa na bino? Mpo tala, bokoki te kozala na maninisa, mpo ekopasuka na biteni; bokomema moto mpe te elongo na bino, mpo bokotambola na pole ya moto te.",
                "24": "Mpo tala, bokozala lokola mbisi monene na katikati ya mbu; mpo ngomba ya mbonge ekobeta likolo na bino. Nzokande, nakomema bino lisusu libanda ya mozindo ya mbu; mpo mipepe mibimaki uta na monoko na ngai, mpe natindaki lisusu mvula mpe mpela.",
                "25": "Mpe tala, nalengeli bino mpo na kotelemela biloko oyo; mpo bokoki te kokatisa mozindo oyo monene longola se soki nalengeli bino mpo na kotelemela mbonge ya mbu, mpe mipepe oyo ekeyi, mpe mpela oyo ekoya. Boye nini elingi bino ete nalengeli mpo na bino ete bokoka kozala na pole ntango bokomelama kati na mozindo ya mbu?"
            },
            "3": {
                "1": "Mpe esalemaki ete ndeko ya Yelede ya mobali, (sikawa motango ya masuwa oyo malengelamaki ezalaki mwambe) akendaki epayi na ngomba, oyo babiangaki ngomba ya Salemi, na ntina ya bosanda koleka na yango, mpe aniangolaki uta na libanga moko mabanga ya mike mike zomi na motoba; mpe ezalaki mpembe mpe polele, kutu lokola talatala emonisaka na kati; mpe akumbaki yango na maboko na ye likolo ya nsonge ya ngomba, mpe abelelaki lisusu epayi ya Nkolo, kolobaka:",
                "2": "O Nkolo, olobaki ete tokozingama na mpela. Sikawa tala, O Nkolo, mpe kozala na nkanda na mosali na yo na ntina ya bolembu na ye liboso na yo te; mpo toyebi ete yo ozali mosantu mpe ofandaka na lola, mpe ete tolongobani te liboso na yo; na ntina ya te bokwei lolenge na biso ya mokili ekomaki ntango nyonso kaka mabe; nzokande, O Nkolo, opesaki biso motindo ete tosengeli kobelela yo, ete uta na yo tokoka kozwa engebene na bamposa na biso.",
                "3": "Tala, O Nkolo, obetaki biso na ntina ya mabe na biso, mpe obenganaki biso, mpe mibu oyo mingi tofandaki kati na esobe; nzokande, otondisamaki na boboto mpo na biso. O Nkolo, tala ngai na mawa, mpe lola mosika nkanda na yo uta na bato oyo ya yo, mpe kotika te ete bakatisa mozindo oyo ezali kongala kati na molili; kasi tala biloko oyo, oyo naniangoli uta na libanga.",
                "4": "Mpe nayebi, O Nkolo, ete ozali na nguya nyonso, mpe okoki kosala nini olingi mpo na litomba ya moto; yango wana simba mabanga oyo, O Nkolo, na mosapi na yo, mpe lengela yango ete makoka kongenga na molili; mpe makongenga mpo na biso kati na masuwa oyo tolengeli, ete tokoka kozala na pole wana ekokatisa biso mbu.",
                "5": "Tala, O Nkolo, okoki kosala oyo. Toyebi ete ozali na makoki mpo na kolakisa nguya monene, oyo ekomonana moke na bososoli ya bato.",
                "6": "Mpe esalemaki ete ntango ndeko ya Yelede ya mobali alobaki maloba oyo, tala, Nkolo asembolaki loboko na ye mpe asimbaki mabanga moko na moko na mosapi na ye. Mpe elamba elongwaki uta na miso ya ndeko ya Yelede ya mobali, mpe amonaki mosapi ya Nkolo; mpe ezalaki lokola mosapi ya moto, lokola se ya mosuni mpe makila; mpe ndeko ya Yelede ya mobali akweyaki na nse liboso ya Nkolo, mpo abetamaki na bobangi.",
                "7": "Mpe Nkolo amonaki ete ndeko ya Yelede ya mobali akweyaki na mabele; mpe Nkolo alobaki epayi na ye: Telema, okwei mpo na nini?",
                "8": "Mpe alobaki epayi ya Nkolo: namonaki mosapi ya Nkolo, mpe nabangaki mbele abeta ngai; mpo ngai nayebaki te ete Nkolo azalaki na mosuni mpe makila.",
                "9": "Mpe Nkolo alobaki epayi na ye: Na ntina ya bondimi na yo omoni ete nakokamata likolo na ngai mosuni mpe makila; mpe moto moko te atikala soki moke koya liboso na ngai na bondimi mingi koleka ya lolenge oyo lokola ozali na yango; mpo soki ezalaka bongo te okokaki komona mosapi na ngai te. Emoni yo mingi koleka oyo?",
                "10": "Mpe ayanolaki: Te; Nkolo, milakisa epayi na ngai.",
                "11": "Mpe Nkolo alobaki epayi na ye: Endimi yo maloba oyo nakoloba?",
                "12": "Mpe ayanolaki: Iyo, Nkolo, nayebi ete yo olobaka bosolo, mpo ozali Nzambe ya bosolo, mpe okoki kokosa te.",
                "13": "Mpe ntango alobaki maloba oyo, tala, Nkolo amilakisaki epayi na ye, mpe alobaki: Mpo oyebi makambo oyo okosikolama uta na bokwei; boye ozongisami na miso na ngai; boye namilakisi epayi na yo.",
                "14": "Tala, nazali ye oyo alengelamaki uta na bokelami ya mokili mpo na kosikola bato na ngai. Tala, nazali Yesu Klisto. Nazali Tata mpe Mwana. Na ngai bato nyonso bakozwa bomoi, mpe boye ya seko, kutu bango oyo bakondima na nkombo na ngai; mpe bakokoma bana mibali na ngai mpe bana basi na ngai.",
                "15": "Mpe namilakisi soki moke te epayi ya moto oyo nakelaki, mpo moto moko te atikala kondima na ngai lokola yo. Emoni yo ete okelamaki na elilingi ya ngai moko? iyo, kutu bato nyonso bakelamaki na ebandeli na elilingi ya ngai moko.",
                "16": "Tala, nzoto oyo, oyo omoni sikawa, ezali nzoto ya molimo na ngai; mpe moto nakelaki ye na lolenge ya nzoto ya molimo na ngai; mpe kutu lokola namonani epayi na yo mpo na kozala na molimo nakomonana epayi ya bato na ngai na mosuni.",
                "17": "Mpe sikawa, ngai, Moroni, nalobaki, nakokaki te kosala lisolo mobimba ya makambo oyo ekomami, boye ekoki na ngai mpo na koloba ete Yesu amilakisaki epayi na moto oyo na molimo, na lolenge mpe na bokokani ya nzoto se moko oyo wana kutu lokola amilakisaki epayi na Banefi.",
                "18": "Mpe asalaki epayi na ye kutu lokola asalaki epayi ya Banefi; mpe nyonso oyo, ete moto akoka koyeba ete azalaki Nzambe, na ntina ya misala minene oyo Nkolo alakisaki epayi na ye.",
                "19": "Mpe na ntina ya boyebi ya moto oyo, bakokaki te kobombama uta na koleka na elamba; mpe amonaki mosapi ya Yesu, oyo, ntango amonaki yango, akweyaki na bobangi; mpo ayebaki ete ezalaki mosapi ya Nkolo; mpe azalaki lisusu te na bondimi, mpo ayebaki, kotiaka ntembe na eloko te.",
                "20": "Yango wana, lokola azalaki na boyebi ya bobongi nie ya Nzambe, akokaki kobombama te uta na koleka na elamba; yango wana amonaki Yesu; mpe ye asalelaki ye.",
                "21": "Mpe esalemaki ete Nkolo alobaki epayi ya ndeko ya Yelede ya mobali: Tala, okopesa nzela te ete makambo oyo, oyo omoni mpe oyoki makende epayi na mokili, kino ntango ekoya ete nakembela nkombo na ngai na mosuni; yango wana, okotuya makambo oyo omonaki mpe oyokaki, mpe okolakisa yango na moto moko te.",
                "22": "Mpe tala, ntango okoya epayi na ngai, okokoma yango mpe okokanga yango, ete moko te akoka kolimbola yango; mpo okokoma yango na lokota moko ete makoka kotangama te.",
                "23": "Mpe tala, nakopesa epayi na yo mabanga mibale oyo, mpe okokanga yango esika moko na makambo oyo okokoma.",
                "24": "Mpo tala, lokota oyo okokoma nabulunganisi yango; yango wana nakosala na ntango esengeli ya ngai moko ete mabanga oyo makomisa makambo oyo okokoma polele na miso ya bato.",
                "25": "Mpe ntango Nkolo alobaki maloba oyo, alakisaki epayi na ndeko ya Yelede ya mobali bafandi nyonso ya mabele oyo bazalaki, mpe lisusu nyonso oyo bakozala; mpe alongolaki bango uta na bomoni na ye te, kutu kino na nsuka ya mabele.",
                "26": "Mpo alobaki epayi na ye na ntango ya liboso, ete soki akondima na ye ete akoka kolakisa epayi na ye makambo nyonso—ekolakisama epayi na ye; boye Nkolo akokaki kolongola eloko moko te uta na ye, mpo ayebaki ete Nkolo akokaki kolakisa ye makambo nyonso.",
                "27": "Mpe Nkolo alobaki epayi na ye: Koma makambo oyo mpe kanga yango; mpe nakolakisa yango na ntango esengeli ya ngai moko epayi ya bana ya bato.",
                "28": "Mpe esalemaki ete Nkolo atindaki ye kokanga mabanga mibale oyo azwaki, mpe alakisa yango te, kino Nkolo akolakisa yango epayi ya bana ya bato."
            },
            "4": {
                "1": "Mpe Nkolo atindaki ndeko ya Yelede ya mobali ete akita uta na ngomba uta na miso ya Nkolo, mpe akoma makambo oyo amonaki; mpe apekisami kobimisa yango epayi ya bana ya bato kino nsima ya ntango akotombolama likolo ya ekulusu; mpe mpo na ntina oyo mokonzi Mosiya abombi yango, ete ebimisama te epayi na mokili kino ekosila Klisto komimonisa epayi ya bato oyo.",
                "2": "Mpe esilaki Klisto komimonisa solo mpenza epayi ya bato na ye atindaki ete makoka kobimisama.",
                "3": "Mpe sikawa, nsima ya oyo wana, nyonso babebaki moke moke kati na bozangi boyambi; mpe ezalaki na moko te oyo atikalaki longola se Balamani, mpe babwakaki nsango malamu ya Klisto; boye natindami ete nabomba yango lisusu kati na mabele.",
                "4": "Tala, nakomaki likolo ya bapalaki oyo makambo oyo mpenza ndeko ya Yelede ya mobali amonaki; mpe ezalaki soki moke te na makambo monene mingi mamonisama koleka oyo wana mamonisamaki epayi ya ndeko ya Yelede ya mobali.",
                "5": "Yango wana Nkolo atindaki ngai nakoma yango; mpe nakomi yango. Mpe atindaki ngai ete nakanga yango; mpe atindaki ngai lisusu ete nasengeli kokanga bolimboli na yango mpe lokola; yango wana nakangaki bibongolelo, engebene na motindo ya Nkolo.",
                "6": "Mpo Nkolo alobaki epayi na ngai: ekosakolama te epayi ya baoyo bazali Bayuda-te kino na mokolo oyo bakoyambola uta na mabe na bango, mpe bakokoma peto liboso ya Nkolo.",
                "7": "Mpe na mokolo wana bakosalela bondimi na ngai, elobi Nkolo, kutu lokola ndeko ya Yelede ya mobali asalaki, ete bakoka kokoma bato basantisami na ngai, nsima nde nakomonisa epayi na bango makambo oyo ndeko ya Yelede ya mobali amonaki, kutu kino na kofungola epayi na bango bimoniseli na ngai nyonso, elobi Yesu Klisto, Mwana ya Nzambe, Tata ya lola mpe ya mabele, mpe biloko nyonso oyo ezali kati na yango.",
                "8": "Mpe ye oyo akowela na liloba ya Nkolo, tika ete alakelama mabe; mpe ye oyo akowangana makambo oyo, tika ete alakelama mabe; mpo epayi na bango nakolakisa makambo minene mingi te, elobi Yesu Klisto; mpo nazali ye oyo alobi.",
                "9": "Mpe na motindo na ngai balola efungwani mpe ekangemi; mpe na liloba na ngai mabele makoningana; mpe na motindo na ngai bafandi na yango bakokufa, kutu lokola soki na moto.",
                "10": "Mpe ye oyo andimi maloba na ngai te andimi bayekoli na ngai te; mpe soki ezali bongo ete ezali ngai moto nalobi to ngai te, bosambisa; mpo bokoyeba ete ezali ngai oyo nalobi, na mokolo ya nsuka.",
                "11": "Kasi ye oyo andimi makambo oyo nalobi, ye nde nakobimela na mamonisi ya Molimo na ngai, mpe mokoyeba mpe mokopesa litatoli. Mpo na ntina ya Molimo na ngai akoyeba ete makambo oyo ezali solo; mpo mandimisaka bato mpo na kosala bolamu.",
                "12": "Mpe eloko nyonso endimisaka bato mpo na kosala bolamu ezali ya ngai; mpo bolamu eyaka uta na moto mosusu te longola se soki ezali na ngai. Nazali se ye moko oyo akambaka bato na bolamu nyonso; ye oyo akondima maloba na ngai te akondima ngai te—ete nazali; mpe ye oyo akondima ngai te akondima te Tata oyo atindaki ngai. Mpo tala, nazali Tata, nazali pole, mpe bomoi, mpe bosolo mpo na mokili.",
                "13": "Boya epayi na ngai, O bino baoyo bozali Bayuda-te, mpe nakolakisa epayi na bino makambo minene mingi, boyebi boye ebombami na ntina ya bozangi boyambi.",
                "14": "Boya epayi na ngai, O bino ndako ya Yisalaele, mpe ekomonisama epayi na bino makambo boni minene Tata alengeli mpo na bino, uta na bokeli ya mokili; mpe ebimisami te epayi na bino, na ntina ya bozangi boyambi.",
                "15": "Tala, ntango bokopasola elamba ya bozangi boyambi oyo wana esali ete botikala kati na ezalela na bino ya nsomo ya mpe ya nkuna, mpe bokasi ya mitema, mpe bokufi miso ya mayele, nsima nde makambo minene mpe ya bokamwi oyo ebombani uta na bokeli ya mokili uta na bino—iyo, ntango bokobelela Tata na nkombo na ngai, na motema moko mobukana mpe molimo moko ya mawa, nsima nde bokoyeba ete Tata amikundolaki liyokani oyo asalaki epayi ya batata na bino, O ndako ya Yisalaele.",
                "16": "Mpe nsima nde ekofungwama na miso ya bato nyonso bimoniseli na ngai oyo nasalaki ete ekomama na mosali na ngai Yoane. Bomikundola, ntango bokomona makambo oyo, bokoyeba ete ntango ebelemi ete mamonisama na misala mpenza.",
                "17": "Boye, ntango bokozwa lisolo ya makomi oyo, bokoki koyeba ete mosala ya Tata mobandi na etando mobimba ya mboka.",
                "18": "Boye, boyambola bino nyonso nsuka ya mabele, mpe boya epayi na ngai, mpe bondima nsango malamu na ngai, mpe bobatisama na nkombo na ngai; mpo ye oyo andimi mpe abatisami akobikisama; kasi ye oyo andimi te akopesama etumbu; mpe bilembo ekolanda bango oyo bandimi na nkombo na ngai.",
                "19": "Mpe apambolami ye oyo amonani moto ya sembo mpo na nkombo na ngai na mokolo ya nsuka, mpo akotombolama mpo na kofanda kati na bokonzi elengelami mpo na ye uta na bokeli ya mokili. Mpe tala ezali ngai oyo nalobi yango. Amene."
            },
            "5": {
                "1": "Mpe sikawa ngai, Moroni, nakomaki maloba oyo natindamaki, engebene na makoki ya bokundoli na ngai; mpe nayebisi yo makambo oyo nakangaki; boye kosimba yango te na ntina ete okoka kobongola yango; mpo likambo wana epekisami mpo na yo, longola se na ntango ekozala bwania na Nzambe.",
                "2": "Mpe tala, okoki kozala na litomba ete okoka kolakisa bapalaki epayi na bango oyo wana bakosalisa mpo na komema mosala oyo liboso;",
                "3": "Mpe epayi ya Misato ekolakisama na nguya ya Nzambe; yango wana bakoyeba na ntembe te ete makambo oyo ezali solo.",
                "4": "Mpe na monoko ya banzeneneke Misato makambo oyo ekotiama; mpe litatoli ya Misato, mpe mosala oyo, na oyo wapi nguya ya Nzambe mpe lisusu liloba na ye ekolakisama, oyo wapi Tata, mpe Mwana, mpe Molimo Mosantu bapesi litatoli—mpe nyonso oyo ekotelema lokola litatoli mpo na mabe ya mokili na mokolo ya nsuka.",
                "5": "Mpe soki ezali bongo ete bayamboli mpe bayei epayi ya Tata na nkombo ya Yesu, bakoyambama kati na bokonzi ya Nzambe.",
                "6": "Mpe sikawa, soki nazali te na likoki mpo na makambo oyo, bosambisa; mpo bokoyeba ete ngai nazali na likoki ntango bokomona ngai, mpe tokotelema liboso ya Nzambe na mokolo ya nsuka. Amene."
            },
            "6": {
                "1": "Mpe sikawa ngai, Moroni, nakobi kopesa lisolo ya makomi ya Yelede mpe ndeko na ye ya mobali.",
                "2": "Mpo esalemaki ete esilisaki Nkolo kolengela mabanga oyo ndeko ya Yelede ya mobali akumbaki kati na ngomba, ndeko ya Yelede ya mobali akitaki uta na ngomba, mpe atiaki mabanga kati na masuwa oyo malengelamaki, libanga moko na nsuka moko moko na yango; mpe tala, mangengisaki masuwa.",
                "3": "Mpe boye Nkolo asalaki ete mabanga mangenga kati na molili, mpo na kopesa pole epayi ya mibali, basi, mpe bana, ete bakoka te kokatisa mai monene kati na molili.",
                "4": "Mpe esalemaki ete ntango esilaki bango kolengela ndenge nyonso ya bilei, ete na yango bakoka kobika likolo ya mai, mpe lisusu bilei mpo na bibwele mpe bitonga na bango, mpe nyama soki te mbisi to ndeke nyonso oyo bamemaki elongo na bango—mpe esalemaki ete ntango basalaki biloko nyonso oyo bakotaki kati na masuwa to bibei na bango, mpe bakendaki kati na mbu, komitikaka bango moko epayi ya Nkolo Nzambe na bango.",
                "5": "Mpe esalemaki ete Nkolo Nzambe asalaki ete mopepe moko ya makasi ebeta likolo ya etando ya mai, epayi na mboka elakelama; mpe boye bapusamaki likolo ya mbonge ya mbu liboso ya mopepe.",
                "6": "Mpe esalemaki ete bakundamaki na mozindo ya mbu na ntina ya ngomba ya mbonge oyo emataki likolo na bango, mpe lisusu bikumbaki minene mpe ya nsomo oyo esalemaki na makasi ya mopepe.",
                "7": "Mpe esalemaki ete ntango bakundamaki na mozindo ezalaki na mai te oyo makokaki kosala bango mpasi, masuwa na bango kozalaka na lidusu te lokola sani, mpe lisusu ezalaki na lidusu te lokola ezalaki masuwa ya Noa; boye, ntango bazingamaki bango na mai mingi, babelelaki epayi ya Nkolo, mpe amemaki bango lisusu likolo ya mai.",
                "8": "Mpe esalemaki ete mopepe mosilaki soki moke te kobeta epayi na mboka elakelama ntango ezalaki bango likolo ya mai; mpe boye bapusamaki liboso na mopepe.",
                "9": "Mpe bayembaki masanzoli epayi ya Nkolo; iyo, ndeko ya Yelede ya mobali ayembaki masanzoli epayi ya Nkolo, mpe atondaki mpe asanzolaki Nkolo bolayi ya mokolo mobimba; mpe ntango eyaki butu, batikaki te kosanzola Nkolo.",
                "10": "Mpe boye bapusamaki liboso; mpe dongolomiso moko te ya mbu akokaki kobuka yango, mpe mbisi monene moko te akokaki kobebisa yango; mpe bazalaki na pole ntango nyonso, ezala likolo ya mai soki te na nse ya mai.",
                "11": "Mpe boye bapusamaki, mikolo nkama misato na ntuku minei na minei likolo ya mai.",
                "12": "Mpe basemaki na libongo ya mboka elakelama. Mpe ntango batiaki makolo na bango likolo ya libongo ya mboka elakelama bamingumbaki na nse likolo ya etando ya mboka, mpe bamikitisaki liboso ya Nkolo, mpe basopaki mpizoli ya bosepeli liboso ya Nkolo, na ntina ya ebele ya boboto ya bolamu na ye likolo na bango.",
                "13": "Mpe esalemaki ete bakendaki likolo ya etando ya mboka, mpe babandaki kowana bilanga.",
                "14": "Mpe Yelede abotaki bana mibali minei; mpe babiangamaki Yakomi, mpe Giliga, mpe Maya, mpe Oliya.",
                "15": "Mpe ndeko ya Yelede ya mobali mpe lokola abotaki bana mibali mpe bana basi.",
                "16": "Mpe baninga ya Yelede mpe ndeko na ye ya mobali bazalaki na motango ya penepene bato ntuku mibale na mibale; mpe lisusu babotaki bana mibali mpe bana basi liboso ete baya na mboka elakelama; mpe boye babandaki kokoma mingi.",
                "17": "Mpe bateyamaki kotambola na bomikitisi liboso ya Nkolo; mpe lisusu bateyamaki uta na likolo.",
                "18": "Mpe esalemaki ete babandaki kopanzana likolo ya etando ya mboka, kokoma mingi mpe kowana bilanga; mpe bakomaki makasi kati na mboka.",
                "19": "Mpe ndeko ya Yelede ya mobali abandaki kokoma mobange, mpe amonaki ete asengelaki kala mingi te kokita na lilita; yango wana alobaki epayi ya Yelede: Tika tosangisa bato na biso esika moko ete tokoka kotanga bango, ete tokoka koyeba uta na bango nini bazali na yango mposa na biso liboso ete tokita na malita na biso.",
                "20": "Mpe na engebene bato nyonso basanganaki esika moko. Sikawa motango ya bana mibali mpe bana basi ya ndeko ya Yelede ya mobali ezalaki ntuku mibale na mibale ya bato; mpe motango ya bana mibali mpe bana basi ya Yelede ezalaki zomi na mibale, mpe azalaki na bana mibali minei.",
                "21": "Mpe esalemaki ete batangaki bato na bango; esilaki bango kotanga bango, bazalaki na mposa ya koyeba uta na bango makambo oyo balingi ete basala liboso ete bakita na malita na bango.",
                "22": "Mpe esalemaki ete bato bazalaki na mposa uta na bango ete bapakola moko ya bana mibali na bango mpo na kozala mokonzi likolo na bango.",
                "23": "Mpe sikawa tala, oyo ezalaki likambo ya mpasi mpo na bango. Mpe ndeko ya Yelede ya mobali alobaki epayi na bango: Solo likambo oyo ememaka bato kati na bokangemi.",
                "24": "Kasi Yelede alobaki epayi ya ndeko na ye ya mobali: Pesa bango nzela ete bakoka kozala na mokonzi. Mpe boye alobaki epayi na bango: Bopona uta na kati ya bana mibali na biso mokonzi moko, kutu oyo nani bolingi.",
                "25": "Mpe esalemaki ete baponaki kutu mobotami ya yambo ya ndeko ya Yelede ya mobali; mpe nkombo na ye ezalaki Pagagi. Mpe esalemaki ete aboyaki mpe alingaki te kozala mokonzi na bango. Mpe bato nyonso balingaki ete tata na ye asalisa ye na makasi, kasi tata na ye alingaki te; mpe atindaki bango ete basengisa moto te mpo na kozala mokonzi na bango.",
                "26": "Mpe esalemaki ete baponaki bandeko mibali nyonso ya Pagagi, mpe balingaki te.",
                "27": "Mpe esalemaki ete bana mibali ya Yelede balingaki te mpe lokola, kutu nyonso longola se moko; mpe Oliya apakolamaki mpo na kozala mokonzi likolo ya bato.",
                "28": "Mpe abandaki koyangela, mpe bato babandaki kozwa bomengo; mpe bakomaki na bozwi mingi koleka.",
                "29": "Mpe esalemaki ete Yelede akufaki, mpe ndeko na ye ya mobali lokola.",
                "30": "Mpe esalemaki ete Oliya atambolaki na bomikitisi liboso ya Nkolo, mpe amikundolaki makambo minene boni Nkolo asalaki mpo na tata na ye, mpe lisusu alakisaki bato na ye makambo minene boni Nkolo asalaki mpo na batata na bango."
            },
            "7": {
                "1": "Mpe esalemaki ete Oliya asalaki bosambisi likolo ya mboka na bosembo mikolo na ye nyonso, oyo na ye mikolo ezalaki mingi mpenza.",
                "2": "Mpe abotaki bana mibali mpe bana basi; iyo, abotaki ntuku misato na moko, na kati na bango ezalaki bana mibali ntuku mibale na Misato.",
                "3": "Mpe esalemaki ete abotaki lisusu Kibi na bobange na ye. Mpe esalemaki ete Kibi ayangelaki na esika na ye; mpe Kibi abotaki Koliyolo.",
                "4": "Mpe ntango Koliyolo azalaki na mibu ntuku misato na mibale atombokaki na tata na ye, mpe amataki likolo mpe afandaki na mboka ya Newolo; mpe abotaki bana mibali mpe bana basi, mpe bakomaki kitoko mingi koleka, yango wana Koliyolo abendaki bato mingi nsima na ye.",
                "5": "Mpe ntango asangisaki esika moko limpinga amataki epayi na mboka ya Mowana wapi mokonzi afandaki, mpe akamataki ye mokangemi, oyo ekokisaki liloba ya ndeko ya Yelede ya mobali ete bakomemama kati na bokangemi.",
                "6": "Sikawa mboka ya Mowana, wapi mokonzi afandaki, ezalaki penepene na mboka oyo ebiangamaki Libebi na Banefi.",
                "7": "Mpe esalemaki ete Kibi afandaki kati na bokangemi, mpe bato na ye na nse ya Koliyolo mwana mobali na ye, kino akomaki mobange koleka; nzokande Kibi abotaki Sule na bobange na ye, wana ezalaki ye naino kati na bokangemi.",
                "8": "Mpe esalemaki ete Sule asilikaki na ndeko na ye ya mobali; mpe Sule akomaki makasi, mpe akomaki na nguya mingi na kotalaka bokasi ya moto moko; mpe azalaki lisusu makasi na bosambisi.",
                "9": "Yango wana, ayaki na ngomba moke ya Efelaima, mpe aniangolaki makele uta na ngomba moke yango, mpe asalaki mipanga uta na ebende makasi mpo na bango baoyo abendaki elongo na ye, mpe esilaki ye kopesa bango manduki ya mipanga azongaki na engumba ya Newolo, mpe abundisaki ndeko na ye ya mobali Koliyolo, nzela oyo wapi azwaki bokonzi mpe azongisaki yango epayi ya tata na ye Kibi.",
                "10": "Mpe sikawa na ntina ya likambo oyo Sule asalaki, tata na ye apesaki bokonzi likolo na ye; boye abandaki koyangela na esika ya tata na ye.",
                "11": "Mpe esalemaki ete asalaki bosambisi na bosembo; mpe apanzaki bokonzi na ye likolo ya etando mobimba ya mboka, mpo bato bakomaki motango monene koleka.",
                "12": "Mpe esalemaki ete Sule mpe lokola abotaki bana mibali mpe bana basi mingi.",
                "13": "Mpe Koliyolo ayambolaki uta na mabe mingi oyo asalaki; yango wana Sule apesaki ye nguya kati na bokonzi na ye.",
                "14": "Mpe esalemaki ete Koliyolo azalaki na bana mibali mpe bana basi mingi. Mpe na kati ya bana mibali ya Koliyolo ezalaki na moko oyo kani nkombo ezalaki Noa.",
                "15": "Mpe esalemaki ete Noa atombokaki na Sule, mokonzi, mpe lisusu na tata na ye Koliyolo, mpe abendaki nsima na ye Kowolo ndeko na ye ya mobali, mpe lisusu bandeko na ye nyonso mpe bato mingi.",
                "16": "Mpe abundisaki Sule, mokonzi, na oyo wapi etumba azwaki mboka ya yambo ya bosangoli libula na bango; mpe akomaki mokonzi likolo ya eteni wana ya mboka.",
                "17": "Mpe esalemaki ete abundisaki lisusu Sule, mokonzi; mpe akamataki Sule, mokonzi, mpe amemaki ye mokangemi kati na Mowana;",
                "18": "Mpe esalemaki ete lokola azalaki penepene na koboma ye, bana mibali ya Sule bakotaki kati na nkuku kati na ndako ya Noa na butu mpe babomaki ye, mpe babukaki ekuke ya boloko mpe babimisaki tata na bango, mpe batiaki ye likolo ya kiti ya bokonzi na ye na bokonzi na ye moko.",
                "19": "Yango wana, mwana mobali ya Noa atongaki bokonzi na ye na esika na ye; nzokande, bazwaki lisusu te nguya likolo ya mokonzi Sule, mpe bato oyo bazalaki na nse ya bokonzi ya mokonzi Sule bafulukaki mingi koleka mpe bakomaki bato banene.",
                "20": "Mpe ekolo ekabwanaki; mpe ezalaki na babokonzi mibale, bokonzi ya Sule, mpe bokonzi ya Kowolo, mwana mobali ya Noa.",
                "21": "Mpe Kowolo, mwana mobali ya Noa, asalaki ete bato na ye babundisa Sule etumba, na oyo wapi Sule abetaki bango mpe abomaki Kowolo.",
                "22": "Mpe sikawa Kowolo azalaki na mwana mobali moko oyo abiangamaki Nimilodi; mpe Nimilodi apesaki bokonzi ya Kowolo epayi na Sule, mpe azwaki lisungi na miso ya Sule; yango wana Sule apesaki masungi minene likolo na ye, mpe asalaki mpenza kati na bokonzi ya Sule engebene na mposa na ye.",
                "23": "Mpe lisusu na boyangeli ya Sule baprofeta bayaki na kati ya bato, oyo batindamaki uta na Nkolo, kosakolaka ete nkuna mpe kosambela nzambe ya bikeko na bato ezalaki komema bolakeli mabe likolo ya mboka, mpe bakobebisama soki bayamboli te.",
                "24": "Mpe esalemaki ete bato batiolaki baprofeta, mpe basekaki bango. Mpe esalemaki ete mokonzi Sule asambisaki bango nyonso oyo batiolaki baprofeta.",
                "25": "Mpe asakolaki mobeko moko epayi nyonso na mboka mobimba, oyo epesaki nguya epayi ya baprofeta ete bakende esika nyonso wapi balingi; mpe na ntina oyo bato bamemamaki na boyamboli.",
                "26": "Mpe lokola bato bayambolaki uta na mabe na bango mpe bosambeli bikeko Nkolo abatelaki bango, mpe babandaki kofuluka lisusu kati na mboka. Mpe esalemaki ete Sule abotaki bana mibali mpe bana basi na bobange na ye.",
                "27": "Mpe bitumba ezalaki lisusu te na mikolo ya Sule; mpe amikundolaki makambo minene oyo Nkolo asalaki mpo na batata na ye na komemaka bango kokatisa mozindo monene epayi na mboka elakelama; yango wana asalaki bosambisi na bosembo mikolo na ye nyonso."
            },
            "8": {
                "1": "Mpe esalemaki ete abotaki Omele, mpe Omele akonzaki na esika na ye. Mpe Omele abotaki Yelede; mpe Yelede abotaki bana mibali mpe bana basi.",
                "2": "Mpe Yelede atombokaki na tata na ye, mpe ayaki mpe afandaki na mboka ya Eti. Mpe esalemaki ete abendaki bato mingi, na ntina ya maloba na ye ya lokuta, kino andimisaki ndambo ya bokonzi.",
                "3": "Mpe ntango esilaki ye kondimisa ndambo ya bokonzi abundisaki tata na ye, mpe akumbaki tata na ye mosika kati na bokangemi, mpe asalaki ete asalela kati na bokangemi;",
                "4": "Mpe sikawa, na mikolo ya boyangeli ya Omele azalaki kati na bokangemi ndambo moko ya mikolo na ye. Mpe esalemaki ete abotaki bana mibali mpe bana basi, na kati na bango ezalaki Heselone mpe Koliantumili;",
                "5": "Mpe basilikaki mingi koleka na ntina ya makambo oyo Yelede, ndeko mobali na bango asalaki, na lolenge ete batelemisaki limpinga moko mpe babundisaki Yelede. Mpe esalemaki ete babundisaki ye na butu.",
                "6": "Mpe esalemaki ete ntango babomaki limpinga ya Yelede bazalaki penepene na koboma ye mpe lokola; mpe asambaki na bango ete baboma ye te, mpe akotika bokonzi epayi ya tata na ye. Mpe esalemaki ete batikelaki ye bomoi na ye.",
                "7": "Mpe sikawa Yelede akomaki na mawa mingi koleka mpo abungisaki bokonzi na ye, mpo atiaka motema na ye na bokonzi mpe na nkembo ya mokili.",
                "8": "Sikawa mwana mwasi na yelede lokola azalaki nganga mayele mingi koleka, mpe lokola amonaki mawa ya tata na ye, akanisaki kosala mwango moko na oyo wapi akokaki kosikola bokonzi ya tata na ye.",
                "9": "Sikawa mwana mwasi na yelede azalaki kitoko mingi koleka. Mpe esalemaki ete asololaki na tata na ye, mpe alobaki epayi na ye: Mpo na nini tata na ngai ozali na mawa mingi boye? Etangi yo te lisolo ya makomi oyo batata na biso bamemaki na kokatisaka mozindo monene? Tala, ezali na lisolo oyo etali bango bato ya kala te, ete na miango na bango ya nkuku bazwaki babokonzi mpe nkembo monene?",
                "10": "Mpe sikawa, boye, tika tata na ngai abenga Akisi, mwana mobali ya Kiminolo; mpe tala, nazali kitoko, mpe nakobina liboso na ye, mpe nakosepelisa ye, mpe akozala na mposa na ngai na bolongani; yango wana soki akolinga uta na yo ete opesa ngai na bolongani epayi na ye, nde okoloba: Nakopesa yo ye soki oyeli ngai moto ya tata na ngai, mokonzi.",
                "11": "Mpe sikawa Omele azalaki moninga ya Akisi; yango wana, ntango Yelede abiangaki Akisi, mwana mwasi na yelede abinaki liboso na ye ete asepelisaki ye, na lolenge ete azalaki na mposa na ye na bolongani. Mpe esalemaki ete alobaki epayi ya Yelede: Pesa ngai ye na bolongani.",
                "12": "Mpe Yelede alobaki epayi na ye: Nakopesa ye epayi na yo, soki oyeli ngai moto ya tata na ngai, mokonzi.",
                "13": "Mpe esalemaki ete Akisi asangisaki na ndako ya Yelede libota na ye mobimba, mpe alobaki epayi na bango: Ekolapa bino ndai epayi na ngai ete bakozala sembo epayi na ngai na likambo oyo nakozala na mposa na bino?",
                "14": "Mpe esalemaki ete nyonso balapaki ndai epayi na ye, na nkombo ya Nzambe ya lola, mpe lisusu na lola, mpe lisusu na mabele, mpe lisusu namitu na bango, ete oyo akobaluka mosika na lisalisi oyo Akisi azalaki na yango mposa akobungisa moto na ye; mpe oyo akobimisa likambo nyonso Akisi asalaki ete eyebana epayi na bango, se ye moko wana akobungisa bomoi na ye.",
                "15": "Mpe esalemaki ete boye bayokanaki elongo na Akisi. Mpe Akisi asalaki mpo na bango ndai oyo epesamaki epayi na bango na bato ya kala oyo balukaki mpe lokola bokasi, oyo ekitanisamaki kutu uta na Kaina, oyo azalaki mobomi uta na ebandeli.",
                "16": "Mpe ebombamaki na nguya ya zabulu mpo ete apesa ndai oyo epayi ya bato mpo na kokanga bango na molili, mpo na kosalisa bango oyo balukaki nguya mpo na kozwa nguya, mpe mpo na koboma, mpe mpo na kopunza, mpe mpo na kokosa, mpe mpo na kosala ndenge nyonso ya nkuna mpe pite.",
                "17": "Nde ezalaki mwana mwasi na yelede oyo atiaki yangkati na motema na ye mpo na koluka makambo oyo ya kala; mpe Yelede atiaki yango na motema ya Akisi; yango wana, Akisi asalaki yango epayi na libota na ye mpe baninga na ye, kokambaka bango mosika na bilaka ya kitoko mpo na kosala eloko nyonso oyo azalaki na yango mposa.",
                "18": "Mpe esalemaki ete basalaki likelemba ya nkuku, kutu lokola bango bato ya ntango ya kala; oyo likelemba ezalaki ya nsomo mpe ya nkuna koleka nyonso, na miso ya Nzambe;",
                "19": "Mpo Nkolo asalaka kati na makelemba ya nkuku te, alingaka mpe ete moto asopa makila te, kasi apekisaki yango na makambo nyonso, uta na ebandeli ya moto.",
                "20": "Mpe sikawa ngai, Moroni, nakomi ndenge ya bandai mpe makelemba na bango te, mpo eyebisamaki epayi na ngai ete ezalaki na kati ya bato nyonso, mpe ezalaki na kati ya Balamani.",
                "21": "Mpe ebimisaki bobebisami ya bato oyo nazali kolobela sikawa, mpe lisusu bobebisami ya bato ya Nefi.",
                "22": "Mpe ekolo nyonso ekosunga makelemba ya nkuku ya lolenge oyo, mpo na kozwa nguya mpe matabisi, kino makopanzana likolo ya ekolo, tala, bakobebisama; mpo Nkolo akopesa te nzela ete makila ya basantu na ye, oyo makosopana na bango, ebelela ntango nyonso epayi na ye uta na mabele mpo na kobekola bango mpe nzokande abekoli bango te.",
                "23": "Yango wana, O bino baoyo bozali Bayuda-te, ezali bwania na Nzambe ete makambo oyo malakisama epayi na bino, ete na nzela oyo bokoka koyambola uta na masumu na bino, mpe bopesa te nzela ete makelemba oyo ya babomi, oyo matongami mpo na kozwa nguya mpe matabisi, mayangela likolo na bino—mpe mosala, iyo, kutu mosala ya bobebisami eya likolo na bino, iyo, kutu mompanga ya boyengebene ya Nzambe ya Seko ekweya likolo na bino, mpo na bokwei mpe bobebisami na bino soki bopesi nzela ete makambo oyo ezala.",
                "24": "Yango wana, Nkolo atindi bino, ntango bokomona makambo oyo kosalema na kati na bino ete bolamuka na koyebaka ezalela na bino ya nsomo, na ntina ya likelemba oyo ya nkuku oyo ekozala na kati na bino; soki te lisuma ezala epayi na likelemba yango, na ntina ya makila na bango oyo babomamaki; mpo bazali kobelela uta na mputulu mpo na bobekoli likolo na yango, mpe lisusu likolo na bango oyo batongaki yango.",
                "25": "Mpo esalemi ete ye oyo atongi yango mpo na kokweisa bonsomi ya mboka, mpe mabota, mpe bikolo nyonso; mpe ekomema bobebisami ya bato nyonso esalema, mpo etongami na zabulu, oyo azali tata ya lokuta nyonso; kutu mokosi se moko wana oyo akosaki baboti na biso ya yambo, iyo, kutu mokosi se moko wana oyo asalaki ete moto asala bobomi uta na ebandeli; oyo ayeisaki mitema ya bato makasi ete baboma baprofeta, mpe babamba bango mabanga, mpe babengana bango uta na ebandeli.",
                "26": "Yango wana, ngai, Moroni, natindami mpo na kokoma makambo oyo ete mabe esila, mpe ete ntango ekoka koya ete Satana akoka kozala na nguya te likolo ya mitema ya bana ya bato, kasi ete bakoka kondimisama mpo na kosala bolamu ntango nyonso, ete bakoka koya epayi na liziba ya bosembo nyonso mpe babikisama."
            },
            "9": {
                "1": "Mpe sikawa ngai, Moroni, nakobi kokoma lisolo ya makomi ya ngai. Boye, tala, esalemaki ete na ntina ya makelemba ya nkuku ya Akisi mpe baninga na ye, tala, bakweisaki bokonzi ya Omele.",
                "2": "Nzokande, Nkolo atondisamaki na boboto epayi na Omele, mpe lokola na bana mibali na ye mpe bana basi na ye baoyo balukaki bobebisami na ye te.",
                "3": "Mpe Nkolo akebisaki Omele na ndoto moko ete alongwa uta na mboka; yango wana Omele alongwaki uta na mboka elongo na libota na ye, mpe atambolaki mobembo mikolo mingi, mpe ayaki mpe alekaki mpembeni na ngomba moke ya Simi, mpe ayaki mpe alekaki mpembeni na esika wapi Banefi babebisamaki, mpe uta na esika wana epayi na esti, mpe ayaki na esika moko oyo ebiangamaki Abilomi, mpembeni na libongo ya mbu, mpe kuna atelemisaki ema na ye, mpe bana mibali na ye mpe bana basi na ye mpe lokola, mpe bato ya ndako na ye mobimba mpe lokola, longola se Yelede mpe libota na ye.",
                "4": "Mpe esalemaki ete Yelede apakolamaki kozala mokonzi likolo ya bato, na loboko ya nkuna; mpe apesaki mwana mwasi na ye na bolongani epayi na Akisi.",
                "5": "Mpe esalemaki ete Akisi alukaki bomoi ya bokilo na ye ya mobali; mpe asengaki epayi na bango oyo amemaki kolapa ndai ya bato ya kala, mpe bazwaki moto ya tata bokilo na ye, lokola efandaki ye likolo ya kiti ya bokonzi na ye, koyambaka bato na ye.",
                "6": "Mpo bopanzani ya lingomba oyo ya nkuna mpe ya nkuku ezalaki monene mpenza ete ebebisaki mitema ya bato nyonso; boye Yelede abomamaki likolo ya kiti ya bokonzi na ye, mpe Akisi ayangelaki na esika na ye.",
                "7": "Mpe esalemaki ete Akisi abandaki koyoka zuwa epayi ya mwana mobali na ye, boye akangaki ye na boloko, mpe abombaki ye na mwa bilei moke soki mpe te kino azwaki mpasi ya liwa.",
                "8": "Mpe sikawa ndeko na ye ya mobali oyo azwaki mpasi ya liwa, (mpe nkombo na ye ezalaki Nimela) asilikaki na tata na ye na ntina ya oyo wana tata na ye asalaki epayi ya ndeko na ye ya mobali.",
                "9": "Mpe esalemaki ete Nimela asangisaki esika moko motango moke ya bato, mpe akimaki uta na mboka, mpe ayaki mpe afandaki elongo na Omele.",
                "10": "Mpe esalemaki ete Akisi abotaki bana mibali basusu, mpe balongaki mitema ya bato, atako balapaki ndai epayi na ye mpo na kosala ndenge nyonso ya mabe engebene na oyowana azalaki na yango mposa.",
                "11": "Sikawa bato ya Akisi bazalaki bato na mposa ya matabisi, kutu lokola Akisi azalaki na mposa ya nguya; yango wana, bana mibali ya Akisi bapesaki bango mosolo, na nzela babendaki mosika eteni eleki mingi ya bato nsima na bango.",
                "12": "Mpe etumba ebandaki kozala kati na bana mibali ya Akisi mpe Akisi, oyo ewumelaki mpo na ntaka ya mibu mingi, iyo, kino na bobebisami ya penepene ya bato nyonso ya bokonzi, iyo, kutu nyonso longola se bato ntuku misato, mpe bango oyo bakimaki elongo na ndako ya Omele.",
                "13": "Yango wana, Omele azongisamaki lisusu na mboka ya bosangoli libula na ye.",
                "14": "Mpe esalemaki ete Omele abandaki kokoma mobange; nzokande, na bobange na ye, abotaki Emele; mpe apakolaki Emele mpo na kozala mokonzi ya koyangela na esika na ye.",
                "15": "Mpe esilaki ye kopakola Emele mpo na kozala mokonzi, amonaki kimia na mboka mpo na ntaka ya mibu mibale, mpe akufaki, nsima ya komona mikolo mingi koleka, oyo mitondaki na mawa. Mpe esalemaki ete Emele ayangelaki na esika na ye, mpe alandaki etambwiseli ya tata na ye.",
                "16": "Mpe Nkolo abandaki lisusu kolongola bolakeli mabe uta na mboka, mpe ndako ya Emele efulukaki mingi koleka na nse ya boyangeli ya Emele; mpe na ntaka ya mibu ntuku motoba na mibale bakomaki makasi mpenza, na lolenge ete bakomaki na bozwi mingi koleka—",
                "17": "Mpe bazalaki na ndenge nyonso ya mbuma, mpe ya mboto, mpe ya swa, mpe ya lino ya malonga, mpe ya wolo, mpe ya mpauni, mpe ya biloko ya motuya;",
                "18": "Mpe lisusu ndenge nyonso ya bibwele, ya pakasa mpe ya ngombe, mpe ya mpate, mpe ya ngulu, mpe ya ntaba, mpe lisusu ndenge mingi mosusu ya banyama oyo esengelamaki mpo na bilei ya moto.",
                "19": "Mpe bazalaki lisusu na bampunda, mpe na farasa, mpe ezalaki na nzoku mpe kulelomi mpe kumomi; nyonso oyo esengelamaki mpo na moto, mpe mingi mingi koleka nzoku mpe kulelomi mpe kumomi.",
                "20": "Mpe boye Nkolo asopaki mapamboli na ye likolo ya mboka oyo, oyo ezalaki ya boponi koleka bamboka nyonso mosusu; mpe atindaki ete oyo akozwa mboka akozwa yango mpo na Nkolo, soki te bakobebisama ntango bakokomela kati na mabe; mpo likolo ya bato ya lolenge oyo, elobi Nkolo: Nakosopa litondi ya nkele na ngai.",
                "21": "Mpe Emele asalaki bosambisi na bosembo mikolo na ye nyonso, mpe abotaki bana mibali mpe bana basi mingi; mpe abotaki Koliantumi, mpe apakolaki Koliantumili mpo na koyangela na esika na ye.",
                "22": "Mpe esilaki ye kopakola Koliantumili mpo na koyangela na esika na ye atikalaki na bomoi mibu minei, mpe amonaki kimia na mboka; iyo, mpe amonaki kutu Mwana ya Bosembo, mpe asepelaki mpe akembelaki na mikolo na ye, mpe akufaki na kimia.",
                "23": "Mpe esalemaki ete Koliantumili atambolaki na makolo ya tata na ye, mpe atongaki bingumba ya makasi mingi, mpe asalaki oyo wana ezalaki malamu mpo na bato na ye mikolo na ye nyonso. Mpe esalemaki ete azalaki na bana te kino akomaki mobange mingi koleka.",
                "24": "Mpe esalemaki ete mwasi na ye akufaki, azalaki na mibu nkama moko na mibale. Mpe esalemaki ete Koliantumili akamataki na bolongani, na bobange na ye, elenge mwasi moko, mpe abotaki bana mibali mpe bana basi; yango wana azalaki na bomoi kino azalaki na mibu nkama moko na ntuku minei na mibale.",
                "25": "Mpe esalemaki ete abotaki Komi, mpe Komi ayangelaki na esika na ye; mpe ayangelaki mibu ntuku minei na libwa, mpe abotaki Eti; mpe lisusu abotaki bana mibali mpe bana basi basusu.",
                "26": "Mpe bato bapanzanaki lisusu likolo ya etando mobimba ya mboka, mpe nkuna ya monene koleka ebandaki lisusu kozala likolo ya etando ya mboka, mpe Eti abandaki lisusu kondima miango ya nkuku ya bato ya kala, mpo na kobebisa tata na ye.",
                "27": "Mpe esalemaki ete abotolaki kiti ya bokonzi ya bokonzi ya tata na ye, mpo abomaki ye na mompanga na ye moko; mpe akonzaki na esika na ye.",
                "28": "Mpe baprofeta bayaki lisusu kati na mboka, kobelelaka boyamboli epayi na bango—ete basengeli kolengela nzela ya Nkolo soki te bolakeli mabe ekoya likolo ya etando ya mboka; iyo, kutu ekozala na nzala moko ya monene, na oyo wapi bakobebisama soki bayamboli te.",
                "29": "Kasi bato bandimaki maloba ya baprofeta te, kasi babenganaki bango; mpe boko bato na bango babwakamaki kati na mabulu mpe batikaki bango bawa. Mpe esalemaki ete basalaki makambo oyo nyonso engebene na motindo ya mokonzi, Eti.",
                "30": "Mpe esalemaki ete bokeleli ya biloko ebandaki na mboka, mpe bafandi babandaki kobebisama noki koleka na ntina ya bokeleli ya biloko, mpo mvula ezalaki te likolo ya etando ya mabele.",
                "31": "Mpe ntango nioka ya ngenge eyaki lisusu likolo ya etando ya mboka, mpe baswaki bato mingi. Mpe esalemaki ete bibwele na bango bibandaki kokima liboso ya nioka ya ngenge, epayi na mboka ya sudi, oyo ebiangamaki na Banefi Zalayemila.",
                "32": "Mpe esalemaki ete ezalaki na mingi kati na bango oyo bawaki na nzela na yango; nzokande, ezalaki na ndambo ya bato oyo bakimaki na mboka ya epayi na sudi.",
                "33": "Mpe esalemaki ete Nkolo asalaki ete nioka elanda bango lisusu te, kasi etia bikonongo na nzela ete bato bakoka te koleka, ete oyo akomeka koleka akoka kokweya na nioka ya ngenge.",
                "34": "Mpe esalemaki ete bato balandaki nzela wapi etambolaki banyama, mpe basepelaki kolia bibembe ya oyo ekweyaki mpembeni na nzela, kino basilisaki yango nyonso. Sikawa ntango bato bamonaki ete basengelaki kowa babandaki koyambola uta na mabe na bango mpe kobelela epayi ya Nkolo.",
                "35": "Mpe esalemaki ete ntango bamikitisaki na ndenge ekoki liboso ya Nkolo, atindaki mvula likolo ya etando ya mabele; mpe bato babandaki kozwa bomoi lisusu, mpe mbuma ebandaki komonana lisusu na bikolo ya nordi, mpe na bikolo nyonso mpembeni nzinganzinga. Mpe Nkolo alakisaki nguya na ye epayi na bango na kobikisaka bango uta na nzala."
            },
            "10": {
                "1": "Mpe esalemaki ete Sezi, oyo azalaki eboto ya Eti—mpo Eti awaki na nzala, mpe baoyo nyonso ya ndako na ye longola se Sezi—Yango wana, Sezi abandaki kolendisa lisusu bato oyo babukamaki na nzala.",
                "2": "Mpe esalemaki ete Sezi amikundolaki bobebisami ya batata na ye, mpe atongaki bokonzi ya sembo; mpo amikundolaki nini Nkolo asalaki na komemaka Yelede mpe ndeko na ye ya mobali kokatisa mozindo; mpe atambolaki na banzela ya Nkolo; mpe abotaki bana mibali mpe bana basi.",
                "3": "Mpe mwana mobali na ye ya nkulutu, oyo kani nkombo ezalaki Sezi, atombokaki na ye; nzokande, Sezi abetamaki na loboko ya moyongoli moko, na ntina ya bozwi na ye mingi koleka, oyo ememaki kimia lisusu epayi ya tata na ye.",
                "4": "Mpe esalemaki ete tata na ye atongaki bingumba mingi likolo ya etando ya mboka, mpe bato babandaki lisusu kopanzana likolo ya etando ya mboka. Mpe Sezi azalaki na bomoi kino na mobu moko ya bobange koleka; mpe abotaki Lipilakisi. Mpe akufaki, mpe Lipilakisi ayangelaki na esika na ye.",
                "5": "Mpe esalemaki ete Lipilakisi asalaki te oyo wana ezalaki alima na miso ya Nkolo, mpo azalaki na basi mpe makango mingi, mpe atiaki mokumba mona likolo ya mapeka ya bato oyo ezalaki mpasi mpo na komema; iyo, afutisaki bango mpako ya bozito; mpe na mpako yango atongaki ndako mingi ya minene.",
                "6": "Mpe amisalelaki kiti ya bokonzi moko ya kitoko koleka; mpe atongaki bandako mingi ya boloko, mpe moto oyo alingaki te koyangelama na mpako abwakamaki kati na boloko; mpe oyo akokaki te kofuta mpako abwakamaki kati na boloko; mpe asalisaki bango mosala ntango nyonso mpo na kozwa lisungi na bango; mpe oyo aboyaki kosala asalaki ete atiama na liwa.",
                "7": "Yango wana azwaki biloko kitoko na mosala na ye ya ntoki, iyo, kutu wolo na ye ya malonga asalaki epetolama na boloko; mpe ndenge nyonso ya biloko esalemi na maboko ya kitoko asalisaki na boloko. Mpe esalemaki ete atungisaki bato na pite mpe bonsomo na ye.",
                "8": "Mpe ntango ayangelaki mpo na ntaka ya mibu ntuku minei na mibale bato batelemelaki ye na botomboki; mpe etumba ebandaki lisusu kozala na mboka, na lolenge ete Lipilakisi abomamaki, mpe biboto na ye bibenganamaki uta na mboka.",
                "9": "Mpe esalemaki ete nsima ya ntaka ya mibu mingi, Moliantoni, (ye azalaki eboto ya Lipilakisi) asangisaki esika moko limpinga moko ya bato babwakama, mpe akendaki mpe abundisaki bato; mpe azwaki nguya likolo ya bingumba mingi; mpe etumba yango ekomaki nsomo koleka, mpe ewumelaki mpo na ntaka ya mibu mingi; mpe azwaki nguya likolo ya mboka mobimba, mpe amitiaki mokonzi likolo ya mboka mobimba.",
                "10": "Mpe esilaki ye komitia mokonzi alembisaki mokumba ya bato, na yango azwaki lisungi na miso ya bato, mpe bapakolaki ye mpo na kozala mokonzi na bango.",
                "11": "Mpe asalaki boyengebene epayi ya bato, kasi epayi na ye moko te na ntina ya pite mingi na ye; yango wana akatamaki mosika uta na miso ya Nkolo.",
                "12": "Mpe esalemaki ete Moliantoni atongaki bingumba mingi, mpe bato bakomaki na bozwi mingi koleka na nse ya boyangeli na ye, ezala na bandako, mpe na wolo mpe mpauni, mpe na kokolisaka eboto ya kowana, mpe na bibwele, mpe bitonga, mpe biloko ya lolenge wana oyo ezongisamaki epayi na bango.",
                "13": "Mpe Moliantoni azalaki na bomoi kino na mobu ya mobange koleka, mpe na ntango wana abotaki Kimi; mpe Kimi ayangelaki na esika ya tata na ye; mpe ayangelaki mibu mwambe, mpe tata na ye akufaki. Mpe esalemaki ete Kimi ayangelaki na bosembo te, yango wana asungamaki na Nkolo te.",
                "14": "Mpe ndeko na ye ya mobali atelemelaki ye na botomboki, na boye wapi amemaki ye kati na bokangemi; mpe atikalaki kati na bokangemi mikolo na ye nyonso; mpe abotaki bana mibali mpe bana basi kati na bokangemi, mpe na bobange na ye abotaki Lewi; mpe akufaki.",
                "15": "Mpe esalemaki ete Lewi asalelaki kati na bokangemi nsima ya liwa ya tata na ye, mpo na ntaka ya mibu ntuku minei na mibale. Mpe abundaki etumba na mokonzi na mboka, na oyo wapi azwaki bokonzi mpo na ye moko.",
                "16": "Mpe esilisaki ye kozwa bokonzi mpo na ye moko asalaki oyo ezalaki alima na miso ya Nkolo; mpe bato bafulukaki mingi na mboka; mpe azalaki na bomoi kino na bobange boko malamu, mpe abotaki bana mibali mpe bana basi, mpe lisusu abotaki Kolomi, oyo apakolaki mpo na kozala mokonzi na esika na ye.",
                "17": "Mpe esalemaki ete Kolomi asalaki oyo wana ezalaki malamu na miso ya Nkolo mikolo na ye nyonso; mpe abotaki bana mibali mpe bana basi mingi; mpe esilaki ye komona mikolo mingi akufaki, kutu lokola baoyo nyonso batikali na mabele; mpe Kisi ayangelaki na esika na ye.",
                "18": "Mpe esalemaki ete Kisi akufaki mpe lokola, mpe Libi ayangelaki na esika na ye.",
                "19": "Mpe esalemaki ete Libi asalaki oyo wana ezali malamu na miso ya Nkolo. Mpe na mikolo ya Libi nioka ya ngenge ebebisamaki. Yango wana bakendaki na mboka epayi na sudi, mpo na bokila ya bilei mpo na bato ya mboka, mpo mboka etondaki na banyama ya zamba. Mpe Libi ye moko akomaki mobomi nyama monene.",
                "20": "Mpe batongaki engumba monene mpembeni na nkingo moke ya mboka, mpembeni na esika wapi mbu ekaboli mboka.",
                "21": "Mpe babatelaki mboka epayi na sudi lokola esobe, mpo na kozwa nyama ya zamba. Mpe etando mobimba ya mboka epayi na nordi etondaki na bafandi.",
                "22": "Mpe bazalaki bato balinga mosala koleka, mpe basombaki mpe batekaki mpe basalaki mombongo moko na mosusu, ete bakoka kozwa matabisi.",
                "23": "Mpe basalaki ndenge nyonso ya makele, mpe basalaki wolo, mpe mpauni, mpe ebende, mpe motako, mpe ndenge nyonso ya bibende; mpe batimolaki yango uta na mabele; yango wana, babwakaki ngomba enene ya mabele mpo na kozwa makele, wolo, mpe mpauni, mpe ebende, mpe makele. Mpe basalaki ndenge nyonso ya misala ya ntoki ya malonga.",
                "24": "Mpe bazalaki na swa, mpe lino ya kilo ya malonga; mpe basalaki ndenge nyonso ya bilamba, ete bakoka komilatisa uta na bolumbu na bango.",
                "25": "Mpe basalaki ndenge nyonso ya bisalelo mpo na kosala bilanga, ezala mpo na kobalola mabele mpe mpo na kowana, mpe mpo na kobuka mpe mpo na kotimola na nkongo, mpe lisusu mpo na koyungula.",
                "26": "Mpe basalaki ndenge nyonso ya bisalelo na oyo wapi basalelaki banyama na bango misala.",
                "27": "Mpe basalaki ndenge nyonso ya bibundeli ya bitumba. Mpe basalaki ndenge nyonso ya biloko na esaleli ya ntoki koleka.",
                "28": "Mpe ekokaki kozala soki moke te na bato bapambolama koleka bango, mpe baoyo bafulukaki mingi na loboko ya Nkolo. Mpe bazalaki na mboka oyo ezalaki ya boponi koleka bamboka nyonso mosusu, mpo Nkolo alobaki yango.",
                "29": "Mpe esalemaki ete Libi azalaki na bomoi mibu mingi, mpe abotaki bana mibali mpe bana basi, mpe abotaki lisusu Alitomi.",
                "30": "Mpe esalemaki ete Alitomi ayangelaki na esika ya tata na ye. Mpe ntango Alitomi ayangelaki mpo na mibu ntuku mibale na minei, tala, babotolaki ye bokonzi. Mpe asalelaki mibu mingi kati na bokangemi, iyo, kutu mikolo mitikali na ye nyonso.",
                "31": "Mpe abotaki Eti, mpe azalaki na bomoi kati na bokangemi mikolo na ye nyonso. Mpe Eti abotaki Alona, mpe Alona afandaki kati na bokangemi mikolo na ye nyonso; mpe abotaki Aminigada, mpe Aminigada mpe lokola afandaki kati na bokangemi mikolo na ye nyonso; mpe abotaki Koliantumi, mpe Koliantumili afandaki kati na bokangemi mikolo na ye nyonso; mpe abotaki Komi.",
                "32": "Mpe esalemaki ete Komi abendaki nsima na ye ndambo ya bato ya bokonzi. Mpe ayangelaki likolo ya ndambo ya bato ya bokonzi mibu ntuku minei na mibale; mpe akendaki kobunda na mokonzi, Amigidi, mpe babundaki mpo na ntaka ya mibu mingi, na ntango yango Komi azwaki nguya likolo ya Amigidi, mpe azwaki nguya likolo ya ndambo etikali ya bokonzi.",
                "33": "Mpe na mikolo ya Komi bayongoli babandaki kozala na mboka; mpe bandimaki miango ya kala, mpe balapanaki ndai na lolenge ya bato ya kala, mpe balukaki lisusu kobebisa bokonzi.",
                "34": "Sikawa Komi abundaki na bango mingi; nzokande, alongaki bango te."
            },
            "11": {
                "1": "Mpe lisusu na mikolo ya Komi baprofeta bayaki mingi, mpe basakolaki bobebisami ya bato banene bana longola se soki bayamboli, mpe babaluki epayi ya Nkolo, mpe batiki bobomi mpe nkuna na bango.",
                "2": "Mpe esalemaki ete baprofeta babwakamaki na bato, mpe bakimaki epayi na Komi mpo na kobatelama, mpo bato balukaki koboma bango.",
                "3": "Mpe basakolaki epayi na Komi makambo mingi; mpe apambolamaki na ndambo oyo etikalaki ya mikolo na ye nyonso.",
                "4": "Mpe azalaki na bomoi kino na bobange moko ya malamu, mpe abotaki Sibilomi; mpe Sibilomi ayangelaki na esika na ye. Mpe ndeko ya Sibilomi ya mobali atombokaki na ye, mpe etumba monene koleka ebandaki kozala na mboka mobimba.",
                "5": "Mpe esalemaki ete ndeko ya Sibilomi ya mobali asalaki ete baprofeta nyonso oyo basakolaki basengelaki kotiama na liwa;",
                "6": "Mpe likambo ya mawa monene ezalaki na mboka mobimba, mpo batatolaki ete bolakeli mabe monene ekoya likolo ya mboka, mpe likolo ya bato, mpe ete bobebisami monene ekozala na kati na bango, bobebisami ya lolenge moko lokola esalema soki moke te likolo ya etando ya mabele, mpe mikuwa na bango mikoya lokola ngomba ya mabele likolo ya etando ya mboka longola se soki bayamboli uta na nkuna na bango.",
                "7": "Mpe bayokaki mongongo ya Nkolo te, na ntina ya makelemba ya nkuna na bango; yango wana, bitumba mpe boweli ebandaki kozala na mboka mobimba, mpe lisusu nzala mpe bokono mingi, na lolenge ete ezalaki na bobebisami monene, ya lolenge moko lokola eyebanaki soki moke te likolo ya etando ya mabele; mpe nyonso oyo esalemaki na mikolo ya Sibilomi.",
                "8": "Mpe bato babandaki koyambola uta na mabe na bango; mpe mbala mingi lokola basalaki yango Nkolo azalaki na boboto likolo na bango.",
                "9": "Mpe esalemaki ete Sibilomi abomamaki, mpe Sete amemamaki na bokangemi, mpe afandaki kati na bokangemi mikolo na ye nyonso.",
                "10": "Mpe esalemaki ete Aya, mwana mobali na ye, azwaki bokonzi; mpe ayangelaki likolo ya bato mikolo na ye nyonso. Mpe asalaki ndenge nyonso ya mabe na mikolo na ye, na oyo wapi asopi makila mingi; mpe mikolo na ye ezalaki mike.",
                "11": "Mpe Etemi, lokola azalaki eboto ya Aya, azwaki bokonzi; mpe lisusu asalaki oyo wana ezalaki ya nkuna na mikolo na ye.",
                "12": "Mpe esalemaki ete na mikolo ya Etemi baprofeta mingi bayaki, mpe basakolaki lisusu epayi ya bato; iyo, basakolaki ete Nkolo akobebisa bango nie uta na etando ya mabele longola se soki bayamboli uta na mabe na bango.",
                "13": "Mpe esalemaki ete bato bayeisaki mitema na bango makasi, mpe balingaki koyoka maloba na bango te; mpe baprofeta balelaki mpe balongwaki uta na kati ya bato.",
                "14": "Mpe esalemaki ete Etemi asambisaki na nkuna mikolo na ye nyonso; mpe abotaki Mowana. Mpe esalemaki ete Mowana ayangelaki na esika na ye; mpe Mowana asalaki oyo wana ezalaki mabe liboso ya Nkolo.",
                "15": "Mpe esalemaki ete botomboki ebimaki na kati ya bato, na ntina ya makelemba ya nkuku oyo matongamaki mpo na kozwa nguya mpe matabisi; mpe moto moko ya makasi kati na mabe abimaki na kati na bango, mpe abundisaki Mowana, na oyo wapi etumba akweisaki ndambo moko ya bokonzi; mpe asimbaki ndambo ya bokonzi mpo na mibu mingi.",
                "16": "Mpe esalemaki ete Mowana akweisaki ye, mpe azwaki lisusu bokonzi.",
                "17": "Mpe esalemaki ete moto ya makasi mosusu abimaki; mpe azalaki eboto ya ndeko ya Yelede ya mobali.",
                "18": "Mpe esalemaki ete akweisaki Mowana mpe azwaki bokonzi; yango wana, Mowana afandaki kati na bokangemi ntango etikalaki ya mikolo na ye nyonso; mpe abotaki Koliantoni.",
                "19": "Mpe esalemaki ete Koliantoni afandaki kati na bokangemi mikolo na ye nyonso.",
                "20": "Mpe na mikolo ya Koliantoni baprofeta bayaki lisusu mingi, mpe basakolaki makambo minene mpe ya kokamwa, mpe babelelaki boyamboli epayi ya bato, mpe longola se soki bayamboli Nkolo Nzambe alingaki komema bosambisi likolo na bango kino na bobebisami nie na bango;",
                "21": "Mpe basakolaki ete Nkolo Nzambe alingaki kotinda soki te komema bato basusu mpo na kozwa mboka, na nguya na ye, na lolenge oyo wapi amemaki batata na bango.",
                "22": "Mpe babwakaki maloba nyonso ya baprofeta, na ntina ya lingomba na bango ya nkuku mpe bonsomo ya nkuna na bango.",
                "23": "Mpe esalemaki ete Koliantoni abotaki Etele, mpe akufaki, wana efandaki ye kati na bokangemi mikolo na ye nyonso."
            },
            "12": {
                "1": "Mpe esalemaki ete mikolo ya Etele ezalaki na mikolo ya Koliantumili; mpe Koliantumili azalaki mokonzi likolo ya mboka mobimba.",
                "2": "Mpe Etele azalaki profeta ya Nkolo; yango wana Etele ayaki na mikolo ya Koliantumili, mpe abandaki kosakola epayi ya bato, mpo akokaki te kopekisama na ntina ya Molimo ya Nkolo oyo ezalaki elongo na ye.",
                "3": "Mpo abelelaki uta na ntongo, kutu kino ntango moi ekitaki, kolendisaka bato mpo na kondima na Nzambe mpo na boyamboli mbele babebisama, kolobaka epayi na bango ete na bondimi makambo nyonso makokisami—",
                "4": "Yango wana, oyo andimi Nzambe akoki na ntembe te kolikya mpo na mokili moko ya malamu koleka, iyo, kutu mpo na kozwa esika na loboko ya mobali ya Nzambe, oyo elikya eyaka uta na bondimi, ezali lokola longo mpo na milimo ya bato, oyo ekomisaka bango bato ya makasi mpe bato batelemi ngwi, baoyo bazali ntango nyonso koyikiniaka misala malamu, mpe batambwisami na nkembo ya Nzambe.",
                "5": "Mpe esalemaki ete Etele asakolaki na bato makambo minene mpe ya kokamwa, oyo bato bandimaki te, mpo bamonaki yango te.",
                "6": "Mpe sikawa, ngai, Moroni, nalingi koloba mwa moke mpo na oyo etali makambo oyo; nalingi kolakisa epayi na mokili ete bondimi ezali makambo oyo totieli elikya mpe oyo tomoni te; yango wana botiaka ntembe te mpo bomoni te, mpo bokozwa litatoli te kino nsima ya komekama ya bondimi na bino.",
                "7": "Mpo ezalaki na bondimi ete Klisto amilakisaki na batata na biso, nsima ya kosekwa uta na bakufi; mpe amilakisaki te epayi na bango kino esilaki bango kozala na bondimi na ye; yango wana, esengeli mpenza ete boko bato bazala na bondimi na ye, mpo amilakisaki epayi na mokili te.",
                "8": "Kasi na ntina ya bondimi ya bato amilakisaki epayi na mokili, mpe akembelaki nkombo ya Tata, mpe alengelaki nzela ete na yango basusu bakoka kozala bakaboli ya likabo ya lola, ete bakoka kozala na elikya mpo na biloko oyo wana bamonaki te.",
                "9": "Yango wana, bokoki lisusu kozala na elikya, mpe kozala bakaboli ya likabo, soki bolingi bobele kozala na bondimi.",
                "10": "Tala ezalaki na bondimi ete bango bato ya kala babiangamaki na molongo mosantu ya Nzambe.",
                "11": "Yango wana, na bondimi mobeko ya Mose mopesamaki. Kasi na likabo ya Mwana na ye Nzambe alengelaki nzela ya malamu mingi koleka; mpe ezali na bondimi ete ekokisamaki.",
                "12": "Mpo soki bondimi ezali te na kati ya bana ya bato Nzambe akoki kosala likamwisi te na kati na bango; yango wana, amilakisaki te kino nsima ya kosalela bondimi na bango.",
                "13": "Tala, ezalaki bondimi ya Alma mpe Amuleki boye esalaki ete ndako ya boloko ekweya na mabele.",
                "14": "Tala, ezalaki bondimi ya Nefi mpe Lehi boye esalaki mbongwana likolo ya Balamani, ete babatisamaki na moto mpe na Molimo Mosantu.",
                "15": "Tala, ezalaki bondimi ya Amona mpe bandeko mibali na ye boye esalaki likamwisi monene mpenza na kati ya Balamani.",
                "16": "Iyo, kutu nyonso oyo basalaki makamwisi basalaki yango na bondimi, kutu bango oyo bazalaki liboso ya Klisto mpe lisusu bango oyo bayaki nsima.",
                "17": "Mpe ezalaki na nzela ya bondimi ete bayekoli Misato bazwaki elaka ete bakomeka liwa te; mpe bazwaki elaka te kino nsima ya kosalela bondimi na bango.",
                "18": "Mpe ezali na ntango moko te oyo bato basali makamwisi kino nsima ya kosalela bondimi na bango; yango wana yambo bandimaki na Mwana ya Nzambe.",
                "19": "Mpe ezalaki na mingi oyo kani bondimi ezalaki makasi koleka, kutu yambo ete Klisto aya, baoyo bakokaki te kobombama uta na kati ya elamba, kasi solo bamonaki na miso na bango biloko oyo bamonaki na miso ya bondimi, mpe bazalaki na nsai.",
                "20": "Mpe tala, tomonaki kati na lisolo ya makomi oyo ete moko kati na bango azalaki ndeko ya Yelede ya mobali; mpo bondimi na ye ezalaki monene mpenza na Nzambe, ete ntango Nzambe atiaki mosapi na ye, akokaki te kobomba yango uta na miso ya ndeko ya Yelede ya mobali, na ntina ya liloba na ye oyo alobaki epayi na ye, oyo liloba azwaki na bondimi.",
                "21": "Mpe esilaki ndeko ya Yelede ya mobali komona mosapi ya Nkolo, na ntina ya elaka oyo ndeko ya Yelede ya mobali azwaki na bondimi, Nkolo akokaki te kolongola eloko moko uta na miso na ye; yango wana alakisaki ye makambo nyonso, mpo akokaki lisusu te kobombama na kozangaka elamba.",
                "22": "Mpe ezali na bondimi ete batata na ngai bazwaki elaka ete makambo oyo ekoya epayi na bandeko na bango na nzela ya baoyo bazali Bayuda-te; yango wana Nkolo atindi ngai, iyo, kutu Yesu Klisto.",
                "23": "Mpe nalobaki epayi na ye: Nkolo, Bayuda-te bakoseka makambo oyo, na ntina ya bolembu na biso na mosala ya kokoma; mpo Nkolo okomisi biso bato ya makasi kati na liloba na nzela ya bondimi, kasi osali biso te bato ya makasi na mosala ya kokoma; mpo osali bato oyo nyonso ete bakoka koloba mingi, na ntina ya Molimo Mosantu oyo opesi bango;",
                "24": "Mpe osali biso ete tokoka kokoma kaka moke, na ntina ya bozangi ntoki ya maboko na biso. Tala, osali biso bato makasi te na mosala ya kokoma lokola ndeko ya Yelede ya mobali, mpo osalaki ye mpo ete makambo oyo akomaki ezalaki makasi kutu lokola ozali, kino na kosengisa moto mpo na kotanga yango.",
                "25": "Lisusu osali ete maloba na biso makoma ya nguya mpe monene, kutu ete tokoki kokoma yango te; yango wana, ntango tokomi tomoni bolembu na biso, mpe tobeti libaku, na ntina ya lolenge ya kotia maloba na biso; mpe nabangi mbele baoyo bazali Bayuda-te batiola maloba na biso.",
                "26": "Mpe ntango nalobaka eye, Nkolo alobelaki ngai, kolobaka: Etioli ya liboma, kasi bakolela; mpe ngolu na ngai ekoki mpo na basokemi, ete bazwa te litomba likolo ya bolembu na bino;",
                "27": "Mpe soki bato bayei epayi na ngai nakolakisa bango bolembu na bango. Napesaka epayi ya bato bolembu ete bakoka kozala bato na bomikitisi; mpe ngolu na ngai ekoki mpo na bato nyonso oyo bamikitisaka liboso na ngai; mpo soki bamikitisi liboso na ngai, mpe bazali na bondimi na ngai, nde nakosala ete makambo ya bolembu makoma makasi mpo na bango.",
                "28": "Tala, nakolakisa epayi ya baoyo bazali Bayuda-te bolembu na bango, mpe nakolakisa epayi na bango ete bondimi, elikya, mpe bolingani ememaka epayi na ngai—liziba ya bosembo nyonso.",
                "29": "Mpe ngai, Moroni, eyokaki ngai maloba oyo, nabondisamaki, mpe nalobaki: O Nkolo, bosembo na yo ekosalema, mpo nayebi ete osalaka epayi ya bana ya bato engebene na bondimi na bango;",
                "30": "Mpo ndeko ya Yelede ya mobali alobaki epayi ya ngomba na Zelini, Longwa—mpe elongwaki. Mpe soki azalaka na bondimi te elingaki kolongwa te; yango wana yo osalaka ntango esili bato kozala na bondimi.",
                "31": "Mpo boye nde omimonisaki epayi ya bayekoli na yo; mpo esilaki bango kozala na bondimi, mpe koloba na nkombo na yo, omilakisaki epayi na bango na nguya monene.",
                "32": "Mpe lisusu namikundoli ete yo olobaki ete olengeli ndako mpo na moto, iyo, kutu na kati ya bifandelo ya Tata na yo, na yango moto akoka kozala na elikya ya malamu koleka; yango wana moto asengeli kozala na elikya; soki te akoki te kozwa libula na esika oyo olengeli.",
                "33": "Mpe lisusu, namikundoli ete olobaki ete, olingaki mokili, kutu kino na kopesa bomoi na yo mpo na mokili, ete okoka kokamata yango lisusu mpo na kolengela esika moko mpo na bana ya bato.",
                "34": "Mpe sikawa nayebi ete bolingo boye ozali na yango mpo na bana ya bato ezali bolingani; yango wana, longola se soki bato bazali na bolingani, bakoki te kosangola libula ya esika wana oyo olengelaki na mboka ya Tata na yo.",
                "35": "Yango wana, nayebi na likambo oyo olobi, ete soki baoyo bazali Bayuda-te bazali na bolingani te, na ntina ya bolembu na biso, ete okomeka bango, mpe okolongola talanta na bango, iyo, kutu oyo wana bazwaki, mpe okopesa epayi na bango oyo bakozala na beboo koleka.",
                "36": "Mpe esalemaki ete nasambelaki epayi ya Nkolo ete apesa Bayuda-te ngolu, ete bakoka kozala na bolingani.",
                "37": "Mpe esalemaki ete Nkolo alobaki epayi na ngai: Soki bazali na bolingani te ezali likambo te mpo na yo, ozali sembo; yango wana, bilamba na yo bikokomisama peto. Mpe lokola omonaki bolembu na yo okokomisama makasi, kutu mpo na kofanda na esika oyo nalengeli na bandako ya Tata na ngai.",
                "38": "Mpe sikawa ngai, Moroni, natombeli mbote ya suka epayi ya Bayuda-te, iyo, mpe lisusu epayi ya bandeko na ngai oyo nalingi, kino tokokutana liboso ya kiti ya bosambisi ya Klisto, wapi bato nyonso bakoyeba ete bilamba na ngai ezali na mbindo na makila na bino te.",
                "39": "Mpe na ntango wana nde bokoyeba ete namonaki Yesu, mpe asololaki na ngai miso na miso, mpe ete alobelaki ngai kati na bomikitisi mpenza, kutu lokola moto moko ayebisaka mosusu na lokota ya ngai moko, mpo na oyo etali makambo oyo;",
                "40": "Mpe, nakomi bobele moke, na ntina ya bolembu na ngai na mosala ya kokoma.",
                "41": "Mpe sikawa, nalingi kotinda bino koluka Yesu oyo na ntina ya nani baprofeta mpe bapostolo bakomaki, ete ngolu ya Nzambe Tata, mpe lisusu Nkolo Yesu Klisto, mpe Molimo Mosantu, oyo apesaka litatoli na bango, mokoka kozala mpe kofanda na bino libela. Amene."
            },
            "13": {
                "1": "Mpe sikawa ngai, Moroni, nalingi kosilisa lisolo ya makomi na ngai mpo na oyo etali bobebisami ya bato na ntina ya baye wapi nakomi.",
                "2": "Mpo tala, babwakaki maloba nyonso ya Etele; mpo solo ayebisaki bango makambo nyonso, uta na ebandeli ya moto; mpe ayebisaki bango ete esilaki mai kokawuka uta na etando ya mboka oyo, mboka yango ekomaki mboka ya boponi koleka bamboka nyonso mosusu, mboka moko eponami na Nkolo; yango wana Nkolo alingi ete bato nyonso baoyo bakofanda likolo ya etando na yango basengeli kosalela ye;",
                "3": "Mpe ete ezalaki esika ya Yelusaleme ya Sika, oyo ekokita uta na lola, mpe ndako esantu ya Nkolo.",
                "4": "Tala, Etele amonaki mikolo ya Klisto, mpe alobaki mpo na oyo etali Yelusaleme moko ya Sika likolo ya mboka oyo.",
                "5": "Mpe alobaki lisusu mpo na oyo etali ndako ya Yisalaele, mpe Yelusaleme uta wapi Lehi akoya—ete ekosila yango kobebisama, ekotongama lisusu, engumba moko esantu mpo na Nkolo; yango wana, Yelusaleme ya sika ekokaki te kozala mpo ezalaki na ntango ya kala; kasi ekotongama lisusu, mpe ekokoma engumba moko esantu ya Nkolo; mpe ekotongama mpo na ndako ya Yisalaele—",
                "6": "Mpe ete Yelusaleme moko ya Sika ekotongama likolo ya mboka oyo, mpo na montika ya nkona ya Yosefe, makambo oyo wapi ezalaki se emekoleli.",
                "7": "Mpo kaka lokola Yosefe amemaki tata na ye na mboka ya Ejipito, kutu bongo akufaki kuna; yango wana, Nkolo amemaki montika ya nkona ya Yosefe uta na mboka ya Yelusaleme, ete akoka kotondisama na boboto epayi na nkona ya Yosefe, ete bawa te, kaka lokola atondisamaki na boboto epayi ya tata ya Yosefe ete awa te.",
                "8": "Yango wana, montika ya ndako ya Yosefe ekotongama likolo ya mboka oyo; mpe ekozala mboka ya bosangoli libula na bango; mpe bakotonga engumba moko esantu mpo na Nkolo, lokola Yelusaleme ya kala; mpe bakobulunganisama lisusu te, kino ekoya nsuka, ntango mabele makoleka.",
                "9": "Mpe ekozala na lola ya sika mpe mabele ya sika; mpe ekozala lokola oyo ya kala longola se oyo ya kala elekaki, mpe makambo nyonso makomi sika.",
                "10": "Mpe nsima nde ekoya Yelusaleme ya Sika; mpe baoyo bafandi kuna bapambolami, mpo ezali bango oyo kani bilamba ezali mpembe na nzela ya makila ya Mwana ya mpate; mpe ezali bango oyo batangami na kati ya montika ya nkona ya Yosefe, oyo bazalaki bato ya ndako ya Yisalaele.",
                "11": "Mpe na ntango wana lisusu Yelusaleme ya kala ekotiama; mpe bazali bato bapambolami, bafandi ya yango, mpo basukwami na makila ya Mwana ya mpate; mpe ezali bango oyo bapanzamaki mpe basanganaki uta na ntaka minei ya mabele, mpe uta na bikolo ya nordi, mpe bazali bakaboli ya mapamboli uta na bokokisi ya liyokani oyo Nzambe asalaki elongo na tata na bango, Abalayama.",
                "12": "Mpe ntango ekosalema makambo oyo, nde ekokisama makomi oyo malobi ete, ezali na baoyo wana bazalaki bato ya yambo, oyo bakozala bato ya nsuka, mpe ezali na baye wana bazali bato ya nsuka, baoyo bakozala bato ya yambo.",
                "13": "Mpe nazalaki penepene na kokoma makambo mingi, kasi napekisamaki; kasi masakoli ya Etele ezalaki minene mpe ya kokamwa; kasi bamonaki ye lokola mpamba, mpe babenganaki ye; mpe abombanaki ye moko kati na libulu ya libanga moko na moi, mpe na butu akendaki kotalaka makambo oyo ezalaki kosalema epayi ya bato.",
                "14": "Mpe lokola afandaki kati na libulu ya libanga moko asalaki ndambo etikalaki ya lisolo ya makomi oyo, kotalaka bobebisami boye eyaki likolo ya bato, na butu.",
                "15": "Mpe esalemaki ete na mobu se moko wana wapi babenganaki ye uta na kati ya bato etumba ebandaki kokoma monene na kati ya bato, mpo ezalaki na mingi baoyo babimaki, oyo bazalaki bato ya makasi, mpe balukaki kobebisa Koliantumili na miango na bango ya nkuku ya nkuna, oyo milobamaki.",
                "16": "Mpe sikawa Koliantumili, lokola ayekolaki, ye moko, ntoki ya etumba mpe mayele nyonso ya mokili, yango wana abundisaki bango oyo balukaki kobebisa ye.",
                "17": "Kasi ayambolaki te, bana mibali mpe bana basi kitoko na ye mpe te; bana mibali mpe bana basi kitoko ya Kowolo mpe te; bana mibali mpe bana basi kitoko ya Koliyolo mpe te; mpe mpo na kosukisa, ezalaki na moko te kati na bana mibali mpe bana basi kitoko likolo ya etando ya mabele mobimba baoyo bayambolaki uta na masumu na bango.",
                "18": "Yango wana, esalemaki ete na mobu ya yambo oyo Etele afandaki kati na libulu ya libanga, ezalaki na mingi ya bato oyo babomamaki na mompanga mwa makelemba wana ya nkuku, kobundaka na Koliantumili ete bakoka kozwa bokonzi.",
                "19": "Mpe esalemaki ete bana mibali ya Koliantumili babundaki mingi mpe basopaki makila mingi.",
                "20": "Mpe na mobu ya mibale maloba ya Nkolo eyaki epayi ya Etele, ete akende kosakola epayi ya Koliantumili ete, soki akoyambola, mpe bato nyonso oyo ya ndako na ye, Nkolo akopesa epayi na ye bokonzi na ye mpe akobatela bato—",
                "21": "Soki te bakobebisama, mpe baye ndako na ye mobimba longola se ye moko. Mpe akozala na bomoi bobele mpo na komona bokokisi ya masakoli oyo elobamaki mpo na oyo etali bato basusu bakozwa mboka mpo na bosangoli libula na bango; mpe Koliantumili akokundama na bango; mpe moto nyonso akobomama longola se Koliantumili.",
                "22": "Mpe esalemaki ete Koliantumili ayambolaki te, baoyo ya ndako na ye mpe te, mpe bato ya mboka mpe te; mpe bitumba bisilaki te; mpe balukaki koboma Etele, kasi akimaki uta na liboso na bango mpe abombanaki lisusu na libulu ya libanga.",
                "23": "Mpe esalemaki ete Saledi abimaki, mpe abundisaki Koliantumili; mpe alongaki ye, na lolenge ete na mobu ya misato, amemaki ye kati na bokangemi.",
                "24": "Mpe bana mibali ya Koliantumili, na mobu ya minei, balongaki Saledi, mpe bazwaki bokonzi lisusu mpo na tata na bango.",
                "25": "Sikawa etumba moko ebandaki na etando mobimba ya mboka, moto na moto elongo na lingomba na ye kobundaka mpo na oyo azalaki na yango mposa.",
                "26": "Mpe ezalaki na bayongoli, mpe mpo na kosukisa, ndenge nyonso ya nkuna likolo ya etando mobimba ya mboka.",
                "27": "Mpe esalemaki ete Koliantumili asilikaki mingi koleka na Saledi, mpe akendaki kobunda na ye elongo na mampinga na ye; mpe bakutanaki kati na nkanda monene, mpe bakutanaki na lobwaku ya Giligali; mpe etumba ekomaki ya nsomo mingi koleka.",
                "28": "Mpe esalemaki ete Saledi abundaki na ye mpo na ntaka ya mikolo misato. Mpe esalemaki ete Koliantumili alongaki ye, mpe alandaki ye kino ayaki na mabele ya polele ya Esiloni.",
                "29": "Mpe esalemaki ete Saledi abundisaki ye lisusu na mabele ya polele; mpe tala, alongaki Koliantumili, mpe abenganaki ye nsima lisusu na lobwaku ya Giligali.",
                "30": "Mpe Koliantumili abundisaki lisusu Saledi na lobwaku ya Giligali, wapi alongaki Saledi mpe abomaki ye.",
                "31": "Mpe Saledi azokisaki Koliantumili na ebelo, ete akendaki lisusu te kobunda mpo na ntaka ya mibu mibale, na ntango oyo wapi bato nyonso likolo ya etando ya mboka bazalaki kosopaka makila, mpe ezalaki na moto te mpo na kokanga bango."
            },
            "14": {
                "1": "Mpe sikawa bolakeli mabe monene ebandaki kozala likolo ya mboka mobimba na ntina ya mabe ya bato, oyo wapi, soki moto moko atie esalelo na ye to mompanga na ye likolo ya mesa na ye, to likolo ya esika wapi alingi kobomba yango, tala, na mokolo ya nsima, akokuta yango te, bolakeli mabe ezalaki ya monene mpenza likolo ya mboka.",
                "2": "Yango wana moto na moto akangamaki na oyo ezalaki ya ye moko, na maboko na ye, mpe alingaki te kodefa mpe alingaki te kodefisa; mpe moto na moto abombaki esimbelo ya mompanga na ye na loboko na ye ya mobali, mpo na bobateli ya bozwi mpe bomoi na ye moko, mpe ya basi mpe bana na ye.",
                "3": "Mpe sikawa, nsima ya ntaka ya mibu mibale, mpe nsima ya liwa ya Saledi, tala, ndeko ya Saledi ya mobali abimaki mpe abundisaki Koliantumili, na oyo wapi, Koliantumili alongaki ye mpe alandaki ye na esobe ya Akisi.",
                "4": "Mpe esalemaki ete ndeko ya Saledi ya mobali abundisaki ye na esobe ya Akisi; mpe etumba ekomaki ya nsomo mingi koleka, mpe nkoto mingi bakweyaki na mompanga.",
                "5": "Mpe esalemaki ete Koliantumili azingisaki esobe na basoda; mpe ndeko ya Saledi ya mobali atambolaki mpo na kobima na esobe kati na butu, mpe abomaki eteni moko ya limpinga ya Koliantumili, wana ezalaki bango ya kolangwa.",
                "6": "Mpe ayaki na mboka ya Mowana, mpe amitiaki likolo ya kiti ya bokonzi ya Koliantumili.",
                "7": "Mpe esalemaki ete Koliantumili afandaki elongo na limpinga na ye na esobe mpo na ntaka ya mibu mibale, ntango oyo wapi azwaki bokasi monene mpo na limpinga na ye.",
                "8": "Sikawa ndeko ya Saledi ya mobali, oyo kani nkombo ezalaki Gilidi, azwaki bokasi monene mpo na limpinga na ye, na ntina ya makelemba ya nkuku.",
                "9": "Mpe esalemaki ete nganganzambe monene na ye abomaki ye lokola efandaki ye likolo ya kiti ya bokonzi na ye.",
                "10": "Mpe esalemaki ete moto moko ya makelemba ya nkuku abomaki ye na nzela ya koleka na nkuku, mpe akamataki bokonzi epayi na ye moko; mpe nkombo na ye ezalaki Libi; mpe Libi azalaki moto moko ya nzoto molai koleka moto soki nani na kati ya bato nyonso.",
                "11": "Mpe esalemaki ete na mobu ya yambo ya boyangeli ya Libi, Koliantumili amataki na mboka ya Mowana, mpe abundisaki Libi.",
                "12": "Mpe esalemaki ete abundaki na Libi, na oyo wapi etumba, Libi abetaki ye na loboko na ye ete azokisamaki; nzokande, limpinga ya Koliantumili ezalaki koya liboso likolo ya Libi, ete akimaki na ndelo ya libongo ya mbu.",
                "13": "Mpe esalemaki ete Koliantumili alandaki ye; mpe Libi abundisaki ye na libongo ya mbu.",
                "14": "Mpe esalemaki ete Libi abetaki limpinga ya Koliantumili ete bakimaki lisusu na esobe ya Akisi.",
                "15": "Mpe esalemaki ete Libi alandaki ye kino ayaki na mabele ya polele ya Agosi. Mpe Koliantumili akamataki bato nyonso elongo na ye lokola ekimaki ye liboso ya Libi na ntaka oyo ya mboka wapi akimaki.",
                "16": "Mpe ntango akomaki na mabele ya polele ya Agosi, abundisaki Libi, mpe abetaki ye mompanga kino akufaki; nzokande, ndeko ya Libi ya mobali ayaki kobunda na Koliantumili na esika na ye, mpe etumba ekomaki nsomo mingi koleka, mpe Koliantumili akimaki lisusu liboso ya limpinga ya ndeko ya Libi ya mobali.",
                "17": "Sikawa nkombo ya ndeko ya Libi ya mobali ebiangamaki Sizi. Mpe esalemaki ete Sizi alandaki Koliantumili, mpe akweisaki bingumba mingi, mpe abomaki basi mpe bana lokola, mpe atumbaki bingumba yango.",
                "18": "Mpe bobangi ya Sizi ekendaki na ntaka ya mboka mobimba; iyo, kolela ebimaki epayi nyonso na mboka—Nani akoki kotelema liboso ya limpinga ya Sizi? Tala, akombaka mabele liboso na ye!",
                "19": "Mpe esalemaki ete bato babandaki kosangana esika moko kati na mampinga, na epayi nyonso na etando ya mboka mobimba.",
                "20": "Mpe bakabwanaki; mpe eteni moko na bango ekimaki epayi na limpinga ya Sizi, mpe eteni moko na bango ekimaki epayi na limpinga ya Koliantumili.",
                "21": "Mpe etumba ezalaki ya monene mpe ya molai mpenza, mpe likambo ya bosopi makila mpe kobomaboma ewumelaki ntango molai, ete etando mobimba ya mboka ezipamaki na nzoto ya bakufi.",
                "22": "Mpe etumba ezalaki noki mpe na lombangu ete moto moko te atikalaki mpo na kokunda bakufi, kasi batambolaki uta bosopi makila na bosopi makila, kotikaka nzoto ezala ya mibali, basi, mpe bana epanzani likolo ya etando ya mboka, mpo na kokoma bilei mpo na mpambo oyo eliaka mosuni.",
                "23": "Mpe solo mabe na yango elumbamaki likolo ya etando ya mboka, kutu likolo ya etando mobimba ya mboka; yango wana bato batungisamaki na moi mpe na butu, na ntina ya solo mabe na yango.",
                "24": "Nzokande, Sizi atikaki te kolanda Koliantumili; mpo alapaki kobekola ye moko likolo ya Koliantumili na makila ya ndeko na ye ya mobali, oyo abomamaki, mpe likolo ya maloba ya Nkolo oyo eyaki na Etele ete Koliantumili akokweya na mompanga te.",
                "25": "Boye tomoni ete Nkolo abimelaki bango na litondi ya nkele na ye, mpe nkuna mpe bonsomo na bango bolengelaki nzela mpo na bobebisami na bango ya libela.",
                "26": "Mpe esalemaki ete Sizi alandaki Koliantumili epayi na esti, kutu kino na ndelo ya libongo ya mbu, kuna abundisaki Sizi mpo na ntaka ya mikolo misato.",
                "27": "Mpe boye bobebisami ezalaki ya nsomo na kati ya mampinga ya Sizi ete bato babandaki kobanga, mpe babandaki kokima liboso ya mampinga ya Koliantumili; mpe bakimaki na mboka ya Koliyolo, mpe bakombaki bafandi liboso na bango, bango nyonso oyo balingaki kosangana na bango te.",
                "28": "Mpe batelemisaki biema na bango na lobwaku ya Koliyolo; mpe Koliantumili atelemisaki biema na ye na lobwaku ya Suli. Sikawa lobwaku ya Suli ezalaki mpembeni na ngomba ya Kominoli; yango wana, Koliantumili asangisaki mampinga na ye esika moko likolo ya ngomba ya Kominoli, mpe abetaki mondule moko epayi na mampinga ya Sizi mpo na kobianga bango na etumba.",
                "29": "Mpe esalemaki ete bayaki mpembeni, kasi babenganamaki lisusu; mpe bayaki mbala ya mibale, mpe babenganamaki lisusu mbala ya mibale. Mpe esalemaki ete bayaki lisusu mbala ya misato, mpe etumba ekomaki nsomo mingi koleka.",
                "30": "Mpe esalemaki ete Sizi abetaki likolo ya Koliantumili ete azokisaki ye mpota mingi; mpe Koliantumili, ebungisaki ye makila na ye, asenzwaki, mpe akumbamaki mosika lokola soki akufaki.",
                "31": "Sikawa bobungisi ya mibali, basi mpe bana ezalaki na ngambo nyonso mibale ezalaki mpenza monene ete, Sizi atindaki bato na ye ete balanda mampinga ya Koliantumili te; yango wana bazongaki na nganda na bango."
            },
            "15": {
                "1": "Mpe esalemaki ete ebikisamaki Koliantumili uta na mpota na ye, abandaki komikundola maloba oyo Etele alobaki epayi na ye.",
                "2": "Amonaki ete bato na ye oyo basilaki kobomama na mompanga bazalaki penepene na bifuku mibale, mpe abandaki koyoka mawa kati na motema na ye; iyo, babomamaki bifuku mibale ya bato ya makasi, mpe lisusu basi mpe bana na bango.",
                "3": "Abandaki koyambola uta na mabe oyo asalaki; abandaki komikundola maloba oyo elobamaki na monoko ya baprofeta nyonso, mpe amonaki ete ekokisamaki kino sikawa, eteni na eteni; mpe molimo na ye elelaki mpe eboyaki kobondisama.",
                "4": "Mpe esalemaki ete akomaki mokanda epayi na Sizi, kosengaka na ye ete soki akolinga kobatela bato, mpe kolobaka ete alingaki kotika bokonzi mpo na litomba ya bomoi ya bato.",
                "5": "Mpe esalemaki ete ntango Sizi azwaki mokanda na ye akomaki mokanda moko epayi ya Koliantumili, ete soki amitiki, ete akoka koboma ye na mompanga na ye moko, ete akobatela bomoi ya bato.",
                "6": "Mpe esalemaki ete bato bayambolaki te uta na mabe na bango; mpe bato ya Koliantumili balamusamaki na nkanda na bato ya Sizi; mpe bato ya Sizi balamusamaki na nkanda na bato ya Koliantumili; yango wana, bato ya Sizi babundisaki bato ya Koliantumili.",
                "7": "Mpe ntango emonaki Koliantumili ete akomaki mpembeni na kokweya akimaki lisusu liboso ya bato ya Sizi.",
                "8": "Mpe esalemaki ete ayaki na mai ya Lipiliakumi, oyo, na bolimboli, elingi koloba monene, to koleka nyonso; yango wana, ntango bayaki na mai oyo batelemisaki biema na bango; mpe Sizi lisusu atelemisaki biema na ye penepene na yango; mpe boye na mokolo ya nsima babandaki etumba.",
                "9": "Mpe esalemaki ete babundaki etumba moko ya nsomo mingi koleka, na oyo wapi Koliantumili azokisamaki lisusu, mpe asenzwaki mpo na bobungisi ya makila.",
                "10": "Mpe esalemaki ete mampinga ya Koliantumili mawelaki makasi na mampinga ya Sizi ete bakoka kolonga bango, ete bakimisa bango liboso na bango; mpe bakimaki epayi na sudi, mpe batelemisaki biema na bango na esika moko oyo ebiangamaki Ogati.",
                "11": "Mpe esalemaki ete limpinga ya Koliantumili etelemisaki biema na bango mpembeni na ngomba moke ya Laoyo; mpe ezalaki se ngomba moko wana wapi tata na ngai Mormon abombaki masolo ya makomi ya Nkolo, oyo ezalaki bule.",
                "12": "Mpe esalemaki ete basangisaki esika moko bato nyonso likolo ya etando mobimba ya mboka, baoyo babomamaki te, longola se Etele.",
                "13": "Mpe esalemaki ete Etele amonaki bikela nyonso ya bato; mpe amonaki ete bato oyo bazalaki mpo na Koliantumili basangisamaki esika moko na limpinga ya Koliantumili; mpe bato oyo bazalaki mpo na Sizi basangisamaki esika moko na limpinga ya Sizi.",
                "14": "Yango wana, bazalaki mpo na ntaka ya mibu minei kosangisaka bato esika moko, ete bakoka kozwa baoyo nyonso bazalaki likolo ya etando ya mboka, mpe ete bakoka kozwa bokasi nyonso boye bakokaki kozwa.",
                "15": "Mpe esalemaki ete ntango basanganaki esika moko, moto na moto na limpinga oyo alingaki, elongo na basi na bango mpe bana na bango—nyonso mibali, basi mpe bana na bango kolataka manduki na bibundeli ya bitumba, mpe bazalaki na nguba, mpe bibende ya ntolo, mpe bibende ya mito, mpe balataki na lolenge ya etumba—batambolaki liboso mpo na kobunda moko na mosusu; mpe babundaki mokolo wana mobimba, mpe balongaki te.",
                "16": "Mpe esalemaki ete ntango butu eyaki balembaki, mpe bazongaki na banganda na bango; mpe esilaki bango kozonga na banganda na bango babandaki kolela mpe komilela mpo na bobungisi ya bato na bango; mpe boye bogangi na bango, boleli mpe biyelela na bango ezalaki monene, ete epasolaki mopepe mingi koleka.",
                "17": "Mpe esalemaki ete na mokolo ya nsima bakendaki lisusu mpe babundaki, mpe mokolo wana ezalaki monene mpe nsomo mpenza; nzokande, balongaki te, mpe ntango butu eyaki lisusu bapasolaki mopepe na bogangi, boleli na bango, mpe biyelela na bango, mpo na bobungisi ya bobomi ya bato na bango.",
                "18": "Mpe esalemaki ete Koliantumili akomaki lisusu mokanda moko epayi ya Sizi, kosengaka ete aya lisusu te kobunda, kasi akamata bokonzi, mpe abatela bomoi ya bato.",
                "19": "Kasi tala, Molimo ya Nkolo motikaki kobunda na bango, mpe Satana azalaki na nguya nyonso likolo ya mitema ya bato; mpo bamipesaki mobimba na bokasi ya mitema na bango, mpe bokufi miso ya mayele na bango ete bakoka kobebisama; yango wana bakendaki kobunda.",
                "20": "Mpe esalemaki ete babundaki mokolo wana mobimba, mpe ntango butu eyaki balalaki likolo ya mipanga na bango.",
                "21": "Mpe na mokolo ya nsima babundaki kutu kino butu eyaki.",
                "22": "Mpe ntango butu eyaki balangwaki na nkanda, kutu lokola moto alangwe vinyo; mpe balalaki lisusu likolo ya mipanga na bango.",
                "23": "Mpe na mokolo ya nsima babundaki lisusu; mpe ntango butu eyaki nyonso bakweyaki na mompanga longola se ntuku mitano na mibale ya bato ya Koliantumili, mpe ntuku motoba na libwa ya bato ya Sizi.",
                "24": "Mpe esalemaki ete balalaki likolo ya mipanga na bango butu wana, mpe na mokolo ya nsima babundaki lisusu, mpe bawelaki na makasi na bango elongo na mipanga mpe elongo na nguba, mokolo wana mobimba.",
                "25": "Mpe ntango butu eyaki ezalaki na ntuku misato na mibale ya bato ya Sizi, mpe ntuku mibale na nsambo ya bato ya Koliantumili.",
                "26": "Mpe esalemaki ete baliaki mpe balalaki, mpe bamilengelaki mpo na kokufa na mokolo ya nsima. Mpe bazalaki bambinga ya bato mpe bato ya makasi na kotalaka bokasi ya bato.",
                "27": "Mpe esalemaki ete babundaki mpo na ntaka ya ngonga misato, mpe basenzwaki na bobungisi ya makila.",
                "28": "Mpe esalemaki ete ntango bato ya Koliantumili bazwaki lisusu makasi makoki ete bakokaki kotambola, bazalaki penepene na kokima mpo na bomoi na bango; kasi tala, Sizi alamukaki, mpe bato na ye lokola, mpe alapaki na nkele na ye ete akoboma Koliantumili soki te akowa na mompanga.",
                "29": "Yango wana, alandaki bango, mpe na mokolo ya nsima azwaki bango; mpe babundaki lisusu na mompanga. Mpe esalemaki ete ntango bakweyaki nyonso na mompanga, longola se soki ezalaki Koliantumili mpe Sizi, tala Sizi asenzwaki na bobungisi ya makila.",
                "30": "Mpe esalemaki ete ntango Koliantumili ayekemaki likolo ya mompanga na ye, ete apema moke, akataki moto ya Sizi.",
                "31": "Mpe esalemaki ete esilaki ye kokata moto ya Sizi, Sizi atelemaki likolo ya maboko na ye mpe akweyaki; mpe nsima ya kobunda mpo na mpema, akufaki.",
                "32": "Mpe esalemaki ete Koliantumili akweyaki na mabele, mpe akomaki lokola soki azalaki na bomoi te.",
                "33": "Mpe Nkolo alobaki epayi ya Etele, mpe alobaki epayi na ye: Kende. Mpe akendaki, mpe amonaki ete maloba ya Nkolo ekokisamaki nyonso; mpe asilisaki lisolo ya makomi na ye; (mpe eteni moko ya nkama nakomaki yango te) mpe abombaki yango na lolenge moko ete bato ya Limiyi bakutaki yango.",
                "34": "Sikawa, maloba ya nsuka oyo ekomamaki na Etele ezali oyo: Soki Nkolo alingi ete nabongwama, soki te ete namitika na mpasi ya kozelaka ya bolingi ya Nkolo kati na mosuni, likambo ezali te, soki ezali ete nabikisama kati na bokonzi ya Nzambe. Amene."
            }
        }
    },
    "moro": {
        "meta": {
            "slug": "moro",
            "name": "Buku ya Moroni",
            "chapterWord": "Mokapo"
        },
        "chapters": {
            "1": {
                "1": "Sikawa ngai, Moroni, esilaki ngai kotia nsuka ya kokoma bokuse ya lisolo ya bato na yelede, nabanzaki te ete esengeli nakoma lisusu, kasi nawei naino te; mpe namibimisi te na Balamani mbele baboma ngai.",
                "2": "Mpo tala, bitumba na bango ezali makasi mingi koleka na kati na bango moko; mpe na ntina ya boyini na bango bati na liwa Monefi nyonso oyo akowangana Klisto te.",
                "3": "Mpe ngai, Moroni, nakowangana Klisto te; yango wana, nazali koyenga-yenga bipayi nyonso wapi nakoki mpo na bokengi ya bomoi na ngai.",
                "4": "Yango wana, nakomi lisusu mwa makambo moke, na bokeseni na oyo wana nabanzaki; mpo nabanzaki ete nasengeli kokoma lisusu te; kasi nazali kokoma mwa makambo moke lisusu, ete mbele makoka kozala ya motuya epayi ya bandeko na ngai, Balamani, na mokolo ekoya nsima, engebene na bolingi ya Nkolo."
            },
            "2": {
                "1": "Maloba ya Klisto, oyo alobaki epayi ya bayekoli na ye, Bazomi na mibale oyo aponaki, lokola atiaki maboko na ye likolo na bango—",
                "2": "Mpe abiangaki bango na nkombo, kolobaka: Bosenga na Tata na nkombo na ngai, na losambo ya makasi; mpe esili bino kosala oyo bokozala na nguya ete likolo na ye oyo bokotia maboko na bino, bokopesa Molimo Mosantu; mpe na nkombo na ngai bokopesa yango, mpo bapostolo na ngai basalaka boye.",
                "3": "Sikawa Klisto alobaki maloba oyo epayi na bango, na ntango amonanaki mbala ya yambo; mpe ebele ya bato bayokaki yango te, kasi bayekoli bayokaki yango; mpe likolo ya mingi lokola batiaki maboko na bango, Molimo Mosantu akitaki."
            },
            "3": {
                "1": "Oyo ezali lolenge oyo bayekoli, oyo babiangamaki bampaka ya eklezia, bakulisaki banganganzambe mpe bateyi—",
                "2": "Esilaki bango kosambela Tata, na nkombo ya Klisto, batiaki maboko na bango likolo na bango mpe balobaki:",
                "3": "Na nkombo ya Yesu Klisto nakulisi yo mpo na kozala nganganzambe (to soki azali molakisi, nakulisi yo molakisi) mpo na koteya boyamboli mpe bolimbisi ya masumu na nzela ya Yesu Klisto, na kotiaka molende ya bondimi na nkombo na ye kino na nsuka. Amene.",
                "4": "Mpe engebene na lolenge oyo bakulisaki banganganzambe mpe bateyi, engebene na makabo mpe mabiangi ya Nzambe epayi ya bato; mpe bakulisaki bango na nguya ya Molimo Mosantu, oyo ezalaki kati na bango."
            },
            "4": {
                "1": "Oyo ezali lolenge nini bampaka mpe banganganzambe bapesaki mosuni mpe makila ya Yesu Klisto epayi na eklezia; mpe basalelaki yango engebene na mitindo ya Klisto; yango wana toyebi ete lolenge yango ezali solo; mpe mpaka to nganganzambe asalelaki yango—",
                "2": "Bafukamaki na nse elongo na eklezia, mpe basambelaki Tata, na nkombo ya Klisto, kolobaka:",
                "3": "O Nzambe, Tata ya Seko, tozali kosenga yo na nkombo ya Mwana na yo, Yesu Klisto, opambola mpe osantisa lipa oyo mpo na milimo ya baoyo nyonso bakokamata yango; ete bakoka kolia na bokundoli ya nzoto ya Mwana na yo, mpe batatola yo, O Nzambe, Tata ya Seko, ete balingi kokamata likolo na bango nkombo ya Mwana na yo, mpe komikundola ye ntango nyonso, mpe kobomba mitindo oyo apesaki bango, ete bakoka ntango nyonso kozala na Molimo na ye elongo na bango. Amene."
            },
            "5": {
                "1": "Oyo ezali lolenge ya kopambola vinyo—Tala, bakamataki nkeni, mpe balobaki:",
                "2": "O Nzambe, Tata ya Seko, tozali kosenga yo, na nkombo ya Mwana na yo, Yesu Klisto, opambola mpe osantisa vinyo oyo mpo na milimo ya baoyo nyonso bakomela yango, ete bakoka kosala yango na bokundoli ya makila ya Mwana na yo, oyo esopanaki mpo na bango; ete bakoka kotatola yo, O Nzambe, Tata ya Seko, ete bazali komikundola ye ntango nyonso, ete bakoka kozala na Molimo na ye elongo na bango. Amene."
            },
            "6": {
                "1": "Mpe sikawa nazali koloba mpo na oyo etali libatisi. Tala, bampaka, banganganzambe, mpe balakisi babatisamaki; mpe babatisamaki longola se soki babimisaki mbuma oyo elakisi ete balongobanaki mpo na yango.",
                "2": "Mpe bayambaki moto moko te na libatisi longola se soki bayaki na motema moko mobukana mpe molimo mwa mawa, mpe batatolaki epayi na eklezia ete solo bayambolaki uta na masumu na bango nyonso.",
                "3": "Mpe moko te ayambamaki na libatisi longola se soki bakamataki likolo na bango nkombo ya Klisto, mpe kozalaka na mokano mpo na kosalela ye kino na nsuka.",
                "4": "Mpe esilaki bango koyambama na libatisi, mpe kosimbama mpe kopetolama na nguya ya Molimo Mosantu, batangamaki na kati ya bato ya eklezia ya Klisto; mpe nkombo na bango ekomamaki, ete bakoka kokundolama mpe koleisama na liloba malamu ya Nzambe, mpo na kobatela bango na nzela ya alima, mpo na kobatela bango bazala ntango nyonso ekenge na losambo, kotalelaka bobele matomba ya Klisto, oyo azali mobandisi mpe mosukisi ya bondimi na bango.",
                "5": "Mpe eklezia esanganaki esika moko mbala na mbala, mpo na kokila mpe mpo na kosambela, mpe mpo na koloba moko na mosusu mpo na oyo etali bolamu ya milimo na bango.",
                "6": "Mpe basanganaki esika moko mbala na mbala mpo na kolia lipa mpe vinyo, na bokundoli ya Nkolo Yesu.",
                "7": "Mpe bazalaki sikisiki mpo na kokeba ete mabe mazala te na kati na bango; mpe baoyo nyonso bazwamaki kosalaka mabe, mpe banzeneneke Misato ya eklezia bakweisaki bango liboso ya bampaka, mpe soki bayambolaki te, mpe batubelaki te, nkombo na bango elongolamaki, mpe batangamaki lisusu te na kati ya bato ya Klisto.",
                "8": "Kasi mbala mingi lokola bayambolaki mpe balukaki bolimbisi, na mokano ya solo, balimbisamaki.",
                "9": "Mpe makita na bango ekambamaki na eklezia engebene na misala ya Molimo, mpe na nguya ya Molimo Mosantu; mpo lokola nguya ya Molimo Mosantu ekambaki bango ezala soki mpo na koteya, to mpo na kolendisa, to mpo na kosambela, to mpo na kobondela, to mpo na koyemba, kutu esalemaki bongo."
            },
            "7": {
                "1": "Mpe sikawa ngai, Moroni, nazali kokoma mwa maloba moke ya Tata na ngai Mormon, oyo alobaki mpo na oyo etali bondimi, elikya, mpe bolingani; mpo alobelaki bato na lolenge oyo, lokola ateyaki bango kati na sinagoga oyo batongaki mpo na esika ya bokumbameli.",
                "2": "Mpe sikawa ngai, Mormon, nazali koloba epayi na bino, bandeko balingami na ngai; mpe ezali na ngolu ya Nzambe Tata, mpe Nkolo na biso Yesu Klisto, mpe bolingi bosantu na ye, na ntina ya likabo ya libiangi na ye epayi na ngai, ete nazwi ndingisa mpo na kolobela bino na ntango oyo.",
                "3": "Yango wana, nalingi kolobela bino oyo bozali ya eklezia, oyo bozali balandi ya solo mpe ya kimia ya Klisto, oyo bozwi elikya ekoki na oyo wapi bokoki kokota kati na bopemi ya Nkolo, uta na ntango oyo kokende liboso kino bokopema elongo na ye na lola.",
                "4": "Mpe sikawa bandeko na ngai, nasambisi makambo na bino oyo na ntina ya botamboli na bino ya kimia elongo na bana ya bato.",
                "5": "Mpo namikundoli liloba ya Nzambe oyo elobi ete na misala na bango bokoyeba bango; mpo soki misala na bango ezali malamu, nde bazali malamu mpe lokola.",
                "6": "Mpo tala, Nzambe alobaki ete moto oyo azali moto mabe akoki te kosala oyo wana ezali malamu; mpo soki abonzeli likabo, soki te asambeli Nzambe, longola se soki asali yango na mokano ya solo ekopesa ye litomba te.",
                "7": "Mpo tala, etangameli ye lokola bosembo te.",
                "8": "Mpo tala, soki moto moko azali moto ya mabe apesi likabo, asalaka yango na mitema mibale; yango wana etangameli ye lokola soki akangaki likabo yango; yango wana etangami mabe liboso ya Nzambe.",
                "9": "Mpe na lolenge moko lisusu etangameli moto mabe, soki asambeli kasi na mokano ya solo te ya motema; iyo, ekozala na litomba te mpo na ye, mpo Nzambe ayambaka moko te ya lolenge oyo.",
                "10": "Yango wana, moto oyo azali mabe akoki te kosala oyo wana ezali malamu; mpe akopesa te likabo moko ya malamu.",
                "11": "Mpo tala, liziba ya bololo ekoki te kobimisa mai malamu; mpe liziba ya malamu ekoki te kobimisa mai ya bololo; yango wana, moto oyo azali mosali ya zabulu akoki te kolanda Klisto; mpe soki alandi Klisto akoki te kozala mosali ya zabulu.",
                "12": "Yango wana, biloko nyonso oyo ezali malamu biwuti na Nzambe; mpe oyo wana ezali mabe mawuti na zabulu; mpo zabulu azali monguna epayi na Nzambe, mpe abundaka na ye ntango nyonso, mpe abiangaka mpe atindaka bato na lisumu, mpe mpo na kosala ntango nyonso oyo wana ezali mabe.",
                "13": "Kasi tala, oyo wana ezali ya Nzambe ebiangaka mpe etindaka mpo na kosala bolamu ntango nyonso; yango wana, eloko nyonso oyo ebiangaka mpe etindaka mpo na kosala bolamu, mpe mpo na kolinga Nzambe, mpe mpo na kosalela ye, efulami na Nzambe.",
                "14": "Yango wana, bosala keba, bandeko balingami na ngai, ete bosambisa te oyo ezali mabe lokola soki ezali ya Nzambe, to oyo ezali malamu lokola soki ezali ya zabulu.",
                "15": "Mpo tala, bandeko na ngai, epesami bino mpo na kosambisa, ete bokoka koyeba bolamu uta na mabe; mpe nzela ya kosambisa ezali mpenza polele, ete bokoki koyeba na boyebi moko ya kobonga nie, lokola pole ya moi ezali uta na molili ya butu.",
                "16": "Mpo tala, Molimo ya Klisto apesami na moto nyonso, ete akoka koyeba bolamu uta na mabe; yango wana, nalakisi epayi na bino nzela ya kosambisa; mpo eloko nyonso oyo ebiangaka mpo na kosala bolamu, mpe kondimisa mpo na kondima na Klisto, etindami na nguya mpe likabo ya Klisto; yango wana bokoki koyeba na boyebi bobongi nie ete ezali ya Nzambe.",
                "17": "Kasi eloko nyonso oyo endimisaka bato mpo na kosala mabe, mpe kondima na Klisto te, mpe kowangana ye, mpe kosalela Nzambe te, nde bokoki koyeba na boyebi ya kobonga nie ete ezali ya zabulu; mpo zabulu asalaka na lolenge oyo, mpo andimisaka moto te mpo na kosala bolamu, te, ata moto moko te; banjelu na ye mpe te; bango oyo bamipesi mpo koyangelama na ye mpe te.",
                "18": "Mpe sikawa, bandeko na ngai, lokola namoni ete boyebi pole na lisalisi ya oyo wapi bokoki kosambisa, oyo pole ezali pole ya Klisto, keba ete bosambisa na lolenge ya mabe te; mpo na esambiseli se moko oyo bozali kosambisa bokosambisama mpe lokola.",
                "19": "Yango wana, nabondeli bino, bandeko na ngai, ete boluka na molende na lisalisi ya pole ya Klisto ete bokoka kososola bolamu uta na mabe; mpe soki okangemi na eloko nyonso ya malamu, mpe okweisi yango te, okozala na ntembe te mwana ya Klisto.",
                "20": "Mpe sikawa, bandeko na ngai, lolenge boni ekoki kosalema ete bokangama na eloko nyonso ya malamu?",
                "21": "Mpe sikawa nayei na bondimi boma, boye nalingaki kolobela; mpe nakoyebisa bino nzela oyo wapi bokoki kokangama na eloko nyonso ya malamu.",
                "22": "Mpo tala, Nzambe ayebaka makambo nyonso, mpo azali uta libela na libela, tala, atindaki banjelu na ye mpo na kosalela bana ya bato, mpo na komonisa makambo mpo na oyo etali boyei ya Klisto; mpe na Klisto nde ekoya eloko nyonso ya malamu.",
                "23": "Mpe Nzambe asakolaki lisusu epayi ya baprofeta, na monoko na ye moko, ete Klisto akoya.",
                "24": "Mpe tala, ezalaki na banzela ya ndenge na ndenge oyo amonisaki makambo epayi ya bana ya bato, oyo ezalaki malamu; mpe makambo nyonso oyo ezali malamu mawuti na Klisto; soki te bato bakweyaki, mpe eloko malamu ekoki koya te epayi na bango.",
                "25": "Yango wana, na lisalisi ya banjelu, mpe na liloba nyonso oyo libimaki na monoko ya Nzambe, bato babandaki kosalela bondimi na Klisto; mpe boye na bondimi, bakangamaki na eloko nyonso ya malamu; mpe ezalaki boye kino na boyei ya Klisto.",
                "26": "Mpe ntango ayaki bato babikisamaki na bondimi na nkombo na ye mpe lokola; mpe na bondimi, bakomaki bana ya Nzambe. Mpe solo lokola Yesu Klisto azali na bomoi alobaki maloba oyo epayi na batata na biso, kolobaka: Eloko nyonso kani bokosenga Tata na nkombo na ngai, oyo ezali malamu, wana ezali bino na bondimi ete bokozwa, tala, ekosalema epayi na bino.",
                "27": "Yango wana, bandeko balingami na ngai, makamwisi esilaki mpo Klisto amati kati na lola, mpe afandi na loboko ya mobali ya Nzambe, mpo na kosenga uta na Tata makoki na ye ya boboto oyo azali na yango likolo ya bana ya bato?",
                "28": "Mpo ayanoli ntina ya mobeko, mpe asengi nyonso oyo bazali na bondimi na ye; mpe bango oyo bazali na bondimi na ye ete bakokangama na eloko nyonso ya malamu; yango wana asambeli mpo na likambo ya bana ya bato; mpe afandi seko kati na lola.",
                "29": "Mpe mpo asalaki eye, bandeko balingami na ngai, makamwisi masili? Tala nalobi epayi na bino, Te; mpe banjelu basilisi kosalela bana ya bato te.",
                "30": "Mpo tala, bayangelami epayi na ye, mpo na kosala engebene na maloba ya motindo na ye, komilakisaka epayi na bango oyo bazali na bondimi makasi mpe mayele ya ngwi na lolenge nyonso ya bonzambe.",
                "31": "Mpe lotomo ya mosala na bango ezali kobianga bato mpo na boyamboli, mpe mpo na kokokisa mpe kosala mosala ya mayokani ya Tata, oyo asalaki na bana ya bato, mpo na kolengela nzela na kati ya bana ya bato, na kosakolaka liloba ya Klisto epayi na sani oyo eponama ya Nkolo, ete bakoka kotatola mpo na ntina na ye.",
                "32": "Mpe na kosalaka bongo, Nkolo Nzambe alengeli nzela ete bato basusu oyo batikali bakoka kozala na bondimi na Klisto, ete Molimo Mosantu azala na esika kati na mitema na bango, engebene na nguya na ye; mpe na lolenge oyo Tata akokisi mayokani oyo asalaki na bana ya bato.",
                "33": "Mpe Klisto alobaki: Soki bokozali na bondimi na ngai bokozala na nguya ya kosala eloko nyonso kani elongobani na ngai.",
                "34": "Mpe alobaki: Boyambola bino nyonso nsuka ya mabele, mpe boya epayi na ngai, mpe bobatisama na nkombo na ngai, mpe bozalana bondimi na ngai, ete bokoka kobikisama.",
                "35": "Mpe sikawa, bandeko balingami na ngai, soki ezali bongo ete makambo oyo nalobeli bino ezali solo, mpe Nzambe akolakisa epayi na bino, na nguya mpe na nkembo monene na mokolo ya nsuka, ete ezali ya solo, mpe soki ezali solna mokolo ya makamwisi mosili?",
                "36": "Soki te esilisi banjelu komonana epayi na bana ya bato? To elongoli ye nguya ya Molimo Mosantu uta na bango? Soki te ekosala ye yango, lokola ntango ekowumela, to lokola mabele makotelema, to ekozala na moto moko likolo ya etando na yango mpo na kobikisama?",
                "37": "Tala nalobi epayi na bino, Te; mpo ezali na bondimi ete makamwisi masalemaka, mpe ezali na bondimi ete banjelu bamonanaka mpe basalelaka bato; yango wana, soki makambo oyo esilaki lisuma ezala epayi na bana ya bato, mpo ezali na ntina ya bozangi boyambi, mpe nyonso ezali mpamba.",
                "38": "Mpo moto moko akoki kobikisama te, engebene na maloba ya Klisto, longola se soki bazali na bondimi na nkombo na ye; yango wana soki makambo oyo masili, bongo bondimi mpe lokola esili; mpe ezalela ya bato ezali nsomo, mpo bazali lokola se soki bosikoli esalemaki te.",
                "39": "Kasi tala, bandeko balingami na ngai, nazali komona makambo malamu mingi epayi na bino, mpo namoni ete bozali na bondimi na Klisto na ntina ya bosokemi na bino; mpo soki bozali na bondimi na ye te nde bokoki te ete botangama na kati ya bato ya eklezia na ye.",
                "40": "Mpe lisusu, bandeko balingami na ngai, nalingi kolobela bino mpo na oyo etali elikya. Lolenge boni ekoki bino kokoma na bondimi, longola se soki bozali na elikya?",
                "41": "Mpe na nini ekotia bino elikya? Tala nalobi epayi na bino ete bokozala na elikya na nzela ya bomikabi ya Klisto mpe na nguya ya bosekwi na ye, mpo na kosekwisama na bomoi ya seko, mpe oyo na ntina ya bondimi na bino na ye engebene na elaka oyo apesaki bino.",
                "42": "Yango wana, soki moto moko azali na bondimi asengeli mpenza kozala na elikya; mpo na kozangaka bondimi, elikya ekoki kozala te.",
                "43": "Mpe lisusu, tala nalobi epayi na bino ete akoki te kozala na bondimi mpe elikya, longola se soki azali mosokemi mpe moto na motema mokita.",
                "44": "Soki bongo, bondimi mpe elikya na ye ezali mpamba, mpo moto moko te akoki koyambama liboso ya Nzambe, longola se soki azali mosokemi mpe na motema mokita; mpe soki moto moko azali mosokemi mpe na motema mokita, mpe atatoli na nguya ya Molimo Mosantu ete Yesu azali Klisto, asengeli mpenza kozala na bolingani; mpo soki azali na bolingani te azali eloko te; yango wana asengeli mpenza kozala na bolingani.",
                "45": "Mpe bolingani azali motema molai, mpe azali malamu, alulaka te, mpe avimbanaka te na lolendo, alukaka ya ye moko te, asilikaka mpambampamba te, akanisaka mabe te, mpe asepelaka te na mabe kasi asepelaka na bosolo, akangaka motema na makambo nyonso, andimaka makambo nyonso, alikyaka makambo nyonso, atiaka molende na makambo nyonso.",
                "46": "Yango wana, bandeko balingami na ngai, soki bozangi bolingani, bozali eloko te, mpo bolingani elekaka soki moke mpamba te. Yango wana, bokangama na bolingani, oyo ezali monene mingi koleka nyonso, mpo biloko nyonso esengeli koleka mpamba—",
                "47": "Kasi bolingani ezali bolingo ya peto ya Klisto, mpe etiaka molende libela; mpe moto nyonso oyo azwami na yango na mokolo ya nsuka, ekozala malamu mpo na ye.",
                "48": "Yango wana, bandeko balingami na ngai, bosambela Tata na makasi nyonso ya motema na bino, ete bokoka kotondisama na bolingo boye, boye apesi epayi ya baoyo nyonso bazali balandi ya solo ya Mwana na ye, Yesu Klisto; ete bokoka kokoma bana mibali ya Nzambe, ete ntango akomonana tozala lokola ye, mpo tokomona ye lokola azali; ete tokoka kozala na elikya oyo; ete tokoka kozala bato bapetolami, kutu lokola azali peto. Amene."
            },
            "8": {
                "1": "Oyo ezali mokanda moko ya tata na ngai Mormon, mokomami na ngai, Moroni; mpe mokomamaki epayi na ngai kala mingi nsima ya bobiangami na ngai na mosala. Mpe akomelaki ngai na lolenge oyo, kolobaka:",
                "2": "Mwana mobali molingami na ngai, Moroni, nasepeli mingi koleka ete Nkolo na yo Yesu Klisto akaniseli yo mpe abiangi yo na mosala na ye mpe na lotomo mosantu na ye.",
                "3": "Nakanisaka yo ntango nyonso na losambo na ngai, kosambelaka ntango nyonso epayi ya Nzambe Tata na nkombo ya Mwana Mosantu na ye, Yesu, ete ye, na nzela ya bolamu mpe ngolu na ye ezanga ndelo, akobatela yo na nzela ya molende ya bondimi na nkombo na ye kino na nsuka.",
                "4": "Mpe sikawa, mwana mobali na ngai, nalobeli yo mpo na oyo wana esalaki ngai mpasi mingi koleka; mpo esali ngai mpasi ete boswani ebima na kati na bino.",
                "5": "Mpo, soki nayokaki makambo ya bosolo, boswani ezalaki na kati na bino mpo na oyo etali libatisi ya bana mike na bino.",
                "6": "Mpe sikawa, mwana mobali na ngai, nazali na mposa osala na molende, ete libunga monene oyo esengeli kolongwa uta na kati na bino; mpo, ezali mpo na ntina oyo nakomaki mokanda oyo.",
                "7": "Mpo esilaka ngai sasaipi koyoka makambo oyo uta na yo, natunaki Nkolo mpo na oyo etali likambo yango. Mpe liloba ya Nkolo eyaki na ngai na nguya ya Molimo Mosantu, kolobaka:",
                "8": "Yoka maloba ya Klisto, Mosikoli na yo, Nkolo na yo mpe Nzambe na yo. Tala, nayei kati na mokili mpo na kobianga basembo te kasi mpo na kobianga basumuki na boyamboli; bakolongono bazali na mposa ya monganga te, kasi bango oyo bazali bakoni; yango wana, bana mike bazali bakolongono, mpo bakoki te kosala lisumu; yango wana bolakeli mabe ya Adama elongolami uta na bango na ngai, ete ezali na nguya te likolo na bango, mpe mobeko ya ganza mosukisami na ngai.",
                "9": "Mpe na lolenge oyo Molimo Mosantu alakisaki maloba ya Nzambe epayi na ngai; yango wana, mwana mobali molingami na ngai, nayebi ete ezali liseki monene liboso ya Nzambe, ete bobatisa bana bake.",
                "10": "Tala nalobi epayi na yo ete okoteya likambo oyo—boyamboli mpe libatisi epayi na bango oyo bazali bayanoli mpe bakoki kosala lisumu; iyo, teya baboti ete basengeli koyambola mpe kobatisama, mpe komikitisa lokola bana mike na bango, mpe bakobikisama nyonso elongo na bana mike na bango.",
                "11": "Mpe bana mike na bango bazali na mposa te ya boyamboli, ya libatisi mpe te. Tala, libatisi ezali mpo na boyamboli ete mitindo ekokisama mpo na bolimbisi ya masumu.",
                "12": "Kasi bana mike bazali na bomoi na Klisto, kutu uta na bokeli ya mokili; soki ezali bongo te, Nzambe azali Nzambe oyo aponaka bilongi, mpe lisusu Nzambe oyo abongwanaka, mpe moponi bilongi ya bato; mpo bana mike boni bakufi na kozangaka libatisi!",
                "13": "Yango wana, soki bana mike bakoki te kobikisama na kozangaka libatisi, esengelaki ete bakende na lifelo ezanga nsuka.",
                "14": "Tala nalobi epayi na yo, ete ye oyo abanzi ete bana mike bazali na mposa ya libatisi, azali na lititi ya bololo mpe na singa ya boumbu; mpo azali na bondimi te, elikya te, bolingani mpe te; yango wana, soki akokatama wana ezali ye kokanisa, asengeli kokita na lifelo.",
                "15": "Mpo ezali nkuna ya nsomo ya kobanzaka ete Nzambe abikisi mwana moke moko na ntina ya libatisi, mpe mosusu asengeli kowa mpo azwaki libatisi te.",
                "16": "Lisuma ezala epayi na bango oyo bakobebisa banzela ya Nkolo na lolenge oyo, mpo bakowa longola se soki bayamboli. Tala, nazali koloba na mpiko, kozalaka na likoki uta na Nzambe; mpe nazali kobanga te nini moto akoki kosala; mpo bolingo ya kobonga nie ebenganaka bobangi nyonso.",
                "17": "Mpe natondi na bolingani, oyo ezali bolingo ya libela; yango wana, bana mike nyonso bazali lolenge loko epayi na ngai; yango wana, nalingi bana mike na bolingo moko ya kobonga nie; mpe nyonso bazali lolenge moko mpe bazali bakaboli ya lobiko.",
                "18": "Mpo nayebi ete Nzambe azali Nzambe oyo aponaka bilongi te, mpe ezali moko oyo abongwanaka te; kasi azali oyo abongwanaka te uta na boseko nyonso na boseko nyonso.",
                "19": "Bana mike bakoki koyambola te; yango wana, ezali nkuna ya nsomo ya kowangana boboto ya peto ya Nzambe epayi na bango, mpo bazali nyonso na bomoi na ye na ntina ya boboto na ye.",
                "20": "Mpe ye oyo alobi ete bana mike bazali na mposa ya libatisi awangani boboto ya Klisto, mpe atali mpamba bomikabi na ye mpe nguya ya bosikoli na ye.",
                "21": "Lisuma epayi ya bato ya lolenge oyo, mpo bazali kati na likama ya liwa, lifelo, mpe monioko mozanga nsuka. Nazali koloba yango na mpiko; Nzambe atindi ngai. Botia litoyi na yango mpe bosala keba, soki te makotelemela bino na kiti ya bosambisi ya Klisto.",
                "22": "Mpo tala bana mike myonso bazali na bomoi na Klisto, mpe lisusu bango nyonso oyo bazanga mobeko. Mpo nguya ya bosikoli eyaka likolo na bango nyonso oyo bazali na mobeko te; yango wana, ye oyo akweisami te, to ye oyo azali na nse ya bokweisami te, akoki koyambola te; mpe epayi na ya lolenge oyo libatisi ezali na ntina te—",
                "23": "Kasi ezali liseki liboso ya Nzambe, kowanganaka boboto ya Klisto, mpe nguya ya Molimo Mosantu na ye, mpe kotiaka motema na misala mikufa.",
                "24": "Tala, mwana mobali na ngai, likambo oyo esengeli kozala te; mpo boyamboli ezali mpo na bango oyo bazali na nse ya bokwei mpe na nse ya bolakeli mabe ya mobeko oyo babukaki.",
                "25": "Mpe mbuma ya yambo ya boyamboli ezali libatisi; mpe libatisi eyaka na bondimi ete mitindo ekokisama; mpe bokokisi ya mitindo ememaka bolimbisi ya masumu;",
                "26": "Mpe bolimbisi ya masumu ememaka bosokemi, mpe bokitisi ya motema; mpe na ntina ya bosokemi mpe bokitisi ya motema eyaka ntango ya kobimelama na Molimo Mosantu, oyo Molendisi atondisaka na elikya mpe bolingo ya kobonga nie, boye bolingo epesaka molende na kosalelaka etingia mpo na oyo etali losambo, kino ekoya nsuka, ntango basantu nyonso bakofanda elongo na Nzambe.",
                "27": "Tala, mwana mobali na ngai, nakokomela yo lisusu soki kala mingi te nabimi kobunda na Balamani. Tala, lolendo ya ekolo oyo, to ya bato nyonso ya Banefi, ebaluki kozala bobebisami na bango longola se soki bayamboli.",
                "28": "Sambela mpo na bango, mwana mobali na ngai, ete boyamboli ekoka koya epayi na bango. Kasi tala, nabangi mbele Molimo motika kobunda elongo na bango; mpe na eteni oyo ya mboka bazali lisusu kolukaka kokweisa nguya nyonso mpe likoki uta na Nzambe; mpe bazali kowangana Molimo Mosantu.",
                "29": "Mpe nsima ya kobwakaka boyebi monene boye, mwana mobali na ngai basengeli kowa kala mingi te, mpo na bokokisi ya masakoli oyo elobamaki na baprofeta, mpe lisusu maloba ya Mobikisi na biso ye moko.",
                "30": "Sese, mwana mobali na ngai, kino nakokomela yo, soki te nakokutana na yo lisusu. Amene."
            },
            "9": {
                "intro": "Mokanda ya mibale ya Mormon epayi ya mwana mobali na ye Moroni.",
                "1": "Mwana mobali molingami na ngai, nakomeli yo lisusu mokanda ete okoka koyeba ete nazali naino na bomoi; kasi nakomi ya moke mpo na ntina ya likambo oyo ezali kopesa mawa.",
                "2": "Mpo tala, nazalaki na etumba ya nsomo na Balamani, na oyo wapi tolongaki te; mpe Alikitusi akwei na mompanga, mpe Lulami mpe lisusu Emiloni; iyo, mpe tobungisaki motango monene ya bato na biso ya boponi.",
                "3": "Mpe sikawa tala, mwana mobali na ngai, nabangi mbele Balamani babebisa bato oyo; mpo bayamboli te, mpe Satana azali ntango nyonso kolamusa bango na nkanda moko na mosusu.",
                "4": "Tala, nazali kosalaka elongo na bango ntango nyonso; mpe ntango nazali koloba liloba ya Nzambe na polele balengi mpe bayoki nkanda na ngai; mpe ntango nasaleli maloba ya polele te bayeisi mitema na bango makasi na yango; yango wana, nabangi mbele Molimo ya Nkolo atikaki kobunda elongo na bango.",
                "5": "Mpo bayoki nkanda mingi koleka ete emonani epayi na ngai ete bazali te na bobangi ya liwa; mpe babungisi bolingo na bango, moko epayi na mosusu; mpe bazali ntango nyonso na mposa ya makila mpe bobekoli.",
                "6": "Mpe sikawa, mwana mobali molingami na ngai, ata bokasi ya mitema na bango, tika tosala na molende; mpo soki totiki kosala, tokomemama na nse ya bokwei; mpo tozali na mosala ya kosala wana ezali biso naino na tabelenakele oyo ya bodongo, ete tokoka kolonga monguna ya bosembo nyonso, mpe kopemisa milimo na biso kati na bokonzi ya Nzambe.",
                "7": "Mpe sikawa nakomi mwa moke mpo na oyo etali mpasi ya bato oyo. Mpo engebene na boyebi boye nazwi uta na Amowana, tala, Balamani bazali na bato ya boloko mingi, oyo bakamataki uta na linongi ya Seliza; mpe ezalaki na mibali, basi, mpe bana.",
                "8": "Mpe babomi mibali mpe batata ya basi mpe ya bana wana; mpe baleisaki basi na mosuni ya mibali na bango, mpe bana na mosuni ya batata na bango; mpe bazali kopesa bango mai te longola se mwa ndambo moke.",
                "9": "Mpe ata bonsomo monene boye ya Balamani, ezali koleka te boye ya bato na biso na Moliantumi. Mpo tala, bakamataki mingi ya bana basi ya Balamani lokola bato ya boloko; mpe nsima ya kobotola uta na bango oyo wana ezalaki ya ntalo mpe motuya koleka likolo ya biloko nyonso, bopeto mpe bolamu—",
                "10": "Ntango esilisaka bango kosala likambo oyo, babomaki bango na lolenge moko ya loma mingi koleka, koniokolaka nzoto na bango kutu kino na liwa; mpe esilaki bango kosala eye, baliaki mosuni na bango lokola banyama ya zamba, na ntina ya bokasi ya mitema na bango; mpe basali yango lokola elembo ya bolombe.",
                "11": "O mwana mobali molingami na ngai, lolenge boni ekoki bato lokola baoyo, bazanga bompenza—",
                "12": "(Mpe bobele mwa ndambo moke ya mibu eleki, mpe bazalaki bato ya bompenza mpe bato ya bonzenga)",
                "13": "Kasi O mwana mobali na ngai, lolenge boni ekoki bato lokola baoyo, ya bango elengi ezali kati bonsomo boike mpenza—",
                "14": "Lolenge boni ekoki biso kozela ete Nzambe akopekisa loboko na ye uta na kosambisa biso?",
                "15": "Tala, motema na ngai ezali koganga: Lisuma epayi ya bato oyo. Bima na bosambisi, O Nzambe, mpe bomba masumu, mpe nkuna, mpe bonsomo na bango uta na liboso ya elongi na yo!",
                "16": "Mpe lisusu, mwana mobali na ngai, ezali na bakufeli mibali mpe bana basi na bango mingi batikalaka na Seliza; mpe ndambo wana ya bilei oyo Balamani bakumbaki te, tala, limpinga ya Zenifi ememi yango, mpe batikaki bango koyenga-yenga wapi bakoki mpo na kozwa bilei; mpe basi babange mingi basenzwi na nzela mpe bakufi.",
                "17": "Mpe limpinga oyo ezali elongo na ngai ezali ya makasi te; mpe mampinga ya Balamani ezali na katikati ya Seliza mpe ngai; mpe mingi lokola bakimi epayi na limpinga ya Alona bakweyaki na likama ya bonyama na bango.",
                "18": "O ebeebe ya bato na ngai! Bazanga molongo mpe bazanga boboto. Tala, nazali bobele moto, nazali bobele na bokasi ya moto moko, mpe nakoki lisusu kotosisa mitindo na ngai te.",
                "19": "Mpe bakomi makasi na ebeebe na bango; bazali nyonso makambo makasi, kobikisaka ata moko te, mobange te mpe elenge mpe te; mpe bazali kosepela na nyonso longola se oyo wana ezali malamu; mpe mpasi ya basi na biso mpe bana na biso likolo ya etando mobimba ya mboka oyo ezali koleka eloko nyonso; iyo, lolemo ekoki te koyebisa yango te, mpe ekoki kokomama mpe te.",
                "20": "Mpe sikawa, mwana mobali na ngai, nakofanda lisusu te na esika oyo ya makambo ya nsomo. Tala, oyebi nkuna ya bato oyo; oyebi ete bazanga libongisi, mpe bazali mosika mpo na koyoka; mpe nkuna na bango eleki mingi mpenza koleka oyo ya Balamani.",
                "21": "Tala, mwana mobali na ngai, nakoki kosengala bango epayi ya Nzambe te mbele abeta ngai.",
                "22": "Kasi tala, mwana mobali na ngai, nasengeli yo epayi na Nzambe, mpe natie motema na Klisto ete okobikisama; mpe nasambeli epayi na Nzambe ete abatela bomoi na yo, mpo na kotatola bozongi ya bato na ye epayi na ye, soki te bobebisami nie na bango; mpo nayebi ete basengeli kowa longola se soki bayamboli mpe bazongi epayi na ye.",
                "23": "Mpe soki bawei, ekozala lokola Bayelede, na ntina ya ngwi ya mitema na bango, kolukaka makila mpe bobekoli.",
                "24": "Mpe soki ezali bongo ete bawei, toyebi ete mingi ya bandeko na biso bakendaki epayi na Balamani, mpe ndambo mingi lisusu bakokende epayi na bango; yango wana, koma mwa ndambo ya makambo, soki obatelami mpe nakowa, mpe nakomona yo te; kasi natie motema ete nakoka komona yo lisusu kala mingi te; mpo nazali na masolo ya makomi ya bule oyo nalingi kotika epayi na yo.",
                "25": "Mwana mobali na ngai, zala sembo na Klisto; mpe kotika te makambo oyo nakomi masala yo mpasi, maleka yo bozito mpo na liwa; kasi tika Klisto anetola yo, mpe tika ete mpasi mpe liwa na ye, mpe bolakisi ya nzoto na ye epayi ya batata na biso, mpe boboto na ye mpe motema molai na ye, mpe elikya ya nkembo na ye mpe ya bomoi ya seko, efanda na makanisi na yo libela.",
                "26": "Mpe tika ete ngolu ya Nzambe Tata, oyo na ye kiti ya bokonzi ezali na lola, mpe Nkolo na biso Yesu Klisto, oyo afandi na loboko ya mobali ya nguya na ye, kino biloko nyonso bikoma eyangelami epayi na ye, azala mpe afanda elongo na yo libela. Amene."
            },
            "10": {
                "1": "Sikawa ngai, Moroni, nakomi mwa makambo lokola ebongeli ngai malamu; mpe nakomeli bandeko na ngai Balamani; mpe nalingi bayeba ete mingi koleka mibu nkama minei na ntuku mibale elekaki, uta epesamaki elembo ya boyei ya Klisto.",
                "2": "Mpe nakangi masolo ya makomi oyo, esili ngai koloba mwa ndambo ya maloba mpo na ntina ya kolendisa bino.",
                "3": "Tala, nalingi kolendisa bino ete ntango bokotanga makambo oyo, soki ezali bwania na Nzambe ete botanga yango, ete bomikundola lolenge boni Nkolo atondaki na boboto epayi na bana ya bato, uta na bokeli ya Adama, kutu kino na ntango oyo bokozwa makambo oyo, mpe bomanyola yango kati na mitema na bino.",
                "4": "Mpe ntango ekozwa bino biloko oyo, nalingi kolendisa bino ete bosenga Nzambe, Tata ya Seko, na nkombo ya Klisto soki makambo oyo ezali solo te; mpe soki bosengi na motema ya bosembo, na mokano ya solo, kozalaka na bondimi na Klisto, akomonisa bosolo na yango epayi na bino, na nguya ya Molimo Mosantu.",
                "5": "Mpe na nguya ya Molimo Mosantu bokoki koyeba bosolo ya makambo nyonso.",
                "6": "Eloko nyonso kani oyo ezali malamu ezali alima mpe solo; yango wana, eloko moko te oyo ezali malamu ewanganaka Klisto, kasi endimaka ete azali.",
                "7": "Mpe bokoki koyeba ete azali, na nguya ya Molimo Mosantu; yango wana nalingi kolendisa bino ete, bowangana nguya ya Nzambe te; mpo asalaka na nguya, engebene na bondimi ya bana ya bato, lolenge moko lelo mpe lobi, mpe libela.",
                "8": "Mpe lisusu, nalendisi bino, bandeko na ngai, ete bowangana makabo ya Nzambe te, mpo ezali mingi; mpe mawutaka na Nzambe se moko wana. Mpe ezali na banzela ekeseni oyo makabo oyo epesami; kasi ezali Nzambe se moko wana oyo asalaka nyonso mpo na nyonso; mpe epesami na nzela ya mamonisi ya Molimo ya Nzambe epayi ya bato, mpo na litomba na bango.",
                "9": "Mpo tala, na moko epesami na Molimo ya Nzambe, ete akoka koteya liloba ya bwania;",
                "10": "Mpe na mosusu, ete akoka koteya maloba ya boyebi na Molimo se moko wana;",
                "11": "Mpe na mosusu, bondimi monene koleka; mpe na mosusu, makabo ya kobikisa bokono na Molimo se moko wana;",
                "12": "Mpe lisusu, na mosusu, ete akoka kosala makamwisi minene;",
                "13": "Mpe lisusu, na mosusu, ete akoka kosakola mpo na oyo etali makambo nyonso;",
                "14": "Mpe lisusu, na mosusu, komona banjelu mpe milimo kosalaka;",
                "15": "Mpe lisusu, na mosusu, ndenge nyonso ya minoko;",
                "16": "Mpe lisusu, na mosusu, bolimboli ya nkota mpe minoko ya ndenge na ndenge.",
                "17": "Mpe makabo oyo nyonso epesami na Molimo ya Klisto; mpe epesami na nyonso, moto na moto, engebene na bolingi na ye.",
                "18": "Mpe nalingi kolendisa bino, bandeko balingami na ngai, ete bomikundola ete likabo nyonso ya malamu liutaka na Klisto.",
                "19": "Mpe nalingi kolendisa bino, bandeko balingami na ngai, ete bomikundola ete azali se lolenge moko lobi, lelo, mpe libela, mpe ete makabo oyo nyonso oyo nalobeli, oyo ezali ya molimo, makosila soki moke te, kutu ekozala ntango molai lokola ekowumela mokili, bobele engebene na bozangi boyambi ya bana ya bato.",
                "20": "Yango wana, bondimi esengeli kozala; soki bondimi esengeli kozala elikya esengeli mpe lokola kozala; mpe soki elikya esengeli kozala bolingani esengeli mpe lokola kozala.",
                "21": "Mpe longola se soki bozali na bolingani bokoki ata moke te kobikisama na bokonzi ya Nzambe; bokoki kobikisama mpe te na bokonzi ya Nzambe soki bozali na bondimi te; bokoki kobikisama mpe te soki bozali na elikya te.",
                "22": "Mpe soki bozali na elikya te bosengeli mpenza kozala kati na kozanga elikya; mpe kozanga elikya eyaka na ntina ya bobe.",
                "23": "Mpe Klisto solo alobaki epayi ya batata na biso: Soki bozali na bondimi bokoki kosala makambo nyonso oyo malongobani epayi na ngai.",
                "24": "Mpe sikawa nazali koloba epayi na nsuka nyonso ya mabele—ete soki esalemi mokolo moko ete nguya mpe makabo ya Nzambe masili na kati na bino, ekozala na ntina ya bozangi boyambi.",
                "25": "Mpe lisuma ezala epayi na bana ya bato soki ezali bongo; mpo ekozala na moto moko te oyo azali kosala bolamu na kati na bino, te, ata moko te. Mpo soki ezali na moto moko na kati na bino oyo azali kosala bolamu, akosala na nguya mpe makabo ya Nzambe.",
                "26": "Mpe lisuma epayi na bango oyo bakolongola makambo oyo mpe bakufi, mpo bakufi kati na masumu na bango, mpe bakoki kobikisama na bokonzi ya Nzambe te; mpe nazali koloba yango engebene na maloba ya Klisto; mpe nakosi te.",
                "27": "Mpe nalendisi bino mpo na komikundola makambo oyo; mpo ntango ezali koya na lombangu wapi bokoyeba ete nakosi te, mpo bokomona ngai na esambiselo ya Nzambe; mpe Nkolo Nzambe akolobela bino: Esakolaki ngai te maloba na ngai epayi na bino, oyo ekomamaki na moto oyo, lokola moko oyo azali koganga uta na bakufi, iyo, kutu lokola moko oyo azali koloba uta na mputulu?",
                "28": "Nasakoli makambo oyo mpo na bokokisi ya masakoli. Mpe tala, makobima uta na monoko ya Nzambe ya libela, mpe liloba na ye ekobeta piololo uta nkola na nkola.",
                "29": "Mpe Nzambe akolakisa epayi na bino, ete oyo wana nakomaki ezali solo.",
                "30": "Mpe lisusu nalingi kolendisa bino ete boya epayi na Klisto, mpe bokangama na makabo nyonso ya malamu, mpe bosimba makabo mabe te, eloko ya mbindo mpe te.",
                "31": "Mpe bolamuka, mpe botelema uta na mputulu, O Yelusaleme; iyo, mpe lata bilamba na yo ya kitoko, O mwana mwasi ya Siona; mpe lendisa makonzi na yo mpe tandola ndelo na yo libela, ete okoka koyokisama nsoni lisusu te, ete mayokani ya Tata ya Seko oyo asalaki epayi na yo, O ndako ya Yisalaele, makoka kokokisama.",
                "32": "Iyo, boya epayi ya Klisto, mpe bokoma bato oyo babongisami nie na ye, mpe boboya bozangi bonzambe nyonso; mpe soki boboyi bozangi bonzambe nyonso, mpe bolingi Nzambe na bokasi, mayele mpe makasi na bino nyonso, bongo ngolu na ye ekokoka mpo na bino, ete na ngolu na ye bokoka kozala bato babongi nie na Klisto; mpe soki na ngolu ya Nzambe bobongi nie na Klisto, bokoki ata moke te kowangana nguya ya Nzambe.",
                "33": "Mpe lisusu, soki na ngolu ya Nzambe bosili kobonga nie na Klisto, mpe bowangani te nguya na ye, bongo nde bosantisami na Klisto na ngolu ya Nzambe, na nzela ya bosopi ya makila ya Klisto, oyo ezali kati na liyokani ya Tata mpo na bolimbisi ya masumu na bino, ete bokoma basantu, bazanga mbindo.",
                "34": "Mpe sikawa natombeli epayi ya nyonso, sese. Nakeyi kala mingi te kopema na paladiso ya Nzambe, kino molimo mpe nzoto na ngai ekosangana lisusu, mpe kino nakomemama lokola molongi na nzela ya mopepe, mpo na kokutana na bino liboso ya esambiselo ya elengi ya Yehova monene, Mosambisi ya Seko ya bato nyonso ya bomoi mpe bakufi. Amene."
            }
        }
    }
}