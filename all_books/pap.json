{
    "1-ne": {
        "meta": {
            "slug": "1-ne",
            "name": "E Promé Buki Di Nefi",
            "chapterWord": "Kapítulo"
        },
        "chapters": {
            "1": {
                "intro": "Un relato di Lehi i su kasá Saría i su kuater yunan, ku ta wòrdu yamá, (kuminsando ku esun mayó) Laman, Lemuel, Sam i Nefi. E Señor ta prevení Lehi pa sali for di e tera di Jerusalem, pasobra e ta profetisá na e pueblo tokante nan inikidat i nan ta buska pa kaba ku su bida. E ta biaha tres dia den e desierto ku su famía. Nefi ta tuma su rumannan i ta bai bèk e tera di Jerusalem tras di e registro di e hudiunan. E relato di nan sufrimentunan. Nan ta tuma e yunan muhé di Ishmael pa kasa. Nan ta tuma nan famíanan i bai den e desierto. Nan sufrimentunan i aflikshonnan den e desierto. E ruta di nan biahenan. Nan ta yega na e awanan grandi. E rumannan di Nefi ta rebeldiá kontra dje. E ta konfundi nan, i traha un barku. Nan ta yama e lugá Abundansia. Nan ta krusa e awanan grandi na e tera prometí, èksétera. Esaki ta segun e relato di Nefi; òf ku otro palabranan, ami, Nefi, a skirbi e registro aki.",
                "1": "Ami, Nefi, nasé di mayornan hustu, p’esei mi a wòrdu siñá te sierto punto den tur e siñansa di mi tata; i mirando hopi aflikshonnan den mi dianan, tòg, mi a wòrdu altamente faboresé pa Señor den tur mi dianan; si, ku un gran konosementu di e bondat i misterionan di Dios, p’esei ami ta hasi un registro di mi echonan den mi dianan.",
                "2": "Si, mi ta traha un registro den e idioma di mi tata, ku ta konsistí di e siñansa di e hudiunan i e idioma di e egypcionan.",
                "3": "I mi sa ku e registro ku mi ta hasi ta bèrdadero; i mi ta hasi’è ku mi mes man; i mi ta hasi’é segun mi konosementu.",
                "4": "Pasobra a sosodé den kuminsamentu di e promé aña di e rèinado di Zedekía, rèi di Juda, (mi tata Lehi bibando na Jerusalem tur su dianan); i den e mesun aña aki a bini hopi profetanan, profetisando na e pueblo ku nan mester arepentí, òf e gran siudat Jerusalem mester wòrdu destruí.",
                "5": "A sosodé antó ku mi tata, Lehi, mientras e tabata bai, a hasi orashon na Señor, si, asta ku henter su kurason, pa benefisio di su pueblo.",
                "6": "I a sosodé ku mientras e tabata hasi orashon na Señor, un pilá di kandela a bini i deskansá riba un baranka dilanti dje; i el a wak i skucha hopi; i pa motibu di e kosnan ku el a wak i tende el a sakudí i tembla hopi.",
                "7": "I a sosodé ku el a bai bèk na su mes kas na Jerusalem; i el a benta su mes riba su kama, dominá pa e Spiritu i e kosnan ku el a mira.",
                "8": "I dominá asina’ki pa e Spiritu, el a wòrdu hibá den un vishon, te ku el a wak e shelunan habri, i el a kere ku el a wak Dios sintá riba su trono, rondoná di un kongregashon innumerabel di angelnan den e aktitut di kanta i alabá nan Dios.",
                "9": "I a sosodé ku el a wak Unu bahando for di meimei di shelu, i el a wak ku su briyo tabata mas tantu ku esun di solo di merdía.",
                "10": "I tambe el a wak diesdos otro ku tabata sigui’é, i nan briyo tabata sobrepasá esun di e streanan den e firmamentu.",
                "11": "I nan a baha i bai riba e superfisio di tera; i esun promé a bini i para dilanti di mi tata, i a dun’é un buki, i a pidi’é si e por a les’é.",
                "12": "I a sosodé ku mientras e tabata lesa, el a wòrdu yená ku e spiritu di Señor.",
                "13": "I el a lesa, bisando: Ai, ai, di Jerusalem, pasobra ami a wak bo abominashonnan! Si, i mi tata a lesa hopi kos tokante Jerusalem—ku e lo wòrdu destruí, huntu ku su abitantenan; hopi lo peresé pa medio di e spada, i hopi lo wòrdu hibá koutibo na Babilonia.",
                "14": "I a sosodé ku ora mi tata a lesa i wak hopi kosnan grandi i maravioso, el a sklama hopi kosnan na Señor; manera: Grandi i maravioso ta bo obranan, O Señor Dios Todopoderoso! Bo trono ta haltu den e shelunan, i bo poder, i bondat, i miserikordia ta riba tur e abitantenan di e mundu, i, pasobra bo ta miserikòrdioso, lo bo no permití esnan ku bini na abo pa nan peresé!",
                "15": "I asina’ki tabata e idioma di mi tata den e alabansa di su Dios; pasobra su alma a alegrá, i henter su kurason tabata yen pa motibu di e kosnan ku el a wak, si, ku Señor a mustra na dje.",
                "16": "I awor ami, Nefi, no ta bai duna un relato kompleto di e kosnan ku mi tata a skirbi, pasobra el a skirbi hopi kos ku el a wak den vishonnan i soñonan; i tambe el a skirbi hopi kos ku el a profetisá i papia na su yunan, di kua mi no ta bai hasi un relato kompleto.",
                "17": "Pero lo mi duna un deskripshon di mi echonan durante mi dianan. Mira, mi ta hasi un kompendio di e registro di mi tata, riba plachinan ku ami a traha ku mi mes mannan; i awor, despues ku mi a hasi un kompendio di e registro di mi tata, e ora ei lo mi hasi un deskripshon di mi mes bida.",
                "18": "Asina anto, mi ke pa boso por sa, ku despues ku Señor a mustra asina tantu kosnan maravioso na mi tata, Lehi, si, tokante e destrukshon di Jerusalem, ata el a bai entre e pueblo, i a kuminsá profetisá i deklará na nan tokante e kosnan ku el a wak i tende.",
                "19": "I a sosodé ku e hudiunan a hasi bofon di dje pa motibu di e kosnan ku el a testifiká di nan; pasobra bèrdaderamente el a testifiká di nan maldat i nan abominashonnan; i el a testifiká ku e kosnan ku el a wak i skucha, i tambe loke el a lesa den e buki, tabata manifestá klaramente di e binida di e Mesías, i tambe e redenshon di e mundu.",
                "20": "I ora e hudiunan a tende e kosnan aki nan a rabia kuné; si, manera ku e profetanan di antigwedat, kende nan a saka afó, i tira ku piedra, i mata; i nan tambe tabata buska su bida pa kit’é for di dje. Pero mira, ami, Nefi, lo mustra na boso ku e tierno miserikordia di Señor ta riba tur esnan ku el a skohe, pa motibu di nan fe, pa hasinan fuerte te na e poder di liberashon."
            },
            "2": {
                "1": "Pasobra mira, a sosodé ku Señor a papia ku mi tata, si, asta den un soño, i el a bis’é: bendishoná bo ta, Lehi, pa motibu di e kosnan ku bo a hasi; i pasobra bo tabata fiel i a deklará na e pueblo aki e kosnan ku mi a mandabo, mira, nan ta buska pa kita bo bida.",
                "2": "I a sosodé ku Señor a manda mi tata, asta den un soño, pa e tuma su famía i bai den e desierto.",
                "3": "I a sosodé ku e tabata obediente na e palabra di Señor, p’esei el a hasi manera Señor a mand’é.",
                "4": "I a sosodé ku el a sali bai den e desierto. I el a laga su kas, i e tera di su herensia, i su oro, i su plata, i su kosnan presioso, i no a bai ku nada, sino su famía i provishonnan, i tèntnan, i a sali bai den e desierto.",
                "5": "I el a baha banda di e fronteranan serka di e kosta di Laman Kòrá; i el a biaha den e desierto den e fronteranan ku ta mas serka di e Laman Kòrá; i el a biaha den e desierto huntu ku su famía, ku tabata konsistí di mi mama, Saría, i mi rumannan mayó, kendenan tabata, Laman, Lemuel, i Sam.",
                "6": "I a sosodé ku ora el a biaha tres dia den e desierto, el a lanta su tènt den un baye banda di un riu di awa.",
                "7": "Awor a sosodé ku el a konstrui un altar di piedra, i a hasi un ofrenda na Señor, i a duna danki na Señor nos Dios.",
                "8": "I a sosodé ku el a yama e nòmber di e riu, Laman, i e tabata basha den e Laman Kòrá; i e baye tabata den e fronteranan serka di e boka di dje.",
                "9": "I ora mi tata a wak kon e awanan di e riu tabata basha den e fuente di e Laman Kòrá, el a papia ku Laman, bisando: O, si bo por tabata manera e riu aki, kontinuamente bashando den e fuente di tur hustisia!",
                "10": "I tambe el a papia ku Lemuel: O si bo por ta manera e baye aki, firme i konstante, i inmovibel den warda e mandamentunan di Señor!",
                "11": "Awor esaki el a papia pa motibu di e opstinashon di Laman i Lemuel; pasobra wak nan a murmurá den hopi kos kontra nan tata, pasobra e tabata un hòmber di vishon, i a saka nan for di e tera di Jerusalem, pa laga e tera di nan herensia, i nan oro, i nan plata, i nan kosnan presioso, pa peresé den e desierto. I esaki, nan a bisa el a hasi, pa motibu di e imaginashonnan apsurdo di su kurason.",
                "12": "I di e manera aki Laman i Lemuel, ku tabata esnan mayó, a murmurá kontra nan tata. I nan a murmurá pasobra nan no tabata konosé e tratonan di e Dios ei ku a krea nan.",
                "13": "Tampoko nan tabata kere ku Jerusalem, e gran siudat ei, por a wòrdu destruí segun e palabranan di e profetanan. I nan tabata manera e hudiunan ku tabatin na Jerusalem, ku a buska pa kita e bida di mi tata.",
                "14": "I a sosodé ku mi tata a papia na nan den e baye di Lemuel, ku poder, siendo yen di e Spiritu, te ku nan kurpanan tabata tembla dilanti di dje. I el a konfundinan, ku nan no tabata tribi papia kontra dje; p’esei, nan a hasi manera el a mandanan.",
                "15": "I mi tata a biba den un tènt.",
                "16": "I a sosodé ku ami, Nefi, ku tabata hopi yòn, sinembargo grandi na estatura, i tambe ku deseonan grandi di sa di e misterionan di Dios, p’esei, mi a implorá na Señor; i ata el a bishitami, i a suavisá mi kurason ku mi a kere tur e palabranan ku a wòrdu papiá dor di mi tata; p’esei ami no a rebeldiá kontra dje manera mi rumannan.",
                "17": "I mi a papia ku Sam, lagando e sa e kosnan ku Señor a manifestá na ami pa medio di su Santu Spiritu. I a sosodé ku el a kere den mi palabranan.",
                "18": "Pero, mira, Laman i Lemuel no kier a skucha mi palabranan; i tristu pa motibu di nan kurason duru, mi a implorá Señor pa nan.",
                "19": "I a sosodé ku Señor a papia ku mi, bisando: Bendishoná bo ta, Nefi, pa motibu di bo fe, pasobra bo a buskami diligentemente, ku humildat di kurason.",
                "20": "I, na e grado ku bo warda mi mandamentunan, lo bo prosperá, i wòrdu guiá na un tera di promesa; si, asta, un tera ku ami a prepará pa boso; si, un tera ku ta skohí riba tur otro teranan.",
                "21": "I ki ora ku bo rumannan rebeldiá kontra bo, nan lo wòrdu separá for di e presensia di Señor.",
                "22": "I ki ora ku bo warda mi mandamentunan, lo bo wòrdu hasí un gobernante i un maestro riba bo rumannan.",
                "23": "Pasobra mira, e dia ku nan rebeldiá kontra mi, lo mi maldishoná nan ku un maldishon penoso, i nan lo no tin ningun poder riba bo simía a menos ku nan tambe rebeldiá kontra mi.",
                "24": "I si ta asina ku nan ta rebeldiá kontra mi, nan lo ta un aflikshon pa bo simía, pa provokanan pa reflekshoná."
            },
            "3": {
                "1": "I a sosodé ku ami, Nefi, despues di papia ku Señor, a bolbe na e tènt di mi tata.",
                "2": "I a sosodé ku el a papia ku mi, bisando: Ata’ki mi a soña un soño, den kua Señor a mandami, pa abo i bo rumannan bai bèk Jerusalem.",
                "3": "Pasobra mira, Laban tin e registronan di e hudiunan i tambe un genealogía di mi antepasadonan, i nan ta grabá riba plachinan di bròns.",
                "4": "P’esei, Señor a mandami pa abo i bo rumannan bai na e kas di Laban, i buska e registronan, i tresenan aki den e desierto.",
                "5": "I awor, ata bo rumannan ta murmurá, bisando ku ta un kos difísil loke ami a rekerí di nan; pero, mira, ami no a rekiri’é for di nan, pero ta un mandamentu di Señor.",
                "6": "Awor bai, mi yu, i lo bo wòrdu faboresé dor di Señor, pasobra bo no a murmurá.",
                "7": "I a sosodé ku ami, Nefi, a bisa mi tata: lo mi bai i hasi e kosnan ku Señor a manda, pasobra mi sa ku Señor no ta duna mandamentunan na e yunan di hende, sin ku e ta prepará un kaminda pa nan, pa nan por kumpli ku loke e ta mandanan.",
                "8": "I a sosodé ku ora mi tata a tende e palabranan aki e tabata hopi kontentu, pasobra e tabata sa ku mi a wòrdu bendishoná pa Señor.",
                "9": "I ami, Nefi, i mi rumannan a hasi nos biahe den e desierto, ku nos tèntnan, pa subi na e tera di Jerusalem.",
                "10": "I a sosodé ku ora nos a subi na e tera di Jerusalem, ami i mi rumannan a konsultá ku otro.",
                "11": "I nos a tira lòt — ken di nos lo mester drenta na e kas di Laban. I a sosodé ku e suerte a kai riba Laman; i Laman a drenta e kas di Laban, i tabata papia kuné mientras e tabata sintá den su kas.",
                "12": "I el a pidi Laban e registronan ku tabata grabá riba e plachinan di bròns, ku tabata kontené e genealogía di mi tata.",
                "13": "I mira, a sosodé ku Laban a rabia, i a sak’é for di su presensia, i e no tabata ke pa e haña e registronan. P’esei, el a bis’é: Ata, bo ta un ladron, i mi ta bai matabo.",
                "14": "Pero Laman a kore bai for di su presensia, i a konta e kosnan ku Laban a hasi, na nos. I nos a kuminsá bira hopi tristu, i mi rumannan tabata kla pa bai bèk na mi tata den e desierto.",
                "15": "Pero ata’ki mi a bisanan: Manera Señor ta bibu, i manera nos ta bibu, nos no ta baha na nos tata den e desierto te ora nos kumpli e kos ku Señor a mandanos.",
                "16": "Awor, laganos ta fiel den warda e mandamentunan di Señor, p’esei laganos baha na e tera di e herensia di nos tata, pasobra ata’ki el a laga oro i plata, i tur sorto di rikesanan. I el a hasi tur esaki pa motibu di e mandamentunan di Señor.",
                "17": "Pasobra e tabata sa ku Jerusalem mester wòrdu destruí, pa motibu di e maldat di e pueblo.",
                "18": "Pasobra ata’ki, nan a rechasá e palabranan di e profetanan. P’esei, si mi tata a keda biba den e pais despues ku el a wòrdu mandá pa sali for di e pais, ata’ki, e tambe lo a peresé. Asina anto tabata nesesario, pa e skapa for di e pais.",
                "19": "I ata’ki, ta sabiduría den Dios ku nos por optené e registronan aki, pa nos por preservá na nos yunan e idioma di nos tatanan;",
                "20": "I tambe pa nos por preservá pa nan e palabranan ku a wòrdu papiá pa e boka di tur e santu profetanan, ku a wòrdu duná na nan pa e Spiritu i poder di Dios, for di prinsipio di mundu, te ku e dia di awe.",
                "21": "I a sosodé ku segun e manera di papia aki mi tabata persuadí mi rumannan, pa nan por ta fiel den warda e mandamentunan di Dios.",
                "22": "I a sosodé ku nos a baha bai na e tera di nos herensia, i nos a reuní nos oro, nos plata, i nos kosnan presioso.",
                "23": "I despues ku nos a reuní e kosnan aki, nos a bolbe subi na e kas di Laban.",
                "24": "I a sosodé ku nos a drenta p’aden serka Laban i pidi’é si e por a dunanos e registronan ku tabata grabá riba e plachinan di bròns, pa kuanan nos lo a dun’é nos oro, i nos plata, i tur nos kosnan presioso.",
                "25": "I a sosodé ku ora Laban a wak nos propiedat, i ku e tabata hopi grandi, el a deseé, te ku el a kore ku nos, i a manda su sirbientenan pa matanos, pa e por optené nos propiedat.",
                "26": "I a sosodé ku nos a hui dilanti di e sirbientenan di Laban, i nos mester a laga atras nos propiedat, i el a kai den man di Laban.",
                "27": "I a sosodé ku nos a hui bai den e desierto, i e sirbientenan di Laban no a alkansá nos, i nos a skonde nos mes den un kueba.",
                "28": "I a sosodé ku Laman tabata rabiá ku mi, i tambe ku mi tata; i Lemuel tambe, pasobra el a skucha e palabranan di Laman. P’esei, Laman i Lemuel a papia hopi palabranan duru na nos, nan rumannan mas chikí, i nan a dal nos asta ku un bara.",
                "29": "I a sosodé ku mientras nan tabata dal nos ku un bara, ata’ki, un angel di Señor a bini i para dilanti di nan, i el a papia na nan, bisando: Di kon boso ta dal boso ruman chikí ku un bara? Boso no sa ku Señor a skohé pa ta un gobernante riba boso, i esaki pa motibu di boso inikidatnan? Wak, boso lo subi na Jerusalem atrobe, i Señor lo entregá Laban den boso mannan.",
                "30": "I despues ku e angel a papia ku nos, el a bai.",
                "31": "I despues ku e angel a bai, Laman i Lemuel a kuminsá murmurá atrobe, bisando: Kon ta posibel ku Señor ta bai entregá Laban den nos mannan? Ata’ki e ta un hòmber poderoso, i e por manda sinkuenta, si, asta e por mata sinkuenta; anto pakiko nos no?"
            },
            "4": {
                "1": "I a sosodé ku mi a papia ku mi rumannan, bisando: Laganos subi atrobe na Jerusalem, i laganos ta fiel den warda e mandamentunan di Señor; pasobra ata’ki e ta mas poderoso ku henter mundu, e ora ei pakiko no mas poderoso ku Laban i su sinkuenta, si, òf asta ku su diesmilnan?",
                "2": "P’esei laganos subi; laganos ta fuerte manera Moisés; pasobra en bèrdat el a papia na e awanan di e Laman Kòrá i nan a parti pa un banda i pa otro, i nos tatanan a pasa dor, for di koutiverio, riba tera seku, i e ehérsitonan di Farao a sigui i a hoga den e awanan di e Laman Kòrá.",
                "3": "Awor ata, boso sa ku esaki ta bèrdat; i tambe boso sa ku un angel a papia ku boso; kon boso por duda? Laganos subi; Señor por libranos, asta manera nos tatanan, i destruí Laban, asta manera e egypcionan.",
                "4": "Awor ora mi a bisa e palabranan aki, nan tabata rabiá ainda, i tabata sigui murmurá; sinembargo nan a siguimi p’ariba te ora nos a yega p’afó di e murayanan di Jerusalem.",
                "5": "I tabata anochi; I mi a pone nan skonde p’afó di e murayanan. I despues ku nan a skonde nan mes, ami, Nefi, a krùip den e siudat i a bai den direkshon di e kas di Laban.",
                "6": "I mi a wòrdu guiá pa e Spiritu, sin sa di antemano loke mi mester hasi.",
                "7": "Sinembargo mi a sigui, i mientras mi tabata yega serka di e kas di Laban, mi a wak un hòmber, i e tabata abou na suela mi dilanti, pasobra e tabata burachi ku biña.",
                "8": "I ora mi a yega na dje mi a haña ku tabata Laban.",
                "9": "I mi a wak su spada, i mi a sak’é for di su baliña; i e kabu di dje tabata di oro puru, i e akabado di dje tabata sumamente fini, i mi a wak ku e blet di dje tabata di e stal di mas mihó kalidat.",
                "10": "I a sosodé ku mi a wòrdu impulsá dor di e Spiritu pa mi mata Laban; pero mi a bisa den mi kurason: Nunka na ningun momento mi a drama sanger di hende. I mi a hala bèk i desea ku mi no tabatin ku maté.",
                "11": "I e spiritu a bisami atrobe: ata’ki, Señor a entregu’é den bo mannan. Si, i tambe mi tabata sa ku el a purba di kita mi mes bida; si, i e no tabata ke obedesé e mandamentunan di Señor; i tambe el a kita nos propiedat for di nos.",
                "12": "I a sosodé ku atrobe e Spiritu a bisami: Mat’é, pasobra Señor a entregu’é den bo mannan;",
                "13": "Ata’ki Señor ta mata e malbadonan pa realisá su propósitonan hustu. Ta mas mihó pa un hòmber peresé, ku henter un nashon ta degenerá i peresé den inkredulidat.",
                "14": "I awor, ora ami, Nefi, a skucha e palabranan aki, mi a kòrda e palabranan di Señor ku el a papia ku mi den e desierto, bisando ku: ki ora ku bo desendientenan warda mi mandamentunan, nan lo prosperá den e tera di promesa.",
                "15": "Si, i tambe mi a pensa ku nan no por warda e mandamentunan di Señor segun e lèi di Moisés, a menos ku nan tin e lèi.",
                "16": "I tambe mi tabata sa ku e lèi tabata grabá riba e plachinan di bròns.",
                "17": "I atrobe, mi tabata sa ku Señor a entregá Laban den mi mannan pa e motibu aki—pa mi por optené e registronan segun su mandamentunan.",
                "18": "P’esei mi a obedesé e stèm di e Spiritu, i tene Laban na e kabeinan di su kabes, i mi a kita su kabes afó ku su mes spada.",
                "19": "I despues ku mi a kita su kabes afo ku su mes spada, mi a kita e pañanan di Laban i ponenan na mi mes kurpa; si, asta e delaster kos; i mi a mara su armadura rònt di mi sintura.",
                "20": "I despues ku mi a hasi esaki, mi a bai na e lugá ku Laban tabatin su tesoro. I mientras mi tabata bai na e lugá kaminda Laban tabatin su tesoro, ata’ki, mi a wak e sirbiente di Laban ku tabatin e yabi di e lugá ei. I den e stèm di Laban mi a mand’é pa e bai ku mi den e lugá di e tesoro.",
                "21": "I el a imaginá ku mi ta su shon, Laban, pasobra el a wak e pañanan i tambe e spada mará rònt di mi sintura.",
                "22": "I el a papia ku mi tokante e ansianonan di e hudiunan, sabiendo ku su shon, Laban, tabata entre nan e anochi ei.",
                "23": "I mi a papia kuné, komo si fuera ku tabata Laban.",
                "24": "I tambe mi a papia kuné ku mi mester hiba e grabadonan, ku tabata riba e plachinan di bròns, pa mi rumannan mayó, ku tabata p’afó di e murayanan.",
                "25": "I tambe mi a mand’é pa e siguimi.",
                "26": "I e, keriendo ku mi tabata papia di e rumannan di e iglesia, i ku en bèrdat mi tabata e Laban, ku mi a mata, p’esei el a siguimi.",
                "27": "I hopi biaha el a papia ku mi tokante e ansianonan di e hudiunan, mientras mi tabata bai serka mi rumannan, ku tabata p’afó di e murayanan.",
                "28": "I a sosodé ku ora Laman a wak mi el a spanta masha hopi, i Lemuel i Sam tambe. I nan a kore bai for di mi presensia; pasobra nan a kere ku tabata Laban, i ku el a matami i tabata buska pa kita nan bida tambe.",
                "29": "I a sosodé ku mi a yamanan, i nan a tendémi; p’esei nan a stòp di kore for di mi presensia.",
                "30": "I a sosodé ku ora e sirbiente di Laban a wak mi rumannan el a kuminsa tembla, i tabata na punto di kore bai for di mi dilanti i regresá na e siudat di Jerusalem.",
                "31": "I awor ami, Nefi, siendo un hòmber grandi di estatura, i tambe ku a risibí hopi forsa di Señor, p’esei mi a gara e sirbiente di Laban i mi a tené, pa e no kore bai.",
                "32": "I a sosodé ku mi a papia kuné, ku si e skucha mi palabranan; manera Señor ta bibu, i manera ami ta na bida; asta asina ku si e skucha nos palabranan, nos lo skapa su bida.",
                "33": "I mi a papia kuné, asta ku un huramentu, ku e no tin mester di tin miedu; ku e lo ta un hòmber liber manera nos, si e baha bai den e desierto ku nos.",
                "34": "I tambe mi a papia kuné, bisando: Sin duda e Señor a mandanos pa hasi e kos aki; i nos lo no ta diligente den warda e mandamentunan di Señor? Awor, si bo ke baha bai den e desierto serka mi tata lo bo tin un lugá ku nos.",
                "35": "Awor a sosodé ku Zoram a tuma kurashi ku e palabranan ku mi a papia. Awor Zoram tabata e nòmber di e sirbiente; i el a priminti ku lo e baha bai den e desierto serka nos tata. Si, i tambe el a hasi un huramentu na nos ku e lo keda ku nos for di e tempu ei.",
                "36": "Awor nos tabata deseoso pa e keda ku nos pa e motibu aki, pa e hudiunan no sa tokante nos huida den desierto, pa nan no persiguí i destruí nos.",
                "37": "I a sosodé ku ora Zoram a hasi un huramentu na nos, nos temornan tokante dje a kaba.",
                "38": "I a sosodé ku nos a tuma e plachinan di bròns i e sirbiente di Laban, i nos a bai den e desierto, i a biaha na e tènt di nos tata."
            },
            "5": {
                "1": "I a sosodé ku despues ku nos a baha den e desierto serka nos tata, ata’ki e tabata yená ku goso i tambe mi mama, Saría, tabata hopi kontentu, pasobra bèrdaderamente el a lamentá pa motibu di nos.",
                "2": "Pasobra el a suponé ku nos a peresé den e desierto; i tambe el a keha kontra mi tata, bisando e, ku e tabata un hòmber di vishon; bisando: Ata’ki bo a saka nos for di e tera di nos herensia, i mi yunan no ta mas, i nos ta peresé den e desierto.",
                "3": "I segun e manera di papia aki mi mama a keha kontra mi tata.",
                "4": "I a sosodé ku mi tata a papia na dje, bisando: Mi sa ku mi ta un hòmber di vishon; pasobra si mi no a wak e kosnan di Dios den un vishon lo mi no a konosé e bondat di Dios, pero lo mi a keda na Jerusalem, i peresé ku mi rumannan.",
                "5": "Pero, ata’ki, mi a optené un tera di promesa, den kua kosnan mi ta sinti goso; si, i mi sa ku Señor lo libra mi yunan for di e mannan di Laban, i trese nan atrobe abou na nos den e desierto.",
                "6": "I segun e manera di papia aki, mi tata, Lehi, tabata konsolá mi mama, Saría, tokante nos, mientras nos tabata biaha den e desierto subiendo na e tera di Jerusalem, pa optené e registronan di e hudiunan.",
                "7": "I ora nos a bolbe bèk na e tènt di mi tata, ata’ki nan goso tabata kompleto, i mi mama a wòrdu konsolá.",
                "8": "I el a papia, bisando: Awor, mi sa sigur ku Señor a manda mi kasá pa hui bai den e desierto, si, i tambe mi sa sigur ku Señor a proteh’é mi yunan, i a libranan for di e mannan di Laban, i a dunanan poder pa medio di kua nan por a kumpli e kos ku Señor a mandanan. I segun e manera di papia aki el a papia.",
                "9": "I a sosodé ku nan a sinti masha hopi goso, i a ofresé sakrifisio i ofrendanan kimá na Señor; i nan a duna danki na e Dios di Israel.",
                "10": "I despues ku nan a duna danki na e Dios di Israel, mi tata, Lehi, a tuma e registronan ku tabata grabá riba e plachinan di bròns, i el a eksaminanan for di prinsipio.",
                "11": "I el a ripará ku nan tabata kontené e sinku bukinan di Moisés, ku tabata duna un relato di e kreashon di mundu, i tambe di Adam i Eva, kendenan tabata nos promé mayornan;",
                "12": "I tambe un registro di e hudiunan for di prinsipio te asta e kuminsamentu di rèinado di Zedekía, rèi di Juda;",
                "13": "I tambe e profesíanan di e santu profetanan, for di prinsipio te asta e kuminsamentu di e rèinado di Zedekía; i tambe hopi profesíanan ku a wòrdu papiá pa boka di Jeremías.",
                "14": "I a sosodé ku mi tata, Lehi, tambe a haña riba e plachinan di bròns un genealogía di su tatanan; di manera ku e tabata sa ku e ta un desendiente di José; si, asta e mesun José, ku tabata yu di Jacob, ku a wòrdu bendé na Egypto, i ku a wòrdu preservá pa e man di Señor, pa e por a preservá su tata, Jacob, i henter su kas for di peresé ku hamber.",
                "15": "I tambe nan a wòrdu guiá for di koutiverio i for di e tera di Egypto, pa e mesun Dios ku a preservanan.",
                "16": "I asina mi tata, Lehi, a deskubrí e genealogía di su tatanan. I Laban tambe tabata un desendiente di José, p’esei e i su tatanan a mantené e registronan.",
                "17": "I awor ora mi tata a wak tur e kosnan aki, el a wòrdu yená ku e Spiritu, i a kuminsá profetisá tokante su simía.",
                "18": "Ku e plachinan di bròns aki lo bai na tur nashon, tribu-, lenga- i pueblonan, ku tabata di su simía.",
                "19": "Awor, el a bisa ku e plachinan di bròns aki nunka lo peresé; ni tampoko nan lo bira mas skur ku tempu. I el a profetisá hopi kos tokante su simía.",
                "20": "I a sosodé ku, te asina leu ami ku mi tata a warda e mandamentunan ku Señor a dunanos.",
                "21": "I nos a optené e registronan ku Señor a mandanos, i eksaminanan i a haña ku nan tabata deseabel; si asta di gran balor pa nos, pa medio di kua nos por preservá e mandamentunan di Señor pa nos yunan.",
                "22": "P’esei, tabata sabiduría den Señor pa nos bai ku nan, mientras nos tabata biaha den e desierto na e tera di promesa."
            },
            "6": {
                "1": "I awor ami, Nefi, no ta duna e genealogía di mi tatanan den e parti aki di mi registro; tampoko na ningun momento lo mi dun’é despues riba e plachinan aki ku mi ta skirbiendo; pasobra e ta wòrdu duná den e registro ku mi tata ta warda; p’esei, mi no ta skirbi’é den e buki aki.",
                "2": "Pasobra ta sufisiente pa mi, pa bisa ku nos ta desendientenan di José.",
                "3": "I no ta di importansia pa mi pa ta partikular i duna un relato kompleto di tur e kosnan di mi tata, pasobra, nan no por wòrdu skirbí riba e plachinan aki, pasobra mi ta desea e espasio pa mi por skirbi di e kosnan di Dios.",
                "4": "Pues e totalidat di mi intenshon ta pa mi por konbensé hendenan pa bini na e Dios di Abraham, i e Dios di Isaac, i e Dios di Jacob i wòrdu salbá.",
                "5": "P’esei, e kosnan ku ta agradabel na e mundu mi no ta skirbi, ma e kosnan ku ta agradabel na Dios i na esnan ku no ta di e mundu.",
                "6": "P’esei, lo mi duna mandamentu na mi simía, pa nan no yena e plachinan aki ku kosnan ku no ta di balor pa e yunan di hende."
            },
            "7": {
                "1": "I awor mi ta deseá ku bo por sa, ku despues ku mi tata, Lehi, a kaba di profetisá tokante su simía, a sosodé ku Señor a bolbe papia kuné, bisando ku no tabata apropiá pa e, Lehi, pa e tuma su famía den desierto nan so; pero ku su yunan hòmber lo mester tuma yunan muhé pa kasa, pa nan por lanta simía na Señor den e tera di promesa.",
                "2": "I awor a sosodé ku Señor a mand’é pa ami, Nefi, i mi rumannan, bai bèk atrobe na e tera di Jerusalem, i trese Ishmael i su famía abou den desierto.",
                "3": "I a sosodé ku ami, Nefi, atrobe, ku mi rumannan, a bai den e desierto pa subi na Jerusalem.",
                "4": "I a sosodé ku nos a subi na e kas di Ishmael, i nos a haña grasia den bista di Ishmael, asina, ku nos a papia na dje e palabranan di Señor.",
                "5": "I a sosodé ku Señor a suavisá e kurason di Ishmael, i su kas tambe, ku e resultado ku nan a biaha ku nos den e desierto pa baha na e tènt di nos tata.",
                "6": "Awor a sosodé ku mientras nos tabata biaha den e desierto, ata Laman i Lemuel, i dos di e yunan muhé di Ishmael, i e dos yunan hòmber i nan famíanan, a rebeldiá kontra nos; si, kontra ami, Nefi i Sam i nan tata, Ishmael, i su kasá huntu ku nan tres otro yunan muhé.",
                "7": "Awor a sosodé den e rebeldía aki, nan tabata deseá bai bèk na e tera di Jerusalem.",
                "8": "I awor ami, Nefi, entristesé dor di nan kurason duru, p’esei mi a papia na nan, bisando, si, asta na Laman i Lemuel: Ata boso ta mi rumannan mayó, i kon por ta ku boso ta asina duru di kurason, i asina siegu den boso mente, ku boso tin nesesidat ku ami, boso ruman chikí, mester papia ku boso, si, i duna boso un ehèmpel?",
                "9": "Kon por ta ku boso no a skucha e palabra di Señor?",
                "10": "Kon por ta ku boso a lubida ku boso a wak un angel di Señor?",
                "11": "Si, kon por ta ku boso a lubida e kosnan grandi ku Señor a hasi pa nos, librandonos for di e mannan di Laban, i tambe ku nos por a optené e registro?",
                "12": "Si, i kon por ta ku boso a lubida ku Señor por hasi tur kos segun su boluntat, pa e yunan di hende, si ta asina ku nan ta pone fe den dje? P’esei, laga nos ta fiel na dje.",
                "13": "I si ta asina ku nos ta fiel na dje, nos lo optené e tera di promesa; i den algun periodo di tempu futuro boso lo sa ku e palabra di Señor tokante e destrukshon di Jerusalem lo wòrdu kumplí, pasobra tur kos ku Señor a papia tokante e destrukshon di Jerusalem mester wòrdu kumplí.",
                "14": "Pasobra, ata’ki, e spiritu di Señor pronto lo stòp di lucha ku nan; mira, nan a rechasá e profetanan, i Jeremías nan a benta den prisòn. I nan a purba pa kita e bida di mi tata, te ku nan a kore kuné for di e pais.",
                "15": "Awor mira, mi ta bisa boso ku si boso ke bai bèk Jerusalem boso tambe lo peresé ku nan. I awor, si boso ke skohe, subi na e pais, i kòrda e palabranan ku mi ta bisa boso, ku si boso bai boso tambe lo peresé; pasobra asina e Spiritu di Señor ta impulsami pa papia.",
                "16": "Awor a sosodé ku ora ami, Nefi, a bisa e palabranan aki na mi rumannan, nan a rabia ku mi. I a sosodé ku nan a pone nan mannan riba mi, pasobra mira, nan tabata sumamente rabiá, i nan a marami ku kabuyanan, pasobra nan tabata buska pa kita mi bida, pa nan lagami den e desierto pa wòrdu deborá pa bestianan salvahe.",
                "17": "Pero a sosodé ku mi a hasi orashon na Señor, bisando: O Señor, segun mi fe ku ta den bo, bo por librámi for di man di mi rumannan; si, asta dunami forsa pa mi por kibra e kabuyanan aki ku kua mi ta mará.",
                "18": "I a sosodé ku ora mi a bisa e palabranan aki, ata’ki e kabuyanan a lòs for di mi man ku pia, i mi a para dilanti di mi rumannan, i mi a bolbe papia ku nan.",
                "19": "I a sosodé ku nan a rabia ku mi atrobe, i a purba pone man riba mi; pero mira, un di e yunan muhé di Ishmael, si, i tambe su mama, i un di e yunan hòmber di Ishmael, a supliká mi rumannan, te ku nan a suavisá nan kurason; i nan a stòp di purba kita mi bida.",
                "20": "Awor a sosodé ku nan tabata tristu pa motibu di nan maldat, te ku nan a bùig abou mi dilanti, i a implorami ku mi por pordonanan di loke nan a hasi kontra mi.",
                "21": "Awor a sosodé ku mi a pordonanan sinseramente tur loke nan a hasi, i mi a amonestanan pa nan pidi Señor nan Dios pordon. I a sosodé ku nan a hasi’é. I despues ku nan a hasi orashon na Señor nos a sigui nos biahe pa e tènt di nos tata.",
                "22": "Awor a sosodé ku nos a baha na e tènt di nos tata. I despues ku ami i mi rumannan i tur e kas di Ishmael a yega abou na e tènt di mi tata, nan a duna danki na e Señor nan Dios; i nan a ofresé sakrifisio i ofrendanan kimá na dje."
            },
            "8": {},
            "9": {},
            "10": {},
            "11": {},
            "12": {},
            "13": {},
            "14": {},
            "15": {},
            "16": {
                "1": "I awor a sosodé ku despues ku ami, Nefi, a kaba di papia ku mi rumannan, ata nan a bisami: Bo a deklará kosnan severo na nos, mas di loke nos por soportá.",
                "2": "Awor a sosodé ku mi a bisanan ku mi tabata sa ku mi a papia kosnan severo kontra e malbadonan, segun e bèrdat; i e hustu mi a hustifiká, i mi a duna testimonio ku nan lo wòrdu lantá den e delaster dia; p’esei, e kulpabel ta konsiderá e bèrdat severo, pasobra e ta angustianan profundamente.",
                "3": "I awor mi rumannan, si boso tabata hustu i dispuesto na obedesé e bèrdat, i pone atenshon na dje, pa boso por biba hustamente dilanti Dios, e ora ei boso lo no a murmurá pa motibu di e bèrdat, i bisa: Bo ta papia kosnan severo kontra nos.",
                "4": "Awor a sosodé ku ami, Nefi, a amonestá mi rumannan, ku tur diligensia, pa warda e mandamentunan di Señor.",
                "5": "I a sosodé ku nan a humiliá nan mes dilanti Señor; asina ku mi tabatin goso, i speransanan grandi pa nan, ku nan lo kana den e kamindanan di hustisia.",
                "6": "Awor, tur e kosnan aki a wòrdu bisá i hasí mientras mi tata tabata biba den un tènt den e baye ku el a yama Lemuel.",
                "7": "Awor a sosodé ku ami, Nefi, a kasa ku un di e yunan muhé di Ishmael; i tambe mi rumannan, a tuma di e yunan muhé di Ishmael i kasa ku nan; i tambe Zoram a tuma e yu muhé mayor di Ishmael pa kasa.",
                "8": "I asina mi tata a kumpli ku tur e mandamentunan di Señor ku a wòrdu duná na dje. I ami, Nefi, tambe a wòrdu bendishoná di Señor masha hopi.",
                "9": "Awor a sosodé ku e stèm di Señor a papia ku mi tata den anochi, i a mand’é pa e sigui su biahe den e desierto e siguiente dia.",
                "10": "I a sosodé ku ora mi tata a lanta mainta, i a bai na e porta di e tènt, pa su gran sorpresa el a wak riba suela un bola rondó di obra elaborá; i e tabata di puru bròns. I den e bola tabatin dos angua; esun tabata mustra e kaminda ku nos mester sigui den e desierto.",
                "11": "Awor a sosodé ku nos a kohe tur e kosnan ku nos mester bai kuné den e desierto, huntu ku tur e sobrá di nos provishonnan ku Señor a duna nos; i nos a tuma simía di tur sorto pa nos bai kuné den e desierto.",
                "12": "I awor a sosodé ku nos a tuma nos tèntnan i sigui nos biahe den e desierto, krusando e riu Laman.",
                "13": "Awor a sosodé ku nos a biaha pa kuater dia, kasi un direkshon zùit zùit ost, i nos a lanta nos tèntnan atrobe; i nos a yama e lugá Shazer.",
                "14": "Awor a sosodé ku nos a tuma nos bognan i nos flechanan, i nos a bai den e desierto pa mata kuminda pa nos famíanan; i despues ku nos a mata kuminda pa nos famíanan nos a bai bèk na nos famíanan den e desierto na e lugá di Shazer. I nos a bolbe bai atrobe den e desierto, siguiendo e mesun direkshon, kedando den e partinan mas fértil di e desierto, ku tabata den e fronteranan serka di e Laman Kòrá.",
                "15": "I a sosodé ku nos a biaha pa hopi dia, matando kuminda riba kaminda, ku nos bognan i nos flechanan i nos piedranan i nos slengernan.",
                "16": "I nos a sigui e indikashonnan di e bola ku tabata guia nos den e partinan mas fértil di e desierto.",
                "17": "I despues ku nos a biaha pa hopi dia, nos a lanta nos tèntnan pa un tempu, pa nos por a sosegá atrobe i optené kuminda pa nos famíanan.",
                "18": "Awor a sosodé ku mientras ami, Nefi, a sali pa mata kuminda, ata’ki, mi a kibra mi bog, ku tabata trahá di puru stal; i despues ku mi a kibra mi bog, ata’ki, mi rumannan tabata rabiá ku mi pa motibu di e pèrdida di mi bog, pasobra nos no por a haña kuminda.",
                "19": "I a sosodé ku nos a bai bèk serka nos famíanan sin kuminda, i hopi kansá dor di nan biahe, nan a sufri hopi pa falta di kuminda.",
                "20": "Awor a sosodé ku Laman i Lemuel i e yunan hòmber di Ishmael a kuminsá murmurá hopi, pa motibu di nan sufrimentu i aflikshonnan den e desierto; i mi tata tambe a kuminsá murmurá kontra Señor su Dios; si, i nan tur tabata ekstremadamente tristu, te na e punto ku nan tabata murmurá kontra Señor.",
                "21": "Awor a sosodé ku ami, Nefi, aflihí huntu ku mi rumannan pa motibu di e pèrdida di mi bog, i nan bognan ku a pèrdè nan elastisidat, a kuminsá bira sumamente difísil, si, te ku nos no por a haña kuminda.",
                "22": "I a sosodé ku ami, Nefi, a papia hopi ku mi rumannan, pasobra nan a hasi nan kurasonnan duru atrobe, te na e punto ku nan tabata keha kontra e Señor nan Dios.",
                "23": "Awor a sosodé ku ami, Nefi, a traha for di un palu un bog, i for di un pida palu règt, un flecha; di manera ku, mi a arma mi mes ku un bog i un flecha, ku un slenger i piedranan. I mi a bisa mi tata: unda lo mi bai pa haña kuminda?",
                "24": "I a sosodé ku el a konsultá di Señor, pasobra nan a humiliá nan mes pa motibu, di mi palabranan; pasobra mi a bisa hopi kos na nan den e intensidat di mi alma.",
                "25": "Awor a sosodé ku e bos di Señor a yega na mi tata i el a wòrdu bèrdaderamente humiliá pa motibu di su murmurashon kontra Señor, te na e grado ku el a wòrdu tresé abou den profundidatnan di angustia.",
                "26": "I a sosodé ku e bos di Señor a bis’é: mira riba e bola i wak loke ta skirbí.",
                "27": "Awor a sosodé ku ora mi tata a wak loke tabata skirbí riba e bola, el a sinti temor i tabata tembla masha hopi, i tambe mi rumannan i e yunan hòmber di Ishmael i nos kasánan.",
                "28": "I a sosodé ku ami, Nefi, a opservá e anguanan ku tabata den e bola, ku nan tabata traha segun e fe i diligensia i atenshon ku nos tabata duna nan.",
                "29": "I tambe a wòrdu skirbí riba nan un eskrito nobo, ku tabata fásil pa lesa, ku tabata duna nos konosimentu tokante e kamindanan di Señor; i di bes en kuando e tabata wòrdu skirbí i kambiá, segun e fe i diligensia ku nos tabata duna na dje. I asina nos ta wak ku pa medio di kosnan simpel Señor por laga kosnan importante sosodé.",
                "30": "Awor a sosodé ku ami, Nefi, a subi na e tòp di e seru, segun e direkshonnan ku a wòrdu duná riba e bola.",
                "31": "I a sosodé ku mi a mata bestianan salvahe di manera ku mi a haña kuminda pa nos famíanan.",
                "32": "I a sosodé ku mi a bai bèk na nos tèntnan, kargando e bestianan ku mi a mata, i awor ora nan a wak ku mi a haña kuminda, kon grandi tabata nan goso! Awor a sosodé ku nan a humiliá nan mes dilanti Señor, i a duna danki na dje.",
                "33": "Awor a sosodé ku nos a sigui nos biahe siguiendo kasi e mesun ruta ku na prinsipio; i despues ku nos a biaha pa varios dia nos a lanta nos tèntnan atrobe, pa nos por a keda einan pa un tempu.",
                "34": "I a sosodé ku Ishmael a muri, i a wòrdu derá den e lugá yamá Nahòm.",
                "35": "Awor a sosodé ku e yunan muhé di Ishmael a lamentá masha hopi, pa motibu di e pèrdida di nan tata, i pa motibu di nan aflikshonnan den e desierto; i nan a murmurá kontra mi tata, pasobra el a sakanan for di e tera di Jerusalem, bisando: Nos tata ta morto; si, i nos a kana rònt hopi den e desierto, i nos a sufri hopi aflikshon, hamber, set i kansansio; i despues di tur e sufrimentunan aki nos mester peresé den e desierto di hamber.",
                "36": "I asina nan a murmurá kontra mi tata, i tambe kontra ami, i nan tabata deseá pa bai bèk Jerusalem.",
                "37": "I Laman a bisa Lemuel i tambe e yunan hòmber di Ishmael: Mira, laga nos mata nos tata, i tambe nos ruman Nefi, ku a tuma riba su mes pa ta nos gobernador i nos maestro, ku ta su rumannan mayó.",
                "38": "Awor, e ta bisa ku Señor a papia kuné, i tambe ku angelnan a ministrá na dje. Pero ata’ki, nos sa ku e ta gaña nos; i e ta bisa nos e kosnan aki, i e ta hasi hopi kosnan pa medio di triki, pa e por gaña nos wowonan, pensando, por ta, ku e por hiba nos den algun desierto straño; i despues ku e ta hiba nos aya, el a pensa pa hasi su mes un rèi i gobernador riba nos, ku e por hasi ku nos segun su deseo i plaser. I di e manera aki mi ruman Laman tabata proboká nan kurasonnan na rabia.",
                "39": "Awor a sosodé ku Señor tabata ku nos, si, asta e bos di Señor a bini i a papia hopi palabranan na nan, i a kastiganan severamente; i despues ku nan a wòrdu humiliá pa e bos di Señor nan a kalma nan rabia, i a arepentí di nan pikánan, te e punto ku Señor a bolbe bendishoná nos atrobe ku kuminda, ku nos no a peresé."
            },
            "17": {
                "1": "Awor a sosodé ku nos a bolbe sigui nos biahe den e desierto; i nos a biaha kasi den direkshon di ost for di e momento ei. I nos a biaha i pasa dor di hopi aflikshon den e desierto; i nos muhénan a duna lus den e desierto.",
                "2": "I asina grandi tabata e bendishonnan di Señor riba nos, ku aunke nos tabata biba riba karni kurú den e desierto, nos muhénan tabatin hopi lechi pa nan yunan, i tabata fuerte, si, asta manera e hòmbernan; i nan a kuminsa soportá nan biahenan sin murmurashon.",
                "3": "I asina’ki nos ta wak ku e mandamentunan di Dios mester wòrdu kumplí. I si ta asina ku e yunan di hende warda e mandamentunan di Dios e ta alimentanan i fortalesenan, i proveé maneranan pa medio di kua nan por kumpli ku e kos ku el a manda nan, p’esei, el a proveé maneranan pa nos mientras nos tabata permanesé den e desierto.",
                "4": "I nos a permanesé pa e espasio di hopi aña, si, asta ocho aña den e desierto.",
                "5": "I nos a yega na e tera ku nos a yama Abundansia, pa motibu di su hopi fruta i tambe miel; i tur e kosnan aki tabata prepará pa Señor pa nos no peresé. I nos a weta e laman, ku nos a yama: Ireantum, ku interpretá, kier men hopi awanan.",
                "6": "Awor a sosodé ku nos a lanta nos tèntnan kantu di laman; i aunke nos a sufri hopi aflikshon i difikultat, si, asta, asina hopi ku nos no por skirbi nan tur, nos tabata hopi kontentu ora nos a yega kantu di laman; i nos a yama e lugá Abundansia pa motibu di su hopi frutanan.",
                "7": "I a sosodé ku despues ku ami, Nefi, tabata den e tera di Abundansia pa e espasio di hopi dia, e bos di Señor a bini n’ami, bisando: Lanta, i subi e seru. Awor a sosodé ku mi a lanta i subi e seru, i mi a implorá Señor.",
                "8": "Awor a sosodé ku Señor a papia ku mi, bisando: Lo bo traha un barku, segun e manera ku lo mi mustrabo, pa mi por laga bo hendenan krusa e awanan aki.",
                "9": "I mi a bisa: Señor, unda lo mi bai pa mi por haña mineralnan pa basha, pa mi por traha hèrmèntnan pa konstrui e barku segun e manera ku bo a mustrami?",
                "10": "I a sosodé ku Señor a bisami unda mi mester a bai pa haña e mineralnan, pa mi por traha e hèrmèntnan.",
                "11": "Awor a sosodé ku ami, Nefi, a traha un instrumènt ku kua mi por supla e kandela, for di e kueru di bestia; i despues ku mi a traha e instrumènt aki, pa mi por tin un kos pa supla e kandela kuné, mi a dal dos piedra huntu pa mi por a hasi kandela.",
                "12": "Pasobra Señor te awor no a permiti pa nos hasi muchu kandela, mientras nos tabata biaha den e desierto; pasobra el a bisa: Lo mi hasi bo kuminda bira dushi, pa bo no tin mester di kushin’é;",
                "13": "I tambe lo mi ta bo lus den e desierto; i lo mi prepará e kaminda bo dilanti, si ta asina ku bo ta warda mi mandamentunan; p’esei te na e grado ku bo warda mi mandamentunan lo bo wòrdu guiá na e tera prometí; i lo bo sa ku ta dor di mi bo ta wòrdu guiá.",
                "14": "Si, i tambe Señor a bisa: Despues ku bo a yega na e tera di promesa, lo bo sa ku ami, e Señor, ta Dios; i ku ami, e Señor a librabo for di destrukshon; si, ku mi a sakabo for di e tera di Jerusalem.",
                "15": "P’esei, ami, Nefi, a lucha pa warda e mandamentunan di Señor, i mi a amonestá mi rumannan na perseveransia i diligensia.",
                "16": "Awor a sosodé ku mi a traha hèrmèntnan di e mineralnan ku mi a basha for di e piedra.",
                "17": "I ora mi rumannan a wak ku mi tabata kla pa konstrui un barku, nan a kuminsá murmurá kontra mi, bisando: Nos ruman ta un kèns, pasobra e kier sa ku e por konstruí un barku; si, i tambe e ta kere ku e por krusa e awanan grandi aki.",
                "18": "I asina’ki mi rumannan a keha kontra mi, i nan no tabata ke traha, pasobra nan no tabata kere ku mi por a konstruí un barku; ni nan no tabata ke kere ku mi a wòrdu instruí pa Señor.",
                "19": "Awor a sosodé ku ami, Nefi, tabata sumamente tristu pa motibu di nan kurasonnan duru; i awor ora nan a wak ku ami a kuminsá bira tristu nan tabata kontentu den nan kurason, te ku nan tabata regosihá riba mi, bisando: Nos tabata sa ku bo no por a konstruí un barku, pasobra nos tabata sa ku bo falta e kapasidat pa hasi desishonan prudente; p’esei, bo no por logra un obra asina grandi.",
                "20": "I bo ta manera nos tata, hibá pa e imaginashonnan ridíkulo di su kurason; si el a saka nos for di e tera di Jerusalem i nos a kana rònt den e desierto pa tur e añanan aki; i nos muhénan a pasa trabou, mientras nan tabata na estado; i nan a duna lus den e desierto i sufri tur kos, menos morto; i lo tabata mihó si nan a muri promé ku nan a sali di Jerusalem en bes di sufri e aflikshonnan aki.",
                "21": "Ata’ki, tur e añanan aki nos a sufri den e desierto, durante kua tempu nos por a disfrutá nos poseshonnan i e tera di nos herensia; si, i nos por tabata felis.",
                "22": "I nos sa ku e pueblo ku tabata den e tera di Jerusalem tabata un pueblo hustu; pasobra nan tabata warda e statutonan i huisionan di Señor, i tur su mandamentunan, segun e lèi di Moisés; p’esei, nos sa ku nan ta un pueblo hustu; i nos tata a husga nan, i a bai ku nos pasobra nos lo skucha su palabranan; si, i nos ruman ta meskos kuné. I di e manera di papia aki mi rumannan tabata murmurá i keha kontra nos.",
                "23": "Awor a sosodé ku ami, Nefi, a papia ku nan, bisando: Boso ta kere ku nos tatanan, ku tabata e yunan di Israel, lo a wòrdu guiá for di e mannan di e egypcionan si nan no skucha e palabranan di Señor?",
                "24": "Si, boso ta kere ku nan lo a wòrdu saká for di koutiverio, si Señor no a manda Moisés pa e por saka nan for di koutiverio?",
                "25": "Awor, boso sa ku e yunan di Israel tabata den koutiverio; i boso sa ku nan a wordu kargá ku trabounan, ku tabata difísil pa soportá; p’esei, boso sa ku mester tabata un bon kos pa nan, ku nan a wòrdu librá for di koutiverio.",
                "26": "Awor boso sa ku Moisés a wòrdu mandá pa Señor pa hasi e gran obra ei; i boso sa ku dor di su palabra e awanan di e Laman Kòrá a dividí pa un banda i otro, i nan a pasa dor riba tera seku.",
                "27": "Pero boso sa ku e egypcionan, ku tabata e ehérsitonan di Farao, a hoga den e Laman Kòrá.",
                "28": "I tambe boso sa ku nan a wòrdu alimentá ku mana den e desierto.",
                "29": "Si, i boso tambe sa ku Moisés, pa su palabra segun e poder di Dios ku tabata den dje, a dal e piedra i a sali awa, di manera ku e yunan di Israel por a satisfasé nan set.",
                "30": "I apesar ku nan tabata wòrdu guiá, e Señor nan Dios, nan Redentor, bayendo dilanti di nan, guiando nan di dia i dunando lus na nan anochi, i hasiendo tur kos pa nan ku tabata deseabel pa hendenan risibí, nan a hasi nan kurason duru i a hasi nan mente siegu, i a insultá Moisés i e Dios bèrdadero i bibiente.",
                "31": "Awor a sosodé ku segun su palabra el a destrui nan, i segun su palabra el a guia nan i segun su palabra el a hasi tur kos pa nan; i nada a wòrdu hasí a menos ku tabata pa su palabra.",
                "32": "I despues ku nan a krusa e riu Jordan el a hasi nan fuerte te na e sakamentu di e yunan di e pais, si, te na e plamamentu di nan te nan destrukshon.",
                "33": "I awor, boso ta suponé ku e yunan di e pais aki, kuanan tabata den e tera di promesa, kendenan a wòrdu saká pa nos tatanan, boso ta suponé ku nan tabata hustu? Mira, mi ta bisa na boso, No.",
                "34": "Boso ta suponé ku nos tatanan lo a wòrdu skohí riba nan, si nan tabata hustu? Mi ta bisa boso, No.",
                "35": "Ata’ki, Señor ta konsiderá tur karni meskos; esun ku ta hustu ta faboresé di Dios. Pero mira, e pueblo aki a rechasá tur palabra di Dios, i nan tabata echu den inikidat; i e plenitut di e furia di Dios tabata riba nan; i Señor a maldishoná e pais kontra nan, i bendishon’é na nos tatanan; si, el a maldishon’é kontra nan pa nan destrukshon, i el a bendishon’é na nos tatanan te ku nan a haña poder riba dje.",
                "36": "Mira, Señor a krea e mundu pa e ta abitá; i el a krea su yunan pa nan por poseé.",
                "37": "I e ta lanta un nashon hustu, i ta destruí e nashonnan di e malbadonan.",
                "38": "I e ta guia e hustunan bai ku nan den paisnan presioso, i e malbadonan e ta destruí, i ta maldishoná e pais pa nan motibu.",
                "39": "E ta goberná haltu den e shelunan, pasobra e ta su trono, i e tera aki ta e banki di su pianan.",
                "40": "I e stima esnan ku lo tin e, pa ta nan Dios. Ata’ki, el a stima nos tatanan, i el a hasi konvenio ku nan, si, asta Abraham, Isaac, i Jacob; i el a kòrda e konvenionan ku el a hasi; p’esei, el a saka nan for di e tera di Egypto.",
                "41": "I el a aflihinan ku su bara den e desierto; pasobra nan a hasi nan kurason duru, meskos ku boso ta hasi; i Señor a aflihinan pa motibu di nan inikidat. El a manda kolebranan benenoso buladó meimei di nan; i despues ku nan a wòrdu mordé el a prepará un manera pa nan por wòrdu kurá; i e trabou ku nan tabatin ku hasi tabata pa mira; i pa motibu di e simplisidat di e manera òf e fasilidat di dje, tabatin hopi ku a peresé.",
                "42": "I di bes en kuando nan a hasi nan kurason duru, i nan a insultá Moisés i Dios tambe; sinembargo boso sa ku nan a wòrdu guiá pa su inkomparabel poder na e tera di promesa.",
                "43": "I awor, despues di tur esaki, e tempu a yega ku nan a bira malbado, si, kasi te na madures; i mi no sa pero pa e dia aki nan ta na punto di wòrdu destruí; pasobra mi sa ku e dia lo yega sigur ku nan mester wòrdu destruí, eksepto un par so, ku lo wòrdu hibá na koutiverio.",
                "44": "P’esei, e Señor a manda mi tata pa e bai den e desierto; i e hudiunan tambe a purba kita su bida; si, i boso tambe a purba kita su bida; p’esei, boso ta asesinonan den boso kurason i boso ta manera nan.",
                "45": "Boso ta lihé pa hasi inikidat, pero poko poko pa kòrda e Señor boso Dios. Boso a wak un angel, i el a papia ku boso; si, boso a tende su stèm di bes en kuando; i el a papia ku boso den un stèm trankil i deliká, pero boso a laga di sinti, di manera ku boso no por a ripará su palabranan; p’esei, el a papia ku boso manera ku stèm di bos, ku a pone e tera sakudí manera ku e tabata bai parti for di otro.",
                "46": "I tambe boso sa ku dor di e poder di su palabra todopoderoso e por hasi ku e mundu ta stòp di eksistí; si, i boso sa ku pa medio di su palabra e por laga e lugánan ku buraku bira lisu, i lugánan lisu lo rementá. O, anto, ta pakiko, boso por ta asina duru den boso kurasonnan?",
                "47": "Ata’ki, mi alma ta sker di angustia pa motibu di boso, i mi kurason ta morde; mi tin miedu ku boso lo wòrdu rechasá pa semper. Mira, mi ta yen di e Spiritu di Dios, te na e punto ku mi kurpa no tin forsa mas.",
                "48": "Awor a sosodé ku ora, mi a papia e palabranan aki, nan a rabia ku mi, i nan tabatin deseo di tirami den fondo di laman; i ora nan a bini dilanti pa pone man riba mi, mi a papia ku nan, bisando: Den nòmber di e Dios Todopoderoso, mi ta manda boso pa boso no mishi ku mi, pasobra mi ta yen ku e poder di Dios, te na e kimamentu di mi karni, i esun ku pone man riba mi lo seka manera un kaña seku; i e lo ta manera nada dilanti e poder di Dios, pasobra Dios lo kaba kuné.",
                "49": "Awor a sosodé ku ami, Nefi, a bisanan pa nan no murmurá mas kontra nan tata; ni tampoko nan mester tene nan trabou for di mi, pasobra Dios a mandami pa mi traha un barku.",
                "50": "I mi a bisanan: Si Dios a mandami pa hasi tur kos, mi por hasi nan. Si e mester mandami pa mi bisa na e awa aki, bira tera, e lo bira tera; i si mi bis’é, lo e wòrdu hasí.",
                "51": "I awor, si Señor tin asina tantu poder, i a hasi asina tantu milagernan entre e yunan di hende, kon por ta ku e no por instrui ami, pa mi por traha un barku?",
                "52": "Awor a sosodé ku ami, Nefi, a bisa hopi kos na mi rumannan, te ku nan a wòrdu humiliá i no por a diskutí ku mi; ni tampoko nan tabata tribi na pone nan man riba mi ni mishi ku mi ku nan dedenan, asta pa e espasio di hopi dianan. Awor nan no tabata tribi pa hasi esaki pa nan no seka mi dilanti, asina poderoso tabata e Spiritu di Dios; i asina’ki el a obra riba nan.",
                "53": "Awor a sosodé ku Señor a bisami: Saka bo man atrobe pa bo rumannan, i nan lo no seka dilanti bo, pero lo mi sakudinan, Señor ta bisa, i esaki lo mi hasi, pa nan por sa ku ami ta e Señor nan Dios.",
                "54": "I a sosodé ku mi a ekstendé mi man pa mi rumannan, i nan no a seka mi dilanti; pero Señor a sakudinan, asta segun e palabra ku el a papia.",
                "55": "Anto awor, nan a bisa: Nos sa sigur ku Señor ta ku bo, pasobra nos sa ku ta e poder di Dios, a sakudí nos. I nan a kai mi dilanti i tabata kla pa adorami, pero mi no a laganan, bisando: ami ta boso ruman, si, asta boso ruman chikí; p’esei, adorá Señor boso Dios, i honra boso tata i boso mama, pa boso dianan por ta largu riba e tera ku Señor boso Dios lo duna boso."
            },
            "18": {
                "1": "Awor a sosodé ku nan a adorá Señor, i a kompañami; i nos a traha palu di obra detayá. I di bes en kuando Señor tabata mustrami kon mi tin ku traha e palunan di e barku.",
                "2": "Awor, ami, Nefi, no a traha e palu segun hende sa trahé, tampoko mi no a konstruí e barku segun e manera di hende; pero mi a trahé segun e manera ku Señor a mustrami; P’esei, e no tabata segun e manera di hende.",
                "3": "I ami, Nefi, tabata bishitá e seru konstantemente, i mi a hasi orashon frekuente na Señor; p’esei Señor a mustrami kosnan grandi.",
                "4": "I a sosodé ku despues ku mi a kaba e barku, segun e palabra di Señor, mi rumannan a wak ku e tabata bon, i ku e konstrukshon di dje tabata superior; p’esei, nan a bolbe humiliá nan mes dilanti Señor.",
                "5": "Awor a sosodé ku e bos di Señor a bini na mi tata, pa nos lanta i drenta den e barku.",
                "6": "Awor a sosodé ku e mainta siguiente, despues ku nos a prepará tur kos, hopi fruta i karni for di e desierto, i miel na abundansia, i provishonnan segun loke Señor a manda nos, nos a drenta e barku, ku tur nos karga-i nos simíanan, i tur loke ku nos a trese, kada hende segun nan edat; p’esei, nos tur a drenta den e barku, ku nos kasánan i nos yunan.",
                "7": "Awor anto, mi tata a engendrá dos yu hòmber den e desierto; esun mayó tabata yama Jacob i esun mas yòn José.",
                "8": "I a sosodé despues ku nos tur a drenta e barku, i a bai ku nos provishonnan i e kosnan ku nos a wòrdu mandá, nos a bai riba laman i nos a wòrdu hibá dilanti pa e bientu den direkshon di e tera prometí.",
                "9": "I despues di a wòrdu hibá dilanti pa e bientu pa hopi dia, mira, mi rumannan i e yunan hòmber di Ishmael i tambe nan kasánan a kuminsá bira kontentu, te ku nan a kuminsá balia, i kanta, i papia ku hopi vulgaridat, si, te ku nan a lubidá pa kua poder nan a wòrdu tresé te einan; si, te ku nan pechu a halsa ku un vulgaridat ekstremo.",
                "10": "I ami, Nefi, a kuminsá tin hopi miedu, pa Señor no rabia ku nos, i kastigá nos pa motibu di nos inikidat, pa e profundidat di laman no guli nos; p’esei, ami, Nefi, a kuminsá papia ku nan ku hopi seriedat; pero ata’ki nan a rabia ku mi, bisando: Nos no ke pa nos ruman mas yòn ta un gobernador riba nos.",
                "11": "Awor a sosodé ku Laman i Lemuel a tenemi i marami ku kabuya, i nan a tratami ku hopi krueldat; sinembargo, Señor a permitié pa e mustra su poder, te na e kumplimentu di su palabra ku el a bisa tokante e malbadonan.",
                "12": "Awor a sosodé ku despues ku nan a marami te ku mi no por a move, e kompas, ku a wòrdu prepará pa Señor, a stòp di traha.",
                "13": "P’esei, nan no tabata sa unda nan mester a dirigí e barku, te ora ku un tempestat grandi a lanta, si, un tempestat grandi i teribel, i nos a wòrdu hibá patras riba e awanan pa tres dia; i nan a kuminsá haña hopi miedu pa nan no mester hoga den e laman; sinembargo nan no a lòs mi.",
                "14": "I riba e di kuater dia, ku nos tabata wòrdu hibá bèk, e tempestat a kuminsá bira pio.",
                "15": "I a sosodé ku nos tabata na punto di wòrdu tragá den e profundidat di laman. I despues ku nos a wòrdu hibá patras riba laman pa e espasio di kuater dia, mi rumannan a kuminsá wak ku e huisionan di Dios tabata riba nan, i ku a menos ku nan arepentí di nan inikidatnan nan tin ku peresé; p’esei, nan a bini serka mi, i a lòs e kabuyanan ku tabata riba mi pòls, i ata’ki nan a hincha masha hopi, i tambe mi ènkelnan tabata hopi hinchá, i e doló di nan tabata grandi.",
                "16": "Sinembargo, mi a wak na mi Dios, i mi a alab’é henter e dia largu; i mi no a murmurá kontra Señor pa motibu di mi aflikshonnan.",
                "17": "Awor mi tata, Lehi, a bisa nan hopi kos, i tambe na e yunan hòmber di Ishmael; pero, mira, nan a hasi hopi menasa kontra ken ku papia na mi fabor; i mi mayornan avansá den edat, i sufriendo hopi doló pa motibu di nan yunan, nan a wòrdu dominá, si, te ku nan a bira malu.",
                "18": "Pa motibu di nan tristesa i doló, i e inikidat di mi rumannan, nan a wòrdu tresé serka di wòrdu hibá for di e tempu aki pa topa ku nan Dios; si, nan kabeinan shinishi tabata na punto di wòrdu tresé pa drumi abou den e stòf; si, asta nan tabata na punto di wòrdu tirá ku doló den un graf di awa.",
                "19": "I Jacob i José tambe, siendo hoben, ku nesesidat di hopi alimento, tabata tristu pa motibu di e aflikshonnan di nan mama; i tambe mi kasá ku su lágrimanan i súplikanan, i tambe mi yunan, no a suavisá e kurason di mi rumannan pa nan lagami lòs.",
                "20": "I no tabatin nada ku no ta e poder di Dios, ku tabata amenasanan ku destrukshon, ku por a suavisá nan kurason; p’esei, ora nan a wak ku nan ta serka di wòrdu gulí den e profundidat di laman nan a arepentí di e kos ku nan a hasi, te ku nan a lagami lòs.",
                "21": "Awor a sosodé despues ku nan a lagami lòs, mira, mi a tuma e kompas, i el a traha kaminda mi tabata deseá. I a sosodé ku mi a hasi orashon na Señor; i despues ku mi a hasi orashon e bientunan a stòp, i e tempestat a stòp, i tabatin un kalmu hopi grandi.",
                "22": "Awor a sosodé ku ami, Nefi, a guia e barku, ku nos tabata nabegá atrobe na e tera prometí.",
                "23": "Awor a sosodé ku despues ku nos a nabegá pa e espasio di hopi dia nos a yega na e tera prometí; i nos a bai riba e tera, i nos a lanta nos tèntnan; i nos a yam’é e tera prometí.",
                "24": "I a sosodé ku nos a kuminsá kultivá e tera, i nos a kuminsá planta simía; si, nos a hinka tur nos simía den tera, ku nos a trese for di e tera di Jerusalem. I a sosodé ku nan a krese masha hopi; p’esei, nos a wòrdu bendishoná den abundansia.",
                "25": "Awor a sosodé ku mientras nos tabata biaha den e desierto, nos a haña ku na e tera prometí, tabatin bestianan den e mondi, di tur sorto, manera e baka, i e buei, i e buriku i e kabai, i e kabritu i e kabritu di mondi, i tur sorto di bestianan, ku tabata pa e uso di hende. I nos a haña tur sorto di mineralnan, tantu di oro, komo di plata, komo di koper."
            },
            "19": {},
            "20": {},
            "21": {},
            "22": {}
        }
    },
    "2-ne": {
        "meta": {
            "slug": "2-ne",
            "name": "E Di Dos Buki Di Nefi",
            "chapterWord": "Kapítulo"
        },
        "chapters": {
            "1": {
                "intro": "Un relato di e morto di Lehi. E rumannan di Nefi ta rebeldiá kontra dje. Señor ta atvertí Nefi pa bai den e desierto. Su biahenan den e desierto, etc.",
                "1": "Awor a sosodé ku despues ku ami, Nefi, a kaba di siña mi rumannan, nos tata, Lehi, tambe a papia hopi kos ku nan, i a kontanan ku detaye, kuantu kos grandi Señor a hasi pa nan dor di sakanan for di e pais di Jerusalem.",
                "2": "I el a papia ku nan tokante nan rebelionnan riba e awanan, i e miserikòrdia di Dios den salba nan bida, ku nan no a wòrdu gulí den laman.",
                "3": "I tambe el a papía ku nan tokante e tera prometí, ku nan a haña — kon miserikordioso Señor tabata den atvertí nos pa nos bai for di e tera di Jerusalem.",
                "4": "Pasobra, ata’ki, el a bisa, mi a wak un vishon pa medio di kua mi sa ku Jerusalem ta destruí; i si nos a keda na Jerusalem nos tambe lo a peresé.",
                "5": "Pero, el a bisa, a pesar di nos aflikshonnan, nos a risibí un tera prometí, un tera ku ta skohí riba tur otro teranan; un tera ku Señor Dios a hasi konvenio ku mi, lo ta un tera pa herensia di mi simía. Si, Señor a duna e tera aki na ami, pa medio di konvenio, i na mi yunan pa semper, i tambe tur esnan ku lo wòrdu guiá for di otro paisnan pa e man di Señor.",
                "6": "P’esei, ami, Lehi, ta profetisá segun inspirashon di e Spiritu den mi, ku ningun lo bini na e pais aki a menos ku nan wòrdu tresé pa e man di Señor.",
                "7": "P’esei, e tera aki ta konsagrá pa esun ku e lo trese. I si ta asina ku nan sirbié segun e mandamentunan ku el a duna, e lo ta un tera di libertat pa nan; p’esei, nunka nan lo wòrdu hibá den koutiverio; si ta asina, lo ta pa motibu di inikidat; pasobra si inikidat prevalesé, e tera lo ta maldishoná pa nan motibu, pero pa e hustunan e lo ta bendishoná pa semper.",
                "8": "I mira, ta sabiduría pa e pais aki wòrdu tené ainda for di e konosementu di otro nashonnan; pasobra mira, hopi nashonnan lo okupá e pais, ku lo no tin lugá pa un herensia.",
                "9": "P’esei, ami, Lehi, a risibí un promesa, te na e grado ku esnan ku Señor Dios trese for di e tera di Jerusalem warda su mandamentunan, nan lo prosperá riba e superfisio di e tera aki; i nan lo ta wardá for di tur otro nashonnan, pa nan por poseé e tera aki pa nan mes. I si ta asina ku nan ta warda su mandamentunan nan lo wòrdu bendishoná riba e superfisio di e tera aki, i lo no tin ningun pa molestiá nan, ni pa kita e tera di nan herensia for di nan; i nan lo biba den siguridat pa semper.",
                "10": "Pero mira, ora e momento yega ku nan degenerá den inkredulidat, despues ku nan a risibí bendishonnan asina grandi for di man di Señor — teniendo un konosementu di e kreashon di mundu, i tur hende, sabiendo e obranan grandi i maravioso di Señor for di e kreashon di mundu; ku poder duná na nan pa hasi tur kos pa medio di fe; ku tur e mandamentunan for di prinsipio den nan poder, i tresé pa medio di su bondat infinito na e presioso tera di promesa aki — ata, mi ta bisa, si e dia bini ku nan ta rechasá Esun Santu di Israel, e Mesías bèrdadero, nan Redentor i nan Dios, ata, e huisionan di esun ku ta hustu lo sosegá riba nan.",
                "11": "Si, e lo trese otro nashonnan kontra nan, i e lo duna nan poder, i lo e kita for di nan e teranan di nan poseshonnan, i e lo laga nan wòrdu ataká i plamá.",
                "12": "Si, manera un generashon ta pasa pa otro lo tin dramamentu di sanger, i kastigunan grandi entre nan; p’esei, mi yunan, mi ke pa boso kòrda; si, mi ke pa boso por sigui mi palabranan.",
                "13": "O ku boso por spièrta; spièrta for di un soño profundo, si, asta for di e soño di fièrnu, i sakudí e kadenanan teribel ku kua boso ta mará, kuanan ta e kadenanan ku ta mara e yunan di hende, asina ku nan ta wòrdu hibá koutibo abou na e abismo eterno di miseria i angustia.",
                "14": "Spièrta! I lanta for di suela i skucha e palabranan di un mayor tembloroso, ken su kurpa pronto boso lo tin ku pone drumi den e graf friu i silensioso di kua ningun biahero por bolbe bèk; algun dia mas i mi ta bai sigui e kaminda di henter mundu.",
                "15": "Pero ata, Señor a redimí mi alma for di fièrnu; mi a wak su gloria, i eternamente mi ta rondoná den e brasanan di su amor.",
                "16": "I mi ta pidi pa boso kòrda pa kumpli ku e statutonan i huisionan di Señor; ata’ki, esei tabata e ansiedat di mi alma for di kuminsamentu.",
                "17": "Mi kurason di bes en kuando tabata pisa ku dolor, pasobra mi a teme ku pa e kurason duru ku boso tin, Señor boso Dios lo bini den e plenitut di su rabia riba boso, i boso wòrdu kitá i destruí pa semper;",
                "18": "Of, ku un maldishon bini riba boso pa e espasio di hopi generashonnan; i boso wòrdu bishitá pa spada, i pa hamber, i ta wòrdu odiá, i wòrdu hibá segun e boluntat i koutiverio di diabel.",
                "19": "O mi yunan, ku e kosnan aki no bini riba boso, pero ku boso por ta un pueblo skohí i faboresé di Señor. Pero ata, su boluntat wòrdu hasí, pasobra su kamindanan ta hustu pa semper.",
                "20": "I el a bisa ku: na e grado ku boso warda mi mandamentunan boso lo prosperá den e pais; pero na e grado ku boso desobedesé mi mandamentunan boso lo wòrdu kitá for di mi presensia.",
                "21": "I awor pa mi alma por tin goso den boso, i pa mi kurason por laga e mundu aki kontentu pa motibu di boso, pa mi no wòrdu tresé abou ku pena i tristesa na e graf, lanta for di suela mi yunan, i sea hòmbernan, i para firme den un mente i un kurason, uní den tur kos, pa boso no baha abou den koutiverio;",
                "22": "Pa boso no ta maldishoná ku un maldishon ku ta oprimí; i tambe, pa boso no trese e desaprobashon di un Dios hustu riba boso, te na e destrukshon, si, e eterno destrukshon di alma i kurpa.",
                "23": "Spièrta, mi yunan; bisti e armadura di hustisia, Sakudí e kadenanan ku kua boso ta mará, i sali for di skuridat, i lanta for di suela.",
                "24": "No rebeldiá mas kontra boso ruman, ken su vishonnan tabata glorioso, i ken a warda e mandamentunan for di e tempu ku nos a laga Jerusalem; i ku tabata un instrumènt den e mannan di Dios pa trese nos na e tera di promesa; pasobra si no tabata pa e, nos lo a peresé di hamber den e desierto; tòg, boso a purba kita su bida; si, i el a sufri hopi tristesa pa boso motibu.",
                "25": "I mi ta teme i tembla masha hopi pa motibu di boso, pa e no sufri atrobe; pasobra, mira, boso a akus’é ku el a buska poder i outoridat riba boso; pero ami sa ku e no a buska poder ni outoridat riba boso, pero el a buska e gloria di Dios, i boso propio bienestar eterno.",
                "26": "I boso a murmurá pasobra e tabata franko ku boso. Boso ta bisa ku el a usa severidat; boso ta bisa ku e tabata rabiá ku boso; pero ata, su severidat tabata e severidat di e poder di e palabra di Dios, ku tabata den dje; i loke boso ta yama rabia tabata e bèrdat, segun loke ta den Dios, kua e no por a kontrolá, manifestando ku kurashi tokante boso inikidatnan.",
                "27": "I mester sosodé ku e poder di Dios ta kuné, asta ku e ta manda boso i boso mester obedesé. Pero mira, no tabata e, pero e spiritu di Señor ku tabata den dje, ku a habri su boka pa papiá ku e no por a ser’é.",
                "28": "I awor mi yu, Laman, i tambe Lemuel i Sam, i tambe mi yunan ku ta e yunan di Ishmael, mira, si boso skucha e stèm di Nefi boso lo no peresé. I si boso skuch’é mi ta laga un bendishon pa boso, si, asta mi promé bendishon.",
                "29": "Pero si boso no ke skuch’é mi ta kita mi promé bendishon, si, asta mi bendishon, i lo e sosegá riba dje.",
                "30": "I awor Zoram, mi ta papiá na abo: Ata’ki, bo ta sirbiente di Laban; sinembargo, bo a wòrdu tresé for di e tera di Jerusalem, i mi sa ku bo ta un amigu bèrdadero pa mi yu Nefi, pa semper.",
                "31": "Asina anto, pasobra bo tabata fiel bo simía lo ta bendishoná ku su simía, pa nan biba den prosperidat pa hopi tempu riba e superfisio di e tera aki; i nada, a menos ku ta inikidat entre nan, lo daña òf stroba nan prosperidat riba e superfisio di e tera aki pa semper.",
                "32": "Asina ku, si boso warda e mandamentunan di Señor, Señor a konsagrá e tera aki pa e siguridat di bo simía huntu ku e simía di mi yu hòmber."
            },
            "2": {
                "1": "I awor, Jacob, mi ta papia na abo: Bo ta mi yu mayó den e dianan di mi aflikshon den e desierto. I mira, den bo infansia bo a sufri aflikshonnan i hopi tristesa, pa motibu di e brutalidat di bo rumannan.",
                "2": "Sinembargo, Jacob, mi primogénito den e desierto, bo konosé e grandesa di Dios; i e lo konsagrá bo aflikshonnan pa bo benefisio.",
                "3": "Asina ku, bo alma lo wòrdu bendishoná, i lo bo biba ku siguridat ku bo ruman, Nefi; i bo dianan lo wòrdu pasá den e sirbishi di bo Dios. P’esei, mi sa ku bo ta redimí, pa motibu di e hustisia di bo Redentor; pasobra bo a wak ku den e kumplimentu di tempu e ta bini pa trese salbashon na hende.",
                "4": "I den bo hubentut bo a wak su gloria; p’esei bo ta bendishoná meskos ku esnan ku e lo sirbi den karni; pasobra e Spiritu ta e mesun, ayera, awe, i semper. I e kaminda ta prepará for di e kaída di hòmber, i salbashon ta por nada.",
                "5": "I hende sa sufisiente ku nan por konosé bon for di malu. I e lèi ta duná na hende. I pa medio di e lèi ningun karni ta hustifiká; òf, dor di e lèi hende ta kitá. Si, dor di e lèi temporal nan a wòrdu kitá; i tambe, dor di e lèi spiritual nan ta wòrdu separá for di loke ta bon, i nan ta bira miserabel pa semper.",
                "6": "Asina ku, redenshon ta bini den i pa medio di e Mesías Santu; pasobra e ta yen di grasia i di bèrdat.",
                "7": "Ata, e ta ofresé su mes un sakrifisio pa piká, pa satisfasé e fin di e lèi, pa tur esnan ku tin un kurason kibrá i un spiritu abatí; i pa ningun otro e fin di e lèi por wòrdu satisfasé.",
                "8": "P’esei, kon grandi e importansia di partisipá e kosnan aki na e abitantenan di mundu, pa nan por sa ku no tin karni ku por biba den presensia di Dios, sino ta pa medio di e méritonan, miserikòrdia, i grasia di e Mesías Santu, ku ta duna su bida segun e karni, i bolbe tum’é dor di e poder di e Spiritu, pa e por efektuá e resurekshon di e mortonan, siendo e promé pa lanta.",
                "9": "P’esei, e ta e promé fruta na Dios, pasobra e lo intersedé pa tur e yunan di hende; i esnan ku kere den dje lo wòrdu redimí.",
                "10": "I pasobra e ta intersedé pa tur, tur hende ta bini na Dios; p’esei, nan ta para den su presensia pa wòrdu husgá di dje segun e bèrdat i santidat ku tin den dje. I awor, e fin di e lèi ku Esun Santu a duna, te na e imposishon di e kastigu ku ta fihá, kua kastigu ku ta fihá ta den oposishon na e felisidat ku ta fihá, pa satisfasé e fin di e ekspiashon—",
                "11": "Pasobra mester ta ku tin un oposishon den tur kos. Sino ta asina, mi promé yu nasé den e desierto, hustisia no por wòrdu efektuá, ni tampoko maldat, ni santidat, ni miseria, ni bon, ni malu. P’esei, tur kos mester ta komponé den un; p’esei, si tabata un kurpa so e mester a keda manera morto, sin tin ni bida ni morto, ni korupshon ni inkorupshon, felisidat ni miseria, ni sintí ni falta di sintí.",
                "12": "P’esei, e mester a wòrdu kreá pòrnada; p’esei lo no tabatin propósito den e fin di su kreashon. P’esei, e kos aki mester destruí sigur, e sabiduría di Dios i su propósitonan eterno, i tambe e poder, i e miserikòrdia, i e hustisia di Dios.",
                "13": "I si bo bisa ku no tin lèi, tambe lo bo bisa ku no tin piká. Si bo bisa ku no tin piká tambe lo bo bisa ku no tin hustisia. I si no tin hustisia no tin felisidat. I si no tin hustisia ni felisidat, no tin kastigu ni miseria. I si e kosnan aki no eksistí no tin Dios. I si no tin Dios nos no ta eksistí, ni tampoko e mundu; pasobra no por tabatin kreashon di kosnan, ni pa aktua ni pa wòrdu aktuá ariba; p’esei, tur kos lo mester a disparsé.",
                "14": "I awor mi yunan, mi ta papia e kosnan aki pa boso benefisio i instrukshon; pasobra tin un Dios, i el a krea tur kos, shelu i tera i tur loke ta den nan, sea kosnan pa aktua i kosnan pa wòrdu aktuá ariba.",
                "15": "I pa kumpli su propósitonan eterno pa ku e fin di hende, despues ku el a krea nos promé mayornan, i e bestianan di mondi i e paranan di laria, i por fin, tur kos ku ta kreá, mester ta ku tabatin un oposishon; asta e fruta prohibí den oposishon na e palu di bida; esun dushi i e otro marga.",
                "16": "P’esei, Señor Dios a duna na hende pa nan por aktua pa nan mes. Awor, hende no por a aktua pa nan mes a menos ku nan wòrdu atraé pa un òf otro.",
                "17": "I ami, Lehi, segun e kosnan ku mi a lesa, mester suponé ku un angel di Dios, segun loke ta skirbí, a kai for di shelu; p’esei, el a bira un diabel, despues di a buska loke tabata malu dilanti Dios.",
                "18": "I pasobra el a kai for di shelu, i bira miserabel pa semper, el a buska e miseria di henter humanidat tambe. P’esei, el a bisa Eva, si, asta e kolebra bieu ei, ku ta diabel, ku ta e tata di tur mentira, p’esei el a bisa: Partisipá di e fruta prohibí, i lo bo no muri, pero lo bo ta manera Dios, konosiendo bon i malu.",
                "19": "I despues ku Adam ku Eva a partisipá di e fruta prohibí nan a wòrdu saká for di e hòfi di Eden, pa kultivá e tera.",
                "20": "I nan a haña yunan; si, asta e famía di henter mundu.",
                "21": "I e dianan di e yunan di hende a wòrdu prolongá segun e boluntat di Dios, pa nan arepentí miéntras nan ta den e karni; p’esei, nan kondishon a bira un kondishon di prueba, i nan tempu a wòrdu prolongá, segun e mandamentunan ku e Señor Dios a duna e yunan di hende. Pasobra el a duna mandamentu ku tur hende mester arepentí; pasobra el a mustra na tur hende ku nan tabata pèrdí, pa motibu di e transgreshon di nan mayornan.",
                "22": "I awor, ata’ki, si Adam no a kometé transgreshon e lo no a kai, pero lo el a keda den e hòfi di Eden. I tur loke a wòrdu kreá mester a keda den e mesun kondishon den kua nan tabata despues di nan kreashon; i nan lo mester a keda pa semper, sin tin fin.",
                "23": "I nan lo no a haña yunan; p’esei nan lo a keda den un kondishon di inosensia, sin tin goso, pues nan no tabata konosé miseria; sin hasi bon, pues nan no tabata konosé piká.",
                "24": "Pero mira, tur kos a wòrdu hasí den e sabiduría di esun ku sa tur kos.",
                "25": "Adam a kai pa hende eksistí; i hende ta eksistí pa nan por tin goso.",
                "26": "I e Mesías ta bini den e kumplimentu di e tempu, pa e por redimí e yunan di hende for di e kaída. I pasobra nan ta redimí for di e kaída nan a bira liber pa semper, konosiendo bon for di malu; pa aktua pa nan mes, i no pa wòrdu mandá pa aktua, a menos ku ta e kastigu di e lèi den e dia grandi i delaster segun e mandamentunan ku Dios a duna.",
                "27": "Asina ku, hende ta liber segun e karni; i tur kos ku ta nesesario pa hende ta wòrdu duná na nan. I nan ta liber pa skohe libertat i bida eterno, pa medio di e gran Mediador di tur hende, òf pa skohe koutiverio i morto, segun e koutiverio i poder di diabel; pasobra e ta purba pa tur hende por ta miserabel meskos kuné.",
                "28": "I awor, mi yunan, lo mi ke pa boso mira na e gran Mediador i skucha su mandamentunan grandi; i sea fiel na su palabranan, i skohe bida eterno, segun e boluntat di su Santu Spiritu;",
                "29": "I no skohe morto eterno, segun e deseo di e karni i e maldat ku tin den dje, ku ta duna e spiritu di diabel poder pa koutivá, pa tresebo abou na fièrnu, pa e por rèina riba bo den su propio rèino.",
                "30": "Mi a papia e poko palabranan aki na boso mi yunan, den e delaster dianan di mi probashon; i ami a skohe e parti bon, segun e palabranan di e profeta. I mi no tin ningun otro propósito ku no ta e bienestar eterno di boso almanan. Amèn."
            },
            "3": {
                "1": "I awor mi ta papia na abo, José, mi delaster yu. Abo a nase den e desierto di mi aflikshonnan; si, den e dianan di mi angustia mas grandi, bo mama a duna lus na abo.",
                "2": "I laga Señor konsagrá na abo tambe e tera aki, ku ta un tera skohí, pa bo herensia i e herensia di bo simía huntu ku bo rumannan, pa boso seguridat pa semper, si ta asina ku boso lo warda e mandamentunan di Esun Santu di Israel.",
                "3": "I awor, José, mi delaster yu, ken mi a saka for di e desierto di mi aflikshonnan, laga Señor bendishonabo pa semper, pasobra bo simía lo no keda kompletamente destruí.",
                "4": "Pasobra ata awor, abo ta mi yu; i ami ta un desendiente di José ku a wòrdu hibá koutivo na Egypto. I grandi tabata e konvenionan di Señor ku el a hasi ku José.",
                "5": "Asina ku, José en bèrdat a wak nos dia. I el a haña un promesa di Señor, ku for di su desendientenan e Señor Dios lo lanta un rama hustu pa e kas di Israel; No e Mesías, pero un rama ku lo wòrdu deskonektá, sinembargo pa wòrdu kòrdá den e konvenionan di Señor ku e Mesías lo wòrdu manifestá na nan den e delaster dianan, den e spiritu di poder, te na e tresementu di nan for di skuridat na lus—sí, for di skuridat i kautiverio na libertat.",
                "6": "Pasobra José di bèrdat a testifiká, bisando: Un vidente Señor mi Dios lo lanta, ken lo ta un vidente skohí pa mi desendientenan.",
                "7": "Si, José di bèrdat a bisa: Asina Señor ta bisa na ami: Un vidente skohí lo mi lanta for di den bo desendientenan; i e lo wòrdu apresiá hopi pa bo desendientenan. I na dje lo mi duna mandamentu pa e hasi un obra pa bo desendientenan su rumannan, ku lo ta di hopi balor pa nan, te na e tresementu di nan na e konosimentu di e konvenionan ku mi a hasi ku bo tatanan.",
                "8": "I ami lo dun’é mandamentu pa e no hasi ningun otro obra ku no ta esun ku mi a mand’é. I ami lo hasi’é grandi den mi wowonan; pasobra e lo hasi mi obra.",
                "9": "I e lo ta grandi manera Moisés, ken mi a bisa ku lo mi lanta na boso, pa libra mi pueblo, O kas di Israel.",
                "10": "I Moisés lo mi lanta, pa libra bo pueblo for di e tera di Egypto.",
                "11": "Pero for di entre bo desendientenan lo mi lanta un vidente; i na dje lo mi duna poder pa trese na klaridat mi palabra na bo desendientenan — i no únikamente pa trese na klaridat mi palabra, Señor ta bisa, pero pa konvensénan di mi palabra, ku ya kaba lo a sali na lus entre nan.",
                "12": "Asina ku, bo desendientenan lo skirbi; i e desendientenan di Juda lo skirbi; loke wòrdu skirbí pa bo desendientenan, i tambe loke wòrdu skirbí pa e desendientenan di Juda, lo krese huntu, te na e refutashon di doktrinanan falsu i kabamentu di kontenshonnan, i e establesimentu di pas entre bo desendientenan, i hibando nan na e konosementu di nan tatanan den e delaster dianan, i tambe na e konosimentu di mi konvenionan, Señor ta bisa.",
                "13": "I for di debilidat e lo wòrdu hasí fuerte, den e dia ei ku mi obra lo kuminsá entre tur mi pueblo, te na bo restourashon, O kas di Israel, Señor ta bisa.",
                "14": "I asina José a profetisá, bisando: Ata awor, Señor lo bendishoná e vidente ei; i esnan ku purba kaba kuné lo wòrdu destruí; pasobra e promesa aki, ku ami a haña di Señor, tokante mi desendientenan, lo wòrdu kumplí. Ata, mi ta sigur di e kumplimentu di e promesa aki.",
                "15": "I lo e yama meskos ku mi; i su nòmber lo ta meskos ku di su tata. I e lo ta manera mi; pasobra e kos ku Señor lo hasi pa medio di dje, dor di e poder di Dios lo trese mi pueblo na salbashon.",
                "16": "Si, asina José a profetisá: Mi ta sigur di e kos aki, meskos ku mi ta sigur di e promesa di Moisés; pasobra Señor a bisa na ami, lo mi preservá bo simía pa semper.",
                "17": "I Señor a bisa: Lo mi lanta un Moisés; o lo mi duna poder na dje pa medio di un baston; i lo mi dun’é poder pa skirbi desisivamente. Pero lo mi no lòs su lenga, pa e papia hopi, pasobra lo mi no hasié fuerte den papiamentu. Pero lo mi skirbi na dje mi lèi, ku e dede di mi propio man; i lo mi nombra un hende pa papia pa e.",
                "18": "I tambe Señor a bisami: Lo mi lanta na bo desendientenan un persona; i lo mi nombra un hende pa papia pa e. I ami, mira, ami lo lagué skirbi e registro di bo desendientenan, na bo desendientenan; i esun nombrá pa papia di bo desendientenan lo anunsi’é.",
                "19": "I e palabranan ku e lo skirbi lo ta e palabranan ku den mi sabiduría ta apropiá pa bai na bo desendientenan. I lo ta komo si fuera ku bo desendientenan a klama na nan for di e tera; pasobra mi konosé nan fe.",
                "20": "I nan lo klama for di e tera; si, asta e arepentimentu na nan rumannan, aunke hopi generashonnan a pasa. I lo sosodé ku nan súplika lo sali, segun e klaridat di nan palabranan.",
                "21": "Pa motibu di nan fe nan palabranan lo sali for di mi boka na nan rumannan ku ta bo desendientenan; i e debilidat di nan palabranan lo mi hasi fuerte den nan fe, te na e rekuerdo di mi konvenio ku mi a hasi na bo tatanan.",
                "22": "I ata awor, mi yu José, di e manera aki mi tata di antaño a profetisá.",
                "23": "Asina ku, pa motibu di e konvenio aki bo ta bendishoná; pues bo simía lo no wòrdu destruí, pasobra nan lo skucha e palabranan di e buki.",
                "24": "I lo lanta unu fuerte entre nan, ken lo hasi hopi bon, tantu na palabra komo na echonan, siendo un instrumènt den e mannan di Dios, ku fe abundante, pa hasi maravianan grandi, i hasi loke ta grandi den bista di Dios, te na e tresementu di hopi restourashon na e kas di Israel, i na e simía di bo rumannan.",
                "25": "I awor, bo ta bendishoná, José. Mira, bo ta chikí; asina ku skucha e palabranan di bo ruman, Nefi, i lo wòrdu hasí na abo en bèrdat segun e palabranan ku mi a papia. Kòrda e palabranan di bo tata ku ta muriendo. Amèn."
            },
            "4": {
                "1": "I awor, ami, Nefi ta papia tokante di e profesíanan di kua mi tata a papia, tokante José, ku a wòrdu hibá na Egypto.",
                "2": "Pasobra mira, en bèrdat el a profetisá tokante tur su simía. I e profesíanan ku el a skirbi, no tin hopi otronan mas grandi ku nan. I el a profetisá, tokante nos, i nos futuro generashonnan; i nan ta skirbí riba e plachinan di bròns.",
                "3": "Di manera ku, despues ku mi tata a kaba di papia tokante e profesíanan di José, el a yama e yunan di Laman, su yunan hòmber, i su yunan muhé, i a bisanan: ata awor, mi yunan hòmber, i mi yunan muhé, kendenan ta e yunan di mi primogénito, mí ta spera ku boso por tende mi palabranan.",
                "4": "Pasobra e Señor Dios a bisa: te na e grado ku boso warda mi mandamentunan boso lo prosperá den e pais; i ki ora ku boso no warda mi mandamentunan boso lo wòrdu kitá for di mi presensia.",
                "5": "Pero mira, mi yunan hòmber i mi yunan muhé, mi no por baha na mi graf sin ku mi ta laga un bendishon riba boso; pasobra ata’ki, mi sa ku si boso wòrdu kriá den e manera ku boso mester biba, boso lo no apartá for di dje.",
                "6": "Di manera ku, si boso wòrdu kondená, ata, mi ta laga mi bendishon riba boso, pa e kondenashon ei wòrdu kitá for di boso i wòrdu poné riba e kabes di boso mayornan.",
                "7": "Asina ku, pa motibu di mi bendishon Señor Dios lo no permití ku boso ta peresé; asina ta ku, e lo ta miserikòrdioso ku boso i boso simía pa semper.",
                "8": "Awor a sosodé ku despues ku mi tata a kaba di papia na e yunan di Laman, el a manda pa e yunan di Lemuel wòrdu tresé su dilanti.",
                "9": "I el a papia ku nan, bisando: ata awor, mi yunan hòmber i yunan muhé, kuanan ta e yunan di mi di dos yu; ata’ki mi ta laga e mesun bendishon riba boso ku mi a laga riba e yunan di Laman; di manera ku, boso lo no wòrdu destruí kompletamente; pero na final boso simía lo wòrdu bendishoná.",
                "10": "Awor a sosodé ku ora mi tata a kaba di papia ku nan, mira, el a papia ku e yunan di Ishmael, si, i asta na henter su kas.",
                "11": "I ora el a kaba di papia ku nan, el a papia ku Sam, bisando: Bendishoná bo ta, i bo simía; pasobra abo lo heredá e pais manera bo ruman Nefi. I bo simía lo wòrdu kontá huntu ku su simía; i abo lo ta meskos ku bo ruman, i bo simía meskos ku su simía; i abo lo ta bendishoná den tur bo dianan.",
                "12": "Awor a sosodé ku despues ku mi tata, Lehi, a papia na henter su kas, segun e sentimentunan di su kurason i e Spiritu di Señor den dje, el a bira bieu. Awor a sosodé ku el a muri, i a wòrdu derá.",
                "13": "Awor a sosodé no hopi dia despues di su morto, Laman i Lemuel i e yunan di Ishmael a rabia ku mi pa motibu di e amonestashonnan di Señor.",
                "14": "Pues ami, Nefi, a wòrdu impulsá pa papia ku nan, segun su palabra; pasobra ami a papia hopi kos ku nan, i mi tata tambe, promé ku su morto; i hopi di e dichonan ei ta skirbí riba mi otro plachinan; pues un parti mas di historia ta skirbí riba mi otro plachinan.",
                "15": "I riba esakinan mi ta skirbi e kosnan di mi alma, i hopi di e skrituranan ku ta grabá riba e plachinan di bròns. Pues mi alma ta delèitá den e skrituranan, i mi kurason ta meditánan, i ta skirbinan pa e instrukshon i probecho di mi yunan.",
                "16": "Pues mira, mi alma ta delèitá den e kosnan di Señor; i mi kurason ta meditá kontinuamente riba e kosnan ku mi a wak i tende.",
                "17": "Pero, no opstante e gran bondat di Señor, den mustrami su obranan grandi i maravioso, mi kurason ta sklama: O esta hòmber tristu mi ta. Si, mi kurason ta yora pa motibu di mi karni; mi alma ta aflihí pa motibu di mi inikidatnan.",
                "18": "Mi ta rondoná kompletamente, pa motibu di e tentashonnan i e pikánan ku asina fásilmente ta strobami.",
                "19": "I ora mi ta deseá di sinti goso, mi kurason ta lamentá pa motibu di mi pikánan; sinembargo, mi sa den ken mi a konfia.",
                "20": "Mi Dios tabata mi sosten; el a guiami dor di mi aflikshonnan den e desierto; i el a preservámi riba e awanan di e laman grandi.",
                "21": "El a yenami ku su amor, te ku mi karni por a wòrdu devorá.",
                "22": "El a konfundí mi enemigunan, te ku nan tabata tembla mi dilanti.",
                "23": "I ata, el a skucha mi súplika den dia, i el a dunami konosimentu anochi den vishonnan.",
                "24": "I den dia mi a bai sin miedu den poderoso orashon dilanti dje; si, mi stèm mi a laga subi na haltu; i angelnan a baha i ministrá na ami.",
                "25": "I riba e alanan di su Spiritu mi kurpa a wòrdu hibá na serunan hopi haltu. I mi wowonan a wak kosnan grandi, si, asta demasiado grandi pa hende; p’esei, mi a wòrdu bisá pa mi no skirbinan.",
                "26": "O anto, si ami a wak kosnan asina grandi, si Señor den su kondesendensia na e yunan di hende a bishitá hende den asina hopi miserikòrdia, di kon mi kurason mester yora i mi alma permanesé den e baye di tristesa, i mi karni putri, i mi forsa bira menos, pa motibu di mi aflikshonnan?",
                "27": "I pakiko mi mester someté na piká, pa motibu di mi karni? Si, pakiko mi mester entregá na tentashonnan, pa esun malu por tin lugá den mi kurason pa destruí mi pas i aflihí mi alma? Di kon mi ta rabiá pa motibu di mi enemigu?",
                "28": "Spièrta, mi alma! No hoga mas den piká. Regosihá, o mi kurason, i no duna mas lugá pa e enemigu di mi alma.",
                "29": "No bolbe rabia pa motibu di mi enemigunan. No baha mi forsa pa motibu di mi aflikshonnan.",
                "30": "Alegra bo, O mi kurason, i sklama na Señor, i bisa: O Señor, lo mi alabá bo pa semper; si, mi alma lo sinti goso den bo, mi Dios, i e roka di mi salbashon.",
                "31": "O Señor, lo bo redimí mi alma? Lo bo librami for di mannan di mi enemigunan? Lo bo hasimi pa mi por tembla na e apariensia di piká?",
                "32": "Mare e portanan di fièrnu por ta kontinuamente será mi dilanti, pasobra mi kurason ta kibrá i mi spiritu abatí! O Señor, no sera e portanan di bo hustisia mi dilanti, pa mi por kana den e kaminda di e baye profundo, pa mi por ta strèng den e kaminda lisu!",
                "33": "O Señor, bo por rondonámi ku e manto di bo hustisia! O Señor, bo por hasi un kaminda pa mi skapa dilanti di mi enemigunan! Bo por hasi mi kaminda règt mi dilanti! No pone un piedra di tropieso den mi kaminda — pero ku bo por a habri mi kaminda mi dilanti, i no opstruí mi kaminda, ma esun di mi enemigu.",
                "34": "O Señor, mi a konfiá den bo, i lo mi konfiá den bo pa semper. Lo mi no pone mi konfiansa den e brasa di karni; pasobra mi sa ku maldishoná ta esun ku ta pone su konfiansa den e brasa di karni. Si, maldishoná ta esun ku ta pone su konfiansa den hende òf ta hasi karni su brasa.",
                "35": "Si, mi sa ku Dios lo duna na abundansia na esun ku pidi. Si, mi Dios lo dunami, si mi no pidi ekiboká; p’esei, lo mi lanta mi bos na abo; si, lo mi klama na abo, mi Dios, roka di mi hustisia. I ata, mi bos lo subi na abo pa semper, mi roka i mi Dios eterno. Amèn."
            },
            "5": {
                "1": "Mira, a sosodé ku ami, Nefi, a supliká hopi na Señor mi Dios, pa motibu di e rabia di mi rumannan.",
                "2": "Pero ata, nan rabia a krese kontra mi, di manera ku nan a purba di kita mi bida.",
                "3": "Si, nan a murmurá kontra mi, bisando: Nos ruman mas chikí ta pensa pa goberná riba nos; i nos tabatin hopi prueba pa motibu di dje; p’esei anto, laga nos mat’é, pa nos no wòrdu aflihí mas pa motibu di su palabranan. Pasobra ata’ki, nos no ke pa e ta nos gobernante, pasobra ta toka na nos, manera e rumannan mayó, pa goberná riba e pueblo aki.",
                "4": "Awor riba e plachinan aki mi no ta skirbi tur e palabranan ku nan a murmurá kontra mi. Pero ta sufisiente pa mi bisa, ku nan a purba di kita mi bida.",
                "5": "Awor a sosodé ku Señor a atvertími, pa ami, Nefi, bai for di nan i hui den desierto, i tur esnan ku lo ke bai huntu ku mi.",
                "6": "Di manera ku, a sosodé ku ami, Nefi, a tuma mi famía, i tambe Zoram i su famía, i Sam, mi ruman mayó i su famía, i Jacob i José, mi rumannan mas chikí, i tambe mi rumannan muhé, i tur esnan ku tabata ke bai huntu ku mi. I tur esnan ku a bai huntu ku mi tabata esnan ku tabata kere den e atvertensianan i rebelashonnan di Dios; asina ku, nan a skucha mi palabranan.",
                "7": "I nos a tuma nos tèntnan i tur loke tabata posibel pa nos, i nos a biaha den e desierto pa hopi dia. I despues ku nos a biaha pa hopi dia nos a lanta nos tèntnan.",
                "8": "I mi pueblo tabata ke pa nos yama e lugá, Nefi; pues, nos a yam’é Nefi.",
                "9": "I tur esnan ku tabata huntu ku mi a tuma riba nan pa yama nan mes e pueblo di Nefi.",
                "10": "I nos a esforsá nos pa warda e huisionan i e statutonan, i e mandamentunan di Señor den tur kos segun e lèi di Moisés.",
                "11": "I Señor tabata ku nos; i nos a prosperá masha hopi, pasobra nos a planta simía i nos a bolbe kosechá den abundansia. I nos a kuminsá kria bestia, i rebañonan, i tur sorto di bestia.",
                "12": "I ami, Nefi, tambe a trese e registronan ku tabata grabá riba e plachinan di bròns; i tambe e bola òf kompas, ku a wòrdu prepará dor di e man di Señor pa mi tata, segun loke ta skirbí.",
                "13": "Awor a sosodé ku nos a kuminsá prosperá masha hopi, i multipliká den e pais.",
                "14": "I ami, Nefi, a tuma e spada di Laban, i segun su modèl mi a traha hopi spada, pa no sosodé, ku di kualke manera e hendenan ku awor tabata yamá lamanitanan, mester bini riba nos i destruinos; pasobra mi tabata sa di nan odio pa ami i mi yunan i esnan ku tabata wòrdu yamá mi pueblo.",
                "15": "I mi a siña mi pueblo pa traha edifisionan i pa traha ku tur sorto di palu, i di heru, i di koper, i di bròns, i di stal, i di oro, i di plata, i di mineralnan presioso, kuanan tabatin den gran abundansia.",
                "16": "I ami, Nefi, a traha un tèmpel; i mi a trah’é segun e modèl di e tèmpel di Salomon eksepto ku e no a wòrdu trahá ku tantu kosnan presioso asina; pues nan no por wòrdu hañá na e region, p’esei, e no por a wòrdu trahá manera e tèmpel di Salomon. Pero e manera di konstrukshon tabata parse e tèmpel di Salomon; i e obra di man di dje tabata hopi elaborá.",
                "17": "Awor a sosodé ku ami, Nefi, a hasi pa mi pueblo ta produktivo, i pa traha ku nan man.",
                "18": "Awor a sosodé ku nan tabata ke pa ami ta nan rèi. Pero ami, Nefi, tabata deseá pa nan no tin rèi; sinembargo mi tabata hasi pa nan segun loke tabata den mi poder.",
                "19": "I ata awor, e palabranan di Señor a wòrdu kumplí, tokante di mi rumannan, ku el a papia tokante di nan, ku ami lo ta nan gobernador i maestro. Pues, ami, tabata nan gobernador i maestro, segun e mandamentunan di Señor, te ora nan a purba kita mi bida.",
                "20": "Asina ku, e palabra ku Señor a papia na ami a wòrdu kumplí, bisando: Ki ora ku nan no ke skucha bo palabranan nan lo wòrdu separá for di e presensia di Señor. I ata’ki, nan a wòrdu separá for di su presensia."
            },
            "6": {},
            "7": {},
            "8": {},
            "9": {
                "1": "I awor, mi rumannan stimá, mi a lesa e kosnan aki pa boso por sa di e konvenionan di Señor ku el a hasi ku henter e kas di Israel—",
                "2": "Ku el a papia na e hudiunan, dor di boka di su santu profetanan, te asta for di prinsipio bini abou, di generashon pa generashon, te ora yega e tempu ku nan lo wòrdu restourá na e iglesia bèrdadero i rebaño di Dios; ora nan lo wòrdu rekohí na e teranan di nan herensia, i lo stablesé den tur nan teranan di promesa.",
                "3": "Ata, mi rumannan stimá, mi ta papia e kosnan aki na boso pa boso por alegrá, i lanta boso kabesnan pa semper, pa motibu di e bendishonnan ku e Señor Dios lo konferí riba boso yunan.",
                "4": "Pues mi sa ku boso a buska hopi, hopi di boso, pa sa di kosnan ku lo bini; p’esei mi sa ku boso sa ku nos karni mester putri i muri; sinembargo, den nos kurpa nos lo wak Dios.",
                "5": "Si, mi sa ku boso sa ku lo e mustra su mes den kurpa na esnan na Jerusalem, di unda nos a bini, pasobra ta nesesario pa ta meimei di nan; pues ta wòrdu rekerí di e gran kreador, pa e laga su mes wòrdu someté na karni, i muri pa tur hende, pa tur hende por wòrdu someté na dje.",
                "6": "Pasobra manera morto a kai riba tur hende, pa kumpli e plan di miserikòrdia di e gran kreador, mester tin un poder di resurekshon, i e resurekshon mester bini na hende pa motibu di e kaída; i e kaída a bini pa motibu di transgreshon; i pasobra hende a kai nan a wòrdu separá for di e presensia di Señor.",
                "7": "Asina ku, mester ta un ekspiashon infinito — si no ta un ekspiashon infinito, e korupshon aki no por bisti inkorupshon. Anto, e promé huisio ku a bini riba hende lo mester a keda pa un durashon sin fin. I si ta asina, e karni aki lo mester a drumi abou pa putri, i desintegrá na su mama tera, pa no lanta mas.",
                "8": "O e sabiduría di Dios, su miserikòrdia i grasia! Pasobra ata’ki, si e karni no lanta mas, nos spiritunan mester wòrdu someté na e angel ei ku a kai for di e presensia di e Dios Eterno, i a bira e diabel, pa no lanta mas.",
                "9": "I nos spiritunan lo mester a bira manera e, i nos a bira diabelnan, angelnan di un diabel, pa wòrdu será afó, for di e presensia di nos Dios, i pa keda huntu ku e tata di mentiranan, den miseria, meskos kuné; si, na e ser ei ku a gaña nos promé tatanan, ku ta transformá su mes kasi na un angel di lus, i ta provoká e yunan di hende na kombinashonnan sekreto di asesinato i tur sorto di obranan di skuridat.",
                "10": "O kon grandi e bondat di nos Dios, ku ta prepará un manera pa nos skapa for di e gara di e mònster teribel aki; si, e mònster ei, morto i fièrnu, ku mi ta yama e morto di e kurpa, i tambe e morto di e spiritu.",
                "11": "I pa motibu di e kaminda di redenshon di nos Dios, Esun Santu di Israel, e morto aki, di kua mi a papia, ku ta esun temporal, lo entregá su mortonan, kua morto ta e graf.",
                "12": "I e morto aki di kua mi a papia, ku ta e morto spiritual, lo entregá su mortonan kua morto spiritual ta fièrnu; asina ku, morto i fièrnu mester entregá nan mortonan, i fièrnu mester entregá su spiritunan koutivo, i e graf mester entregá su kurpanan koutivo, i e kurpanan i spiritunan di hende lo wòrdu restourá esun na e otro; i esei ta dor di e poder di e resurekshon di Esun Santu di Israel.",
                "13": "O kon grandi e plan di nos Dios! Pues di e otro banda, e paraiso di Dios mester entregá e spiritunan di esnan hustu, i e graf entregá e kurpanan di esnan hustu; i e spiritu i e kurpa ta wòrdu restourá na su mes atrobe, i tur hende bira inkoruptibel, i inmortal, i nan ta almanan bibu, ku un konosimentu perfekto manera esun di nos den e karni; eksepto ku nos konosementu lo ta perfekto.",
                "14": "Asina ku nos lo tin un konosementu perfekto di tur nos kulpa, i nos impuresa, i nos desnudes; i e hustunan lo tin un konosementu perfekto di nan goso, i nan hustisia bistí ku puresa, si, asta ku e manto di hustisia.",
                "15": "Awor lo sosodé ku ora tur hende a pasa di e promé morto aki pa bida; ya ku nan a bira inmortal; nan tin ku presentá dilanti di e stul di huisio di Esun Santu di Israel; i e ora ei ta bini e huisio, i e ora ei nan mester wòrdu husgá segun e huisio santu di Dios.",
                "16": "I sigur, manera Señor ta biba, pasobra e Señor Dios a papi’é, i ta su palabra eterno, ku no por pasa, ku esnan ku ta hustu lo ta hustu aínda, i esnan ku ta manchá lo ta manchá aínda; p’esei, esnan ku ta manchá ta diabel i su angelnan; i nan lo bai den kandela eterno; prepará pa nan; i nan tormento ta manera un tanki di kandela ku suafel, kua su vlamnan ta subi pa semper i no tin fin.",
                "17": "O e grandesa i hustisia di nos Dios. Pasobra e ta kumpli ku tur su palabranan, i nan a sali di su boka, i su lèi mester wòrdu kumplí.",
                "18": "Pero, ata, esnan hustu, e santunan di Esun Santu di Israel, esnan ku a kere den Esun Santu di Israel, esnan ku a wanta e krusnan di e mundu, i ignorá e bergwensa di dje, nan lo heredá e rèino di Dios, kua a wòrdu prepará pa nan for di fundashon di mundu, i nan goso lo ta kompleto pa semper.",
                "19": "O e grandesa di e miserikòrdia di nos Dios, esun Santu di Israel! Pasobra e ta libra su santunan for di e mònster teribel ei, e diabel, i morto, i fièrnu, i e tanki di kandela i suafel, kua ta tormento eterno.",
                "20": "O kon grandi e santidat di nos Dios! Pasobra e sa tur kos, i no tin nada ku e no sa.",
                "21": "I e ta bini na mundu pa e por redimí tur hende si nan skucha su stèm; pasobra ata’ki, e ta sufri e dolónan di tur hende, si, e dolónan di tur kriatura bibiente, tantu hòmber komo muhé, i muchanan, kendenan ta pertenesé na e famía di Adam.",
                "22": "I e ta soportá esaki pa e resurekshon por bini na tur hende, pa tur por para su dilanti den e dia grandi i di huisio.",
                "23": "I e ta manda tur hende pa nan arepentí i boutisá den su nòmber, ku fe perfekto den Esun Santu di Israel, òf nan no por wòrdu salbá den e rèino di Dios.",
                "24": "I si nan no ke arepentí i kere den su nòmber, i wòrdu boutisá den su nòmber, i perseverá te na fin, nan mester wòrdu kondená; pasobra Señor Dios, Esun Santu di Israel, a bisa esei.",
                "25": "Asina ku, el a duna un lèi; i kaminda lèi no a wòrdu duná no tin kastigu; i kaminda no tin kastigu no tin kondenashon; i kaminda no tin kondenashon e miserikòrdia di Esun Santu di Israel tin derecho riba nan, pa motibu di e ekspiashon; pasobra nan ta wòrdu librá pa su poder.",
                "26": "Pasobra e ekspiashon ta satisfasé e demandanan di su hustisia riba tur esnan ku e lèi no a wòrdu duná na nan, ku nan ta librá for di e mònster teribel, morto i fièrnu, i e diabel, i e tanki di kandela ku suafel, kua ta tormento sin fin; i nan ta wòrdu restourá na e Dios ei ku a duna nan rosea, ku ta Esun Santu di Israel.",
                "27": "Pero ai di esun na kua e lèi a wòrdu duná, si, ku tin tur e mandamentunan di Dios, manera nos, i ku ta desobedesé nan, i ku ta malgastá e dianan di su probashon, pasobra su estado ta teribel!",
                "28": "O e plan sabí di esun malu! O e vanidat, i e debilidatnan, i e bobedat di hende! Ora nan ta siñá nan ta pensa ku nan ta sabio, i nan no ta skucha e konseho di Dios, pasobra nan ta pon’é un banda, pensando ku nan sa di nan mes, asina ku nan sabiduría ta bobedat i no ta di yudansa pa nan. I nan lo peresé.",
                "29": "Pero pa ta siñá ta bon, si nan ta skucha e konsehonan di Dios.",
                "30": "Pero ai di esnan riku, ku ta riku segun e kosnan di mundu. Pasobra pa motibu ku nan ta riku nan ta despresiá e pobernan; i nan ta persiguí e mansunan, i nan kurason ta riba nan tesoronan; asina ku, nan tesoro ta nan Dios. I mira, nan tesoro tambe lo peresé huntu ku nan.",
                "31": "I ai di e surdunan ku no ke tende; pasobra nan lo peresé.",
                "32": "Ai di esnan siegu ku no ke mira; pasobra nan tambe lo peresé.",
                "33": "Ai di esnan insirkumsiso di kurason, pasobra un konosementu di nan inikidatnan lo heridánan den e delaster dia.",
                "34": "Ai di e gañadó, pasobra e lo wòrdu bentá abou den fièrnu.",
                "35": "Ai di e matadó ku ta mata intensionalmente, pasobra e lo muri.",
                "36": "Ai di esnan ku ta kometé fornikashon, pasobra nan lo wòrdu bentá abou den fièrnu.",
                "37": "Si, ai di esnan ku ta adorá imagennan, pasobra e diabel di tur diabelnan ta delèitá den nan.",
                "38": "I, pa kaba, ai di tur esnan ku ta muri den nan pikánan; pasobra nan lo bai bèk serka Dios, i wak su kara, i keda den nan pikánan.",
                "39": "O, mi rumannan stimá, kòrda e magnitut teribel di transgredí kontra e Dios Santu ei, i tambe e resultado teribel di entregá na e persuashon di esun ku malisia ei. Kòrda, pa ta di mente karnal ta morto, i pa ta di mente spiritual ta bida eterno.",
                "40": "O, mi rumannan stimá, duna orea na mi palabranan. Kòrda e grandesa di Esun Santu di Israel. No bisa ku mi a papia kosnan severo kontra boso pasobra si boso hasi’é, boso lo insultá e bèrdat; pasobra ami a bisa e palabranan di boso Kreador. Mi sa ku e palabranan di bèrdat ta severo kontra tur impuresa; pero e hustunan no tin miedu di nan, pasobra nan stima e bèrdat i no ta wòrdu sakudí.",
                "41": "O anto, mi rumannan stimá, bini na Señor, esun Santu, kòrda ku su kamindanan ta hustu. Ata, e kaminda pa hende ta smal, pero e ta keda den un kurso règt dilanti dje, i e wardian di e porta ta Esun Santu di Israel; i e no ta empleá sirbiente einan; i no tin ningun otro kaminda ku no ta dor di e porta; pues e no por wòrdu gañá, pasobra Señor Dios ta su nòmber.",
                "42": "I ken ku bati, na dje lo E habri; i esun sabio, i esun siñá, i esnan ku ta riku, ku ta halsá pa motibu di nan siñansa, i nan sabiduría, i nan rikesanan — si, eseinan ta esnan ku e ta despresiá; i a menos ku nan benta e kosnan aki p’afo i konsidera nan mes bobo dilanti di Dios, i baha den e profundidatnan di humildat, lo e no habri pa nan.",
                "43": "Pero e kosnan di esnan sabio i esnan prudente lo wòrdu skondé di nan pa semper — si, e felisidat ei ku ta prepará pa e santunan.",
                "44": "O, mi rumannan stimá, kòrda mi palabranan. Ata’ki, mi ta kita mi paña, i mi ta sakudinan boso dilanti; mi ta roga e Dios di mi salbashon pa e mirami ku su wowo ku ta wak tur kos; p’esei, boso lo sa den e delaster dia, ora tur hende lo wòrdu husgá pa nan obranan, ku e Dios di Israel a wak ku mi a sakudí boso inikidatnan for di mi alma, i ku mi ta pará ku puresa su dilanti; i ta liber di boso sanger.",
                "45": "O, mi rumannan stimá, bira for di boso pikánan; sakudí e kadenanan di esun ku ke mara boso; bini na e Dios ku ta e roka di boso salbashon.",
                "46": "Prepará boso almanan pa e dia glorioso ora hustisia lo wòrdu atministrá na e hustunan, ku ta e dia di huisio pa boso no hala bèk ku miedu teribel, pa boso no kòrda boso kulpa teribel, perfektamente, i wòrdu fòrsá pa sklama: Santu, santu, ta bo huisionan, O Señor Dios Todopoderoso — pero mi konosé mi kulpa; mi a kibra bo lèi, i mi transgreshonnan ta di mi; i diabel a hañami, ku mi ta víktima di su miseria teribel.",
                "47": "Pero ata’ki, mi rumannan ta nesesario pa mi spièrta boso na e realidat teribel di e kosnan aki? Lo mi a tormentá boso almanan si boso mentenan tabata puru? Lo mi tabata franko ku boso segun e frankesa di e bèrdat si boso tabata liber di piká?",
                "48": "Ata awor, si boso tabata santu lo mi a papia ku boso di santidat; pero ya ku boso no ta santu, i boso ta mirami manera un maestro, mester ta nesesario ku mi ta siña boso e konsekuensianan di piká.",
                "49": "Ata, mi alma ta aboresé piká, i mi kurason ta delèitá den hustisia; i lo mi alabá e nòmber santu di mi Dios.",
                "50": "Bini, mi rumannan, tur esnan ku tin set, bini na e awanan; i esun ku no tin sèn, bin kumpra i kome; si, bin kumpra biña i lechi sin sèn i sin prèis.",
                "51": "Awor anto, no gasta sèn pa loke no tin balor, ni boso trabou pa loke no por trese satisfakshon. Skuchami diligentemente, i kòrda e palabranan ku mi a papia; i bin na Esun Santu di Israel, i partisipá di loke no ta peresé, ni por wòrdu korumpí, i laga bo alma delèitá den abundansia.",
                "52": "Ata awor, mi rumannan stimá, kòrda e palabranan di boso Dios; hasi orashon na dje kontinuamente den dia, i duna su Santu nòmber danki anochi. Laga bo kurason ta kontentu.",
                "53": "Awor ata’ki, kon grandi e konvenionan di Señor, i kon grandi su kondesendensia pa ku e yunan di hende; i pa motibu di su grandesa, i su grasia i miserikòrdia, el a prometé na nos ku nos simía lo no wòrdu destruí kompletamente, segun e karni, pero ku e lo preservá nan; i den generashonnan futuro nan lo bira un rama hustu di e kas di Israel.",
                "54": "I awor, mi rumannan, lo mi a papia mas kos ku boso; pero mañan lo mi deklará na boso e restu di mi palabranan. Amèn."
            },
            "10": {},
            "11": {},
            "12": {},
            "13": {},
            "14": {},
            "15": {},
            "16": {},
            "17": {},
            "18": {},
            "19": {},
            "20": {},
            "21": {},
            "22": {},
            "23": {},
            "24": {},
            "25": {},
            "26": {},
            "27": {},
            "28": {},
            "29": {
                "1": "Pero ata awor, lo tin hopi — e dia ku ami kuminsa na hasi un obra maravioso meimei di nan, pa mi kòrda mi konvenionan ku mi a hasi ku e yunan di hende, pa mi por saka mi man atrobé pa di dos biaha pa rekohé mi pueblo, kendenan ta di e kas di Israel;",
                "2": "I tambe, pa mi kòrda e promesanan ku mi a hasi na abo, Nefi, i tambe na bo tata, ku lo mi kòrda boso simía; i ku e palabranan di boso simía lo sali for di mi boka na boso simía; i mi palabranan lo resoná te na e ekstremonan di tera, pa un señal na mi pueblo, kendenan ta di e kas di Israel;",
                "3": "I pasobra mi palabranan lo resoná — hopi di e gentilnan lo bisa: Un beibel! Un beibel! Nos tin un beibel, i no por tin mas beibel.",
                "4": "Pero asina e Señor Dios ta bisa: O bobonan, nan lo tin un beibel; i e lo sali for di e hudiunan, mi pueblo antiguo di konvenio. I ki danki nan ta duna e hudiunan pa e beibel ku nan ta risibí for di nan? Si, kiko e gentilnan kier men? Nan ta kòrda e sufrimentu, i e trabou i e dolónan di e hudiunan i nan diligensia pa ku ami, den trese salbashon na e gentilnan?",
                "5": "O boso gentilnan, boso a kòrda riba e hudiunan, mi pueblo antiguo di konvenio? Nò; pero boso a maldishonánan, i a odianan, i no a purba rekohé nan. Pero ata awor, ami lo bolbe tur e kosnan aki riba boso propio kabes; pasobra ami Señor no a lubidá mi pueblo.",
                "6": "Abo bobo, ku lo bisa: Un beibel, nos tin un beibel, i nos no tin mester di mas beibel. Boso lo a optené un beibel sino tabata pa e hudiunan?",
                "7": "Boso no sa ku tin mas ku un nashon? Boso no sa ku ami, Señor boso Dios, a krea tur hende, i ku mi ta kòrda esnan ku ta riba islanan di laman; i ku mi ta goberná ariba na shelu i abou na tera; i mi ta revelá mi palabra na e yunan di hende, si, te asta riba tur e nashonnan di mundu?",
                "8": "Pa ki motibu boso ta murmurá, pasobra boso lo risibí mas di mi palabra? Boso no sa ku e testimonio di dos nashon ta un prueba na boso ku mi ta Dios, ku mi ta kòrda un nashon meskos ku otro? Di moda ku, mi ta papia e mesun palabranan na un, komo na otro nashon. I ora e dos nashonnan bini huntu e testimonio di e dos nashonnan lo bini huntu tambe.",
                "9": "I mi ta hasi esaki pa mi mustra na hopi ku mi ta e mesun ayera, awe, i semper; i ku mi ta deklará mi palabranan segun mi propio deseonan. I pasobra mi a papia un palabra boso no tin ku suponé ku mi no por papia otro; pasobra ainda mi obra no ta kompleto; ni e lo ta promé ku e fin di hende, ni for di e tempu ei te pa semper hamas.",
                "10": "Asina ku, pasobra boso tin un beibel no suponé ku e tin tur mi palabranan; tampoko boso no mester suponé ku mi no a laga mas wòrdu skirbí.",
                "11": "Pasobra ami ta manda tur hende, tantu na ost komo na wèst, i na nort komo na zùit, i riba e islanan di laman, pa nan skirbi e palabranan ku mi ta papia ku nan; pasobra for di e bukinan ku lo wòrdu skirbí lo mi husga e mundu, tur hende segun nan obranan, segun loke ta skirbí.",
                "12": "Mira, lo mi papia na e hudiunan i nan lo skirbi’é; i tambe lo mi papia na e nefitanan i nan lo skirbi’é; i tambe lo mi papia na e otro tribunan di e kas di Israel, kuanan mi a hiba leu, i nan lo skirbi’é; i tambe lo mi papia na tur e nashonnan di mundu i nan lo skirbi’é.",
                "13": "Awor lo sosodé ku e hudiunan lo tin e palabranan di e nefitanan, i e nefitanan lo tin e palabranan di e hudiunan; i e nefitanan i e hudiunan lo tin e palabranan di e tribunan pèrdí di Israel; i e tribunan pèrdí di Israel lo tin e palabranan di e nefitanan i e hudiunan.",
                "14": "I lo sosodé ku mi pueblo, kendenan ta di e kas di Israel, lo wòrdu reuní na e teranan di nan poseshon; i mi palabra tambe lo wòrdu rekohé den un. I lo mi mustra na esnan ku ta bringa kontra mi palabra i kontra mi pueblo, kendenan ta di e kas di Israel, ku ami ta Dios, i ku mi a hasi konvenio ku Abraham ku mi lo kòrda su simía pa semper."
            },
            "30": {},
            "31": {
                "1": "I awor ami, Nefi, ta kaba di duna boso mi profesíanan, mi rumannan stimá. I mi no por skirbi sino un par di kos, ku mi sa sigur lo pasa; ni tampoko mi no por skirbi sino un par di e palabranan di Jacob mi ruman.",
                "2": "Asina anto, loke mi a skirbi ta sufisiente pa mi, ku eksepshon di algun palabra ku mi mester papia tokante e doktrina di Cristo; asina ku lo mi papia kla na boso, segun e klaridat di mi profesíanan.",
                "3": "Pasobra mi alma ta delèitá den klaridat; pasobra asina’ki Señor Dios ta obra entre e yunan di hende. Pasobra Señor Dios ta duna lus na e komprendimentu; pasobra e ta papia na hende segun nan idioma, pa nan komprendé.",
                "4": "P’esei, mi ta deseá pa boso por kòrda ku mi a papia na boso tokante e profeta ei ku Señor a mustrami, ku lo boutisá e Lamchi di Dios, kua lo kita e pikánan di mundu.",
                "5": "I awor, si e Lamchi di Dios, e siendo santu, tin nesesidat di wòrdu boutisá pa awa, pa kumpli tur hustisia, O anto, kuantu mas nesesidat nos tin, siendo impuru, pa wòrdu boutisá, si, asta ku awa!",
                "6": "I awor, ami lo puntra boso, mi rumannan stimá, di ki manera e Lamchi di Dios a kumpli tur hustisia dor di wòrdu boutisá ku awa?",
                "7": "Boso no sa ku e tabata santu? Pero maske e tabata santu, e ta mustra e yunan di hende ku, segun e karni e ta humiliá su mes dilanti di e Tata, i ta testifiká na e Tata ku e lo ta obediente na dje den warda su mandamentunan.",
                "8": "Asina anto, despues ku el a wòrdu boutisá ku awa, e Spiritu Santu a baha riba dje den forma di un palomba.",
                "9": "I atrobe, esei ta mustra na e yunan di hende e règt di e kaminda, i e smal di e porta, dor di kua nan mester drenta, E poniendo e ehèmpel nan dilanti.",
                "10": "I el a bisa na e yunan di hende: Abo siguimi. Asina anto, mi rumannan stimá, nos por sigui Jesus a menos ku nos ta dispuesto pa warda e mandamentunan di e Tata?",
                "11": "I e Tata a bisa: arepentí boso, arepentí boso, i sea boutisá den nòmber di mi Yu Stimá.",
                "12": "I tambe, e stèm di e Yu a bini na ami, bisando: Esun ku boutisá den mi nòmber, na dje e Tata lo duna Spiritu Santu, manera na ami; p’esei, siguimi, i hasi e kosnan ku bo a wetami hasi.",
                "13": "P’esei, mi rumannan stimá, mi sa ku si boso sigui e Yu, ku kompleto resolushon di kurason, sin aktua ku hipokresía òf mentira dilanti Dios, pero ku bèrdadero intenshon, arepintiendo di boso pikánan, testifikando na e Tata ku boso ta dispuesto pa tuma riba boso e nòmber di Cristo, dor di boutismo — si, dor di sigui boso Señor i boso Salbador abou den e awa, segun su palabra, ata, e ora ei boso lo risibí e Spiritu Santu; si, e ora ei ta bini e boutismo di kandela i di Spiritu Santu; i e ora ei boso por papia ku e lenga di angelnan, i grita alabansanan na Esun Santu di Israel.",
                "14": "Pero, ata awor, mi rumannan stimá, asina e bos di e Yu a bini na ami, bisando: Despues ku bo a arepentí di bo pikánan, i testifiká na e Tata pa medio di e boutismo di awa ku boso ta dispuesto pa warda mi mandamentunan, i a risibí e boutismo di kandela i di Spiritu Santu, i por papia ku un lenga nobo, si, te asta ku e lenga di angelnan, i despues di esaki boso mester ningami, lo tabata mihó pa boso ku boso no a konosemi.",
                "15": "I mi a skucha un bos for di e Tata, bisando: Si, e palabranan di mi Stimá ta bèrdadero i fiel. Esun ku perseverá te na fin, esei mes lo wòrdu salbá.",
                "16": "I awor, mi rumannan stimá, pa medio di esaki mi sa ku a menos ku un hende perseverá te na fin, den sigui e ehèmpel di e Yu di e Dios Bibiente, e no por optené salbashon.",
                "17": "P’esei, hasi e kosnan ku ami a bisa boso mi a wak ku boso Señor i boso Redentor lo hasi; pasobra, pa e motibu aki nan a wòrdu mustrá na ami, pa boso por sa e porta pa medio di kua boso tin ku drenta. Pasobra e porta pa medio di kua boso mester drenta ta arepentimentu i boutismo pa awa; i e ora ei ta bini un remishon di boso pikánan dor di kandela i Spiritu Santu.",
                "18": "I e ora ei boso ta den e kaminda règt i smal aki ku ta hiba na bida eterno; si, boso a drenta pa e porta, boso a hasi segun e mandamentunan di e Tata i e Yu; i boso a risibí Spiritu Santu, ku ta duna testimonio di e Tata i e Yu, te na e kumplimentu di e promesa ku el a hasi, ku si boso a drenta pa e via boso lo risibí.",
                "19": "I awor, mi rumannan stimá, despues ku boso a drenta e kaminda smal i règt aki, ami lo puntra si tur kos ta kla? Ata’ki, mi ta bisa boso, Nò; pasobra boso no a yega asina leu sino tabata pa e palabra di Cristo ku fe firme den dje, dependiendo kompletamente riba e méritonan di esun ku ta poderoso pa salba.",
                "20": "Asina ku, boso mester pusha dilanti ku un firmesa den Cristo, mustrando un puresa perfekto di speransa, i un amor pa Dios i pa tur hende. Di manera ku, si boso pusha dilanti, alimentando boso ku e palabra di Cristo, i perseverá te na fin, ata, asina e Tata ta bisa: Boso lo tin bida eterno.",
                "21": "I awor, ata’ki, mi rumannan stimá, esaki ta e manera; i no tin otro medio ni nòmber duná bou di shelu pa medio di kua hende por wòrdu salbá den e rèino di Dios. I awor ata, esaki ta e doktrina di Cristo, i e úniko i bèrdadero doktrina di e Tata, i di e Yu, i di Spiritu Santu, ku ta un Dios, sin fin. Amèn."
            },
            "32": {
                "1": "I awor, ata, mi rumannan stimá, mi ta suponé ku boso ta meditá un poko den boso kurason tokante loke boso mester hasi despues ku boso a drenta aden pa e via. Pero, mira, di kon boso ta meditá e kosnan aki den boso kurason?",
                "2": "Boso no ta kòrda ku mi a bisa boso ku despues di risibí Spiritu Santu boso lo por papia ku e lenga di angelnan? I awor, kon boso por papia ku e lenga di angelnan si no ta pa Spiritu Santu?",
                "3": "Angelnan ta papia pa e poder di Spiritu Santu; asina ku, nan ta papia e palabranan di Cristo. P’esei, mi a bisa boso, alimentá riba e palabranan di Cristo; pasobra mira, e palabranan di Cristo lo bisa boso tur loke boso tin ku hasi.",
                "4": "Ata, awor despues ku mi a papia e palabranan aki, si boso no por kompréndenan, lo ta pasobra boso no ta puntra, ni tampoko boso ta bati; p’esei, boso no ta wòrdu tresé na e lus, pero lo tin ku peresé den skuridat.",
                "5": "Mira, atrobe mi ta bisa boso ku si boso drenta aden pa e via, i risibí Spiritu Santu, e lo mustra boso tur loke boso tin ku hasi.",
                "6": "Ata awor, esaki ta e doktrina di Cristo, i mas doktrina lo no wòrdu duná te ora e manifestá su mes den karni na boso. I ora e manifestá su mes den karni na boso, loke e bisa na boso, boso lo hasi boso bèst pa kumpli.",
                "7": "I awor ami, Nefi, no por bisa mas; e Spiritu ta stòp mi di papia, i mi ta keda pa lamentá pa motibu di e inkredulidat, i e maldat, i e ignoransia, i e opstinashon di hende; pasobra nan no ke buska konosimentu, ni komprende konosimentu importante, ora e ta wòrdu duná na nan den klaridat, asta dje kla manera un palabra por ta.",
                "8": "I awor, mi rumannan stimá, mi ta diserní ku boso ta meditá ainda den boso kurason; i ta duel mi ku mi mester papia tokante esaki. Pasobra si boso ta skucha e Spiritu kua ta siña un hende pa nan hasi orashon boso lo sa ku boso mester hasi orashon; pasobra e spiritu malu no ta siña un hende pa hasi orashon, pero e ta siñ’é pa e no hasi orashon.",
                "9": "Pero ata awor, ami ta bisa boso ku semper boso mester hasi orashon, i no desmayá; ku boso no mester hasi nada pa Señor sin ku na promé lugar boso hasi orashon na e Tata den nòmber di Cristo, pa e por dediká boso aktuashon pa boso, pa boso aktuashon por ta pa e bienestar di boso alma."
            },
            "33": {
                "1": "I awor ami, Nefi, no por skirbi tur loke ku a wòrdu siñá entre mi pueblo; ni mi ta ábil den skirbimentu, manera den papiamentu; pasobra ora un hende papia pa e poder di Spiritu Santu e poder di Spiritu Santu ta hib’é na e kurason di e yunan di hende.",
                "2": "Pero ata, tin hopi ku ta hasi nan kurason duru kontra Spiritu Santu, te ku e no tin lugá den nan; asina ku, nan ta tira hopi kos afó ku ta skirbí i konsideránan manera kosnan sin balor.",
                "3": "Pero ami, Nefi, a skirbi loke mi a skirbi, i ami ta konsider’é komo di gran balor, i spesialmente pa mi pueblo. Pues ami ta hasi orashon kontinuamente pa nan den dia, i mi wowonan ta muha mi kusinchi anochi, pa motibu di nan; i mi ta implorá na mi Dios ku fe, i mi sa ku e lo skucha mi súplika.",
                "4": "I mi sa ku e Señor Dios lo konsagrá mi orashonnan pa e benefisio di mi pueblo. I e palabranan ku mi a skirbi den debilidat lo bira konvinsente pa nan; pasobra e ta persuadinan pa hasi bon; e ta laganan sa tokante nan tatanan; i e ta papia di Jesus, i persuadinan pa kere den dje, i pa perseverá te na fin, ku ta bida eterno.",
                "5": "I e ta papia severamente kontra piká, segun e frankesa di e bèrdat; p’esei, ni un hende lo ta rabiá ku e palabranan ku mi a skirbi a menos ku e lo ta di e spiritu di diabel.",
                "6": "Mi ta gloriá den klaridat; mi ta gloriá den bèrdat mi ta gloriá den mi Jesus, pasobra el a redimí mi alma for di fièrnu.",
                "7": "Mi tin karidat pa mi pueblo, i gran fe den Cristo ku mi lo topa hopi almanan sin mancha na su tribunal.",
                "8": "Mi tin karidat pa e hudiu — mi ta bisa hudiu, pasobra mi ke men esnan di unda mi a bini.",
                "9": "Tambe mi tin karidat pa e gentilnan. Pero ata awor, pa ni un di esakinan mi por tin speransa, a menos ku nan wòrdu rekonsiliá na Cristo, i drenta dor di e porta smal, i kana den e kaminda smal ku ta hiba na bida, i sigui den e kaminda te na fin di e dia di probashon.",
                "10": "I awor, mi rumannan stimá, i tambe hudiu, i tur boso ekstremonan di e tera, skucha e palabranan aki i kere den Cristo; i si bo no kere den e palabranan aki kere den Cristo. I si boso lo kere den Cristo boso lo kere e palabranan aki, pasobra nan ta e palabranan di Cristo, i el a dunanan na ami; i nan ta siña tur hende pa nan hasi bon.",
                "11": "I si nan no ta e palabranan di Cristo, husga anto — pasobra Cristo lo mustra na abo, ku poder i gran gloria, ku nan ta su palabranan, na e delaster dia; i abo i ami lo para kara kara dilanti di su tribunal; i lo bo sa ku ami a wòrdu mandá dor di dje pa skirbi e kosnan aki, a pesar di mi debilidat.",
                "12": "I mi ta pidi e Tata den nòmber di Cristo, ku hopi di nos, si no tur, por wòrdu salbá den su rèino den e dia delaster i grandi ei.",
                "13": "I awor, mi rumannan stimá, tur esnan ku ta di e kas di Israel, i boso tur; Oh ekstremonan di tera, ami ta papia ku boso manera e bos di un ku ta klama for di e tera: Ayó te ku e dia grandi ei yega.",
                "14": "I abo ku no ke partisipá di e bondat di Dios, ni respetá e palabranan di e hudiunan, ni tampoko mi palabranan, ni e palabranan ku lo sali for di boka di e Lamchi di Dios, ata, mi ta duna boso un ayó eterno, pasobra e palabranan aki lo kondenabo den e delaster dia.",
                "15": "Pasobra loke mi seya riba tera, lo wòrdu tresé kontra bo na e tribunal; pasobra asina Señor a mandami, i mi tin ku obedesé. Amèn."
            }
        }
    },
    "jacob": {
        "meta": {
            "slug": "jacob",
            "name": "jacob",
            "chapterWord": "Kapítulo"
        },
        "chapters": {
            "1": {},
            "2": {},
            "3": {},
            "4": {},
            "5": {},
            "6": {},
            "7": {}
        }
    },
    "enos": {
        "meta": {
            "slug": "enos",
            "name": "E Buki Di Enos",
            "chapterWord": "Kapítulo"
        },
        "chapters": {
            "1": {
                "1": "Mira, a sosodé ku ami, Enos, konosiendo mi tata ku e tabata un hòmber hustu — pasobra el a siñami den su idioma, i tambe den e disiplina i amonestashon di Señor — i bendishoná sea e nòmber di mi Dios pa esaki—",
                "2": "I mi ta bai konta boso di e lucha ku mi tabatin dilanti Dios, promé ku mi a risibí remishon di mi pikánan.",
                "3": "Ata, mi a bai jag bestia den mondi; i e palabranan ku hopi biaha mi a tende mi tata bisa tokante bida eterno, i e goso di e santunan, a penetrá profundamente den mi kurason.",
                "4": "I mi alma a sinti hamber; i mi a hinka rudia dilanti mi kreador, i mi a implorá na dje den orashon intenso i súplika pa mi mes alma; i henter dia mi a implorá na dje; si, i ora anochi a yega ainda mi tabata alsa mi bos na haltu ku el a yega na shelunan.",
                "5": "I un bos a bini na ami, bisando: Enos, bo pikánan ta pordoná, i lo bo wòrdu bendishoná.",
                "6": "I ami, Enos, tabata sa ku Dios no por gaña; asina ku, mi kulpa a wòrdu kitá kompletamente.",
                "7": "I mi a bisa: Señor, kon esei ta sosodé?",
                "8": "I el a bisami: Pa motibu di bo fe den Cristo, ken nunka antes bo no a skucha ni wak. I hopi aña ta pasa promé ku e lo manifestá su mes den karni; awor, bai, bo fe a salbabo.",
                "9": "Awor, a sosodé ku ora mi a tende e palabranan aki mi a kuminsá sinti un deseo pa e bienestar di mi rumannan, e nefitanan; asina ku mi a drama henter mi alma na Dios pa nan.",
                "10": "I mientras mi tabata lucha asina’ki den e spiritu, ata, e stèm di Senor a bini den mi mente atrobe, bisando: lo mi bishitá bo rumannan segun nan diligensia den warda mi mandamentunan. Ami a duna e tera aki na nan, i e ta un tera santu; i mi no ta maldishon’é a menos ku ta pa motibu di inikidat; di manera ku, lo mi bishitá bo rumannan segun mi a bisa; i nan transgreshonnan lo mi trese ku tristesa riba nan mes kabes.",
                "11": "I despues ku ami, Enos, a skucha e palabranan aki, mi fe a kuminsá bira firme den Señor; i ku hopi luchanan largu mi a hasi orashon na dje pa mi rumannan, e lamanitanan.",
                "12": "Awor a sosodé ku despues ku mi a hasi orashon i traha ku tur diligensia, Señor a bisami: lo mi konsedé na abo segun bo deseonan, pa motibu di bo fe.",
                "13": "I awor ata’ki, esaki tabata loke mi a deseá di dje — ku si mester ta ku mi pueblo e nefitanan, lo kai den transgreshon, i di kualke manera wòrdu destruí, i e lamanitanan no wòrdu destruí, ku Señor Dios lo preservá un registro di mi pueblo, e nefitanan; te asta si ta pa e poder di su brasa santu, ku den algun día futuro lo e por wòrdu revelá na e lamanitanan, ku, kisas, nan por wòrdu tresé na salbashon—",
                "14": "Pasobra na e momento presente nos esfuersonan pa restouránan na e bèrdadero fe, tabata por nada. I nan a hura den nan rabia ku si tabata posibel, nan lo destruí nos registronan i nos, i tambe tur e tradishonnan di nos tatanan.",
                "15": "Di manera ku, konosiendo ami ku Señor tabata por preservá nos registronan, mi tabata supliká na dje kontinuamente, pasobra el a bisami: Tur loke bo pidi ku fe, kreyendo ku lo bo risibi’é den nòmber di Cristo, lo bo risibi’é.",
                "16": "I mi tabatin fe, i mi a supliká na Dios pa e preservá e registronan; i el a konvení ku mi ku e lo revelá nan na e lamanitanan na su debido tempu.",
                "17": "I ami, Enos, tabata sa ku lo ta segun e konvenio ku el a hasi; di moda ku mi alma a sosegá.",
                "18": "I Señor a bisami: Bo tatanan tambe a pidimi e kos aki; i lo wòrdu hasí na nan segun nan fe; pasobra nan fe tabata manera esun di bo.",
                "19": "I awor a sosodé ku ami, Enos, a bai entre e pueblo di Nefi, profetisando di loke ta bini, i testifikando di e kosnan ku mi a tende i wak.",
                "20": "I mi ta testifiká ku e pueblo di Nefi a buska diligentemente pa restourá e lamanitanan na e fe bèrdadero den Dios. Pero nos trabou tabata por nada; Nan odio tabata opsesivo i nan tabata guiá pa nan naturalesa malu te ku nan a bira weld i feros, i un pueblo sanguinario, yen di idolatría i sushedat; komiendo bestianan salvahe; bibando den tèntnan, i nan tabata vaga rònt den e desierto ku un faha di kueru kòrtiku rònt di nan sintura i ku nan kabesnan fèitá; i nan tabata eksperto den e bog, i e simitara, i e hacha. I hopi di nan no tabata kome nada otro ku no ta karni kurú; i kontinuamente nan tabata purba pa destruí nos.",
                "21": "I a sosodé ku e pueblo di Nefi tabata kultivá e tera, i nan a produsí tur sorto di granonan, i di fruta, i kria bestia, i kria tur sorto di karné i kabritu, i kabritu di mondi, i tambe hopi kabai.",
                "22": "I tabatin masha hopi profetanan entre nos. I e pueblo tabata un pueblo opstiná, duru di komprondementu.",
                "23": "I no tabatin nada sino hopi severidat, predikashon i profetisashon di guera, i kontenshon, i destrukshon, i kontinuamente kòrdandonan di morto, i e durashon di eternidat, i e huisionan i poder di Dios, i tur e kosnan aki — insitandonan kontinuamente pa mantenénan den e temor di Señor. Mi ta bisa no tabatin nada menos ku e kosnan aki, i hopi frankesa di palabra, lo mantené nan di baha bai rápidamente na destrukshon. I di e manera aki mi ta skirbi tokante di nan.",
                "24": "I den e kurso di mi dianan mi a wak gueranan entre e nefitanan i e lamanitanan.",
                "25": "Awor a sosodé ku mi a kuminsa bira bieu, i shentisetentinuebe aña a pasa for di e tempu ku nos tata Lehi a laga Jerusalem.",
                "26": "I mi a realisá ku pronto mi mester baha na mi graf, ku e poder di Dios influenshando mi ku mi mester prediká i profetisá na e pueblo aki, i deklará e palabra segun e bèrdat ku ta den Cristo. I mi a deklaré tur mi dianan, i a sinti goso den dje, riba esun di mundu.",
                "27": "I pronto mi ta bai na e lugá di mi sosiegu, ku ta huntu ku mi Redentor; pues mi sa ku den dje lo mi sosegá. I mi ta alegrá den e dia ora mi ser mortal lo bisti imortalidat, i lo para su dilanti; e ora ei lo mi wak su kara ku goso, i e lo bisami: Bini na ami, abo bendishoná, tin un lugá prepará p’abo den e manshonan di mi Tata. Amèn."
            }
        }
    },
    "jarom": {
        "meta": {
            "slug": "jarom",
            "name": "jarom",
            "chapterWord": "Kapítulo"
        },
        "chapters": {
            "1": {}
        }
    },
    "omni": {
        "meta": {
            "slug": "omni",
            "name": "omni",
            "chapterWord": "Kapítulo"
        },
        "chapters": {
            "1": {}
        }
    },
    "w-of-m": {
        "meta": {
            "slug": "w-of-m",
            "name": "w-of-m",
            "chapterWord": "Kapítulo"
        },
        "chapters": {
            "1": {}
        }
    },
    "mosiah": {
        "meta": {
            "slug": "mosiah",
            "name": "mosiah",
            "chapterWord": "Kapítulo"
        },
        "chapters": {
            "1": {},
            "2": {
                "1": "Awor a sosodé ku despues ku Mosía a hasi manera su tata a mand’é, i a hasi un proklamashon dor di henter e pais, ku e pueblo a reuní huntu dor di henter e pais, pa nan subi bai na e tèmpel pa skucha e palabranan ku rèi Benjamín lo papia ku nan.",
                "2": "I tabatin un gran kantidat, te asta asina hopi ku nan no a konta nan; pasobra nan a multipliká masha tantu i nan a bira numeroso den e pais.",
                "3": "I tambe nan a tuma di e proménan ku a nase di nan rebaño, pa nan por ofrese sakrifisio i ofrendanan kimá segun e lèi di Moisés;",
                "4": "I tambe pa nan por duna danki na Señor nan Dios, kua a trese nan for di e tera di Jerusalem, i kua a libra nan for di man di nan enemigunan, i a nombra hòmbernan hustu pa ta nan maestronan, i tambe un hòmber hustu pa ta nan rèi, kua a stablesé pas den e tera di Zarahemla, i ku a siñanan pa warda e mandamentunan di Dios, pa nan por sinti goso i sea yená ku amor pa Dios i tur hende.",
                "5": "Awor a sosodé ku ora nan a yega ariba na e tèmpel, nan a lanta nan tèntnan rònt di dje, kada hòmber segun su famía, konsistiendo di su kasá, i su yunan hòmber, i su yunan muhé, i nan yunan, for di esun mayó te na esun mas yòn, kada famía separá un for di otro.",
                "6": "I nan a lanta nan tèntnan rònt di e tèmpel, kada hòmber ku e porta di su tènt den direkshon di e tèmpel, pa di e manera aki nan por keda den nan tèntnan i skucha e palabranan ku rèi Benjamín tabata bai papia ku nan;",
                "7": "Pasobra e multitut tabata asina grandi ku rèi Benjamín no tabata por siña nan tur p’aden di e murayanan di e tèmpel, P’esei el a laga un toren wòrdu lantá, ku pa medio di esaki su pueblo por skucha e palabranan ku e tabata bai papia ku nan.",
                "8": "Awor a sosodé ku el a kuminsá papia na su pueblo for di e toren; pa motibu di e tamaño di e multitut nan tur no por tende su palabranan; P’esei el a laga pa e palabranan ku e papia wòrdu skirbí i mandá entre esnan ku no tabata bou di e sonido di su bos, pa nan tambe por risibí su palabranan.",
                "9": "I esakinan ta e palabranan ku el a papia i laga skirbi, bisando: mi rumannan, boso tur ku a kongregá huntu, boso ku por skucha mi palabranan, ku lo mi papia na boso e dia aki; pasobra mi no a manda boso pa subi te akinan pa hasi wega ku e palabranan ku mi ta bai bisa, pero pa boso skuchami, i habri boso oreanan pa boso por tende, i boso kurason pa boso por kompronde, i boso mentenan pa e misterionan di Dios por wòrdu revelá na boso bista.",
                "10": "Mi no a manda boso pa subi akinan pa boso tin miedu di mi, òf pa boso pensa ku ami di mi mes ta mas ku un hòmber mortal.",
                "11": "Pero ami ta manera boso, suhetá na tur sorto di enfermedatnan den kurpa i mente; pero mi a wòrdu skohí pa e pueblo aki, i konsagrá dor di mi tata, i a wòrdu permití pa e man di Señor pa mi ta un gobernante i rèi riba e pueblo aki; i a wòrdu preservá i mantené pa su poder sin igual, pa sirbi boso ku henter e alma, mente i forsa ku Señor a dunami.",
                "12": "Mi ta bisa boso ku manera ami a wòrdu permití pa pasa mi dianan den boso sirbishi, te na e momento aki, i no a buska oro ni plata ni ningun sorto di rikesa for di boso;",
                "13": "Ni tampoko mi a permití pa boso wòrdu será den prisonnan bou di tera, ni pa boso hasi otro katibu, ni pa boso mata, òf sakeá, òf hòrta, òf kometé adulterio; ni en bèrdat mi a permití pa boso kometé kualké sorto di maldat, i a siña boso ku boso mester warda e mandamentunan di Dios, den tur kos ku el a manda boso—",
                "14": "I en bèrdat ami mes, a traha ku mi propio mannan pa sirbi boso, i pa boso no wòrdu kargá ku impuestonan, i pa nada bini riba boso ku tabata difísil pa soportá — i di tur e kosnan aki ku ami a papia, boso mes ta testigunan e dia aki.",
                "15": "Sinembargo, mi rumannan, mi no a hasi e kosnan aki pa mi broma, ni tampoko mi ta konta e kosnan aki pa mi akusá boso pa medio di nan; pero mi ta konta boso e kosnan aki pa boso sa ku mi por respondé ku un konsenshi limpi dilanti Dios e dia aki.",
                "16": "Ata’ki, mi ta bisa boso ku pasobra mi a pasa mi dianan den sirbishi di boso, mi no ta desea pa broma, pasobra mi tabata solamente den e sirbishi di Dios.",
                "17": "I ata awor, mi ta bisa boso e kosnan aki pa boso por siña sabiduría; pa boso por siña ku ora bo ta den sirbishi di bo próhimo bo ta únikamente den sirbishi di bo Dios.",
                "18": "Mira, boso a yamami boso rèi, i si ami, ku boso ta yama boso rèi, ta traha pa sirbi boso, e ora ei boso no mester traha pa sirbi otro?",
                "19": "I awor tambe, si ami, ken boso ta yama boso rèi, ken a pasa su dianan den boso sirbishi, i sinembargo tabata den sirbishi di Dios, ta meresé algun danki di boso, O kon boso lo tin ku gradesé boso rèi Selestial!",
                "20": "Mi ta bisa boso, mi rumannan, ku si boso duna tur e danki i alabansa ku henter boso alma tin poder pa poseé, na e Dios ku a krea boso, i a warda i preservá boso, i a laga boso sinti goso, i a permití pa boso biba na pas ku otro—",
                "21": "Mi ta bisa boso ku si boso sirbi esun ku a krea boso for di prinsipio i ta preservá boso dia tras dia, dor di duna boso rosea, pa boso por biba i move i hasi segun boso deseonan, i asta manteniendo boso di un momento pa otro—Mi ta bisa, si boso lo sirbié ku henter boso alma tòg boso lo ta sirbientenan inútil.",
                "22": "I ata’ki, tur loke e ta rekerí di boso ta pa warda su mandamentunan; i el a prometé boso ku si boso warda e mandamentunan boso lo prosperá den e pais; i nunka e no ta varia di loke el a bisa; p’esei, si boso warda e mandamentunan e ta bendishoná i prosperá boso.",
                "23": "I awor, na promé lugá, el a krea boso, i a duna boso boso bida, pa kua boso tin debe kuné.",
                "24": "I di dos, e ta rekerí pa boso hasi manera el a manda boso; pa loke, si boso hasié, e ta bendishoná boso imediatamente; i asina el a pagabo. I aínda boso tin debe kuné, i tin, i lo tin, pa semper; asina ku, di kiko boso por broma?",
                "25": "I awor mi ta puntra, boso por bisa algu di boso mes? Mi ta respondé boso, No. Boso no por bisa ku boso ta ni sikiera tantu, manera e stòf di e tera; sinembargo boso a wòrdu kreá for di e stòf di e tera; pero mira, e ta pertenesé na esun ku a krea boso.",
                "26": "I ami, asta ami, kende boso ta yama boso rèi, no ta mas mihó ku boso; pasobra ami tambe ta di stòf. I boso ta wak ku mi ta bieu, i ta serka di entregá e figura mortal aki na su mama tera.",
                "27": "Asina ku, manera mi a bisa boso ku mi a sirbi boso, kanando ku un konsenshi limpi dilanti Dios, asina anto na e tempu aki ami a laga pa boso kongregá boso mes huntu, pa ami wòrdu hañá sin kulpa, i pa boso sanger no bini riba mi, ora mi para pa wòrdu husgá pa Dios pa loke el a mandami tokante boso.",
                "28": "Mi ta bisa boso ku mi a laga pa boso kongregá huntu pa mi por libra mi pañanan di boso sanger, na e periodo di tempu aki ku mi ta na punto di baha na mi graf, pa mi por baha na pas, i mi spiritu imortal por uni na e koronan ariba, den kanta e alabansanan di un Dios hustu.",
                "29": "I ademas, ku mi a laga pa boso kongregá huntu, pa mi deklará na boso ku mi no por ta boso maestro, ni boso rèi mas;",
                "30": "Pasobra asta na e momento aki, henter mi figura ta tembla masha hopi mientras mi ta purba papia ku boso; pero e Señor Dios ta sostenemi, i a permitimi papia ku boso, i a mandami pa deklará na boso awe, ku mi yu Mosía ta un rèi i un gobernador riba boso.",
                "31": "I awor, mi rumannan, mi ke pa boso hasi manera boso a hasi te awor. Manera boso a warda mi mandamentunan, i tambe e mandamentunan di mi tata, i a prosperá, i a wòrdu mantené di kai den man di boso enemigunan, meskos asina si boso warda e mandamentunan di mi yu, òf e mandamentunan di Dios ku lo wòrdu duná na boso pa medio di dje, boso lo prosperá den e tera, i boso enemigunan lo no tin poder riba boso.",
                "32": "Pero, O mi pueblo, kuidou ku lo lanta kontenshon entre boso, i boso skohé pa obedesé e spiritu malu, di kua mi tata Mosía a papia.",
                "33": "Pasobra ata awor, tin un ‘ai!’ ku ta wòrdu pronunsiá riba esun ku skohe obedesé e spiritu ei; pasobra si e skohé pa obedesé, i keda i muri den su pikánan, esun mes ta bebe kondenashon pa su propio alma, pasobra e ta risibí pa su pago un kastigu eterno, faltando ku e lèi di Dios kontrali na su propio konosementu.",
                "34": "Mi ta bisa boso, ku boso tur, eksepto boso muchanan chikí, ku no a wòrdu siñá tokante e kosnan aki, sa ku boso ta eternamente na debe ku boso Tata Selestial, pa duna na dje tur loke bo tin i ta; i tambe a wòrdu siñá tokante e registronan ku tin e profesíanan ku a wòrdu hasí pa e santu profetanan, te na e tempu ku nos tata, Lehi, a laga Jerusalem;",
                "35": "I tambe, tur loke a wòrdu bisá pa nos tatanan te awor aki. I mira, tambe, nan a bisa loke Señor a mandanan; p’esei, nan ta hustu i bèrdadero.",
                "36": "I awor, mi ta bisa boso, mi rumannan, ku despues ku boso a konosé i a wòrdu siñá tur e kosnan aki, si boso falta i bai kontrari na loke a wòrdu papiá, ku boso ta retirá boso mes for di e Spiritu di Señor, ku e no por tin lugá den boso pa guia boso den e kamindanan di sabiduría pa boso wòrdu bendishoná, prosperá, i preservá—",
                "37": "Mi ta bisa boso, ku e hòmber ku hasi esaki, esun mes ta sali den rebeldía habrí kontra Dios; di manera ku e ta skohe pa obedesé e Spiritu malu, i ta bira un enemigu di tur hustisia; p’esei, Señor no tin lugá den dje, pasobra e no ta keda den tèmpelnan impuru.",
                "38": "Di manera ku si e hòmber ei no arepentí, i keda i muri un enemigu di Dios, e demanda di hustisia divino ta spièrta su alma imortal na un sentimentu intenso di su propio kulpa, ku ta poné bai bèk for di e presensia di Señor, i ta yena su pechu ku kulpa, i doló, i angustia, ku ta manera un kandela ku no ta paga, kua su vlam ta subi pa semper.",
                "39": "I awor mi ta bisa boso, ku miserikordia no tin derecho riba e hòmber ei; p’esei su destino final ta pa soportá un tormento sin fin.",
                "40": "O, boso tur, hòmbernan bieu, i tambe boso hòmbernan yòn, i boso muchanan chikí ku por kompronde mi palabranan, pasobra mi a papia klaramente na boso pa boso por kompronde, mi ta pidi pa boso spièrta na un rekuerdo di e situashon teribel di esnan ku a kai den transgreshon.",
                "41": "I ademas, mi ta deseá pa boso por kontemplá, riba e estado bendishoná i felis di esnan ku ta warda e mandamentunan di Dios. Pasobra ata’ki, nan ta wòrdu bendishoná den tur kos, tantu temporal komo spiritual; i si nan keda fiel te na fin nan ta wòrdu risibí na shelu, pa di e manera aki nan por biba ku Dios den un estado di felisidat sin fin. O kòrda, kòrda ku e kosnan aki ta bèrdadero; pasobra e Señor Dios a papi’é."
            },
            "3": {
                "1": "I atrobe mi rumannan, ami lo yama boso atenshon, pasobra mi tin algun kos mas di bisa boso; pasobra mira, mi tin kosnan pa bisa boso tokante loke ta bai sosodé.",
                "2": "I e kosnan ku mi ta bai bisa boso ta wòrdu duná di konosé na ami pa un angel di Dios. I el a bisa na ami: Spièrta; i mi a spièrta, i mira e tabata pará mi dilanti.",
                "3": "I el a bisami: Spièrta, i skucha e palabranan ku mi ta bai bisabo; pasobra ata’ki, mi a bini pa deklará na abo e bon nobo di gran alegría.",
                "4": "Pasobra Señor a skucha bo orashonnan, i a husga segun bo hustisia, i a mandami pa deklará na abo ku bo por sinti alegría; i ku bo por deklará na bo pueblo, pa nan tambe por ta yen di goso.",
                "5": "Pasobra ata’ki, e tempu ta yega, i no ta muchu leu ku, ku poder e Señor Omnipotente ku ta rèina, kua tabata, i ta di tur eternidat na tur eternidat, lo baha for di shelu entre e yunan di hende, i lo biba den un tabernákulo di klèi, i lo bai entre hendenan, hasiendo milagernan grandi, manera, kura hendenan malu, lanta mortonan, laga esnan koho kana, e siegunan risibí nan bista, e surdunan tende, i kura tur sorto di malesanan.",
                "6": "I e lo saka diabelnan, òf e spiritunan malu kuanan ta biba den e kurasonnan di e yunan di hende.",
                "7": "I mira, e lo sufri tentashonnan, i doló di kurpa, hamber, set, i fatiga, asta mas ku hende por sufri, eksepto te na morto; pasobra ata’ki, sanger ta bini di kada por, asina grandi su angustia lo ta pa e maldat i abominashonnan di su pueblo.",
                "8": "I e lo wòrdu yamá Jesucristo, e Yu di Dios e Tata di Shelu i tera, e Kreador di tur kos for di prinsipio; i su mama lo yama Maria.",
                "9": "I mira, e ta bini na esnan di dje, pa salbashon por bini na yunan di hende asta dor di fe den su nòmber; i te asta despues di tur esaki nan lo konsider’é un hòmber, i bisa ku e tin un diabel, i lo sut’é, i lo krusifik’é.",
                "10": "I e lo lanta for di morto e di tres dia; i ata, e ta pará kla pa husga e mundu; i ata, tur e kosnan aki ta wòrdu hasí pa un huisio hustu por bini riba e yunan di hende.",
                "11": "Pasobra ata, i tambe su sanger ta ekspiá pa e pikánan di esnan ku a kai debí na e transgreshon di Adam, kendenan a muri sin sa e boluntat di Dios tokante nan, òf ku a kometé piká ignorantemente.",
                "12": "Pero ai, ai di esun ku sa ku e ta rebeldiá kontra Dios! Pasobra salbashon no ta yega na ningun asina, al menos ku ta pa medio di arepentimentu i fe den Señor Jesucristo.",
                "13": "I e Señor Dios a manda su santu profetanan entre tur e yunan di hende, pa deklará e kosnan aki na tur tribu, nashon, i lenga, pa asina ken ku kere ku Cristo lo bini, eseinan lo risibí remishon di nan piká, i regosihá ku masha hopi goso, manera ku si el a bini kaba entre nan.",
                "14": "Sinembargo e Señor Dios a wak ku su pueblo tabata un pueblo opstiná, i el a dekretá un lèi pa nan, esta e lèi di Moisés.",
                "15": "I hopi señalnan, i maravianan, i símbolonan, i sombranan el a mustra na nan, tokante su binida i tambe profetanan santu a papia ku nan tokante su binida; i tòg nan a hasi nan kurason duru, i no a kompronde ku e lèi di Moisés no ta bal nada a menos ku ta pa medio di e ekspiashon di su sanger.",
                "16": "I aunke tabata posibel pa muchanan chikí kometé piká nan no por a wòrdu salbá; pero mi ta bisabo ku nan ta bendishoná; pasobra ata’ki, manera den Adam, òf pa naturalesa, nan ta kai, asina mes e sanger di Cristo ta ekspiá nan pikánan.",
                "17": "I ademas, mi ta bisabo, ku otro nòmber lo no wòrdu duná ni ningun otro kaminda, ni manera pa medio di kua salbashon por bini na e yunan di hende, únikamente den i pa medio di e nòmber di Cristo, e Señor Omnipotente.",
                "18": "Pasobra, mira e ta husga, i su huisio ta hustu; i e mucha chikí ku muri den su infansia no ta peresé; pero hende ta bebe kondenashon pa nan propio alma a menos ku nan humiliá nan mes i bira manera mucha chikí, i kere ku salbashon tabata, i ta, i ta bini, den i dor di e sanger ekspiatorio di Cristo, e Señor Omnipotente.",
                "19": "Pasobra e hòmber natural ta un enemigu di Dios, i tabata for di e kaída di Adam, i lo ta pa semper, a menos ku e someté na e persuashon di Spiritu Santu, i despohá di e hòmber natural i bira un santu pa medio di e ekspiashon di Cristo e Señor, i bira manera un mucha, sumiso, mansu, humilde, ku pasenshi, yen di amor, dispuesto na someté na tur loke Señor ta konsiderá apropiá pa imponé riba dje, meskos ku un yu ta someté na su tata.",
                "20": "I ademas, mi ta bisabo, ku e tempu lo yega ora e konosimentu di un Salbador lo plama na tur nashon, tribu, lenga i pueblo.",
                "21": "Awor ata’ki, ora e tempu ei yega, ningun lo wòrdu hañá sin falta dilanti Dios, al menos ku ta muchanan chikí, únikamente dor di arepentimentu i fe den e nòmber di e Señor Dios omnipotente.",
                "22": "I asta na e momento aki, ora bo siña bo pueblo e kosnan ku Señor bo Dios a mandabo, anto e ora ei nan no ta wòrdu hañá sin falta mas den bista di Dios, únikamente segun e palabranan ku mi a papia na abo.",
                "23": "I awor mi a bisa e palabranan ku Señor Dios a mandami.",
                "24": "I Señor ta bisa asina: Nan lo para manera un testigu kla kontra e pueblo aki, na e dia di huisio; di kua nan lo wòrdu husgá, kada ken segun nan obranan, sea nan ta bon, òf sea nan ta malu.",
                "25": "I si nan ta malu, nan ta wòrdu entregá na un kontemplashon teribel di nan propio kulpa i abominashonnan, ku ta pone nan hala atras di e presensia di Señor, na un estado di miseria i tormento sin fin, di unda nan no por bin bèk; asina ku nan a bebe kondenashon pa nan propio almanan.",
                "26": "P’esei, nan a bebe for di e kòpi di e rabia di Dios, kua kos hustisia no por a ninga na nan manera e no por a ninga pa Adam kai ora el a partisipá di e fruta prohibí; asina ku, miserikordia no tabatin derecho riba nan pa semper hamas.",
                "27": "I nan tormento ta manera un tanki di kandela ku suafel, kua su vlamnan no ta paga nunka, i kua su huma ta subi pa semper. Asina Señor a mandami. Amèn."
            },
            "4": {
                "1": "I awor, a sosodé ku ora rèi Benjamín a kaba di bisa e palabranan ku a wòrdu entregá na dje pa e angel di Señor, el a dirihí su bista rònt riba e multitut, i ata’ki nan tabata na suela, pasobra e temor di Señor a bini riba nan.",
                "2": "I nan a weta nan mes den nan propio estado karnal, asta menos ku e stòf di tera. I nan tur na un a klama na bos haltu, bisando: O tin miserikordia, i apliká e sanger ekspiatorio di Cristo pa nos por risibí pordon di nos pikánan, i nos kurasonnan por wòrdu purifiká; pasobra nos ta kere den Jesucristo, e Yu di Dios, ken a krea Shelu i tera, i tur kos; kende lo baha entre e yunan di hende.",
                "3": "Awor a sosodé ku despues ku nan a bisa e palabranan aki e Spiritu di Señor a bini riba nan, i nan a wòrdu yená ku goso, risibiendo un remishon di nan pikánan, i ku pas di konsenshi, pa motibu di e hopi fe ku nan tabatin den Jesucristo kende lo bini, segun e palabranan ku rèi Benjamín a papia na nan.",
                "4": "I rèi Benjamín a bolbe habri su boka i a kuminsa papia ku nan, bisando: mi amigunan i mi rumannan, mi famíanan i mi pueblo, atrobe lo mi yama boso atenshon, pa boso por skucha i kompronde e sobrá di mi palabranan ku mi ta bai bisa boso.",
                "5": "Pasobra mira, si e konosementu di e bondat di Dios na e momento aki a spièrta boso na un realisashon di boso insignifikansia, i boso estado korupto i indigno—",
                "6": "Mi ta bisa boso, si boso a yega na un konosementu di e bondat di Dios, i su poder sin igual, i su sabiduría i su pasenshi, i su longanimidat pa e yunan di hende; i tambe, e ekspiashon ku ta prepará for di e fundashon di mundu, ku pa medio di esaki, salbashon por bini na esun ku pone su konfiansa den Señor, i diligentemente ta warda su mandamentunan, i sigui den e fe te na fin di su bida, mi ke men e bida di e kurpa mortal—",
                "7": "Mi ta bisa, ku esaki ta e persona ku ta risibí salbashon, pa medio di e ekspiashon ku a wòrdu prepará for di e fundashon di mundu pa henter humanidat, ku hamas tabata for di e kaída di Adam, òf ku ta, òf ku hamas lo ta, te na fin di e mundu.",
                "8": "I esaki ta e medio dor di kua salbashon ta bira posibel. I no tin ningun otro salbashon sino esun aki di kua a wòrdu papiá; ni tampoko tin kondishonnan dor di kua hende por optené salbashon eksepto e kondishonnan ku mi a bisa boso.",
                "9": "Kere den Dios; kere ku e ta, i ku el a krea tur kos, tantu na shelu komo na tera; kere ku e tin tur sabiduría, i tur poder, tantu na shelu komo na tera; kere ku hende no por kompronde tur loke Señor por komprondé.",
                "10": "I atrobe, kere ku boso tin ku arepentí di boso pikánan i abandonanan, i humiliá boso mes dilanti Dios; i pidi ku sinseridat di kurason pa e pordoná boso; i awor, si boso ta kere tur e kosnan aki wak pa boso hasi nan.",
                "11": "I atrobe mi ta bisa boso manera mi a bisa kaba, ku manera boso a yega na e konosimentu di e gloria di Dios, òf si boso a konosé di su bondat i a purba di su amor, i a risibí un remishon di boso pikánan, ku ta kousa asina tantu alegría den boso almanan, di e mesun manera aki mi ta deseá pa boso kòrda, i semper tene den memoria, e grandesa di Dios, i boso insignifikansia, i su bondat i pasenshi pa ku boso, kriaturanan indigno, i humiliá boso asta den e profundidatnan di humildat, inbokando e nòmber di Señor diariamente, i para firmemente den e fe di loke ta pa bini, ku a wòrdu bisá pa e boka di e angel.",
                "12": "Ata awor, mi ta bisa boso ku si boso hasi esaki semper boso lo sinti alegría, i lo ta yená ku e amor di Dios, i semper lo mantené un remishon di boso pikánan; i boso lo krese den e konosimentu di e gloria di esun ku a krea boso, òf den e konosimentu di loke ta hustu i bèrdadero.",
                "13": "I boso lo no tin un disposishon pa hasi daño na otro, pero pa biba na pas, i pa paga na kada ken segun loke debe na dje.",
                "14": "I boso lo no laga boso yunan pasa hamber, òf ta sunú; tampoko boso lo laga nan kibra e lèinan di Dios, i bringa i plèita un ku otro, i sirbi diabel, ku ta e maestro di piká, òf ku ta e spiritu malu di kua nos tatanan a papia, siendo e un enemigu na tur hustisia.",
                "15": "Pero boso lo siñanan pa nan kana den e kamindanan di bèrdat i bon huisio; boso lo siñanan pa stima otro, i sirbi otro.",
                "16": "I tambe, boso mes lo yuda esnan ku tin mester di boso yudansa; boso lo duna di boso poseshonnan na esun ku tin nesesidat; i boso lo no permití pa e limosnero hasi su petishon na boso por nada, i mand’é bai pa e peresé.",
                "17": "Posiblemente boso lo bisa: e hòmber a trese su miseria riba su mes; p’esei lo mi detené mi man, i lo mi no dun’é di mi kuminda, ni dun’é di mi poseshonnan pa e no sufri, pasobra su kastigunan ta hustu—",
                "18": "Pero mi ta bisabo, O hòmber, ken ku hasi esaki tin hopi motibu pa arepentí; i eksepto e arepentí di loke el a hasi e ta peresé pa semper, i no tin lugá den e rèino di Dios.",
                "19": "Pasobra mira, nos tur no ta limosnero? Nos tur no ta dependé riba e mesun Ser, esta Dios, pa tur e poseshonnan ku nos tin, pa kuminda i paña, i pa oro, i plata, i pa tur e rikesanan di tur sorto ku nos tin?",
                "20": "I ata, asta na e momento aki, boso tabata implorá su nòmber, i suplikando pa un remishon di boso pikánan. I el a laga boso supliká por nada? No; el a drama su spiritu riba boso, i a laga boso kurasonnan wòrdu yená ku goso, i a laga boso bokanan wòrdu tapá, ku boso no tabata por papia, asina grandi tabata boso goso.",
                "21": "I awor, si Dios, ku a krea boso, riba ken boso ta dependé pa boso bida i pa tur loke boso tin òf ta, ta duna na boso loke boso pidi ku ta bon, ku fe, keriendo ku boso lo haña, O anto, kon boso lo mester impartí di e poseshonnan ku boso tin pa otro.",
                "22": "I si boso husga e hende ku hasi su petishon na boso pa boso poseshonnan pa e no peresé, i konden’é, kuantu mas hustu lo ta boso kondenashon pa retené boso poseshon, ku no ta pertenesé na boso ma na Dios, na kende tambe boso bida ta pertenesé; ma tòg, boso no ta hasi ningun petishon, ni arepentí di loke boso a hasi.",
                "23": "Mi ta bisa boso, ai di e hòmber ei, pasobra su poseshonnan lo peresé huntu kuné, i awor, mi ta bisa e kosnan aki na esnan ku ta riku segun e kosnan di e mundu aki.",
                "24": "I atrobe, mi ta bisa e pobernan, boso ku no tin ma tòg tin sufisiente, pa boso sigui di dia pa dia; mi ke men boso tur ku ta ninga e limosnero, pasobra boso no tin, mi ta desea ku boso ta bisa den boso kurason: mi no ta duna pasobra mi no tin, pero si mi tabatin lo mi a duna.",
                "25": "I awor, si boso bisa esaki di boso kurason, boso ta keda sin kulpa, di otro manera boso ta kondená; i boso kondenashon ta hustu pasobra boso ta kudishá loke boso no a risibí.",
                "26": "I awor, pa motibu di e kosnan aki ku mi a papia na boso—ke men pa motibu di mantene un remishon di boso pikánan di dia pa dia pa boso por kana sin kulpa dilanti di Dios—mi ta deseá pa boso por duna di boso poseshon na e pobernan, kada ken segun loke e tin, manera dunando kuminda na esnan ku hamber, bisti esnan sunú, bishitando e enfermonan i duna sufisiente yudansa pa aliviánan, tantu spiritual komo temporal, segun nan nesesidatnan.",
                "27": "I wak pa tur e kosnan aki wòrdu hasí ku sabiduría i òrdu; pasobra no ta nesesario pa un persona kore mas lihé ku e tin forsa pa hasi. I atrobe, ta nesesario pa e ta diligente, pa asina e por gana e prèis; p’esei, tur kos mester wòrdu hasí ku òrdu.",
                "28": "I mi ta deseá pa boso kòrda, ku ken ku ta di boso ku fia algu di boso bisiña tin ku dun’é bèk loke el a fia, segun e bai di akuerdo, sino lo boso kometé piká; i por ta boso ta pone boso bisiña kometé piká tambe.",
                "29": "I finalmente, mi no por bisa boso tur e kosnan pa medio di kua boso por kometé piká; pasobra tin diferente kaminda i manera te asta asina hopi ku mi no por konta nan.",
                "30": "Pero esaki mi por bisa boso, ku si boso no wak boso mes, i boso pensamentunan, i boso palabranan, i boso echonan, i warda e mandamentunan di Dios, i sigui den e fe di loke boso a skucha tokante e binida di nos Señor, asta te na fin di boso bida, boso tin ku peresé. I awor, o hòmber, kòrda, i no peresé."
            },
            "5": {
                "1": "I awor, a sosodé ku ora rèi Benjamín a papia asina na su pueblo, el a manda puntra entre nan, deseando pa sa di su pueblo, si nan tabata kere e palabranan ku el a papia ku nan.",
                "2": "I nan tur a klama ku un stèm, bisando: Si, nos ta kere tur e palabranan ku bo a papia ku nos; i tambe, nos sa di nan realidat i bèrdat, pa motibu di e Spiritu di e Señor omnipotente, ku a efektuá un kambio poderoso den nos, òf den nos kurasonnan, di moda ku nos no tin deseo mas pa hasi malu, pero pa hasi bon kontinuamente.",
                "3": "I nos mes, tambe, dor di e bondat infinito di Dios, i e manifestashonnan di su Spiritu, tin vishonnan grandi di loke ta pa bini, i si tabata apropiá, nos por profetisá di tur kos.",
                "4": "I ta e fe ku nos tabatin riba e kosnan ku nos rèi a papia ku nos, ku a trese nos na e konosimentu grandi aki, pa motibu di kua nos ta alegrá nos mes ku asina hopi goso.",
                "5": "I nos ta dispuesto pa drenta un konvenio ku nos Dios pa hasi su boluntat, i pa ta obediente na su mandamentunan den tur loke e mandanos, pa e sobrá di nos dianan, pa nos no trese riba nos un tormento sin fin, manera e angel a bisa, pa nos no bebe di e kopa di e rabia di Dios.",
                "6": "I awor, esakinan tabata e palabranan ku e rèi Benjamín tabata deseá di nan; i p’esei el a bisanan: Boso a bisa e palabranan ku mi tabata deseá; I e konvenio ku boso a hasi ta un konvenio hustu.",
                "7": "I awor, pa motibu di e konvenio ku boso a hasi boso lo wòrdu yamá e yunan di Cristo, su yunan hòmber i yunan muhé; pasobra ata’ki, e dia aki el a engendrá boso spiritualmente; pasobra boso ta bisa ku boso kurasonnan ta kambiá dor di fe den su nòmber; di manera ku, boso ta nasé di dje i a bira su yunan hòmber i yunan muhé.",
                "8": "I bou di e nòmber boso ta wòrdu hasí liber, i no tin ningun otro nòmber pa medio di kua boso por wòrdu hasí liber. No tin otro nòmber duná pa medio di kua salbashon ta bini; p’esei, mi ta deseá ku boso por tuma riba boso e nòmber di Cristo, boso tur ku a drenta e konvenio ku Dios ku boso lo ta obediente te na fin di boso bida.",
                "9": "Awor lo sosodé ku ken ku hasi esaki lo wòrdu hañá na e man drechi di Dios, pasobra e lo sa e nòmber pa kua e lo wòrdu yamá; pasobra e lo wòrdu yamá pa e nòmber di Cristo.",
                "10": "Awor lo sosodé, ku ken ku no tuma riba dje e nòmber di Cristo mester wòrdu yamá pa otro nòmber; di manera ku, e ta haña su mes na e man robes di Dios.",
                "11": "I tambe mi ta deseá pa boso kòrda, ku esaki ta e nòmber, ku mi a bisa lo mi duna boso, ku nunka lo wòrdu kitá, si no ta pa transgreshon; p’esei, tene kuidou pa boso no transgresá, pa e nòmber no wòrdu kitá di boso kurasonnan.",
                "12": "Mi ta bisa boso, mi ta spera ku boso ta kòrda pa mantené e nòmber skirbí semper den boso kurasonnan, pa boso no wòrdu hañá na e man robes di Dios, pero ku boso ta skucha i konosé e bos ku kua boso lo wòrdu yamá, i tambe, e nòmber ku kua e lo yama boso.",
                "13": "Pasobra kon un hòmber por konosé e Señor kende e no a sirbi, i ku ta un hende straño p’e, i ta leu for di e pensamentu i intenshonnan di su kurason?",
                "14": "I atrobe, un hòmber ta tuma un buriku di su bisiña, i keda kuné? mi ta bisa boso, no; e no ta lagué alimentá su mes meimei di su rebaño, pero lo kore kuné, i sak’é p’afó. Mi ta bisa boso, ku asta asina lo ta entre boso si boso no sa e nòmber ku kua boso ta yamá.",
                "15": "P’esei, mi ta deseá pa boso ta firme i konstante, semper abundando den bon obranan, pa Cristo, e Señor omnipotente por seya boso di dje, pa boso por wòrdu tresé na shelu, pa boso por tin salbashon i bida eterno, pa medio di e sabiduría, i poder i hustisia, i miserikordia di esun ku a krea tur kos, na shelu i na tera, kua ta Dios riba tur. Amèn."
            },
            "6": {},
            "7": {},
            "8": {},
            "9": {},
            "10": {},
            "11": {},
            "12": {},
            "13": {},
            "14": {},
            "15": {},
            "16": {},
            "17": {
                "1": "I awor a sosodé ku ora Abinadí a kaba e palabranan aki, e rèi a manda pa e saserdotenan kohé tene i lagu’é wòrdu matá.",
                "2": "Pero tabatin unu entre nan ku tabata yama Alma, e tambe, siendo un desendiente di Nefi. I e tabata un hòmber yòn, i el a kere e palabranan ku Abinadí a bisa, pasobra e tabata sa tokante e inikidat ku Abinadí a testifiká kontra nan; asina ku el a kuminsa supliká na e rèi pa e no rabia ku Abinadí, pero lagu’é bai na pas.",
                "3": "Pero e rèi a haña mas rabia, i a laga pa Alma wòrdu bentá for di entre nan, i a manda su sirbientenan tras di dje pa nan mat’é.",
                "4": "Pero el a hui for di nan dilanti i a skonde su mes ku nan no a hañ’é. I skondí pa hopi dianan el a skirbi tur e palabranan ku Abinadí a bisa.",
                "5": "Awor a sosodé ku e rèi a laga su guardianan rondoná Abinadí i kue tene; i nan a mar’é i tir’é den prisòn.",
                "6": "I despues di tres dia, despues di a konsultá ku su saserdotenan, el a laganan tresé su dilanti atrobe.",
                "7": "I el a bis’é: Abinadí, nos a haña un akusashon kontra bo, i bo meresé muri.",
                "8": "Pasobra abo a bisa ku Dios mes lo baha meimei di e yunan di hende; i awor, pa e motibu aki lo bo wòrdu matá al menos ku bo reboká tur e palabranan di maldat ku bo a papia tokante ami i mi pueblo.",
                "9": "Awor Abinadí a bisa na dje: mi ta bisabo, mi no ta bai reboká e palabranan ku mi a papia na abo tokante e pueblo aki, pasobra nan ta bèrdadero; i pa bo por sa di nan verasidat mi a laga mi mes kai den boso man.",
                "10": "Si, i lo mi sufri te na morto, i mi no ta bai reboká mi palabranan, i nan lo lanta manera un testimonio kontra bo. I si bo matami bo ta bai drama sanger inosente, i esaki tambe lo lanta manera un testimonio kontra bo den e delaster dia.",
                "11": "I awor rèi Noé tabata kla pa lagu’é bai, pasobra e tabata teme su palabra; pasobra e tabata teme ku e huisionan di Dios lo bini riba dje.",
                "12": "Pero e saserdotenan a lanta nan bos kontra dje, i a kuminsá akus’é, bisando: e la insultá e rèi. P’esei e rèi a wòrdu proboká na rabia kontra dje, i el a entregu’é pa e wòrdu matá.",
                "13": "Awor a sosodé ku nan a kohé tene i mar’é, i nan a suta su karni ku un man di palu, si, asta te na morto.",
                "14": "I awor ora e vlam a kuminsá kim’é, el a klama na nan, bisando:",
                "15": "Ata’ki, meskos ku boso a hasi na ami, asina lo sosodé ku boso simía lo kousa ku hopi lo sufri e dolónan ku ami ta sufriendo, esta e dolónan di morto pa kandela; i esaki pasobra nan ta kere den e salbashon di e Señor nan Dios.",
                "16": "I lo sosodé ku boso lo wòrdu aflihí ku tur sorto di enfermedatnan pa motibu di boso inikidat.",
                "17": "Si, i boso lo wòrdu aflihí di tur banda, i wòrdu saká i plamá p’aki i p’aya, asta manera bestianan salvahe i feros ta kore ku bestianan di mondi.",
                "18": "I den e dia ei nan lo jag boso, i boso lo wòrdu gará pa e man di boso enemigunan, i e ora ei boso lo sufri, manera ami ta sufri, e dolónan di morto pa kandela.",
                "19": "Asina Dios ta ehekutá vengansa riba esnan ku ta destruí su pueblo. O Dios, risibí mi alma.",
                "20": "I awor ora Abinadí, a bisa e palabranan aki, el a kai, sufriendo morto pa kandela; si, siendo matá pasobra e no tabata ke ninga e mandamentunan di Dios, seyando e bèrdat di su palabranan ku su morto."
            },
            "18": {
                "1": "I awor, a sosodé ku Alma, kende a hui for di e sirbientenan di rèi Noé, a arepentí di su pikánan i inikidatnan, i tabata bai den sekreto entre e hendenan, i a kuminsá siña e palabranan di Abinadí—",
                "2": "Si, tokante loke tabata pa bini, i tambe tokante e resurekshon di e mortonan, i e redenshon di hende, ku lo wòrdu kumplí pa medio di e poder i sufrimentu, i morto di Cristo, i su resurekshon i asenshon na shelu.",
                "3": "I tantu ku tabata ke skucha su palabra, e tabata siña. I el a siñanan den sekreto, pa no yega na konosimentu di e rèi. I hopi a kere den su palabranan.",
                "4": "Awor a sosodé ku tur esnan ku tabata kere den dje a bai na un lugá ku tabata yama Mormon, ku a risibí su nòmber for di e rèi, ku tabata den e frontera di e pais, i ku durante sierto periodonan òf temporadanan tabata wòrdu infestá pa bestianan feros.",
                "5": "Awor, na Mormon tabatin un fuente di awa puru, i Alma a bai einan, serka di e awa tabatin un grupo será di matanan chikí, kaminda e tabata skonde su mes den dia for di e buskeda di e rèi.",
                "6": "Awor a sosodé ku tur esnan ku tabata kere den dje tabata bai ayanan pa skucha su palabranan.",
                "7": "Awor a sosodé ku despues di hopi dia tabatin un kantidat grandi reuní na e lugá di Mormon, pa skucha e palabranan di Alma. Si, tur ku tabata kere den su palabra tabata reuní huntu, pa skuchele. I el a siñanan, i a prediká arepentimentu na nan i rendenshon, i fe den Señor.",
                "8": "Awor a sosodé ku el a bisanan: Wak, ata’ki e awanan di Mormon, pasobra asina nan tabata yamá, i awor, ya ku boso ta deseoso pa drenta e rebaño di Dios, i wòrdu yamá su pueblo i ta dispuesto pa hiba e karganan di otro, pa nan por ta lihé;",
                "9": "Si, i ta dispuesto pa yora huntu ku esnan ku ta yora; si, i konsolá esnan ku tin mester di konsuelo, i pa para manera testigunan di Dios na tur momento i den tur kos, i na tur lugá ku boso por haña boso aden, asta te na morto, pa boso wòrdu redimí pa Dios, i wòrdu kontá huntu ku esnan di e promé resurekshon, pa boso por tin bida eterno—",
                "10": "Awor mi ta bisa boso, si esaki ta e deseo di boso kurason, kiko boso tin kontra di boutisá den e nòmber di Señor, manera un testimonio dilanti dje ku boso a drenta un konvenio kuné, ku boso lo sirbi’é i warda su mandamentunan, pa e por basha su Spiritu ku mas abundansia riba boso?",
                "11": "I awor ora e hendenan a skucha e palabranan aki, nan a bati nan man di alegría, i a sklama: Esaki ta e deseo di nos kurason.",
                "12": "Awor a sosodé ku Alma a tuma Helam, e siendo un di esnan promé, i a bai i a keda pará den e awa, i a implorá, bisando: O Señor, basha bo Spiritu riba bo sirbiente, pa e por hasi e obra aki ku puresa di kurason.",
                "13": "I ora el a bisa e palabranan aki, e Spiritu di Señor tabata riba dje, i el a bisa: Helam, mi ta boutisabo ku outoridat di e Dios Todopoderoso, manera un testimonio ku bo a drenta den un konvenio pa sirbiele te ora bo ta morto segun e kurpa mortal; i laga e Spiritu di Señor wòrdu bashá riba bo; i mara e por konsedé na abo bida eterno, pa medio di e redenshon di Cristo, kende el a prepará for di fundashon di mundu.",
                "14": "I despues ku Alma a bisa e palabranan aki, Alma i Helam tur dos a wòrdu derá den e awa; i nan a lanta i a sali for di e awa ku goso, siendo yen ku e Spiritu.",
                "15": "I atrobe, Alma a tuma un otro, i a bai pa un di dos bes den e awa, i a boutis’é segun e promé, únikamente e no a dera su mes atrobe den e awa.",
                "16": "I segun e manera aki el a boutisá tur esnan ku tabata bai na e lugá di Mormon; i na kantidat nan tabata mas o menos doshentikuater almanan; si, i nan a wòrdu boutisá den e awanan di Mormon, i a wòrdu yená ku e grasia di Dios.",
                "17": "I nan a wòrdu yamá e iglesia di Dios, òf e iglesia di Cristo, for di e tempu ei bai dilanti. I a sosodé ku ken ku tabata wòrdu boutisá pa e poder i outoridat di Dios tabata wòrdu añadí na su iglesia.",
                "18": "Awor a sosodé ku Alma, teniendo outoridat di Dios, a apartá saserdotenan; asta un saserdote pa kada sinkuenta di nan grupo el a apartá pa prediká na nan, i pa siñanan tokante e kosnan ku ta pertenesé na e rèino di Dios.",
                "19": "I el a mandanan pa nan no siña nada ku no ta e kosnan ku el a siña, i ku a wòrdu bisá pa e boka di e profetanan santu.",
                "20": "Si, asta el a mandanan pa nan no prediká nada ku no tabata arepentimentu i fe den e Señor, kende a redimí su pueblo.",
                "21": "I el a mandanan pa no tin kontenshon un ku otro, pero ku nan mester wak dilanti ku un wowo, ku un fe i un boutismo, ku nan kurason mará huntu den unidat i den amor un pa otro.",
                "22": "I asina el a mandanan prediká. I asina nan a bira e yunan di Dios.",
                "23": "I el a mandanan pa nan warda e dia di Sabat, i tené santu, i tambe tur dia nan lo mester duna danki na e Señor nan Dios.",
                "24": "I tambe e la mandanan, pa e saserdotenan kende el a apartá, traha ku nan propio man pa nan sosten.",
                "25": "I tabatin un dia kada siman, ku a wòrdu poné apart pa nan reuní huntu pa siña e pueblo, i pa adorá e Señor nan Dios, i tambe, asina tantu manera tabata den nan poder, pa nan kongregá huntu.",
                "26": "I e saserdotenan no mester a dependé riba e pueblo pa nan sosten; pero pa nan trabou nan tabata pa risibí e grasia di Dios, pa nan por wòrdu fortifiká den e Spiritu, ku e konosimentu di Dios, pa nan por siña ku poder i outoridat di Dios.",
                "27": "I atrobe Alma a manda pa e hendenan di e iglesia kompartí di nan propiedat, tur hende segun loke e tabatin; si e tin na abundansia e mester kompartí mas abundantemente; i di esun ku tin un tiki, un tiki mester wòrdu rekerí; i na esun ku no tin ta wòrdu duná na dje.",
                "28": "I asina nan lo kompartí di nan propiedat, di nan mes liber boluntat, i bon deseonan na Dios, i na e saserdotenan ku tabatin mester, si, i na tur alma ku nesesidat òf sunú.",
                "29": "I esaki el a bisanan, mandá pa Dios; i nan a kana hustamente dilanti Dios, kompartiendo ku otro temporal òf spiritualmente segun nan nesesidatnan i deseonan.",
                "30": "Awor a sosodé ku tur esaki a wòrdu hasí na Mormon, si, banda di e awanan di Mormon, den e mondi ku tabata serka di e awanan di Mormon; si, e lugá di Mormon, e awanan di Mormon, e mondi di Mormon, kon bunita nan ta na e wowonan di esnan ku einan a bini na e konosimentu di nan Redentor; si, i kon bendishoná nan ta, pasobra nan lo kanta na su alabansa pa semper.",
                "31": "I e kosnan aki a wòrdu hasí den e frontera di e pais, pa nan no yega na konosimentu di e rèi.",
                "32": "Pero ata’ki, a sosodé ku e rèi, deskubriendo un moveshon entre e pueblo, a manda su sirbientenan pa vigilanan. P’esei riba e dia ku nan tabata kongregá nan mes huntu pa skucha e palabra di Señor nan a wòrdu deskubrí na e rèi.",
                "33": "I awor e rèi a bisa ku Alma tabata insitando e pueblo na rebeldiá kontra dje; di manera ku el a manda su ehérsito pa destruinan.",
                "34": "Awor a sosodé ku Alma i e pueblo di Señor a wòrdu avisá di e yegada di e ehérsito di e rèi; di manera ku nan a tuma nan tèntnan i nan famíanan i nan a bai den e desierto.",
                "35": "I nan tabata mas o menos kuatershentisinkuenta almanan."
            },
            "19": {},
            "20": {},
            "21": {},
            "22": {},
            "23": {},
            "24": {},
            "25": {},
            "26": {},
            "27": {},
            "28": {},
            "29": {}
        }
    },
    "alma": {
        "meta": {
            "slug": "alma",
            "name": "alma",
            "chapterWord": "Kapítulo"
        },
        "chapters": {
            "1": {},
            "2": {},
            "3": {},
            "4": {},
            "5": {
                "intro": "E palabranan ku Alma e Sumo Saserdote segun e santu òrdu di Dios, a duna na e hendenan den nan siudatnan i pueblonan den tur parti di e pais.",
                "1": "Awor a sosodé ku Alma a kuminsá bisa e palabra di Dios na e hende nan, promé den e pais di Zarahemla i di einan na tur parti di e pais.",
                "2": "I esakinan ta e palabranan ku el a papia na e hendenan den e iglesia ku tabata stablesé den e siudat di Zarahemla, segun su mes registro; bisando:",
                "3": "Ami, Alma, konsagrá pa mi tata, Alma, pa ta un sumo saserdote riba e iglesia di Dios e teniendo poder i outoridat di Dios pa hasi e kosnan aki, ata, mi ta bisa boso ku el a kuminsá stablesé un iglesia den e pais ku tabata na e frontera ku Nefi; si, e pais ku tabata yamá e pais di Mormon; si, i el a boutisá su rumannan den e awanan di Mormon.",
                "4": "I ata’ki, mi ta bisa boso, nan a wòrdu librá for di e man di e hendenan di rèi Noe, pa medio di e miserikordia i poder di Dios.",
                "5": "I ata awor, despues di esei, nan a wòrdu hibá den koutiverio pa e mannan di e Lamanitanan den e desierto; si, mi ta bisabo, nan tabata den koutiverio, i atrobe Señor a libranan for di koutiverio pa e poder di su palabra, i nos a wòrdu tresé na e pais aki, i akinan nos a kuminsá stablesé e iglesia di Dios den henter e pais aki tambe.",
                "6": "I awor ata’ki, mi ta bisa na boso, mi rumannan, boso ku ta pertenesé na e iglesia aki, boso ta kòrda sufisientemente riba e koutiverio di boso tatanan? Si, i boso ta kòrda sufisientemente riba su miserikordia i pasenshi pa ku nan? I ademas, boso ta kòrda sufisientemente ku el a libra nan almanan for di fièrnu?",
                "7": "Ata’ki, el a kambia nan kurasonnan; si, el a lantanan for di un soño profundo, i nan a lanta na Dios. Ata, nan tabata meimei di skuridat; sinembargo, nan almanan a wòrdu iluminá pa e lus di e palabra eterno; si, nan tabata rondoná ku e banchinan di morto, i e kadenanan di fièrnu, i un destrukshon eterno tabata wardanan.",
                "8": "I awor mi ta puntra boso, mi rumannan, nan a wòrdu destruí? Ata’ki, mi ta bisa boso, Nò, nan no a wòrdu destruí.",
                "9": "I atrobe mi ta puntra, e banchinan di morto a wòrdu kibrá, i e kadenanan di fièrnu ku tabata rondonanan, nan a wòrdu di lòs? Mi ta bisa boso, Si, nan a wòrdu di lòs, i nan alma a ekspandé, i nan a kanta amor redentor. I mi ta bisa boso ku nan ta haña salbashon.",
                "10": "I awor mi ta puntra boso riba kua kondishonnan nan ta salbá? Si, ki base nan tabatin pa spera salbashon? Ki ta e motibu pa nan wòrdu di lòs for di e banchinan di morto, si, i tambe e kadenanan di fièrnu?",
                "11": "Mira, ami por bisa boso — mi tata Alma no a kere den e palabranan bisá pa boka di Abinadí? I e no tabata un profeta santu? E no a papia e palabranan di Dios, i mi tata Alma a kere nan?",
                "12": "I segun su fe un kambio grandi a wòrdu efektuá den su kurason. Mira mi ta bisa boso ku tur esaki ta bèrdat.",
                "13": "I ata awor, el a prediká e palabra na boso tatanan, i un kambio poderoso a wòrdu efektuá den nan kurasonnan tambe, i nan a humiliá nan mes i a pone nan konfiansa den e Dios bèrdadero i bibu. I ata, nan tabata fiel te na fin; P’esei nan a optené salbashon.",
                "14": "I awor, ata’ki, mi ta puntra boso, mi rumannan di e iglesia, boso a nase spiritualmente di Dios? Boso a risibí su imagen den boso kara? Boso a eksperiensiá e kambio poderoso aki den boso kurason?",
                "15": "Boso ta ehersé fe den e redenshon di esun ku a krea boso? Boso ta wak dilanti ku un wowo di fe, i konsiderá e kurpa mortal aki lantá den imortalidat, i e korupshon aki lantá den inkorupshon, pa para dilanti Dios pa wòrdu husgá segun e echonan ku a wòrdu hasí den e kurpa mortal?",
                "16": "Mi ta bisa na boso, boso por imaginá boso mes ku boso ta skucha e bos di Señor, bisando na boso, den e dia ei: Bini na ami bendishonanan, pasobra mira, boso obranan tabata e obranan di hustisia riba e superfisio di e tera?",
                "17": "Of boso ta imaginá boso mes ku boso por gaña Señor den e dia ei, i bisa — Señor nos obranan tabata obranan hustu riba e superfisio di tera — i ku e lo salba boso?",
                "18": "Of di otro manera, boso por imaginá boso mes ku boso ta wòrdu tresé dilanti e tribunal di Dios ku boso almanan yená ku kulpa i remordimentu, ku un rekuerdo di tur boso kulpa, si, un rekuerdo perfekto di tur boso maldat, si, un rekuerdo ku boso a rehusá pa kumpli e mandamentunan di Dios?",
                "19": "Mi ta bisa boso, boso por mira ariba na Dios e dia ei ku un kurason puru i mannan limpi? Mi ta bisa boso, boso por mira p’ariba, ku e imagen di Dios grabá riba boso karanan?",
                "20": "Mi ta bisa boso, boso por pensa di wòrdu salbá ora boso a someté boso mes pa keda suhetá na e diabel?",
                "21": "Mi ta bisa boso, e dia ei boso lo sa ku boso no por wòrdu salbá; pasobra ningun hende por wòrdu salbá sin ku su pañanan ta labá blanku, si, su pañanan mester wòrdu purifiká te ora nan ta limpia di tur mancha, dor di e sanger di esun di ken nos tatanan a papia, kende lo bini pa redimí su pueblo for di nan pikánan.",
                "22": "I awor mi ta puntra boso, mi rumannan, kon kualke di boso lo sinti, si boso lo ta pará dilanti e tribunal di Dios, teniendo boso pañanan manchá ku sanger i tur sorto di sushedat? Ata’ki, kiko e kosnan aki lo testifiká kontra boso?",
                "23": "Ata awor, nan lo no testifiká ku boso ta asesinonan, si, i tambe ku boso ta kulpabel di tur sorto di maldat?",
                "24": "I ata, mi rumannan, boso ta kere ku unu asina por tin un lugá pa sinta den e rèino di Dios, ku Abraham, ku Isaac, i ku Jacob, i tambe tur e profetanan santu, kendenan pañanan ta limpi i sin mancha, puru i blanku?",
                "25": "Mi ta bisa boso, Nò; eksepto boso hasi nos kreador un gañadó for di prinsipio, boso no por suponé ku eseinan por tin lugá den e rèino di shelu; pero nan lo wòrdu bentá afó pasobra nan ta yunan di e rèino di diabel.",
                "26": "I ata awor, mi ta bisa boso, mi rumannan, si boso a eksperiensiá un kambio di kurason, i si boso a sinti pa kanta e kanshon di amor redentor, ami lo puntra, boso por sinti esei awor aki?",
                "27": "Boso a kana, manteniendo boso mes sin kulpa dilanti Dios? Boso por bisa, si boso wòrdu yamá na e momento aki pa muri, den boso mes, ku boso tabata sufisiente humilde? Ku boso pañanan a wòrdu limpiá i hasí blanku pa medio di e sanger di Cristo, kende lo bin redimí su pueblo for di nan pikánan?",
                "28": "Ata awor; boso ta librá di orguyo? Mi ta bisa boso, si boso no ta, boso no ta prepará pa topa Dios. Ata, boso mester prepará lihé; pasobra e rèino di shelu ta serka, i unu asina no tin bida eterno.",
                "29": "Ata’ki, mi ta bisa, tin entre boso, ku no ta librá di envidia? Mi ta bisa boso ku unu asina no ta prepará, i mi ta deseá ku e lo prepará pronto, pasobra e ora ta serka, i e no sa ki ora e momento lo bini; pasobra unu asina no ta wòrdu hañá inosente.",
                "30": "I atrobe mi ta bisa boso, tin un entre boso ku ta hasi bofon di su ruman, òf ku ta montoná persekushon riba dje?",
                "31": "Ai di esun, pasobra e no ta prepará, i e tempu ta yega ku e tin ku arepentí òf e no por haña salbashon!",
                "32": "Si, asta ai di tur boso, obradornan di inikidat; arepentí, arepentí, pasobra e Señor Dios a bis’é!",
                "33": "Ata awor, e ta manda un invitashon na tur hende, pasobra e brasanan di miserikordia ta ekstendé na nan, i e ta bisa: Arepentí, i mi lo risibí boso.",
                "34": "Si, e ta bisa: Bini na ami i lo bo partisipá di e fruta di e palu di bida; si, lo bo kome i bebe di e pan i e awanan di bida libremente;",
                "35": "Si, bini na ami i produsí obranan di hustisia, i lo boso no wòrdu di kap i bentá den e kandela—",
                "36": "Pasobra mira, e tempu ta serka ora ken ku no produsí bon fruta, òf ken ku no hasi e obranan di hustisia lo tin motibu pa grita i lamentá.",
                "37": "O boso hasidónan di inikidat; boso ku ta halsá den e kosnan vano di mundu, boso ku a pretendé di ta konosé e kamindanan di hustisia i sinembargo a dual, manera karnénan sin pastor, mask’é un pastor a yama boso i ta sigui yama boso, pero boso no ke paga tinu na su stèm!",
                "38": "Ata awor, mi ta bisa boso, ku e bon pastor ta yama boso; si, i e ta yama boso den su mes nòmber, kua ta e nòmber di Cristo; i si boso no ke paga tinu na e stèm di e bon pastor, na e nòmber pa medio di kua boso ta wòrdu yamá, ata, boso no ta e karnénan di e bon pastor.",
                "39": "I awor si boso no ta e karnénan di e bon pastor di kua rebaño boso ta? Ata awor, mi ta bisa boso, ku e diabel ta boso pastor, i boso ta di su rebaño; i awor, ken por ninga esaki? Ata’ki, mi ta bisa boso, ken ku ninga esaki ta un gañadó i un yu di diabel.",
                "40": "Pasobra mi ta bisa boso ku loke ta bon ta bini di Dios, i loke ta malu ta bini di diabel.",
                "41": "Asina ku, si un hòmber ta produsí bon obranan e ta pone atenshon na e bos di e bon pastor, i e ta sigui’é; pero esun ku ta produsí obranan malu, esaki ta bira un yu di diabel, pasobra e ta duna orea na su stèm, i ta sigui’é.",
                "42": "I esun ku hasi esaki mester risibí su pago di dje; di manera ku, pa su pago e ta risibí morto, tokante kosnan ku ta pertenesé na hustisia, ya ku e ta morto na tur bon obranan.",
                "43": "I awor, mi rumannan, mi ta deseá ku boso lo tendemi, pasobra mi ta papia ku e energía di mi alma; pasobra mira, mi a papia klaramente ku boso, ku boso no por kiboká, òf a papia segun e mandamentunan di Dios.",
                "44": "Pasobra mi ta yamá na papia di e manera aki, segun e òrdu santu di Dios, ku ta den Cristo Jesus; si, mi ta mandá pa lanta i testifiká na e pueblo aki e kosnan ku nos tatanan a bisa tokante loke ta bai sosodé.",
                "45": "I esaki no ta tur. Boso no ta kere ku mi sa di e kosnan aki mi mes? Ata’ki, mi ta testifiká na boso ku mi sa ku e kosnan aki di kua mi a papia ta bèrdat. I kon boso ta kere ku mi sa di nan verasidat?",
                "46": "Ata awor, mi ta bisa boso ku e Spiritu Santu di Dios ta hasi nan konosí na ami. Mira, mi a yuna i hasi orashon pa hopi dia pa mi por sa e kosnan aki pa mi mes. I awor mi sa pa mi mes ku nan ta bèrdat; pasobra e Señor Dios a manifestanan na ami dor di su Spiritu Santu; i esaki ta e spiritu di rebelashon ku tin den mi.",
                "47": "I ademas, mi ta bisa boso ku asina a wòrdu revelá na ami, ku e palabranan ku nos tatanan a bisa, ta bèrdat, asina ta segun e spiritu di profesía ku ta den mi kua tambe ta segun e manifestashon di e Spiritu di Dios.",
                "48": "Mi ta bisa boso, ku mi sa di mi mes ku loke mi bisa boso, tokante loke ta pa bini, ta bèrdat; i mi ta bisa boso, ku mi sa ku Jesucristo lo bini, si, e Yu, e Unigénito di e Tata, yen di grasia, i miserikordia, i bèrdat. I ata, e ta esun ku ta bini pa kita e pikánan di e mundu, si, e pikánan di tur hende ku ta kere firmemente den su nòmber.",
                "49": "I awor mi ta bisa boso ku esaki ta e òrdu segun kua mi ta yamá, si, pa prediká na mi rumannan stimá, si, i tur ku ta biba den e pais; si, pa prediká na tur, tantu bieu komo yòn, tantu katibu komo liber; si, mi ta bisa boso esnan di edat, i tambe esnan di edat medio, i e generashon ku ta lanta; si, pa proklamá na nan ku nan mester arepentí i nase di nobo.",
                "50": "Si, asina e Spiritu ta bisa: Arepentí, boso ekstremonan di tera, pasobra e rèino di shelu ta serka; si, e Yu di Dios ta bini den su gloria, den su forsa, mahestat, poder, i dominio. Si, mi rumannan stimá, mi ta bisa boso, ku e Spiritu ta bisa: Ata e gloria di e Rèi di henter mundu; i tambe e Rèi di Shelu pronto lo lombra entre tur e yunan di hende.",
                "51": "I tambe e Spiritu ta bisa na ami, si, sklama na ami ku un stèm poderoso, bisando: Bai i bisa na e pueblo aki — Arepentí, pasobra a menos ku boso arepentí boso no por heredá e rèino di shelu di ningun manera.",
                "52": "I atrobe mi ta bisa boso, e Spiritu ta bisa: Ata, e hacha ta poné na e raís di e palu; di manera ku kada palu ku no trese bon fruta lo wòrdu di kap i bentá den e kandela, si un kandela ku no por paga. Mira, i kòrda, Esun Santu a bis’é.",
                "53": "I awor, mi rumannan stimá, mi ta bisa boso, boso por refutá e palabranan aki; si, boso por pone e kosnan aki un banda, i trapa Esun Santu bou di boso pia; si, boso por ta pechu halsá den e orguyo di boso kurason; si, boso lo sigui persistí den e bistimentu di paña karu i pone boso kurasonnan riba e kosnan vano di mundu, riba boso rikesanan?",
                "54": "Si, boso lo persistí den suponé ku boso ta mihó un ku e otro; si, boso lo persistí den e persekushon di boso rumannan, ku ta humiliá nan mes i ta kana segun e santu òrdu di Dios, ku kua nan a wòrdu tresé den e iglesia aki, siendo santifiká pa Spiritu Santu, i nan ta produsí obranan ku ta mustra arepentimentu—",
                "55": "Si, i boso ta bai persistí den duna boso lomba na e pobernan, i esnan ku tin nesesidat, i den mantené boso propiedat for di nan?",
                "56": "I finalmente boso tur ku lo persistí den boso maldat, mi ta bisa boso ku esakinan ta esnan ku lo wòrdu di kap i bentá den e kandela al menos ku nan arepentí rápidamente.",
                "57": "I awor mi ta bisa boso, boso tur ku ta dispuesto pa sigui e stèm di e bon pastor, sali for di e malbadonan, i sea separá, i no mishi ku nan kosnan impuru; i ata, nan nòmbernan lo wòrdu kitá, pa e nòmbernan di esnan malbado no wòrdu kontá entre e nòmbernan di esnan hustu, pa e palabra di Dios wòrdu kumplí, ku ta bisa: e nòmbernan di esnan malbado lo no wòrdu mesklá ku e nòmbernan di mi pueblo;",
                "58": "Pasobra e nòmbernan di esnan hustu lo wòrdu skirbí den e buki di bida, i na nan lo mi duna un herensia na mi man drechi. I awor mi rumannan, kiko boso tin di bisa kontra esaki? Mi ta bisa boso, si, boso papia kontra dje, no ta importá, pasobra e palabra di Dios mester wòrdu kumplí.",
                "59": "Pasobra kua pastor tin entre boso ku teniendo hopi karnénan no ta kuidanan, pa lobonan no drenta i devorá su rebaño? I ata, si un lobo drenta su rebaño e no ta kore kuné? Si, por último, si e por, e lo destruyele.",
                "60": "I awor mi ta bisa boso ku e bon pastor ta yama boso; i si boso ke paga tinu na su stèm e lo trese boso den su rebaño, i boso ta su karnénan, i e ta manda boso pa boso no laga ningun lobo feros drenta meimei di boso, pa boso no wòrdu destruí.",
                "61": "I awor, ami, Alma, ta manda boso den e palabranan di esun ku a mandami, pa boso opservá pa hasi e palabranan ku mi a papia na boso.",
                "62": "Mi ta papia pa via di mandamentu na boso ku ta pertenesé na e iglesia; i na esnan ku no ta pertenesé na e iglesia mi ta papia pa via di invitashon, bisando: Bini i wòrdu boutisá pa mustra arepentimentu, pa boso tambe por partisipá di e fruta di e palu di bida."
            },
            "6": {},
            "7": {},
            "8": {},
            "9": {},
            "10": {},
            "11": {
                "1": "Awor tabata den e lèi di Mosía ku kada hòmber ku tabata un hues di e lèi, òf esnan ku ta wòrdu nombrá pa ta huesnan, mester risibí pago segun e tempu ku nan tabata traha pa husga esnan ku tabata wòrdu tresé dilanti nan pa wòrdu husgá.",
                "2": "Awor si un hòmber tabata debe un otro, i e no ta ke paga loke e debe, nan tabata keha di dje serka hues, i e hues tabata usa outoridat, i manda ofisialnan pa e hòmber wòrdu tresé su dilanti, i e tabata husga e hòmber segun e lèi i e evidensianan ku ta wòrdu tresé kontra dje, i asina e hòmber ta wòrdu obligá na paga loke e debe, òf wòrdu privá di su poseshonnan, òf wòrdu saká afó di entre e pueblo manera un hortadó i ladron.",
                "3": "I e hues tabata risibí pa su pago segun su tempu — un senine di oro pa un dia, òf un senum di plata, ku ta meskos na un senine di oro; i esaki ta segun e lèi ku a wòrdu duná.",
                "4": "Awor esakinan ta e nòmbernan di e diferente monedanan di nan oro, i di nan plata, segun nan balor. I e nòmber ta wòrdu duná pa e nefitanan, pasobra nan no tabata kalkulá segun e manera di e hudiunan na Jerusalem; ni tampoko nan no tabata midi segun e manera di e hudiunan; pero nan a alterá nan manera di kalkulá i di midi, segun e mente i kondishon di e pueblo, den tur generashon, te na e rèinado di e huesnan, kua a wòrdu stablesí pa rèi Mosía.",
                "5": "Awor e manera di kalkulá ta asina — un senine di oro, un seón di oro, un shum di oro, i un limna di oro.",
                "6": "Un senum di plata, un amnor di plata, un ezrom di plata, i un onti di plata.",
                "7": "Un senum di plata tabata igual na un senine di oro, i kua ku ta di nan dos, pa un midí di puspas, i tambe pa un midí di tur sorto di grano.",
                "8": "Awor e kantidat di un seón di oro tabata dos biaha e balor di un senine.",
                "9": "I un shum di oro tabata dos biaha e balor di un seón.",
                "10": "I un limna di oro tabata e balor di nan tur.",
                "11": "I un amnor di plata tabata igual na dos senum.",
                "12": "I un ezrom di plata tabata igual na kuater senum.",
                "13": "I un onti tabata igual na nan tur.",
                "14": "Awor esaki ta e balor di e sumanan mas chikí di nan kalkulashon—",
                "15": "Un shiblon ta mitar di un senum; di manera ku, un shiblon ta mitar di un midí di puspas.",
                "16": "I un shiblum ta mitar di un shiblon.",
                "17": "I un léah ta mitar di un shiblum.",
                "18": "Awor esaki ta nan kantidat, segun nan kalkulashon.",
                "19": "Awor un antion di oro ta igual na tres shiblon.",
                "20": "Awor, tabata pa e úniko propósito di haña benefisio, pasobra nan tabata risibí nan pago segun nan trabou, p’esei, nan tabata provoká e pueblo na desòrdu, i tur sorto di disturbio i maldat, pa nan por tin mas trabou, pa nan por haña sèn segun e kasonan ku tabata wòrdu tresé nan dilanti; p’esei nan tabata provoká e pueblo kontra Alma i Amulek.",
                "21": "I e Ziezròm aki a kuminsá hasi pregunta na Amulek, bisando: Bo por responde algun pregunta ku mi ta bai hasibo? Awor Ziezròm tabata un hòmber ku tabata eksperto den e strategianan di diabel, pa e por destruí loke ta bon; p’esei, el a bisa Amulek: Lo bo respondé e preguntanan ku mi ta bai hasibo?",
                "22": "I Amulek a bis’é: Si, si ta segun e Spiritu di Señor ku tin den mi; pasobra mi no ta bai bisa nada ku ta kontrali na e Spiritu di Señor. I Ziezròm a bis’é: Ata’ki, aki tin seis ontinan di plata, i mi ta bai dunabo tur esakinan si bo ninga e eksistensia di un Ser Supremo.",
                "23": "Awor Amulek a bisa: O abo yu di fièrnu, di kon bo ta tentami? Bo no sa ku e hustunan no ta someté na tentashonnan asina?",
                "24": "Abo no ta kere ku tin Dios? Mi ta bisa bo, Nò, bo sa ku tin un Dios, pero bo ta stima rikesa mas kuné.",
                "25": "I awor dilanti Dios bo a bisami un mentira. Bo a bisami — Wak e seis ontinan aki, kuanan ta di gran balor, lo mi dunabo nan — ora tabata den bo kurason pa tene nan for di mi, i únikamente tabata bo deseo pa mi ninga e Dios bèrdadero i bibu, pa bo por tin motibu pa destruimi. I awor mira, pa e maldat grandi aki lo bo tin bo rekompensa.",
                "26": "I Ziezròm a bis’é: Bo ta bisa ku tin un Dios bèrdadero i bibu?",
                "27": "I Amulek a bisa: Si, tin un Dios bibu i bèrdadero.",
                "28": "Awor Ziezròm a bisa: Tin mas ku un Dios?",
                "29": "I el a respondé, Nò.",
                "30": "Awor Ziezròm a bolbe bis’é: Kon bo sa e kosnan aki?",
                "31": "I el a bisa: Un angel a lagami sa di nan.",
                "32": "I Ziezròm a bolbe bisa: Ken ta esun ku lo bini? Ta e Yu di Dios?",
                "33": "I el a bis’é, Si.",
                "34": "I Ziezròm a bolbe bisa: E lo salba su pueblo den nan pikánan? I Amulek a respondé i bisa: Mi ta bisabo e lo no hasi’é, pasobra ta imposibel pa e ninga su palabra.",
                "35": "Awor Ziezròm a bisa e pueblo: Wak pa boso kòrda e kosnan aki; pasobra el a bisa ku tin un Dios so pero tòg e ta bisa ku e Yu di Dios lo bini, pero e no ta bai salba su pueblo — komo si fuera ku e tabatin outoridat pa manda Dios.",
                "36": "Awor Amulek a bolbe bis’é: Ata’ki, bo a gaña, pasobra bo a bisa ku mi a papia komo si fuera mi tabatin outoridat pa manda Dios pasobra mi a bisa ku e no ta bai salba su pueblo den nan pikánan.",
                "37": "I mi ta bolbe bisabo ku e no por salbanan den nan pikánan; pasobra mi no por ninga su palabra, i e ta bisa ku ningun kos impuru por heredá e rèino di shelu; di manera ku, kon boso por wòrdu salbá, a menos ku boso ta heredá e rèino di Shelu? P’esei, boso no por wòrdu salbá den boso pikánan.",
                "38": "Awor Ziezròm a bolbe bis’é. E Yu di Dios ta e bèrdadero Tata Eterno?",
                "39": "I Amulek a bis’é: Si, e ta e bèrdadero Tata Eterno di shelu i di tera, i tur kos ku tin den nan; e ta e prinsipio i fin, e promé i e delaster;",
                "40": "I e lo bini na mundu pa redimí su pueblo; i e lo tuma riba su mes e transgreshonnan di esnan ku ta kere den su nòmber; i esakinan ta esnan ku lo haña bida eterno, i salbashon no ta yega na ningun mas.",
                "41": "Asina ku e malbadonan ta keda manera ku no tabatin redenshon hasí, a menos ku ta e lòsmentu di e banchinan di morto pasobra ata’ki, e dia ta bini ku tur lo lanta for di morto i para dilanti Dios, i wòrdu husgá segun nan obranan.",
                "42": "Awor, tin un morto ku ta wòrdu yamá un morto temporal, i e morto di Cristo lo lòs e banchinan di e morto temporal aki, pa tur wòrdu lantá for di e morto temporal aki.",
                "43": "E spiritu i e kurpa lo wòrdu reuní atrobe den su forma perfekto; tantu miembro komo jòint lo wòrdu restourá na nan forma natural, asta manera nos ta na e momento aki; i nos lo wòrdu tresé pa para dilanti Dios, sabiendo loke nos sa awor, i ku un rekuerdo kla di tur nos kulpa.",
                "44": "Awor, e restourashon aki lo bini na tur, tantu bieu komo yòn, tantu katibu komo liber, tantu hòmber komo muhé, tantu e malbadonan komo e hustunan, i asta ni un kabei di nan kabes lo wòrdu pèrdí; pero tur kos lo wòrdu restourá na nan forma perfekto, manera e ta awor, òf den e kurpa, i lo wòrdu tresé i yamá pa responde dilanti di e tribunal di Cristo e Yu, i Dios e Tata, i Spiritu Santu, kendenan ta un Dios Eterno, pa wòrdu husgá segun nan echonan, sea nan ta bon òf sea nan ta malu.",
                "45": "Awor, ata’ki, mi a papia na abo tokante e morto di e kurpa mortal, i tambe tokante e resurekshon di e kurpa mortal. Mi ta bisabo, ku e kurpa mortal aki ta wòrdu lantá na un kurpa imortal, esta di morto, asta di e promé morto na bida, ku nan no por muri mas, nan spiritunan uniendo ku nan kurpanan, pa no wòrdu separá nunka mas; asina tur ta bira spiritual i imortal, pa nan no wak korupshon mas.",
                "46": "Awor, ora Amulek a kaba e palabranan aki, hende a kuminsa asombrá atrobe, i Ziezròm tambe a kuminsá tembla. I asina e palabranan di Amulek a kaba, òf esaki ta tur loke mi a skirbi."
            },
            "12": {
                "1": "Awor Alma, mirando ku e palabranan di Amulek a pone Ziezròm keda ketu, pasobra el a wak ku Amulek a kohé den su mentira i engaño pa destruyele, i mirando ku konsiente di su kulpabilidat, el a kuminsa tembla, el a habri su boka i a kuminsa papia na dje, i konfirmá e palabranan di Amulek, i pa splika kosnan mas aleu, òf pa splika skrituranan mas aleu di loke Amulek a hasi.",
                "2": "Awor e palabranan ku Alma a bisa Ziezròm a wòrdu tendé dor di tur hende rònt di einan; pasobra e multitut tabata grandi, i el a papia asina’ki:",
                "3": "Awor Ziezròm, mirando ku bo a wòrdu hañá den bo mentira i fraude, pasobra bo no a gaña hende so pero bo a gaña Dios; pasobra mira, e konosé tur bo pensamentunan, i bo ta wak ku bo pensamentunan ta wòrdu manifestá na nos pa medio di su Spiritu.",
                "4": "I bo ta wak ku nos sa ku bo plan tabata un plan hopi astuto, segun e astusia di diabel, pa bisa mentira i gaña e pueblo aki pa bo biranan kontra nos, pa insultanos i sakanos p’afó—",
                "5": "Awor esaki tabata un plan di bo atversario, i el a ehersé su poder den bo. Awor mi ta deseá pa boso kòrda ku loke mi ta bisa na abo mi ta bisa na tur.",
                "6": "I ata awor mi ta bisa boso tur, ku esaki tabata un trampa di e atversario, ku el a pone pa kohe e pueblo aki, pa e por suhetá boso na dje, pa e por rondoná boso ku su kadenanan, pa e por enkadená boso abou na destrukshon eterno, segun e poder di su koutiverio.",
                "7": "Awor ora Alma a bisa e palabranan aki, Ziezròm a kuminsá tembla hopi mas, pasobra mas i mas e tabata konvensé di e poder di Dios; i tambe e tabata konvensé ku Alma i Amulek tabata sa di dje, pasobra e tabata konvensí ku nan tabata sa e pensamentunan i intenshonnan di su kurason; pasobra poder a wòrdu duná na nan pa nan sa di e kosnan aki segun e spiritu di profesía.",
                "8": "I Ziezròm a kuminsa puntra diligentemente na nan, pa e por sa mas di e rèino di Dios. I el a bisa Alma: Kiko esaki ku Amulek a papiá ke men, tokante e resurekshon di e mortonan, ku tur lo lanta for di e mortonan, tantu e hustu komo e inhustunan, i ta wòrdu tresé pa para dilanti di Dios pa wòrdu husgá segun nan obranan?",
                "9": "I awor Alma a kuminsá eksponé e kosnan aki na dje, bisando: Ta wòrdu duná na hopi pa konosé e misterionan di Dios; sinembargo un mandamentu ekstrikto ta wòrdu imponé riba nan pa nan no dun’é na konosé únikamente segun e porshon di su palabra ku e ta duna na e yunan di hende, di akuerdo ku e atenshon i diligensia ku nan ta duna na dje.",
                "10": "I p’esei, esun ku lo hasi su kurason duru, esun ta risibí e parti mas chikí di e palabra; i esun ku no ta hasi su kurason duru, na dje ta wòrdu duná e parti mas grandi di e palabra, te ora ta wòrdu duná na dje pa konosé e misterionan di Dios te ora e konosé nan kompletamente.",
                "11": "I esnan ku lo hasi nan kurason duru, na nan ta wòrdu duná menos parti di e palabra te ora nan no sa nada tokante su misterionan; i e ora ei nan ta wòrdu hibá koutivo pa diabel i guiá pa su boluntat na destrukshon. Awor esaki ta loke e kadenanan di fièrnu ke men.",
                "12": "I Amulek a papia kla tokante morto, i wòrdu lantá for di e mortalidat aki na un estado di imortalidat, i wòrdu hibá dilanti e tribunal di Dios, pa wòrdu husgá segun nos echonan.",
                "13": "E ora ei si nos kurasonnan a wòrdu hasí duru, si, si nos a hasi nos kurason duru kontra e palabra, di manera ku e no a wòrdu hañá den nos, e ora ei nos estado lo ta horibel, pasobra e ora ei nos lo wòrdu kondená.",
                "14": "Pasobra nos palabranan lo kondenanos, si, tur nos echonan lo kondenanos; nos lo no wòrdu hañá sin mancha; i nos pensamentunan tambe lo kondenanos; i den e estado teribel aki nos lo no tribi mira ariba na nos Dios, i nos lo ta yen di gana i lo tabata kontentu si nos por manda e barankanan i serunan pa kai riba nos pa skonde nos di su presensia.",
                "15": "Pero esaki no por ta; nos mester bini i para su dilanti den su gloria, i den su poder, i den su forsa, mahestat, i dominio i konfesá pa nos bergwensa eterno ku tur su huisionan ta hustu; ku e ta hustu den tur su echonan, i ku e ta miserikordioso ku e yunan di hende, i ku e tin tur poder pa salba tur hende ku ta kere den su nòmber i trese dilanti fruta ku ta mustra arepentimentu.",
                "16": "I awor ata’ki, mi ta bisa boso e ora ei ta bini un morto asta un di dos morto, kua ta un morto spiritual; e ora ei ta un tempu ku esun ku muri den su pikánan, segun un morto temporal, tambe lo muri un morto spiritual, si, e lo muri tokante e kosnan ku ta pertenesé na hustisia.",
                "17": "Esei ta e tempu ku nan tormentonan lo ta manera un tanki di kandela ku suafel, kua su vlam ta subi pa semper hamas; i e ora ei lo ta e tempu ku nan lo wòrdu enkadená na un destrukshon eterno, segun e poder i koutividat di Satanás, e suhetandonan segun su boluntat.",
                "18": "E ora ei, mi ta bisa boso, nan lo ta komo si fuera ningun redenshon a wòrdu hasí; pasobra nan no por wòrdu redimí segun e hustisia di Dios; i nan no por muri, ya ku no tin korupshon mas.",
                "19": "Awor a sosodé ku ora Alma a kaba di bisa e palabranan aki, e pueblo a kuminsá asombrá mas;",
                "20": "Pero tabatin un Antiona, kende tabata un gobernante prinsipal entre nan, ku a bini dilanti i a bis’é: Kiko esaki ta ku bo a bisa ku hende mester lanta for di morto i wòrdu kambiá di e mortal aki na un kondishon imortal, ku e alma no por muri nunka?",
                "21": "Kiko e skritura ke men, ku ta bisa ku Dios a pone kerubinnan i un spada ku ta saka kandela na ost di e hòfi di Eden, pa nos promé mayornan no drenta i partisipá di e fruta di e palu di bida, i biba pa semper? I asina nos ta wak ku no tabatin chèns posibel pa nan por biba pa semper.",
                "22": "Awor Alma a bis’é: Esaki ta loke mi tabata a punto di splika. Awor nos ta wak ku Adam a kai dor di partisipá di e fruta prohibí, segun e palabra di Dios, i asina nos ta wak, ku pa medio di su kaída, henter humanidat a bira un pueblo pèrdí i kaí.",
                "23": "I awor ata’ki, mi ta bisa boso ku si tabata posibel pa Adam partisipá di e fruta di e palu di bida na e momentu ei, lo no tabatin morto, i e palabra lo tabata en vano, konvirtiendo Dios den un gañadó, pasobra el a bisa: Si, bo kome lo bo muri sigur.",
                "24": "I nos ta wak ku morto ta bini riba humanidat, si, e morto di kua Amulek a papia, ku ta e morto temporal; sinembargo un espasio a wòrdu duná na hende den kua e por arepentí; p’esei e bida aki a bira un estado probatorio; un tempu pa prepará pa presentá dilanti Dios; un tempu pa prepará pa e estado ei sin fin di kua nos a papia, ku ta despues di e resurekshon di morto.",
                "25": "Awor, si no tabata pa e plan di redenshon, ku a wòrdu poné for di e fundashon di mundu, lo no tabata por tin resurekshon di e mortonan; pero un plan di redenshon a wòrdu trahá, kua lo efektuá e resurekshon for di morto di kua a wòrdu papiá.",
                "26": "I ata awor, si tabata posibel ku nos promé mayornan a bai dilanti i partisipá di e palu di bida nan lo tabata miserabel pa semper, sin tin un estado preparatorio i asina e plan di redenshon lo a wòrdu frustrá, i e palabra di Dios lo tabata en vano, sin tin ningun efekto.",
                "27": "Pero ata’ki, no tabata asina; pero a wòrdu dekretá na hende ku nan tin ku muri; i despues di morto, nan mester bini na huisio, asta e mesun huisio di kua nos a papia, kua ta e final.",
                "28": "I despues ku Dios a dekretá ku e kosnan aki mester a bini na hende, ata’ki, e ora ei el a wak ku tabata nesesario pa hende sa tokante loke el a dekretá pa nan;",
                "29": "Di manera ku el a manda angelnan pa konbersá ku nan, kendenan a laga hende weta su gloria.",
                "30": "I for di e tempu ei nan a kuminsá yama su nòmber; asina ku Dios a konbersá ku hende, i a revelá e plan di redenshon na nan, kua a wòrdu prepará for di e fundashon di mundu; i esaki el a laga nan sa, segun nan fe i arepentimentu i nan echonan santu.",
                "31": "Di manera ku, el a duna mandamentunan na hende, siendo ku promé nan a transgresá e promé mandamentunan tokante kosnan ku tabata temporal, i birando manera Diosnan, konosiendo bon for di malu, poniendo nan mes den un estado pa aktua, òf siendo poné den un kondishon pa aktua di akuerdo ku nan boluntatnan i plasernan, sea pa hasi malu òf pa hasi bon—",
                "32": "Di manera ku Dios a dunanan mandamentunan, despues di dunanan na konosé e plan di redenshon, ku nan no mester hasi malu, e kastigu di esei siendo un di dos morto, kua tabata un morto eterno tokante kosnan ku ta pertenesé na hustisia; pasobra riba esakinan e plan di redenshon no por tin poder, pasobra e obranan di hustisia no por wòrdu destruí, di akuerdo na e bondat supremo di Dios.",
                "33": "Pero Dios a yama riba hende, den e nòmber di su Yu, (siendo esaki e plan di redenshon ku a wòrdu poné) bisando: Si boso arepentí, i no hasi boso kurasonnan duru, e ora ei lo mi tin miserikordia riba boso, pa medio di mi Yu Unigénito;",
                "34": "Asina ku, ken ku arepentí, i no ta hasi su kurason duru, lo tin derecho na miserikordia pa medio di mi Yu Unigénito, te na un remishon di su pikánan; i esakinan lo drenta mi deskanso.",
                "35": "I esun ku hasi su kurason duru i hasi inikidat ata’ki, mi ta hura den mi rabia ku e lo no drenta mi deskanso.",
                "36": "I awor, mi rumannan, ata’ki mi ta bisa boso, si boso hasi boso kurason duru boso lo no drenta e deskanso di Señor; p’esei boso inikidat ta provoká ku e ta manda su rabia riba boso manera den e promé provokashon, si, segun su palabra den e delaster provokashon manera tambe e promé, na e destrukshon eterno di boso almanan; p’esei, segun su palabra, na e delaster morto, manera na e promé.",
                "37": "I awor, mi rumannan, wetando ku nos sa e kosnan aki, i ku nan ta bèrdat, laganos arepentí, i no hasi nos kurason duru, pa nos no provoká Señor nos Dios pa baha su rabia riba nos den esakinan su di dos mandamentunan ku el a duna na nos; pero laga nos drenta den e deskanso di Dios, kua ta prepará segun su palabra."
            },
            "13": {},
            "14": {},
            "15": {},
            "16": {},
            "17": {},
            "18": {},
            "19": {},
            "20": {},
            "21": {},
            "22": {},
            "23": {},
            "24": {},
            "25": {},
            "26": {},
            "27": {},
            "28": {},
            "29": {},
            "30": {},
            "31": {},
            "32": {
                "1": "Awor a sosodé ku nan a bai, i a kuminsá prediká e palabra di Dios na e pueblo, drentando nan sinagoganan, i den nan kasnan; si, i asta nan tabata prediká e palabra riba kaya.",
                "2": "Awor a sosodé ku despues di hopi trabou entre nan, nan a kuminsá tin eksito entre e klase pober di e hendenan; pasobra ata’ki, nan a wòrdu bentá for di nan sinagoganan pa motibu di e pobresa di nan pañanan—",
                "3": "Di manera ku nan no tabata wòrdu permití drenta den nan sinagoganan pa adora Dios, siendo konsiderá komo sushi; p’esei nan tabata pober; si, nan ta wòrdu konsiderá pa nan rumannan manera skuma; p’esei nan tabata pober segun e kosnan di mundu; i tambe nan tabata pober di kurason.",
                "4": "Awor, mientras Alma tabata siña i papia na e pueblo riba e seru Onida, un gran multitut a bini na dje, kendenan ta esnan di kua nos tabata papiando, kendenan tabata pober di kurason, pa motibu di nan pobresa di kosnan di mundu.",
                "5": "I nan a bini serka Alma; i esun ku tabata e prinsipal entre nan a bisa na dje: Ata awor, kiko esakinan mi rumannan lo hasi, pasobra nan ta wòrdu despresiá pa tur hende pa motibu di nan pobresa, si, i mas spesialmente pa nos saserdotenan; pasobra nan a benta nos for di e sinagoganan ku nos a traha duru pa edifiká ku nos mes man, i nan a benta nos p’afó pa motibu di nos gran pobresa; i nos no tin lugá pa nos adorá nos Dios, i ata awor, kiko nos mester hasi?",
                "6": "I awor ora Alma a tende esaki, el a drèi rònt, ku su kara direktamente na dje, i el a wak ku gran alegría pasobra el a nota ku nan aflikshonnan en bèrdat a humilianan, i ku nan tabata den un preparashon pa skucha e palabra.",
                "7": "P’esei e no a bisa nada mas na e otro multitut; pero el a saka su man, i a klama na esnan ku e tabata wak, ku en bèrdat tabata kontrito, i a bisanan:",
                "8": "Mi ta nota ku boso ta humilde di kurason, i si ta asina, boso ta bendishoná.",
                "9": "Mira boso ruman a bisa, kiko nos mester hasi?—pasobra nos ta bentá for di nos sinagoganan, ku nos no por adorá nos Dios.",
                "10": "Ata’ki mi ta bisa boso, boso ta kere ku boso no por adorá Dios si no ta den boso sinagoganan so?",
                "11": "I ademas, ami lo puntra, boso ta suponé ku boso no mester adorá Dios sino un biaha so pa siman?",
                "12": "Mi ta bisa boso, ta bon ku boso ta bentá for di boso sinagoganan, pa boso ta humilde, i pa boso siña sabiduría; pasobra ta nesesario pa boso siña sabiduría; pasobra ta pa motibu ku boso a wòrdu benta afó, dor ku boso rumannan ta despresiá boso pa motibu di boso pobresa grandi, ku boso ta wòrdu tresé na un humildat di kurason; pasobra boso ta wòrdu tresé inevitablemente na ta humilde.",
                "13": "I awor, pasobra boso ta wòrdu obligá na ta humilde, bendishoná boso ta; pasobra tin biaha un hende, si e ta wòrdu obligá na ta humilde, ta buska arepentí; i awor, sigur, esun ku arepentí lo haña miserikordia; i esun ku ta haña miserikordia i perseverá te na fin esei lo optené salbashon.",
                "14": "I awor, manera mi a bisa boso, ku pa motibu ku boso a wòrdu obligá pa ta humilde boso tabata bendishoná, boso no ta suponé ku esnan ku en bèrdat ta humiliá nan mes pa motibu di e palabra ta mas bendishoná?",
                "15": "Si, esun ku bèrdaderamente humiliá su mes,i arepentí di su pikánan i perseverá te na fin, esei lo wòrdu bendishoná — si, hopi mas bendishoná ku esnan ku ta wòrdu obligá pa ta humilde pa motibu di nan pobresa grandi.",
                "16": "P’esei, bendishoná ta esnan ku ta humiliá nan mes sin wòrdu obligá na ta humilde; òf mas bien, ku otro palabranan, bendishoná ta esun ku ta kere den e palabra di Dios, i ta wòrdu boutisá sin opstinashon di kurason, si, sin a wòrdu tresé na konosé e palabra, òf sikiera obligá na sa, promé ku nan kere.",
                "17": "Si, tin hopi ku ta bisa: Si bo mustra nos un señal for di shelu, e ora ei nos lo sa pa sigur; e ora ei nos lo kere.",
                "18": "Awor mi ta puntra, esaki ta fe? Ata awor, mi ta bisa boso, Nò; pasobra si un hende sa un kos e no tin mester di kere, pasobra e sabié.",
                "19": "I awor, kuantu mas maldishoná ta esun ku konosé e boluntat di Dios i no ta hasié, ku esun ku únikamente ta kere, òf únikamente tin motibu pa kere, i ta kai den transgreshon?",
                "20": "Awor tokante e kos aki boso tin ku husga. Ata’ki, mi ta bisa boso, ta na un banda meskos ku na e otro; i lo ta na kada hende segun su echonan.",
                "21": "I awor manera mi a bisa tokante fe — fe no ta pa tin un konosimentu perfekto di kosnan; di manera ku si boso tin fe boso ta spera pa kosnan ku no ta wòrdu mirá, kuanan ta bèrdat.",
                "22": "I awor, ata awor, mi ta bisa boso, i mi ta deseá pa boso kòrda, ku Dios ta miserikordioso na tur ku ta kere den su nòmber; asina ku e ta deseá, na promé lugá, pa boso kere, si, asta riba su palabra.",
                "23": "I awor, e ta revelá su palabra pa medio di angelnan na hòmbernan, si, no únikamente hòmbernan pero muhénan tambe. Awor esaki no ta tur; muchanan chikí, hopi biaha tin palabranan duná na nan, ku ta konfundí e sabio i esnan siñá.",
                "24": "I awor, mi rumannan stimá, ya ku boso a deseá di sa di mi kiko boso mester hasi pasobra boso ta aflihí i bentá afó — awor mi no ta deseá ku boso ta kere ku ami ke men pa husga boso únikamente segun loke ta bèrdat—",
                "25": "Pasobra mi no ke men ku boso tur a wòrdu obligá pa humiliá boso mes; pasobra en bèrdat mi ta kere ku tin algun entre boso ku lo a humilia nan mes sin importá e sirkumstansia ku nan ta aden.",
                "26": "Awor manera mi a bisa tokante fe — ku e no tabata un konosimentu perfekto — meskos asina ta ku mi palabranan. Bo no por sa te na perfekshon di nan verasidat for di kuminsamentu, meskos ku tampoko fe ta un konosimentu perfekto.",
                "27": "Pero ata awor, si boso spièrta i lanta boso sentidonan, te na un eksperimento riba mi palabranan, i ehersé un pida chikí di fe, si, aunke boso no por mas, ku deseá pa kere, laga e deseo aki traha den boso, te ora boso ta kere di un manera ku boso por duna lugá na un parti di mi palabranan.",
                "28": "Awor, nos ta bai kompará e palabra na un simía. Awor, si boso duna lugá, pa un simía wòrdu plantá den boso kurason, ata awor, si ta un simía bèrdadero, òf un bon simía, si boso no tiré afó pa medio di boso inkredulidat, resistiendo e Spiritu di Señor, ata awor, e lo kuminsá hincha den boso pechu; i ora boso sinti e movementunan di hincha aki, boso lo kuminsá bisa den boso mes — mester ta ku esaki ta un bon simía, òf ku e palabra ta bon, pasobra e ta kuminsá hasi mi alma grandi, si, e ta kuminsá sende mi komprendimentu, si, e ta kuminsá ta delisioso pa mi.",
                "29": "Awor mira, esaki lo no kuminsá oumentá boso fe? Mi ta bisa boso, si; sinembargo e no a krese na un konosimentu perfekto.",
                "30": "Pero ata awor, mientras e simía ta hincha, i germiná, i ta kuminsá krese, e ora ei boso mester bisa ku e simía ta bon; i awor wak, esaki lo no fortalesé boso fe? Si, e lo fortalesé boso fe: pasobra boso lo bisa mi sa ku esaki ta un bon simía; pasobra ata awor e ta germiná i kuminsá krese.",
                "31": "I awor, ata’ki, boso ta sigur ku esaki ta un bon simía? Mi ta bisa boso, si; pasobra kada simía ta produsí segun su propio sorto.",
                "32": "Di manera ku si un simía ta krese e ta bon pero si e no krese, anto e no ta bon, p’esei e ta wòrdu tirá afó.",
                "33": "I awor, ata, pasobra boso a hasi e eksperimento, i planta e simía, i e ta hincha, i germiná, i kuminsá krese, boso mester sa ku e simía ta bon.",
                "34": "I awor, wak, boso konosimentu ta perfekto? Si, boso konosimentu ta perfekto den e kos ei, i boso fe ta drumí; i esaki pasobra boso sa, pasobra boso sa ku e palabra a hincha boso almanan, i tambe boso sa ku el a germiná, ku boso komprendimentu ta kuminsá iluminá, i boso mente ta kuminsá ekspandé.",
                "35": "O anto, esaki no ta real? Mi ta bisa boso, Si, pasobra e ta lus; i loke ta lus, ta bon, pasobra e ta komprensibel, p’esei boso mester sa ku e ta bon; i awor wak, despues ku boso a purba e lus aki boso konosimentu ta perfekto?",
                "36": "Ata awor mi ta bisa boso, Nò; ni tampoko boso mester pone boso fe un banda, pasobra boso a ehersé boso fe únikamente pa planta e simía pa boso purba e eksperimento pa sa si e simía tabata bon.",
                "37": "I awor ata’ki, mientras e palu ta kuminsá krese, boso lo bisa: laga nos nutri’é ku hopi kuidou, pa e por tuma raís, pa e por krese, i duna fruta na nos. I awor wak, si boso nutri’é ku hopi kuidou, e lo tuma raís, i krese, i lo produsí fruta.",
                "38": "Pero si boso neglishá e palu, i no pensa den su alimentashon, ata lo e no tuma raís; i ora e kayente di solo yega i kimé pasobra e no tin raís e ta seka bai, i boso ta piki’é i bent’é afó.",
                "39": "Awor esaki no ta pasobra e simía no ta bon, ni tampoko pasobra e fruta di dje lo no ta deseabel; pero ta pasobra boso tera ta stéril, i boso no ke alimentá e palu, P’esei boso no por haña su fruta.",
                "40": "I asina, si boso no nutri e palabra, mirando dilanti ku un wowo di fe na su fruta, nunka boso lo por piki di e fruta di e palu di bida.",
                "41": "Pero si boso nutri e palabra, si, nutri e palu mientras e ta kuminsá krese, pa medio di boso fe ku gran diligensia i ku pasenshi, mirando dilanti na su fruta,e lo tuma raís; i ata awor e lo ta un palu lantando na bida eterno.",
                "42": "I pa motibu di boso diligensia i boso fe i boso pasenshi ku e palabra den nutri’é, pa e por tuma raís den boso, ata, pronto boso lo piki su fruta, kua ta mas presioso, kua ta dushi riba tur loke ta dushi, i kua ta blanku riba tur loke ta blanku, si, i puru riba tur loke ta puru; i boso lo deleitá den e fruta aki te ora boso ta yen, ku boso no tin mas hamber, ni set.",
                "43": "E ora ei, mi rumannan, boso lo kosechá e rekompensa di boso fe, i boso diligensia, i pasenshi, wardando pa e palu duna fruta na boso."
            },
            "33": {},
            "34": {
                "1": "I awor a sosodé ku ora Alma a kaba di bisanan e palabranan aki el a sinta riba suela, i Amulek a lanta i a kuminsá siñanan, bisando:",
                "2": "Mi rumannan, ami ta pensa ku ta imposibel ku boso ta ignorante di loke a wòrdu bisá tokante e binida di Cristo, kende nos ta siña ta e Yu di Dios; si, mi sa ku promé ku boso apostasía di entre nos e kosnan aki a wòrdu siñá generosamente na boso.",
                "3": "I ya ku boso a deseá di mi ruman stimá pa e laga boso sa kiko boso mester hasi, pa motibu di boso aflikshonnan; i el a papia algu na boso pa prepará boso mentenan; si, i el a eksortá boso na fe i na pasenshi—",
                "4": "Si, asta ku boso lo tin sufisiente fe pa aunke sea planta e palabra den boso kurason, pa boso purba e eksperimento di su verasidat.",
                "5": "I nos a ripará ku e gran pregunta ku tin den boso mentenan ta si e palabra ta den e Yu di Dios, òf si lo no tin Cristo?",
                "6": "I tambe boso a ripará ku mi ruman a proba na boso na hopi okashon, ku e palabra ta den Cristo pa salbashon.",
                "7": "Mi ruman a referí na e palabranan di Zenos, ku redenshon ta bini dor di e Yu di Dios, i tambe riba e palabranan di Zenock; i tambe el a apelá na Moisés, pa mustra ku e kosnan aki ta bèrdat.",
                "8": "I ata awor, ami lo testifiká na boso di mi mes ku e kosnan aki ta bèrdat. Ata, mi ta bisa boso, ku mi sa ku Cristo lo bini entre e yunan di hende, pa tuma riba dje e transgreshonnan di su pueblo, i ku e lo ekspiá e pikánan di mundu; pasobra Señor Dios a bis’é.",
                "9": "Pasobra ta nesesario pa un ekspiashon wòrdu hasí; pasobra segun e gran plan di e Dios Eterno un ekspiashon mester wòrdu hasí, òf sino henter humanidat mester peresé inevitablemente; si, tur ta kabes duru; si, tur ta kai i ta pèrdí, i lo tin ku peresé si no ta pa e ekspiashon ku ta nesesario pa wòrdu hasí.",
                "10": "Pasobra ta nesesario pa tin un sakrifisio grandi i delaster; si, no un sakrifisio di hende, ni di bestia, ni di ningun klase di para; pasobra e lo no ta un sakrifisio humano; pero e mester ta un sakrifisio infinito i eterno.",
                "11": "Awor no tin ningun hende ku por sakrifiká su propio sanger ku lo ekspiá pa e pikánan di otro. Awor, si un hende mata, mira, nos lèi, kua ta hustu, lo tuma e bida di su ruman? Mi ta bisa boso, Nò.",
                "12": "Pero e lèi ta rekerí e bida di esun ku a mata; p’esei no tin nada ku ta menos ku un ekspiashon infinito ku lo ta basta pa e pikánan di mundu.",
                "13": "P’esei, ta nesesario pa tin un delaster sakrifisio grandi, i e ora ei lo tin, òf ta nesesario pa tin, un fin na e dramamentu di sanger; e ora ei e lèi di Moisés lo wòrdu kumplí; si, tur lo wòrdu kumplí, kada yota i tilde, i ningun lo a keda sin kumpli.",
                "14": "I ata’ki, esaki ta tur e nifikashon di e lèi tur kos mustrando na e sakrifisio grandi i delaster ei; i e sakrifisio grandi i delaster ei lo ta e Yu di Dios, si, infinito i eterno.",
                "15": "I asina e lo trese salbashon na tur esnan ku lo kere den su nòmber; siendo esaki e propósito di e delaster sakrifisio aki, pa miserikordia profundo por tuma lugá, kua ta vense hustisia, i ta trese medionan na hende pa nan por tin fe te na arepentimentu.",
                "16": "I asina miserikordia por satisfasé e demandanan di hustisia, i ta rondonanan den e brasanan di seguridat, mientras ku esun ku no ta ehersé fe na arepentimentu ta eksponé na e lèi kompleto di e demandanan di hustisia; P’esei únikamente pa esun ku tin fe te na arepentimentu e plan grandi i eterno di redenshon ta wòrdu efektuá.",
                "17": "P’esei mare Dios por permití boso, mi rumannan, pa boso kuminsá ehersé boso fe na arepentimentu, ku boso ta kuminsá yama su santu nòmber, pa e por tin miserikordia riba boso;",
                "18": "Si, klama na dje pa miserikordia; pasobra e ta poderoso pa salba.",
                "19": "Si, humiliá boso mes, i sigui hasi orashon na dje.",
                "20": "Klama na dje ora boso ta den boso kamponan, si, pa tur boso rebañonan.",
                "21": "Klama na dje den boso kasnan, si, pa tur esnan di boso kas, tantu mainta, merdía, i anochi.",
                "22": "Si, klama na dje kontra e poder di boso enemigunan.",
                "23": "Si, klama na dje kontra diabel, kende ta un enemigu di tur hustisia.",
                "24": "Klama na dje pa e kosecha di boso kamponan; pa boso por prosperá den nan.",
                "25": "Klama pa e rebañonan di boso kamponan, pa nan por oumentá.",
                "26": "Pero esaki no ta tur; boso mester basha boso alma den boso kashinan, i boso lugánan sekreto, i den boso desierto.",
                "27": "Si, i ora boso no klama na Señor, laga boso kurasonnan ta yen entregá kontinuamente den orashon na dje pa boso bienestar i tambe pa e bienestar di esnan ku ta rònt di boso.",
                "28": "I ata awor, mi rumannan stimá, mi ta bisa boso, no kere ku esaki ta tur kos; pasobra despues ku boso a hasi tur e kosnan aki, si boso manda esnan ku nesesidat bai, i esnan sunú, i no bishitá esnan malu i aflihí, i duna di boso poseshonnan, si boso tin, na esnan ku tin nesesidat — mi ta bisa boso, si boso no hasi ningun di e kosnan aki, ata’ki, boso orashon ta envano, i no ta sirbi di nada, i boso ta manera hipokritanan ku ta ninga e fe.",
                "29": "Asina ku, si boso no kòrda pa ta karitativo, boso ta manera skuma, ku e rafinadónan ta benta afó, (ya ku e no tin balor) i ta wòrdu trapá bou di hende su pia.",
                "30": "I awor, mi rumannan, mi ta deseá ku, despues ku boso a risibí asina hopi testimonionan, mirando ku e skrituranan santu ta testifiká di e kosnan aki, boso ta bini dilanti i trese fruta pa mustra arepentimentu.",
                "31": "Si, mi ta deseá ku boso lo bini dilanti i no hasi boso kurason duru mas, pasobra mira, awor ta e tempu i e dia di boso salbashon; i p’esei, si boso ke arepentí i no hasi boso kurason duru, imediatamente e gran plan di redenshon lo traha pa boso.",
                "32": "Pasobra ata’ki, e bida aki ta e tempu pa hende prepará pa bai serka Dios, si, wak e dia di bida aki, ta e tempu pa hende efektuá nan obranan.",
                "33": "I awor, manera mi a bisa boso kaba, ya ku boso tabatin tantu testimonionan, p’esei, mi ta roga boso pa boso no posponé e dia di boso arepentimentu, te na final; pasobra despues di e dia di bida aki, kua ta wòrdu duná na nos pa prepará pa eternidat, ata, si nos no mehorá e uso di nos tempu mientras nos ta den e bida aki, e ora ei ta bini e nochi di skuridat den kua ningun obra por wòrdu hasí.",
                "34": "Boso no por bisa, ora boso yega na e krisis teribel ei, ku lo mi arepentí, ku lo mi bolbe na mi Dios. Nò, boso no por bisa esaki; pasobra e mesun spiritu kua ta poseé boso kurpanan na e momentu ku boso ta sali di e bida aki, e mesun spiritu ei lo tin poder pa poseé boso kurpa den e mundu eterno ei.",
                "35": "Pasobra ata awor, si boso a posponé e dia di boso arepentimentu te na morto, ata’ki, boso ta suhetá na e spiritu di diabel, i e ta seya boso na dje; asina ku, e Spiritu di Señor a retirá di boso, i no tin lugá den boso, i diabel tin tur poder riba boso; i esaki ta e estado final di e malbadonan.",
                "36": "I esaki mi sa, pasobra Señor a bisa e no ta abitá den tèmpelnan impuru, pero den e kurasonnan di esnan hustu e ta abitá, si, i tambe el a bisa ku e hustunan lo sinta den su rèino, pa no sali mas; pero nan pañanan mester wòrdu hasí blanku pa medio di e sanger di e Lamchi.",
                "37": "I awor, mi rumannan stimá, mi ta deseá pa boso kòrda e kosnan aki, i ku boso lo obra boso salbashon ku temor dilanti Dios, i ku boso no ta ninga mas e binida di Cristo.",
                "38": "Ku boso no ta resistí mas kontra Spiritu Santu, pero ku boso ta risibi’é, i tuma riba boso e nòmber di Cristo; pa boso humiliá boso mes te na tera, i adorá Dios, den kualke lugá ku boso ta aden, den spiritu i bèrdat; i ku boso ta biba den gradisimentu tur dia, pa e tantu miserikordia i bendishonnan ku e ta otorgá boso.",
                "39": "Si, i tambe mi ta amonestá boso, mi rumannan, pa boso ta semper vigilante i no neglishá boso orashonnan, pa boso no wòrdu hibá pa e tentashonnan di diabel, pa e no vense boso, pa boso no wòrdu sometí na dje den e delaster dia; pasobra ata’ki, e no ta rekompensá boso ku nada bon.",
                "40": "I awor mi rumannan stimá, ami lo amonestá boso pa tin pasenshi, i ku boso ta soportá tur sorto di aflikshon, ku boso no ta insultá esnan ku ta saka boso p’afó pa motibu di boso pobresa grandi, pa boso no bira pekadornan manera nan.",
                "41": "Pero pa boso tin pasenshi, i soportá e aflikshonnan ei, ku un speransa firme ku algun dia boso lo sosegá di tur boso aflikshonnan."
            },
            "35": {},
            "36": {},
            "37": {},
            "38": {},
            "39": {
                "intro": "E mandamentunan di Alma na su yu Coriantón.",
                "1": "I awor, mi yu, mi tin algu mas di bisa na abo di loke mi a bisa bo ruman; pasobra ata, bo no a opservá e firmesa di bo ruman, su fieldat, i su diligensia den warda e mandamentunan di Dios? Ata, e no a pone un bon ehèmpel pa bo?",
                "2": "Pasobra abo no a paga asina tantu tinu na mi palabranan manera bo ruman, entre e pueblo di e zoramitanan. Awor esaki ta loke mi tin kontra bo; bo a persistí den gaba di bo forsa i bo sabiduría.",
                "3": "I esaki no ta tur, mi yu. Bo a hasi loke tabata doloroso na ami; pasobra bo a bandoná e ministerio, i a bai na e pais di Sirón den e teritorio di e lamanitanan, tras di e prostituta Isabel.",
                "4": "Si, el a hòrta e kurasonnan di hopi; pero esaki no ta eskùs pa abo, mi yu. Bo mester a atendé na e ministerio ku kua bo a wòrdu konfiá.",
                "5": "Bo no sa, mi yu, ku e kosnan aki ta un abominashon den e bista di Señor; si, mas abominabel ku tur piká eksepto dramamentu di sanger inosente òf ninga e Spiritu Santu?",
                "6": "Pasobra ata, si bo ninga Spiritu Santu ora ku ya e tabatin lugá den bo, i bo sa ku bo ta ningu’é, mira, esaki ta un piká ku ta inperdonabel; si, esun ku kometé asesinato kontra e lus i konosimentu di Dios, no ta fásil pa e por optené pordon; si, mi ta bisabo, mi yu, ku no ta fásil pa e optené un pordon.",
                "7": "I awor, mi yu, mi ta deseá na Dios, ku bo no tabata kulpabel di un krimen asina serio. Lo mi no a keda riba e tema di bo krimennan, pa tormentá bo alma, si no tabata pa bo bon.",
                "8": "Pero ata’ki, bo no por skonde bo krimennan di Dios; i al menos ku bo arepentí nan lo lanta manera un testimonio kontra bo den e delaster dia.",
                "9": "Awor, mi yu, mi ta deseá ku bo por arepentí i bandoná bo pikánan, i no bai mas tras di e deseonan di bo wowonan, pero frena bo mes di tur e kosnan aki; pasobra a menos ku bo hasi esaki di ningun manera bo no por heredá e rèino di Dios. O, kòrda, i tuma esaki riba bo, i bandoná e kosnan aki.",
                "10": "I mi ta mandabo pa tuma riba bo, pa konsultá ku bo rumannan mayó den bo aktividatnan; pasobra ata’ki, bo ta den bo hubentut, i bo mester di wòrdu guiá dor di bo rumannan. I pone atenshon na nan konseho.",
                "11": "No laga bo mes wòrdu hibá pa kualke kos sin balor òf apsurdo; no laga e diabel hiba bo kurason atrobe tras di e prostitutanan malbado ei. Ata awor, O, mi yu, kon un inikidat grandi bo a trese riba e zoramitanan; pasobra ora nan a wak bo kondukta nan no tabata ke kere den mi palabranan.",
                "12": "I awor e Spiritu di Señor ta bisami: Manda bo yunan pa hasi bon, pa nan no hiba e kurasonnan di hopi hende na destrukshon; p’esei mi ta mandabo, mi yu, den e temor di Dios, pa bo apstené di bo inikidatnan;",
                "13": "Pa bo bira na Señor ku henter bo mente, alma, i forsa; pa bo no hiba e kurasonnan di mas pa hasi maldat; pero mas bien bai bèk na nan, i rekonosé bo erornan i e malu ku bo a hasi.",
                "14": "No bai tras di rikesanan ni e kosnan vano di e mundu aki; pasobra mira, bo no por bai ku nan.",
                "15": "I awor, mi yu, mi ke bisabo algu tokante e binida di Cristo. Ata’ki, mi ta bisabo, ku ta e ku sigur lo bini pa kita e pikánan di mundu; si, e ta bini pa deklará bon nobonan di salbashon na su pueblo.",
                "16": "I awor, mi yu,esaki ta e ministerio na kua bo a wòrdu yamá, pa deklara e bon nobonan aki na e pueblo aki, pa prepará nan mentenan; òf mas bien pa salbashon por bini na nan, pa nan por prepará e mentenan di nan yunan pa skucha e palabra na e tempu di su binida.",
                "17": "I awor lo mi trankilisá bo mente algu riba e tópiko aki. Ata awor, bo ta maraviá pakiko e kosnan aki mester wòrdu konosí asina tantu tempu di antemano. Ata, mi ta bisabo, un alma na e momento aki no ta mesun presioso pa Dios manera un alma lo ta na e tempu di su binida?",
                "18": "No ta mes nesesario pa e plan di redenshon wòrdu duna na konosí, tantu na e pueblo aki komo na nan yunan?",
                "19": "No ta mesun fásil na e momento aki pa Señor manda su angel pa deklara e bon nobonan aki na nos komo na nos yunan, òf manera despues di e tempu di su binida?"
            },
            "40": {
                "1": "Awor mi yu, tin algu mas aki ku mi ke a bisabo; pasobra mi ta ripará ku bo mente ta preokupá tokante e resurekshon di e mortonan.",
                "2": "Ata, mi ta bisabo, ku no tin resurekshon — òf, lo mi bisa, ku otro palabranan, ku e mortal aki no ta bisti imortalidat, e korupshon aki no ta bisti inkorupshon — te despues di e binida di Cristo.",
                "3": "Ata’ki, e ta efektuá e resurekshon di e mortonan. Pero mira, mi yu, e resurekshon no ta ainda. Awor, mi ta bai revelá un misterio na abo; sinembargo, tin hopi misterionan wardá, ku ningun hende aparte di Dios mes, sa di nan. Pero mi ta mustrabo un kos ku mi a puntra diligentemente di Dios pa mi por sa — ku ta tokante e resurekshon.",
                "4": "Ata awor, tin un tempu dekretá ku tur lo lanta for di morto. Awor ki ora e momento aki ta bini ningun hende sa; pero Dios sa e momento ku ta fihá.",
                "5": "Awor, si lo tin un biaha, òf un di dos biaha, òf un di tres biaha, ku hende lo sali for di morto, no ta importá; pasobra Dios sa tur e kosnan aki; i ta basta pa mi sa ku esaki ta e kaso — ku tin un tempu fihá ku tur lo lanta for di morto.",
                "6": "Awor mester tin un espasio entre e momento di morto i e momento di e resurekshon.",
                "7": "I awor ami lo puntra kiko ta para di e almanan di hende for di e momento di morto aki te na e momento fihá pa e resurekshon?",
                "8": "Awor si tin mas ku un momento fihá pa hende lanta no ta importá; pasobra tur no ta muri mes ora, i esaki no ta importá; tur ta manera un dia pa Dios, i tempu ta midí pa hende so.",
                "9": "P’esei, tin un momento fihá pa hende ku nan lo lanta for di morto; i tin un espasio entre e momento di morto i e resurekshon. I awor, tokante e espasio di tempu aki, kiko ta para di e almanan di hende, ta e kos ku mi a puntra diligentemente di Señor pa sa; i esaki ta e kos ku mi sa.",
                "10": "I ora e momento yega ku tur lo lanta, e ora ei nan lo sa ku Dios sa tur e tempunan ku ta fihá na hende.",
                "11": "Awor, tokante e estado di e alma entre morto i e resurekshon — Mira, el a wòrdu duná na konosé na ami pa un angel, ku e spiritunan di tur hende, tan pronto ku nan ta laga e kurpa mortal aki, si, e spiritunan di tur hende, sea nan ta bon òf malu, ta wòrdu hibá na e Dios kende a dunanan bida.",
                "12": "I e ora ei lo sosodé ku e spiritunan di esnan ku ta hustu ta wòrdu risibí den un estado di felisidat, kua ta wòrdu yamá paraiso, un estado di sosiegu, un estado di pas, kaminda nan lo sosegá di tur nan aflikshonnan i di tur problema, i tristesa.",
                "13": "I e ora ei lo sosodé, ku e spiritunan di e malbadonan, si, kendenan ta malu — pasobra ata’ki, nan no tin parti ni porshon di e Spiritu di Señor; pasobra mira, nan a skohe obranan malu na lugá di bon; asina ku e spiritu di diabel a drentanan, i a tuma poseshon di nan kas — i esakinan lo wòrdu bentá den skuridat di afó; einan lo tin yoramentu i gritamentu, i mordementu riba djente, i esaki pa motibu di nan mes inikidat, hibá koutivo pa e boluntat di diabel.",
                "14": "Awor esaki ta e estado di e almanan di e malbadonan, si, den skuridat, i un estado di antisipashon teribel i, spantoso di e intenso indignashon di e rabia di Dios riba nan; asina nan ta keda den e estado aki, manera tambe e hustunan den paraiso, te e momento di nan resurekshon.",
                "15": "Awor, tin algun ku a komprendé ku e estado aki di felisidat i e estado aki di miseria di e alma, promé ku e resurekshon, tabata un promé resurekshon. Si, mi ta atmití e por wòrdu yamá un resurekshon, e lantamentu di e spiritu òf e alma i nan konsignashon na felisidat òf miseria, segun e palabranan ku a wòrdu papiá.",
                "16": "I ata awor, atrobe a wòrdu bisá, ku tin un promé resurekshon, un resurekshon di tur esnan ku tabata, òf ku ta, òf ku lo ta, te na e resurekshon di Cristo, for di e mortonan.",
                "17": "Awor, nos no ta suponé ku e promé resurekshon aki, di kua ta wòrdu papiá na e manera aki, por ta e resurekshon di e almanan i nan konsignashon na felisidat òf miseria. Bo no por suponé ku esaki ta loke e ke men.",
                "18": "Ata’ki, mi ta bisabo, Nò; pero e ke men e reunion di e alma ku e kurpa, di esnan for di e dianan di Adam te na e resurekshon di Cristo.",
                "19": "Awor, si e almanan i e kurpanan di esnan di kende nan a papia lo wòrdu reuní mes ora, e malbado tantu komo e hustu, mi no ta bisa; ta basta ku mi ta bisa ku nan tur lo lanta; òf ku otro palabra, nan resurekshon ta sosodé promé ku e resurekshon di esnan ku ta muri despues di e resurekshon di Cristo.",
                "20": "Awor, mi yu, mi no ta bisa ku nan resurekshon ta bini na mes tempu ku e resurekshon di Cristo; pero ata awor, mi ta dun’é manera mi opinion, ku e almanan i kurpanan ta wòrdu reuní, di e hustunan, na e resurekshon di Cristo, i su asenshon na shelu.",
                "21": "Pero si ta na momento di su resurekshon òf despues mi no ta bisa; pero esaki so mi ta bisa, ku tin un espasio entre morto i e resurekshon di e kurpa, i un estado di e alma den felisidat òf den miseria te e momento ku ta fihá pa Dios ku e mortonan lo lanta, i wòrdu reuní, tantu alma komo kurpa, i wòrdu tresé pa para dilanti Dios, i wòrdu husgá segun nan obranan.",
                "22": "Si, esaki ta efektuá e restourashon di e kosnan ei di kua a wòrdu papiá pa e boka di e profetanan.",
                "23": "E alma lo wòrdu restourá na e kurpa, i e kurpa na e alma; si, i kada miembro i jòint lo wòrdu restourá na su kurpa; si, ni un kabei di e kabes lo bai pèrdí; pero tur kos lo wòrdu restourá na nan mes forma perfekto.",
                "24": "I awor, mi yu, esaki ta e restourashon di kua a wòrdu papiá pa e boka di e profetanan—",
                "25": "I e ora ei e hustunan lo briya den e rèino di Dios.",
                "26": "Pero ata awor, un morto teribel ta bini riba e malbadonan; pasobra nan ta muri segun kosnan ku ta pertenesé na kosnan di hustisia; pasobra nan ta impuru, i ningun kos impuru por heredá e rèino di Dios; pero nan ta wòrdu bentá afó, i konsigná na partisipá di e frutanan di nan labornan òf nan obranan, kuanan tabata malu, i nan ta bebe e kachikachi di un kopa amargo."
            },
            "41": {
                "1": "I awor, mi yu, mi tin algu pa bisa tokante e restourashon di kua a wòrdu papiá; pasobra ata, algun a pervertí e skrituranan, i a dual pa motibu di e kos aki. I mi ta persibí ku bo mente tabata preokupá tokante e kos aki tambe. Pero ata awor, mi ta bai splik’é na abo.",
                "2": "Mi ta bisabo, mi yu, ku e plan di restourashon ta nesesario segun e hustisia di Dios; pasobra ta nesesario pa tur kos wòrdu restourá na nan nivel apropiá. Ata, ta nesesario i hustu, segun e poder i resurekshon di Cristo, ku e alma di hende ta wòrdu restourá na su kurpa, i ku kada parti di e kurpa ta wòrdu restourá na su mes.",
                "3": "I ta nesesario segun e hustisia di Dios ku hende lo wòrdu husgá segun nan obranan; i si nan obranan den e bida aki tabata bon, i e deseonan di nan kurason tabata bon, ku nan tambe, den e delaster dia, lo wòrdu restourá na loke ta bon.",
                "4": "I si nan obranan tabata malu nan lo wòrdu restourá na nan pa malu. P’esei tur kos lo wòrdu restourá na nan nivel apropiá, tur kos na nan forma natural — mortalidat lantá na imortalidat, korupshon na inkorupshon — lantá na felisidat sin fin pa heredá e rèino di Dios, òf na miseria sin fin pa heredá e rèino di diabel, esun na un banda, e otro na e otro—",
                "5": "Esun lantá na felisidat segun su deseonan pa felisidat, òf bon segun su deseonan pa bon; i e otro na malu segun su deseonan pa malu; pasobra manera el a deseá pa hasi malu henter dia aun asina e lo tin su rekompensa di malu ora e nochi yega.",
                "6": "I asina ta na e otro un banda. Si el a arepentí di su pikánan, i a deseá hustisia te na fin di su dianan, aun asina e lo wòrdu rekompensá den hustisia.",
                "7": "Esakinan ta esnan ku ta redimí di Señor; si, esakinan ta esnan ku ta wòrdu saká afó, ku ta wòrdu librá for di e nochi di skuridat sin fin; i asina nan ta permanesé òf kai; pasobra ata’ki, nan ta nan propio hues, sea pa hasi bon òf hasi malu.",
                "8": "Awor, e dekretonan di Dios ta inalterabel; di manera ku, e kaminda ta prepará pa esun ku ke, por kana aden i optené salbashon.",
                "9": "I awor, mira, mi yu, no riesga un ofensa mas kontra bo Dios riba e puntonan ei di doktrina, ku te awor bo a riska pa kometé piká.",
                "10": "No suponé, pasobra a wòrdu papiá tokante restourashon ku abo lo wòrdu restourá di piká na felisidat. Ata’ki, mi ta bisabo, maldat nunka tabata felisidat.",
                "11": "I awor, mi yu, tur hende ku ta den un estado natural, òf ami lo bisa, den un estado karnal, ta den e gal di amargura i den e lasonan di inikidat; nan ta sin Dios den e mundu, i nan a bai kontrali na e naturalesa di Dios; asina ku, nan ta den un estado kontrali na e naturalesa di felisidat.",
                "12": "I ata awor, e signifikado di e palabra restourashon ta pa tuma un kos di un estado natural i poné den un estado no natural, òf poné den un estado kontrali na su naturalesa?",
                "13": "O, mi yu, esaki no ta e kaso; pero e signifikado di e palabra restourashon ta pa trese bèk atrobe malu pa malu, òf karnal pa karnal, òf diabóliko pa diabóliko — bon pa loke ta bon; hustu pa loke ta hustu, miserikordia pa loke ta miserikordia.",
                "14": "Di manera ku, mi yu, wak pa bo ta miserikordioso ku bo rumannan; trata korektamente, husga hustamente, i hasi bon kontinuamente, i si bo hasi tur e kosnan aki e ora ei lo bo risibí bo rekompensa; si, lo bo tin miserikordia restourá bèk na abo; lo bo tin hustisia restourá bèk na abo; lo bin tin huisio hustu restourá bèk na abo; i lo bo tin bon restourá bèk na abo.",
                "15": "Pasobra loke abo manda lo bolbe bèk na abo, i wòrdu restourá; di manera ku, e palabra restourashon ta kondená e pekador mas kompletamente, i no ta hustifik’é di ningun manera."
            },
            "42": {
                "1": "I awor, mi yu, mi ta ripará ku tin algu mas ku ta preokupá bo mente, ku bo no por komprende — ku ta tokante e hustisia di Dios den e kastigu di e pekador; pasobra abo ta purba suponé ku ta inhustisia pa e pekador wòrdu konsigná na un estado di miseria.",
                "2": "Awor ata’ki, mi yu, mi ta bai splikabo e kos aki. Pasobra mira despues ku e Señor Dios a manda nos promé mayornan bai for di e hardin di Eden, pa kultivá e tera, di kua nan a wòrdu tumá — si, el a saka e hòmber p’afó, i el a pone na e punta ost di e hòfi di Eden, kerubin, i un spada ku ta saka kandela i kua ta bira den tur direkshon pa kuida e palu di bida—",
                "3": "Awor, nos ta wak ku e hòmber a bira manera Dios, konosiendo bon i malu; i pa e no rèk su man, i tuma tambe di e palu di bida, i kome i biba pa semper, e Señor Dios a pone kerubinnan i e spada ku ta saka kandela, pa e no partisipá di e fruta—",
                "4": "I asina nos ta wak, ku un tempu a wòrdu duná na hende pa arepentí, si, un tempu probatorio, un tempu pa arepentí i sirbi Dios.",
                "5": "Pasobra wak, si Adam a saka su man mes ora, i partisipá di e palu di bida, e lo a biba pa semper, segun e palabra di Dios, sin un espasio pa arepentí; si, i tambe e palabra di Dios lo tabata en vano,i e gran plan di salbashon lo a wòrdu frustrá.",
                "6": "Pero ata awor, tabata dekretá pa hende muri — asina, ku, manera nan tabata separá di e palu di bida nan lo wòrdu separá for di e superfisio di mundu — i hende a bira pèrdí pa semper, si, nan a bira hende kaí.",
                "7": "I awor, pa medio di esaki bo ta wak ku nos promé mayornan a wòrdu separá tantu temporal komo spiritualmente for di e presensia di Señor, i asina nos ta wak ku nan a bira suheto na sigui tras di nan propio deseo.",
                "8": "Awor wak, no tabata nesesario pa hende wòrdu reklamá for di e morto temporal aki, pasobra esei lo a destruí e gran plan di felisidat.",
                "9": "Di manera ku, komo e alma no por muri nunka, i e kaída a trese riba henter humanidat tantu un morto spiritual komo unu temporal, esta, nan a wòrdu separá for di e presensia di Señor, tabata nesesario pa humanidat wòrdu reklamá for di e morto spiritual aki.",
                "10": "P’esei, komo nan a bira karnal, sensual, i diabóliko, pa naturalesa, e estado probatorio aki a bira un estado pa nan prepará; el a bira un estado preparatorio.",
                "11": "I awor kòrda, mi yu, si no tabata pa e plan di redenshon, (poniendo e un banda) tan pronto nan tabata morto nan almanan ta miserabel, estando separá for di e presensia di Señor.",
                "12": "I awor, no tabatin medio pa reklamá hende for di e estado kaí aki, kua hende a trese riba su mes pa motibu di su propio desobediensia;",
                "13": "P’esei, segun hustisia, e plan di redenshon no por wòrdu efektuá, únikamente bou di kondishonnan di arepentimentu di hende den e estado probatorio aki, si, e estado preparatorio aki; pasobra si no ta pa e kondishonnan aki, miserikordia no por bira efektivo al menos ku e lo destruí e obra di hustisia. Awor e obra di hustisia no por wòrdu destruí; si ta asina, Dios lo stòp di ta Dios.",
                "14": "I asina nos ta mira ku henter humanidat tabata kaí, i nan tabata den e gara di hustisia; si, e hustisia di Dios, ku tabata konsignanan pa ta separá pa semper di su presensia.",
                "15": "I awor, e plan di miserikordia no por wòrdu efektuá al menos ku un ekspiashon wòrdu hasí; p’esei Dios mes ta ekspiá pa e pikánan di mundu, pa efektuá e plan di miserikordia, pa satisfasé e demandanan di hustisia, pa Dios por ta un Dios perfekto, hustu, i un Dios miserikordioso tambe.",
                "16": "Awor, arepentimentu no por yega na hende al menos ku tabatin un kastigu, ku tambe tabata eterno manera e bida di e alma lo ta, stablesé opuesto na e plan di felisidat, kua tabata eterno manera e bida di e alma lo ta.",
                "17": "Awor, kon un hende por arepentí al menos ku e kometé piká? Kon e por a kometé piká si no tabatin lèi? Kon por tin un lèi al menos ku tabatin un kastigu?",
                "18": "Awor, tabatin un kastigu stablesé, i un lèi hustu duná, kua tabata trese remordimentu di konsenshi na hende.",
                "19": "Awor, si ningun lèi a wordu duná — si un hende tabata mata e lo muri — e lo tin miedu di muri si e mata?",
                "20": "I ademas si no tabatin lèi duná kontra piká, hende lo no tin miedu pa kometé piká.",
                "21": "I tambe, si ningun lèi a wòrdu duná, si hende kometé piká, kiko hustisia por hasi, òf miserikordia, pasobra nan lo no tin derecho riba e kriatura?",
                "22": "Pero tin un lèi ku a wòrdu duná, i un kastigu konektá, i un arepentimentu otorgá; kua arepentimentu, miserikordia ta eksihí; di otro manera, hustisia ta eksihí e kriatura i ehekutá e lèi, i e lèi ta inflihí e kastigu; si no ta asina, e obranan di hustisia lo a wòrdu destruí i Dios lo stòp di ta Dios.",
                "23": "Pero Dios no ta laga di ta Dios, i miserikordia ta eksihí e penitente, i miserikordia ta bini pa motibu di e ekspiashon; i e ekspiashon ta efektuá e resurekshon di e mortonan, i e resurekshon di e mortonan ta trese hende bèk na e presensia di Dios; i asina nan ta wòrdu restourá na su presensia, pa wòrdu husgá segun nan obranan, segun e lèi i hustisia.",
                "24": "Pasobra ata’ki, hustisia ta ehersé tur su demandanan, i tambe miserikordia ta eksihí tur loke ta di dje; i asina ningun pero esnan bèrdaderamente penitente ta optené salbashon.",
                "25": "Kiko, bo ta suponé ku miserikordia por hòrta hustisia? Mi ta bisabo, Nò; ni un tiki so. Si ta asina, Dios lo laga di ta Dios.",
                "26": "I asina Dios ta efektuá su propósitonan grandi i eterno, kuanan tabata prepará for di fundashon di mundu. I asina e salbashon i redenshon di hende ta tuma lugá, i tambe nan destrukshon i miseria.",
                "27": "Di manera ku, O mi yu, esun ku ke bini por bini i partisipá di e awanan di bida libremente, i esun ku no ke bini esei no ta wòrdu forsá pa bini; pero den e delaster dia lo wòrdu restourá na dje segun su echonan.",
                "28": "Si el a deseá pa hasi malu, i no a arepentí den su dianan, ata’ki, malu lo wòrdu hasí na dje, segun e restourashon di Dios.",
                "29": "I awor, mi yu, mi ta deseá pa bo no laga e kosnan aki molestiá bo mas, i únikamente laga bo pikánan molestiabo, ku e molèster ku lo tresebo abou na arepentí.",
                "30": "O mi yu, mi ta spera ku bo no ta ninga mas e hustisia di Dios. No buska pa eskusá bo mes den e mínimo grado pa motibu di bo pikánan, dor di ninga e hustisia di Dios; pero laga e hustisia di Dios, i su miserikordia i su pasenshi tin influensia total den bo kurason; i lagu’é tresebo abou te na e stòf den humildat.",
                "31": "I awor, O mi yu, bo ta yamá pa Dios pa prediká e palabra na e pueblo aki. I awor, mi yu, sigui bo kaminda, deklará e palabra ku bèrdat i seriedat, pa bo por trese almanan na arepentimentu, pa e gran plan di miserikordia por reklamanan. I laga Dios otorgá na abo asta segun mi palabranan. Amèn."
            },
            "43": {},
            "44": {},
            "45": {},
            "46": {},
            "47": {},
            "48": {},
            "49": {},
            "50": {},
            "51": {},
            "52": {},
            "53": {},
            "54": {},
            "55": {},
            "56": {},
            "57": {},
            "58": {},
            "59": {},
            "60": {},
            "61": {},
            "62": {},
            "63": {}
        }
    },
    "hel": {
        "meta": {
            "slug": "hel",
            "name": "hel",
            "chapterWord": "Kapítulo"
        },
        "chapters": {
            "1": {},
            "2": {},
            "3": {},
            "4": {},
            "5": {},
            "6": {},
            "7": {},
            "8": {},
            "9": {},
            "10": {},
            "11": {},
            "12": {},
            "13": {
                "intro": "E profesía di Samuel, e Lamanita, na e nefitanan.",
                "1": "Awor a sosode den e di ochentiseis aña, e nefitanan ainda tabata permanesé den maldat, si, den maldat grandi, mientras ku e lamanitanan tabata sòru estriktamente pa warda e mandamentunan di Dios, segun e lèi di Moisés.",
                "2": "I a sosodé ku den e aña aki tabatin un Samuel, un lamanita, a bini den e tera di Zarahemla, i a kuminsa prediká na e pueblo. I a sosodé ku el a prediká, hopi dia, arepentimentu na e pueblo, i nan a sak’é afó, i e tabata kla pa bai su mes tera bèk.",
                "3": "Pero wak, e stèm di Señor a bini na dje, pa e bolbe bai bèk, i profetisá na e pueblo kualke kos ku bini na su kurason.",
                "4": "Awor a sosodé ku nan no tabata lagu’é drenta den nan siudat; asina ku el a bai i subi riba e muraya di dje, i a ekstendé su man i klama ku bos haltu, i a profetisá na e pueblo tur loke Señor a pone den su kurason.",
                "5": "I el a bisanan: Ata, ami, Samuel, un lamanita, ta bisa e palabranan di Señor ku e ta pone den mi kurason; i wak el a pone den mi kurason pa bisa na e pueblo aki ku e spada di hustisia ta kologá riba e pueblo aki; i kuatershen aña no ta pasa sin ku e spada di hustisia ta kai riba e pueblo aki.",
                "6": "Si, gran destrukshon ta warda e pueblo aki, i sigur e ta bini na e pueblo aki, i nada por salba e pueblo aki sino arepentimentu i fe den Señor Jesucristo, kende sigur lo bini na mundu, i lo sufri hopi kos i lo wòrdu matá pa su pueblo.",
                "7": "I awor ata, un angel di Señor a deklaré na ami, i el a trese bon nobonan na mi alma. I ata awor, mi a wòrdu mandá na boso pa deklaré na boso tambe, pa boso por tin nobonan di goso; pero ata’ki boso no ke a risibimi.",
                "8": "Di manera ku, asina Señor ta bisa: Pa motibu di e kurason duru di e pueblo di e nefitanan, a menos ku nan arepentí lo mi kita mi palabra for di nan, i lo mi retirá mi Spiritu for di nan, i lo mi no toleranan mas, i lo mi bolbe e kurason di nan rumannan kontra nan.",
                "9": "I kuatershen aña lo no pasa promé ku ami laganan wòrdu heridá; si, lo mi bishitanan ku e spada, i ku hamber i ku pestilensia.",
                "10": "Si, ami lo bishita nan den mi rabia teribel, i lo tin esnan di e di kuater generashon ku lo biba, di boso enemigunan, pa presensiá boso total destrukshon; i esaki sigur lo bini a menos ku boso arepentí, Señor ta bisa; i esnan di e di kuater generashon lo kousa boso destrukshon.",
                "11": "Pero si boso arepentí i bolbe bèk na Señor boso Dios lo mi bira mi rabia bai, Señor ta bisa; si, asina Señor ta bisa, bendishoná ta esnan ku ta arepentí i bolbe na ami, pero ai di esun ku no arepentí.",
                "12": "Si, ai di e gran siudat aki di Zarahemla; pasobra ata awor, ta pa motibu di esnan ku ta hustu ku e ta skapa; si ai di e gran siudat aki, pasobra ami ta diserní, Señor ta bisa, ku tin hopi, si, asta e mayor parti di e gran siudat aki, ku lo hasi nan kurasonnan duru kontra mi, Señor ta bisa.",
                "13": "Pero bendishoná ta esnan ku lo arepentí, pasobra nan lo mi spar. Pero mira, si no tabata pa e hustunan den e gran siudat aki, ata, lo mi a laga kandela baha for di shelu i destruyé.",
                "14": "Pero wak, ta pa motibu di esnan hustu ku e ta wòrdu di spar. Pero ata’ki, e tempu ta yega, Señor ta bisa, ora ku boso saka afó esnan hustu for di entre boso, e ora ei boso lo ta echu pa destrukshon; si, ai di e gran siudat aki, pa motibu di e maldat i abominashonnan ku tin den dje.",
                "15": "Si, i ai di e siudat di Gideon, pa motibu di e maldat i abominashonnan ku tin den dje.",
                "16": "Si, i ai di tur e siudatnan ku ta rònt den e tera, ku ta poseé pa e nefitanan, pa motibu di e maldat i abominashonnan ku tin den nan.",
                "17": "Awor wak, un maldishon lo bini riba e tera, e Señor di ehérsitonan ta bisa, pa motibu di e pueblo ku ta riba e tera, si, pa motibu di nan maldatnan i abominashonnan.",
                "18": "I lo sosodé, e Señor di ehérsitonan ta bisa, si, nos Dios grandi i bèrdadero, ku kualke ku skonde tesoronan den tera lo no haña nan mas, pa motibu di e gran maldishon di e pais, a menos ku e ta un hende hustu i e ta skondé na Señor.",
                "19": "Pasobra ami ke, Señor ta bisa, pa nan skonde nan tesoronan na ami; i maldishoná sea nan ku no ta skonde nan tesoronan na ami; pasobra ningun no ta skonde nan tesoronan na ami sino ta e hustunan; i esun ku no skonde su tesoro na ami, maldishoná e ta, i tambe e tesoro, i pa motibu di e maldishon di e tera ningun no por ridimí e tesoro.",
                "20": "I e dia lo bini ku nan lo skonde nan tesoronan, pasobra nan a pone nan kurasonnan riba rikesanan; i pasobra nan a pone nan kurasonnan riba nan rikesanan, i lo skonde nan rikesanan ora nan kore dilanti nan enemigunan; pasobra nan lo no skonde nan na ami, maldishoná sea nan i nan tesoronan tambe; i den e dia ei nan lo wòrdu heridá, Señor ta bisa.",
                "21": "Ata’ki boso, hendenan di e siudat grandi aki, skucha mi palabranan; si, skucha e palabranan ku Señor a bisa; pasobra wak, e ta bisa ku boso ta maldishoná pa motibu di boso rikesanan, i tambe boso rikesanan ta maldishoná pasobra boso a pone boso kurasonnan riba nan, i no a skucha e palabranan di esun ku a duna nan na boso.",
                "22": "Boso no ta kòrda Señor boso Dios den e kosnan ku kua el a bendishoná boso, pero semper boso ta kòrda boso rikesanan, pa no duna Señor boso Dios danki pa nan; si, boso kurasonnan no ta serka na Señor, pero nan ta hinchá ku hopi orguyo, te na bromá, i te na gran halsamentu, envidianan, kontenshon, malisia, persekushonnan, i matamentu, i tur sorto di inikidatnan.",
                "23": "Pa e motibu aki Señor Dios a laga un maldishon bini riba e tera, i tambe riba boso rikesanan, i esaki ta pa motibu di boso inikidat.",
                "24": "Si, ai di e pueblo aki, pa motibu di e tempu aki ku a yega, ku boso ta saka e profetanan afó, i ta hasi bofon di nan, i ta bentanan ku piedra, i ta matanan, i hasi tur sorto di inikidat ku nan, asta manera nan a hasi den antigwedat.",
                "25": "I awor aki, ora boso papia boso ta bisa: Si nos dianan tabata den e dianan di nos tatanan di antigwedat, nos lo no a mata e profetanan; nos lo no a tiranan ku piedra, i saka nan afó.",
                "26": "Ata awor boso ta pio ku nan; pasobra manera Señor ta biba, si un profeta bini entre boso i deklará e palabra di Señor na boso, kua ta testifiká di boso pikánan i inikidatnan, boso ta rabia kuné, i ta sak’é afó i buska tur sorto di manera pa destruyé; si, boso lo bisa ku e ta un profeta falsu, i ku e ta un pekador, i di diabel, pasobra el a testifiká ku boso echonan ta malu.",
                "27": "Pero ata awor, si un hòmber bini entre boso i ta bisa: Hasi esaki, i no tin inikidat; hasi esei i boso lo no sufri; si, e ta bisa: Kana tras di e orguyo di boso kurasonnan; si, kana tras di e orguyo di boso wowonan, i hasi tur loke boso kurason ta deseá — i si un hòmber bini entre boso i bisa esaki, boso lo risibi’é, i bisa ku e ta un profeta.",
                "28": "Si, boso lo hals’é na laria, i boso lo dun’é di boso poseshonnan; boso lo dun’é di boso oro, i di boso plata, i boso lo bisti’é ku paña karu, i pasobra e ta papia palabranan ku ta alagá boso, i ta bisa ku tur kos ta bon, e ora ei boso no ta haña falta kuné.",
                "29": "O boso generashon malbado i perverso; pueblo enduresí i opstiná, kuantu tempu boso ta suponé ku Señor lo tolerá boso? Si, pa kuantu tempu boso lo permití boso mes wòrdu hibá pa guianan bobo i siegu? Si, pa kuantu tempu mas boso lo skohe skuridat na lugá di lus?",
                "30": "Si, ata awor e rabia di Señor ta sendé kaba kontra boso; ata’ki, el a maldishoná e tera pa motibu di boso inikidat.",
                "31": "I ata awor, e tempu ta yega ku e ta maldishoná boso rikesanan, ku nan ta slep, ku boso no por tenenan, i den e dianan di boso pobresa boso no por keda ku nan.",
                "32": "I den e dianan di boso pobresa boso lo klama na Señor; i boso lo supliká en vano, pasobra boso desolashon a bini riba boso kaba, i boso destrukshon ta sigur; i e ora ei boso lo yora i grita den e dia ei, e Señor di ehérsitonan ta bisa. I e ora ei boso lo lamentá, i bisa:",
                "33": "O ku mi a arepentí, i no a mata e profetanan, i tira piedra riba nan, i saka nan afó. Si, den e dia ei boso lo bisa: O ku nos a kòrda e Señor nos Dios den e dia ku el a dunanos nos rikesanan, i e ora ei nan lo no a slep pa nos pèrdè nan; pasobra mira, nos rikesanan a bai for di nos.",
                "34": "Wak, nos ta pone un hèrmènt aki i mainta e no tei mas, i wak nos spadanan ta wòrdu kitá for di nos riba e dia ku nos a buskanan pa e bataya.",
                "35": "Si, nos a skonde nos tesoronan, i nan a slep bai for di nos, pa motibu di e maldishon di e tera.",
                "36": "O ku nos a arepentí den e dia ku e palabra di Señor a bini na nos; pasobra wak e tera ta maldishoná, i tur kos a bira ta slep, i nos no por tenenan.",
                "37": "Ata awor, nos ta rondoná pa demonionan, si, nos ta rondoná pa e angelnan di esun ku a buska pa destruí nos almanan. Ata’ki, nos inikidatnan ta grandi. O Señor, bo no por bira bo rabia leu for di nos? I esaki lo ta boso idioma den e dianan ei.",
                "38": "Pero ata awor, boso dianan di probashon a pasa; boso a posponé e dia di boso salbashon te ku ta eternamente muchu lat, i boso destrukshon ta sigur; si, pasobra boso a buska tur e dianan di boso bida pa loke boso no por a haña, i boso a buska felisidat den hasi inikidat, kua kos ta kontrario na e naturalesa di e hustisia ei ku tin den nos kabes grandi i Eterno.",
                "39": "O pueblo di e tera, ku boso por skucha mi palabranan! I mi ta pidi pa e rabia di Señor wòrdu apartá for di boso, i ku boso por arepentí i optené salbashon."
            },
            "14": {
                "1": "Awor a sosodé ku Samuel, e lamanita, a profetisá hopi kos mas ku no por wòrdu skirbí.",
                "2": "I ata’ki, el a bisanan: wak, mi ta duna boso un señal; pasobra sinku aña mas ta bini, i ata, e ora ei e Yu di Dios ta bini pa redimí tur esnan ku lo kere den su nòmber.",
                "3": "I ata awor, esaki lo mi duna boso pa señal na e tempu di su binida; pasobra wak, lo tin lusnan grandi na shelu, te ku den e anochi promé ku e bini lo no tin skuridat, te na e punto ku lo parse na hende komo si fuera ta di dia.",
                "4": "Di manera ku, lo tin un dia i un anochi i un dia, komo si fuera un dia i no tabatin anochi; i esaki lo ta pa boso komo un señal, pasobra boso lo sa di e lantamentu di e solo i tambe su bahamentu; asina ku nan lo sa pa sigur ku lo tin dos dia i un anochi; sinembargo e anochi lo no bira skur; i lo ta e anochi promé ku e nase.",
                "5": "I ata’ki, un strea nobo lo lanta, un manera nunka boso a mira, i esaki tambe lo ta un señal pa boso.",
                "6": "I awor anto, esaki no ta tur, lo tin hopi señal i maravianan na shelu.",
                "7": "Awor lo sosodé ku boso tur lo ta sorprendí, i maraviá, te ku boso lo kai na tera.",
                "8": "I lo sosodé ku kualke ku kere den e Yu di Dios, esun lo tin bida eterno.",
                "9": "I ata awor, asina Señor a mandami, dor di su angel, pa mi bini i bisa boso e kos aki; si, el a manda pa mi profetisá e kosnan aki na boso; si, el a bisami: Klama na e pueblo aki, arepentí i prepará e kaminda di Señor.",
                "10": "I awor, pasobra mi ta un Lamanita, i a bisa boso e palabranan ku Señor a mandami, i pasobra tabata severo kontra boso, boso ta rabia ku mi i ta buska pa destruimi, i a sakami afó for di boso.",
                "11": "I boso lo skucha mi palabranan, pasobra, ku e intenshon aki mi a subi riba e murayanan di e siudat aki, pa boso por skucha i sa di e huisionan di Dios ku ta warda boso pa motibu di boso inikidatnan, i tambe pa boso por konosé e kondishonnan di arepentimentu;",
                "12": "I tambe pa boso por sa di e binida di Jesucristo, e Yu di Dios, e Tata di shelu i di tera, e Kreador di tur kos for di prinsipio; i pa boso por sa di e señalnan di su binida, ku e intenshon pa boso por kere den su nòmber.",
                "13": "I si boso kere den su nòmber boso lo arepentí di tur boso pikánan, ku pa medio di esei boso por tin un remishon di nan dor di su méritonan.",
                "14": "I ata awor, atrobe, otro señal mi ta duna boso, si, un señal di su morto.",
                "15": "Pasobra ata awor, e mester muri en bèrdat pa salbashon por bini; si, ta toka na dje i ta bira nesesario pa e muri, pa efektuá e resurekshon di e mortonan, ku pa medio di esei hende por wòrdu tresé den e presensia di Señor.",
                "16": "Si, ata awor, e morto aki ta efektuá e resurekshon, i ta redimí tur humanidat for di e promé morto — e morto spiritual ei; pasobra henter humanidat, pa e kaída di Adam ta wòrdu kòrtá for di e presensia di Señor, ta wòrdu konsiderá komo morto, tantu na kosnan temporal i na kosnan spiritual.",
                "17": "Pero ata awor, e resurekshon di Cristo ta redimí humanidat, si, asta henter humanidat, i ta tresenan bèk na e presensia di Señor.",
                "18": "Si, i e ta efektuá e kondishon di arepentimentu, ku ken ku arepentí esun no ta wòrdu kòrtá i bentá den kandela; pero kualke ku no arepentí ta wòrdu kòrtá i bentá den kandela; i ta bolbe bini riba nan un morto spiritual, si, un di dos morto, pasobra nan ta separá atrobe tokante kosnan ku ta pertenesé na hustisia.",
                "19": "Di manera ku arepentí boso, arepentí boso, a menos ku pa medio di konosé e kosnan aki i no hasi nan, boso laga boso mes wòrdu tresé bou di kondenashon, i boso ta wòrdu tresé abou na e di dos morto aki.",
                "20": "Pero ata awor, manera mi a bisa boso tokante otro señal, un señal di su morto, wak, den e dia ei ku e ta sufri morto, e solo lo bira skur i rehusá duna su lus na boso; i tambe e luna i e streanan; i lo no tin lus riba e superfisio di e tera aki, asta for di e tempu ku e lo sufri morto, pa e espasio di tres dia, te e tempu ku e ta bolbe lanta for di e morto.",
                "21": "Si, na e tempu ku e lo entregá e spiritu lo tin bos i werlegt pa e espasio di hopi ora, i e mundu lo sakudí i tembla; i e barankanan ku ta riba e superfisio di e tera aki, ku ta tantu riba e tera komo abou, ku boso sa na e tempu aki ta sólido, òf mayoría di dje ta un masa sólido, lo wòrdu kibrá.",
                "22": "Si, nan lo wòrdu kibrá na dos, i pa semper lo wòrdu hañá di sker i kòrtá, i den pida kibrá, riba e superfisio di henter e pais, si, tantu riba e tera komo abou.",
                "23": "Ata awor, lo tin gran tempestatnan, i hopi montañanan lo wòrdu bahá, manera un baye, i lo tin hopi lugánan ku awor aki ta wòrdu yamá bayenan ku lo bira montañanan, kua nan altura ta grandi.",
                "24": "I hopi kamindanan grandi lo wòrdu kibrá, i hopi siudatnan lo bira desolá.",
                "25": "I hopi grafnan lo wòrdu habrí, i lo entregá hopi di nan mortonan; i varios santunan lo parse na hopi.",
                "26": "I awor antó, asina e angel a papia ku mi; pasobra el a bisami ku lo tin bos i werlegt pa e espasio di hopi oranan.",
                "27": "I el a bisami ku mientras e bos i e werlegt ta dura, i e tempestat, ku e kosnan aki lo ta, i ku skuridat mester kubri e superfisio di henter e tera pa espasio di tres dia.",
                "28": "I e angel a bisami ku hopi lo mira kosnan mas grandi ku esakinan, ku e propósito pa nan por kere ku e señalnan i e maravianan aki lo sosodé riba tur e superfisio di e pais aki, ku e propósito pa no tin motibu pa inkredulidat entre e yunan di hende—",
                "29": "I esaki ku e intenshon pa ken ku kere optené salbashon, i ken ku no kere, un huisio hustu por bini riba nan, i tambe si nan ta kondená nan ta trese riba nan mes nan propio kondenashon.",
                "30": "I awor kòrda, kòrda, mi rumannan, kualke ku peresé, ta peresé pa su mes, i kualke ku hasi inikidat, ta hasi’é pa su mes; pasobra ata awor, boso ta liber; ta permití na boso aktua pa boso mes; pasobra ata, Dios a duna un konosimentu na boso i el a hasi boso liber.",
                "31": "El a duna boso pa boso por konosé bon di malu, i el a duna boso pa boso por skohe bida òf morto; i boso por hasi bon i wòrdu restourá na loke ta bon, òf tin loke ta bon restourá na boso; òf boso por hasi malu, i tin loke ta malu restourá na boso."
            },
            "15": {
                "1": "I awor, mi rumannan stimá, ata awor, mi ta deklará na boso ku a menos ku boso arepentí boso kasnan lo keda desolá.",
                "2": "Si, a menos ku boso arepentí, boso muhénan lo tin gran motibu pa lamentá den e dia ku nan ta duna lechi; pasobra boso lo purba hui i lo no tin lugá pa refugio, si, i ai di esnan ku ta embarasá, pasobra nan lo ta pisá i no por hui; p’esei, nan lo wòrdu trapá i lo wòrdu lagá pa peresé.",
                "3": "Si, ai di e pueblo aki kende ta wòrdu yamá e pueblo di Nefi a menos ku nan arepentí, ora nan mira tur e señalnan i maravianan aki ku lo wòrdu mustrá na nan; pasobra ata awor, nan tabata un pueblo skohí di Señor; si, e pueblo di Nefi el a stima, i tambe el a kastiganan; si, den e dianan di nan inikidat el a kastiganan pasobra e stimanan.",
                "4": "Pero wak mi rumannan, el a odiá e lamanitanan pasobra nan obranan tabata malu kontinuamente, i esaki pa motibu di e inikidat di e tradishon di nan tatanan. Pero wak, salbashon a bini na nan pa medio di e predikashon di e nefitanan; i pa e motibu aki Señor a prolongá nan dianan.",
                "5": "I mi ta deseá pa boso por ripará ku e mayoría di nan ta den e kaminda di nan deber, i nan ta kana ku kuidou dilanti Dios, i nan ta sòru pa warda su mandamentunan i su statutonan i su huisionan segun e lèi di Moisés.",
                "6": "Si, mi ta bisa boso, ku e mayoría di nan ta hasiendo esaki, i nan ta esforsando ku diligensia inkansabel pa nan por trese e restu di nan rumannan na e konosimentu di e bèrdat; di manera ku tin hopi ku ta uni na nan diariamente.",
                "7": "I ata awor, boso sa di boso mes, pasobra boso a miré, ku tantu di nan manera ta wòrdu tresé na e konosimentu di e bèrdat, i pa sa di e tradishonnan malu i abominabel di nan tatanan, i ta wòrdu hibá pa kere e skrituranan santu, si, e profesíanan di e profetanan santu, ku ta skirbí, ku ta guianan na fe den Señor, i na arepentimentu, kua fe i arepentimentu ta trese un kambio di kurason na nan—",
                "8": "Di manera ku, tur ku a bini na esaki, boso sa di boso mes ta firme i konstante den e fe, i den e loke nan a wòrdu hasí liber.",
                "9": "I boso sa tambe ku nan a dera nan armanan di guera, i nan ta teme di hisanan a menos ku di algun manera nan mester kometé piká; si, bo por wak ku nan ta teme kometé piká — pasobra ata nan lo laga nan mes wòrdu trapá i matá pa nan enemigunan, i nan lo no lanta nan spadanan kontranan, i esaki pa motibu di nan fe den Cristo.",
                "10": "I awor, pa motibu di nan firmesa ora nan ta kere den loke nan ta kere, pasobra pa motibu di nan firmesa, ora nan wòrdu iluminá, wak, Señor lo bendishonanan i alargá nan dianan, a pesar di nan inikidat—",
                "11": "Si, aunke nan mester peresé den inkredulidat Señor lo prolongá nan dianan, te ora e tempu yega ku a wòrdu papiá pa nos tatanan, i tambe pa e profeta Zenos, i hopi otro profetanan, tokante e restourashon di nos rumannan, e lamanitanan, atrobe na e konosimentu di e bèrdat—",
                "12": "Si, mi ta bisa boso, ku den e delaster tempunan e promesanan di Señor a wòrdu ekstendé na nos rumannan, e lamanitanan; i a pesar di e hopi aflikshonnan ku nan lo tin, i a pesar ku nan lo wòrdu hibá p’aki i p’aya riba e superfisio di mundu, i wòrdu di jag, i wòrdu heridá i plamá rònt, sin un lugá di refugio, e Señor lo ta miserikordioso ku nan.",
                "13": "I esaki ta segun e profesía, ku atrobe nan lo wòrdu tresé na e konosimentu bèrdadero, ku ta e konosimentu di nan Redentor, i nan pastor grandi i bèrdadero, i wòrdu kontá entre su karnénan.",
                "14": "Di manera ku, mi ta bisa boso, lo ta mihó pa nan ku pa boso, a menos ku boso arepentí.",
                "15": "Pasobra mira, si e obranan grandi ku a wòrdu mustrá na boso a wòrdu mustrá na nan, si, na nan ku a peresé den inkredulidat pa motibu di e tradishonnan di nan tatanan, boso por wak di boso mes ku nunka mas nan lo a peresé den inkredulidat.",
                "16": "Asina anto, Señor ta bisa: Lo mi no destruinan totalmente, pero lo mi pone ku den e dia di mi sabiduría nan lo bolbe bini bèk na ami, Señor ta bisa.",
                "17": "I awor wak, Señor ta bisa, tokante e pueblo di e nefitanan: Si nan no ke arepentí, i sòru pa hasi mi boluntat, lo mi destruinan totalmente, Señor ta bisa, pa motibu di nan inkredulidat a pesar di e kantidat di obranan grandi ku mi a hasi entre nan; i sigur manera Señor ta biba e kosnan aki lo ta, Señor ta bisa."
            },
            "16": {
                "1": "I awor, a sosodé ku tabatin hopi ku a tende e palabranan di Samuel, e lamanita, ku el a papia riba e murayanan di e siudat. I tantu manera a kere den su palabra a bai i buska Nefi; i ora nan a bini dilanti i hañ’é nan a konfesá nan pikánan na dje i no a ninga, deseando pa nan por wòrdu boutisá na Señor.",
                "2": "Pero tantu manera tabatin ku no a kere den e palabranan di Samuel tabata rabiá kuné; i nan a bent’é ku piedra aya riba e muraya, i tambe hopi a tira flecha riba dje mientras e tabata pará riba e muraya; pero e Spiritu di Señor tabata kuné, te ku nan no tabata por dalé ku nan piedra ni ku nan flechanan.",
                "3": "Awor, ora nan a mira ku nan no tabata por a dalé, tabatin hopi mas kendenan a kere den su palabranan, te na e punto ku nan a bai na Nefi pa wòrdu boutisá.",
                "4": "Pasobra ata awor, Nefi tabata boutisando, i profetisando, i predikando, klamando arepentimentu na e pueblo, mustrando señalnan i maravianan, hasiendo milagernan entre e pueblo, pa nan por sa ku e Cristo mester bini pronto—",
                "5": "Bisando nan di kosnan ku mester sosodé den poko tempu, pa nan por sa i kòrda na e tempu di nan binida ku nan a wòrdu duná di konosé na nan di antemano, ku e propósito pa nan por kere; p’esei tur esnan ku a kere e palabranan di Samuel tabata bai serka Nefi pa wòrdu boutisá, pasobra nan tabata bini arepintiendo i konfesando nan pikánan.",
                "6": "Pero e mayor parti di nan no a kere den e palabranan di Samuel; di manera ku ora nan a mira ku nan no por a dalé ku nan piedra i nan flechanan, nan tabata klama na nan kapitannan, bisando: Kohe e shon aki i mar’é, pasobra mira e tin un diabel, i pa motibu di e poder di e diabel ku tin den dje nos no por dalé ku nos piedranan i nos flechanan; di manera ku kohé i mar’é, i bai kuné.",
                "7": "I mientras nan tabata bai dilanti pa pone man riba dje, ata, el a benta su mes abou for di e muraya, i a hui for di nan tera, si, asta na su mes pais, i a kuminsá prediká i profetisá entre su mes pueblo.",
                "8": "I mira, nunka mas no a tende nada di dje entre e nefitanan, i asina tabata e asuntunan di e pueblo.",
                "9": "I asina e di ochentiseis aña di e rèinado di e huesnan riba e pueblo di Nefi a kaba.",
                "10": "I asina tambe e di ochentishete aña di e rèino di e huesnan a kaba, e mayor parti di e pueblo permanesiendo den nan orguyo i maldat, i e menor parti kanando ku mas kuidou dilanti Dios.",
                "11": "I esakinan tabata e kondishonnan tambe, den e ochentiocho aña di e rèinado di e huesnan.",
                "12": "I tabatin masha tiki alterashon den e asuntunan di e pueblo, eksepto ku e pueblo a kuminsá bira mas firme den inikidat, i hasi mas i mas di loke ta kontrali na e mandamentunan di Dios, den e di ochentinuebe aña di e rèinado di e huesnan.",
                "13": "Pero a sosodé den e di nobenta aña di e rèinado di e huesnan, señalnan grandi a wòrdu duná na e pueblo, i kosnan maravioso, i e palabranan di e profetanan a kuminsá wòrdu kumplí.",
                "14": "I angelnan a parse na hendenan, hendenan sabio, i a deklará na nan bon nobonan di gran felisidat; asina den e aña aki e skrituranan a kuminsá wòrdu kumplí.",
                "15": "Sinembargo, e pueblo a kuminsá hasi nan kurason duru, tur menos e parti ku tabata kere mas entre nan, tantu di e nefitanan komo tambe di e lamanitanan, i a kuminsá dependé riba nan propio forsa i nan propio sabiduría, bisando:",
                "16": "Algun kos nan por a rèi bon, entre asina tantu kos; pero wak, nos sa ku tur e obranan grandi i maravioso aki no por sosodé, di kua a wòrdu papiá.",
                "17": "I nan a kuminsá rasoná i plèita entre nan mes, bisando:",
                "18": "Ku no ta rasonabel ku un ser manera Cristo lo bini; si ta asina, i e ta e Yu di Dios, e Tata di Shelu i di tera, manera a wòrdu bisá, di kon e no por mustra su mes na nos manera na nan kendenan lo ta na Jerusalem?",
                "19": "Si, di kon e no por mustra su mes na e tera aki meskos ku na e tera di Jerusalem?",
                "20": "Pero ata awor, nos sa ku esaki ta un tradishon malbado, ku a wordu entregá na nos pa nos tatanan, pa pone nos kere den un kos grandi i maravioso ku lo mester sosodé, pero no entre nos, pero den un tera ku ta leu for di nos, un tera ku nos no konosé; asina ku nan por tené nos den ignoransia, ya ku nos no por mira ku nos mes wowo ku nan ta bèrdat.",
                "21": "I nan, pa medio di e astusia i artenan misterioso di esun malu, lo obra algun gran misterio ku nos no por komprendé, ku lo tene nos abou pa ta sirbientenan di nan palabranan, i tambe sirbientenan na nan, pasobra nos ta dependé riba nan pa siña nos e palabra; i asina nan lo tene nos den ignoransia si nos someté nos mes na nan, tur e dianan di nos bida.",
                "22": "I hopi kosnan mas e pueblo a imaginá den nan kurason, ku tabata bobo i vano; i nan tabata sinti hopi molèster, pasobra Satanás tabata impulsanan na hasi inikidat kontinuamente; si, el a bai rònt plamando rumornan i kontenshonnan riba tur e superfisio di e tera, pa e por hasi e kurason di e pueblo duru kontra loke tabata bon i kontra loke tabata bai bini.",
                "23": "I a pesar di e señalnan i e milagernan ku a wòrdu hasí entre e pueblo di Señor, i tur e milagernan ku nan tabata hasi, Satanás a tuma gran poseshon di e kurasonnan di e pueblo riba henter e superfisio di e tera.",
                "24": "I asina e di nobenta aña di e rèinado di e huesnan riba e pueblo di Nefi a kaba.",
                "25": "I asina e buki di Helaman, segun e registro di Helaman i su yunan ta kaba."
            }
        }
    },
    "3-ne": {
        "meta": {
            "slug": "3-ne",
            "name": "Di Tres Nefi",
            "chapterWord": "Kapítulo"
        },
        "chapters": {
            "1": {
                "intro": "I Helaman tabata e yu di Helaman, kende tabata e yu di Alma, kende tabata e yu di Alma, siendo un desendiente di Nefi, kende tabata e yu di Lehi, kende a sali di Jerusalem den e promé aña di e rèino di Zedekía, e rèi di Juda.",
                "1": "Awor a sosodé ku e aña nobentiun a pasa i tabata seishen aña for di e tempu ku Lehi a laga Jerusalem; i tabata den e aña ku Lakoneus tabata e hues superior i e gobernador riba e pais.",
                "2": "I Nefi, e yu di Helaman, a bai for di e tera di Zarahemla, enkargando su yu Nefi, kende tabata su yu mayó, ku e plachinan di bròns, i tur e registronan ku a wòrdu wardá, i tur e kosnan ei ku a wòrdu wardá sagrado for di e salida di Lehi for di Jerusalem.",
                "3": "E ora ei el a bai for di e pais, i unda el a bai, ningun hende sa; i su yu Nefi a warda e registronan despues di dje, si, e registro di e pueblo aki.",
                "4": "Awor a sosodé ku den kuminsamentu di e aña nobentidos, ata’ki, e profesíanan di e profetanan a kuminsá wòrdu kumplí mas kompletamente; pasobra a kuminsá tin señalnan mas grandi i milagernan mas grandi hasí entre e pueblo.",
                "5": "Pero tabatin algun ku a kuminsa bisa ku e tempu a pasa pa e palabranan wòrdu kumplí, ku a wòrdu papiá pa Samuel, e lamanita.",
                "6": "I nan a kuminsá sinti goso riba nan rumannan, bisando: ata’ki e tempu a pasa, i e palabranan di Samuel no a kumpli; p’esei, boso goso i boso fe tokante e kos aki tabata por nada.",
                "7": "I a sosodé ku nan a hasi un boroto grandi dor di henter e pais; i e pueblo ku tabata kere a kuminsá bira hopi tristu, si pa kualke motibu e kosnan ku a wòrdu bisá, no sosodé.",
                "8": "Pero ata awor, nan tabata vigilá konstantemente pa e dia i e nochi i e dia ei ku lo ta manera un dia komo si no tabatin nochi, pa nan por sa ku nan fe no tabata por nada.",
                "9": "Awor a sosodé ku tabatin un dia ku a wòrdu apartá pa e inkrédulonan, ku tur esnan kendenan tabata kere den e tradishonnan ei, lo wòrdu poné na morto a menos ku e señal sosodé, ku a wòrdu duná pa Samuel e profeta.",
                "10": "Awor a sosodé ku ora Nefi, e yu di Nefi, a wak e maldat aki di su pueblo, su kurason tabata sumamente tristu.",
                "11": "I a sosodé ku el a sali i a hinka rudia abou riba suela, i a klama fuertemente na su Dios pa benefisio di su pueblo, si, esnan ku tabata na punto di wòrdu destruí pa motibu di nan fe den e tradishon di nan tatanan.",
                "12": "I a sosodé ku el a klama fuertemente na Señor, henter e dia; i ata’ki, e bos di Señor a bini na dje, bisando:",
                "13": "Lanta bo kabes i sea di bon ánimo; pasobra ata awor, e tempu ta serka, i riba e anochi aki e señal lo wòrdu duná, i mañan lo mi bini na mundu, pa mustra mundu ku mi ta bai kumpli tur loke mi a laga wòrdu bisá pa boka di mi profetanan santu.",
                "14": "Ata awor, mi ta bini na esnan di mi, pa kumpli tur kos ku mi a laga wòrdu duná na konosé na e yunan di hende for di e fundashon di mundu, i pa hasi e boluntat, tantu di e Tata komo di e Yu — di e Tata pa motibu di mi, i di e Yu pa motibu di mi karni. I ata’ki, e tempu ta serka, i e anochi aki e señal lo wòrdu duná.",
                "15": "I a sosodé ku e palabranan ku a bini na Nefi a wòrdu kumplí segun nan a wòrdu papiá; pasobra mira, ora solo a baha no tabatin skuridat, i e pueblo a kuminsa asombrá pasobra no tabatin skuridat ora nochi a yega.",
                "16": "I tabatin hopi, kendenan no a kere e palabranan di e profetanan, kendenan a kai na tera i a bira komo si nan tabata morto, pasobra nan tabata sa ku e gran plan di destrukshon ku nan a hasi pa esnan kendenan tabata kere den e palabranan di e profetanan a wòrdu frustrá; pasobra e señal ku a wòrdu duná tabata presente kaba.",
                "17": "I nan a kuminsá realisá ku e Yu di Dios mester aparesé pronto; si, finalmente, tur hende riba e superfisio di henter e pais, for di wèst na ost, tantu den e pais di nort i den e pais di zùit, tabata asina asombrá ku nan a kai na suela.",
                "18": "Pasobra nan tabata sa ku e profetanan e testifiká di e kosnan aki pa hopi aña, i ku e señal ku a wòrdu duná tabata tei kaba; i nan a kuminsá tin miedu pa motibu di nan inikidat i nan inkredulidat.",
                "19": "I a sosodé ku henter e anochi ei no tabatin skuridat, pero tabata kla komo si tabata merdía. I a sosodé ku e solo a bolbe lanta mainta, segun su òrdu natural; i nan tabata sa ku tabata e dia ku Señor lo nase, pa motibu di e señal ku a wòrdu duná.",
                "20": "I a sosodé, si, tur e kosnan, tur kos, segun e palabranan di e profetanan.",
                "21": "I tambe a sosodé ku un strea nobo a parse, segun e palabra.",
                "22": "Awor a sosodé ku for di e tempu aki bai dilanti, mentira a kuminsá wòrdu mandá entre e pueblo, pa Satanás, pa hasi nan kurasonnan duru, ku e intenshon pa nan no kere den e señalnan i milagernan ku nan a wak; pero a pesar di tur e mentira i gañamentunan aki e mayoría di e pueblo a kere, i a wòrdu kombertí na Señor.",
                "23": "Awor a sosodé ku Nefi a bai entre e pueblo, i tambe hopi otronan, boutisando na arepentimentu, den kua tabatin un gran remishon di pikánan. I asina e pueblo a bolbe tin pas den e pais.",
                "24": "I no tabatin kontenshonnan, sino tabata algun poko kendenan a kuminsá prediká, purbando na mustra pa medio di e skrituranan ku no tabata nesesario mas pa opservá e lèi di Moisés. Awor den esaki nan tabata ekiboká, sin a komprendé e skrituranan.",
                "25": "Pero a sosodé ku nan a konbertí lihé, i nan tabata konvensí di e eror den kua nan tabata, pasobra a wòrdu duná di konose na nan ku e lèi ainda no a wòrdu kumplí, i ku e mester wòrdu kumplí den tur kos; si, e palabra a bini na nan ku e mester wòrdu kumplí; si, ku ni un yota òf tilde lo no bini na un fin te ku tur wòrdu kumplí; p’esei den e mesun aña aki nan a wòrdu tresé na un konosimentu di nan eror i nan a konfesá nan faltanan.",
                "26": "I asina e aña nobentidos a pasa, tresiendo bon notisia na e pueblo pa motibu di e señalnan ku a sosodé, segun e palabranan di e profesíanan di tur e profetanan santu.",
                "27": "I a sosodé ku e aña nobentitres tambe a pasa na pas, eksepto pa e ladronnan di Gadianton, kendenan tabata biba den e montañanan, kendenan tabata infestá e pais; pasobra nan lugánan fortifiká i nan eskonditenan tabata asina fuerte ku e pueblo no tabata por vense nan; p’esei nan a kometé hopi krimen, i a mata hopi hende.",
                "28": "Awor a sosodé ku den e aña nobentikuater nan a kuminsá oumentá na un grado grandi, pasobra tabatin hopi disidentenan for di e nefitanan kendenan a kore bai serka nan, ku a kousa hopi doló na e nefitanan ei kendenan a keda den e pais.",
                "29": "I tambe tabatin un kousa di gran doló entre e lamanitanan; pasobra ata’ki, nan tabatin hopi yunan kendenan a krese i wòrdu fortifiká den edat, ku nan a bira pa nan mes, i a wòrdu hibá pa algun ku tabata zoramitanan, dor di nan palabranan di engaño i adulashon, pa uni na e ladronnan di Gadianton ei.",
                "30": "I asina e lamanitanan tambe a wòrdu aflihí, i a kuminsá mengua referente na nan fe i hustisia, pa motibu di e maldat di e generashon ku tabata lanta."
            },
            "2": {},
            "3": {},
            "4": {},
            "5": {},
            "6": {},
            "7": {},
            "8": {
                "1": "Awor a sosodé ku segun nos registro, i nos sa ku nos registro ta bèrdat, pasobra ata, tabata un hòmber hustu ku a warda e registro — pasobra di bèrdat el a hasi hopi milager den nòmber di Jesus, i no tabatin ni un hende ku por a hasi un milager den nòmber di Jesus a menos ku el a wòrdu limpiá kompletamente di su inikidat—",
                "2": "I awor a sosodé, si ni un eror a wòrdu hasí pa e hòmber aki den e kalkulashon di nos tempu, e aña trintitres a pasa;",
                "3": "I e pueblo a kuminsá buska ku gran deseo e señal ku a wòrdu duná pa e profeta Samuel, e lamanita, si, pa e tempu ku lo tin skuridat pa e espasio di tres dia riba e superfisio di e pais.",
                "4": "I a kuminsá parse gran dudanan i plèitamentu entre e pueblo, mask’é tantu señalnan a wòrdu duná.",
                "5": "Awor a sosodé den e aña trintikuater, den e promé luna, riba e di kuater dia di e luna, a lanta un tormenta grandi, unu manera nunka a wòrdu konosí den henter e tera.",
                "6": "I tambe tabatin un tempestat grandi i teribel; i tabatin bos severo, te na e punto ku el a sakudí henter e tera komo si fuera e tabata bai parti na pida.",
                "7": "I tabatin werlegt masha skèrpi, manera nunka a wòrdu konosé den henter e pais.",
                "8": "I e siudat di Zarahemla a pega kandela.",
                "9": "I e siudat di Moroni a zenk den e profundidat di laman, i e abitantenan di dje a hoga.",
                "10": "I e tera a lanta riba e siudat di Moroniha, ku na lugá di e siudat ei a bini un seru grandi.",
                "11": "I den e pais zùit tabatin un destrukshon grandi i teribel.",
                "12": "Pero ata’ki, den e pais nort tabatin un destrukshon mas grandi i teribel; pasobra mira, henter e superfisio di e pais a wòrdu kambiá, pa motibu di e tempestat i e warwarú, i e bos ku e werlegt, i e gran kantidat di sakudimentu di henter e tera;",
                "13": "I e kamindanan grandi a wòrdu destruí, i kayanan pareu a wòrdu dañá, i hopi lugánan lisu a bira korkobá.",
                "14": "I hopi siudatnan grandi i notabel a zenk, i hopi a wòrdu kimá, i hopi a wòrdu sakudí te ora nan edifisionan a kai na suela, i e abitantenan di nan a wòrdu matá, i e lugánan a keda desolá.",
                "15": "I tabatin algun siudat ku a keda; pero e daño na nan tabata hopi grandi, i hopi di nan a wòrdu matá.",
                "16": "I algun a wòrdu hibá den e warwarú; i unda nan a bai ningun hende sa, únikamente nan sa ku nan a wòrdu hibá.",
                "17": "I asina e superfisio di henter e pais a wòrdu deformá, pa motibu di e tempestatnan, i e bos, i e werlegt, i e temblamentu di e tera.",
                "18": "I ata’ki, e barankanan a parti na dos; nan a wòrdu kibrá riba e superfisio di henter e pais, te na e punto ku nan a wòrdu hañá na pida kibrá, i di sker i kòrtá riba tur e superfisio di e pais.",
                "19": "Awor a sosodé ku ora e bos, i e werlegt, i e tormenta i e tempestat, i e temblamentu di e tera a stòp — pasobra wak, nan a dura pa e espasio di mas o menos tres ora; i algun a bisa ku tabata pa mas tempu; sinembargo, tur e kosnan grandi i teribel aki a wòrdu hasí den e tempu di mas o menos tres ora — i e ora ei, ata, tabatin skuridat riba e superfisio di e pais.",
                "20": "I a sosodé ku tabatin un skuridat profundo riba e superfisio di e pais, te na e punto ku e abitantenan ku no a kai tabata por sinti e vapor di skuridat.",
                "21": "I no tabata por tin lus, pa motibu di e skuridat, ni bela, ni flambeunan; ni tampoko nan por a pega un kandela ku nan palunan bon i hopi seku, di manera ku no tabata por tin ni un klase di lus;",
                "22": "I ningun lus a wòrdu mirá, ni kandela, ni briyo, ni e solo, ni e luna, ni e streanan, pasobra asina grandi tabata e tinieblanan di skuridat ku tabata riba e superfisio di e pais.",
                "23": "I a sosodé ku a dura pa tres dia ku ningun lus a wòrdu mirá; i tabatin gran lamentashon, i gritamentu i yoramentu kontinuamente entre henter e pueblo; si, grandi tabata e lamentashon di e pueblo, pa motibu di e skuridat i e gran destrukshon ku a bini riba nan.",
                "24": "I na un lugá nan a wòrdu skuchá ta grita, bisando: O ku nos a arepentí promé ku e dia grandi i teribel aki, i e ora ei nos rumannan lo a wòrdu skapá, i nan lo no a wòrdu kimá den e siudat grandi ei di Zarahemla.",
                "25": "I na otro lugá nan a wòrdu skuchá ta grita i yora, bisando: O ku nos a arepentí promé ku e dia grandi i teribel aki, i no a mata i tira piedra riba e profetanan, i sakanan afó; e ora ei nos mamanan i nos yunan muhé bunita lo a wòrdu skapá, i no wòrdu derá den e gran siudat ei di Moroniha. I asina e gritunan di e pueblo tabata grandi i horibel."
            },
            "9": {},
            "10": {},
            "11": {
                "intro": "Jesucristo a mustra su mes na e pueblo di Nefi, mientras e multitut tabata reuní huntu na e tera di Abundansia i el a ministrá na nan, i di e manera aki el a mustra su mes na nan.",
                "1": "I awor a sosodé ku tabatin un gran multitut reuní huntu, di e pueblo di Nefi, rònt di e tèmpel ku tabatin na e tera di Abundansia; I nan tabata maraviá i asombrá un ku otro, i nan tabata mustra otro e kambio grandi i maravioso ku a tuma lugá.",
                "2": "I tambe nan tabata papia tokante e Jesucristo aki, di kende e señal a wòrdu duná tokante su morto.",
                "3": "Awor a sosodé ku mientras nan tabata papia asina ku otro, nan a tende un stèm komo si e tabata bini di shelu; i nan a mira rònt, pasobra nan no a komprendé e stèm ku nan a tende; i no tabata un stèm áspero, ni tampoko un stèm duru; sinembargo, i maske e tabata un stèm suave, el a penetrá nan ku a skucha te p’aden, te na e punto ku no tabatin ningun parti di nan kurpa ku e no a pone tembla; si, el a penetranan te na e alma mes, i el a pone nan kurason kima.",
                "4": "I a sosodé ku nan a bolbe skucha e stèm, i nan no a komprendé.",
                "5": "I atrobe e di tres bes nan a skucha e stèm, i nan a habri nan orea pa tende; i nan wowo tabata den direkshon di e sonido di dje; i nan a wak fihamente na shelu for di unda e sonido tabata bini.",
                "6": "I ata’ki, e di tres biaha nan a komprendé e stèm ku nan a tende, i el a bisanan:",
                "7": "Ata’ki mi Yu Stimá, den ken mi ta komplasí, den ken mi a glorifiká mi nòmber — boso tende di dje.",
                "8": "I a sosodé, ora nan a komprendé nan a bolbe hisa nan wowo na shelu, i ata awor, nan a wak un Hòmber ta baha for di Shelu; i e tabata bistí den un paña blanku; i el a baha i para meimei di nan; i e wowonan di henter e multitut tabata riba dje, i nan no tabata tribi ni habri nan boka, ni asta na otro, i nan no tabata sa kiko e ta nifiká, pasobra nan a pensa ta un angel ku a parse na nan.",
                "9": "I a sosodé ku el a ekstendé su man i a papia na e pueblo, bisando:",
                "10": "Ata’ki, ami ta Jesucristo, kende e profetanan a testifiká lo bini na mundu.",
                "11": "I mira, ami ta e lus i e bida di mundu; i mi a bebe di e kopa amargo ku e Tata a dunami, i a glorifiká e Tata den tuma riba mi e pikánan di mundu, den kua mi a someté na e boluntat di e Tata den tur kos for di prinsipio.",
                "12": "Awor a sosodé ku ora Jesus a bisa e palabranan aki henter e multitut a kai na suela; pasobra nan a kòrda ku a wòrdu profetisá entre nan ku Cristo lo mustra su mes na nan despues di su asenshon na shelu.",
                "13": "I a sosodé ku Señor a papia ku nan bisando:",
                "14": "Lanta i bini serka mi, pa boso hinka boso man den mi banda, i tambe pa boso sinti e marka di e klabunan den mi mannan i den mi pianan, pa boso sa ku mi ta e Dios di Israel, i e Dios di henter mundu, i a wòrdu matá pa e pikánan di mundu.",
                "15": "Awor a sosodé ku e multitut a bai dilanti, i nan a hinka nan mannan den su banda, i a sinti e markanan di e klabunan den su mannan i pianan, i esaki nan a hasi, bayendo dilanti un pa un, te ora nan tur a bai dilanti, i a wak ku nan wowonan i a sinti ku nan mannan, i tabata sa pa sigur i a duna testimonio, ku tabata e, di kende a wòrdu skirbí pa e profetanan, ku lo bini.",
                "16": "I ora nan tur a bai dilanti i a komprobá pa nan mes nan a sklama na un akuerdo, bisando:",
                "17": "Hosana! Bendishoná sea e nòmber di e Dios Mas Haltu! I nan a kai abou na e pianan di Jesus i a adoré.",
                "18": "I a sosodé ku el a papia na Nefi (pasobra Nefi tabata entre e multitut) i el a mand’é pa e bini dilanti.",
                "19": "I Nefi a lanta i bai dilanti, i a hinka rudia dilanti Señor i a sunchi su pianan.",
                "20": "I Señor a mand’é pa e lanta. I el a lanta para dilanti di dje.",
                "21": "I Señor a bisa na dje: Mi ta dunabo poder pa bo boutisá e pueblo aki ora mi subi shelu atrobe.",
                "22": "I atrobe Señor a yama otronan, i a bisanan meskos; i el a dunanan poder pa boutisá. I el a bisanan: Di e manera aki boso lo boutisá; i lo no tin diskushon entre boso.",
                "23": "En bèrdat mi ta bisa boso, ku esun ku arepentí di su pikánan pa medio di boso palabranan, i ta deseá di wòrdu boutisá den mi nòmber, di e manera aki boso lo boutisá nan — Ata’ki, boso lo baha i keda pará den e awa, i boso lo boutisanan den mi nòmber.",
                "24": "I awor ata’ki, esakinan ta e palabranan ku boso lo bisa, yamandonan na nan nòmber, bisando:",
                "25": "Ku outoridat duná na ami di Jesucristo, ami ta boutisabo den e nòmber di e Tata, i di e Yu, i di e Spiritu Santu. Amèn.",
                "26": "I e ora ei boso lo sumerginan den awa, i sali atrobe di e awa.",
                "27": "I di e forma aki boso lo boutisá den mi nòmber; pasobra ata’ki, en bèrdat mi ta bisa boso, ku e Tata, i e Yu, i e Spiritu Santu ta unu, i ami ta den e Tata, i e Tata den mi, i e Tata i ami ta unu.",
                "28": "I segun loke mi a manda boso asina boso lo boutisá. I lo no tin diskushon entre boso, manera tabatin antes; ni tampoko lo tin diskushon entre boso tokante e puntonan di mi doktrina manera tabatin te awor.",
                "29": "Pasobra en bèrdat, en bèrdat mi ta bisa boso, esun ku tin e spiritu di kontenshon no ta di mi, pero ta di diabel, kende ta e tata di kontenshon, i ta influensiá e kurasonnan di hende pa kontendé ku rabia, un ku otro.",
                "30": "Ata’ki, esaki no ta mi doktrina, pa proboká e kurasonnan di hende na rabia, unu ku otro; pero mi doktrina ta esaki, pa e kosnan aki wòrdu pará.",
                "31": "Wak, en bèrdat, en bèrdat, mi ta bisa boso, lo mi deklará mi doktrina na boso.",
                "32": "I esaki ta mi doktrina, i ta e doktrina ku e Tata a dunami, i ami ta duna testimonio di e Tata, i e Tata ta duna testimonio di mi, i Spiritu Santu ta duna testimonio di e Tata i ami, i mi ta duna testimonio ku e Tata ta manda tur hende, tur kaminda, pa arepentí i kere den mi.",
                "33": "I ken ku kere den mi, i wòrdu boutisá, esun lo wòrdu salbá; i nan ta esnan ku lo heredá e rèino di Dios.",
                "34": "I ken ku no kere den mi, i no wòrdu boutisá, lo wòrdu kondená.",
                "35": "En bèrdat, en bèrdat, mi ta bisa boso, ku esaki ta mi doktrina, i mi ta duna testimonio di dje for di e Tata; i ken ku kere den mi ta kere den e Tata tambe; i na dje e Tata lo duna testimonio di mi, pasobra e lo bishit’é ku kandela i ku Spiritu Santu.",
                "36": "I asina e Tata lo duna testimonio di mi, i Spiritu Santu lo duna testimonio na dje di e Tata i ami; pasobra e Tata, i ami, i Spiritu Santu ta unu.",
                "37": "I atrobe mi ta bisa boso, boso mester arepentí, i bira manera un mucha chikí, i wòrdu boutisá den mi nòmber, òf di ningun manera boso por risibí e kosnan aki.",
                "38": "I atrobe mi ta bisa boso, boso mester arepentí, i wòrdu boutisá den mi nòmber, i bira manera un mucha chikí, òf di ningun manera boso por heredá e rèino di Dios.",
                "39": "En bèrdat, en bèrdat, mi ta bisa boso, esaki ta mi doktrina, i esun ku edifiká riba esaki ta edifiká riba mi baranka, i e portanan di fièrnu lo no prevalesé kontra nan.",
                "40": "I esun ku lo deklará mas òf menos ku esaki, i stablesé pa mi doktrina, esun ta bini di malu, i no ta edifiká riba mi baranka; pero e ta edifiká riba un fundeshi di santu, i e portanan di fièrnu ta para habrí pa risibí esakinan ora e diluvionan bini i e bientunan bati riba nan.",
                "41": "Di manera ku, bai entre e pueblo aki, i deklará e palabranan ku ami a bisa, te na e ekstremonan di tera."
            },
            "12": {
                "1": "Awor a sosodé ku ora Jesus a bisa e palabranan aki na Nefi, i na esnan ku a wòrdu yamá, (awor e kantidat di esnan kende a wòrdu yamá, i a risibí poder i outoridat pa boutisá, tabata diesdos) i ata’ki, el a ekstendé su man na e multitut, i a sklama na nan, bisando: Bendishoná boso ta si boso lo duna oído na e palabranan di e diesdos aki kendenan ami a skohe for di entre boso pa ministrá na boso, i pa ta boso sirbidónan; i mi a duna poder na nan ku nan por boutisá boso ku awa; i despues ku boso a boutisá ku awa, ata’ki, ami lo boutisá boso ku kandela i ku Spiritu Santu; p’esei bendishoná boso ta si boso kere den mi i wòrdu boutisá, despues ku boso a mirami i sa ku mi ta.",
                "2": "I atrobe, mas bendishoná ta esnan ku lo kere den boso palabranan pasobra boso lo testifiká ku boso a mirami, i ku boso sa ku mi ta. Si, bendishoná ta esnan ku lo kere den boso palabranan, i baha den e profundidatnan di humildat i wòrdu boutisá, pasobra nan lo wòrdu bishitá ku kandela i ku Spiritu Santu, i lo risibí un remishon di nan pikánan.",
                "3": "Si, bienaventurá ta e pobernan di Spiritu kendenan ta bini na ami, pasobra rèino di shelu ta di nan.",
                "4": "I atrobe, bienaventurá ta tur esnan ku ta yora, pasobra nan lo haña konsuelo.",
                "5": "I bienaventurá ta e suavenan di kurason, pasobra nan lo haña e tera pa herensia.",
                "6": "I bienaventurá ta esnan ku tin hamber i set di hustisia, pasobra nan lo wòrdu yená ku Spiritu Santu.",
                "7": "Bienaventurá ta esnan ku tin miserikordia, pasobra nan lo haña miserikordia.",
                "8": "I bienaventurá ta tur esnan di kurason puru, pasobra nan lo mira Dios.",
                "9": "I bienaventurá ta tur esnan ku ta hasi pas, pasobra nan lo wòrdu yamá e yunan di Dios.",
                "10": "I bienaventurá ta tur esnan ku ta wòrdu persiguí pa mi nòmber, pasobra e rèino di shelu ta di nan.",
                "11": "I bienaventurá boso ta ora hende zundra i persiguí boso, i lo gaña tur sorto di malu riba boso pa mi kousa;",
                "12": "Pasobra boso lo tin hopi goso i ta sumamente kontentu, pasobra boso rekompensa na shelu lo ta grandi; pasobra asina nan a persiguí e profetanan promé ku boso.",
                "13": "Di bèrdat, di bèrdat, mi ta bisa boso, mi ta manda boso pa ta e salu di tera; pero si salu pèrdè su smak ku kiko e tera lo wòrdu salá? E salu no ta sirbi pa nada mas, sino pa tiré afó i wòrdu trapá pa hende.",
                "14": "Di bèrdat, di bèrdat, mi ta bisa boso, mi ta manda boso pa boso ta e lus di e pueblo aki. Un siudat situá riba un seru no por wordu skondí.",
                "15": "Ata awor, hende ta sende un bela i poné bou di un kaha? Nò, ma riba un kandilá, i e ta duna lus na tur ku ta den e kas;",
                "16": "Asina anto laga boso lus lombra dilanti e pueblo aki, pa nan por mira boso bon obranan i glorifiká boso Tata ku ta na shelu.",
                "17": "No kere ku mi a bini pa destruí e lèi òf e profetanan. Mi no a bini pa destruí ma pa kumpli;",
                "18": "Pasobra di bèrdat mi ta bisa boso, ni un yota òf un tilde no a peresé for di e lèi, pero den mi, tur a wòrdu kumplí.",
                "19": "I ata’ki, mi a duna boso e lèi i e mandamentunan di mi Tata, pa boso kere den mi, i pa boso arepentí di boso pikánan, i bini na ami ku un kurason kibrá i un spiritu abatí. Ata awor, boso tin e mandamentunan boso dilanti, i e lèi ta kumplí.",
                "20": "Di manera ku bini na ami i wòrdu salbá; pasobra di bèrdat mi ta bisa boso, ku al menos ku boso warda mi mandamentunan, kuanan mi a duna boso na e momento aki, di ningun manera boso lo drenta e rèino di shelu.",
                "21": "Boso a tende ku a wòrdu bisá pa e bieunan, i tambe ta skirbí boso dilanti, ku lo bo no mata, i kualke ku mata lo ta na peliger di e huisio di Dios;",
                "22": "Pero mi ta bisa boso, kualke ku rabia ku su ruman lo ta na peliger di su huisio. I kualke ku bisa su ruman, sokete, lo ta na peliger di e konseho; i kualke ku bisa, bobo, lo ta na peliger di kandela di fièrnu.",
                "23": "Asina ku, si boso bini na ami, òf ta deseá bini na ami, i ta kòrda ku bo ruman tin algu kontrabo—",
                "24": "Bai serka bo ruman, i rekonsiliá na dje promé, i e ora ei bini na ami ku propósito kompleto di kurason, i ami lo risibí boso.",
                "25": "Pone boso di akuerdo pronto ku boso kontrario mientras boso ta huntu kuné riba kaminda, pa e no keha boso na kualke momento, i boso wòrdu bentá den prisòn.",
                "26": "Di bèrdat, di bèrdat, mi ta bisa boso, boso lo no sali di einan di ningun manera te ora boso a paga e delaster senine. I mientras boso ta den prisòn boso por paga maske ta un senine? Di bèrdat, di bèrdat, mi ta bisa boso, Nò.",
                "27": "Ata awor, ta skirbí pa e bieunan, ku boso lo no kometé adulterio;",
                "28": "Pero mi ta bisa boso, ku kualke ku ta wak un muhé, pa deseé, a kometé adulterio kaba den su kurason.",
                "29": "Ata’ki, mi ta duna boso un mandamentu, pa boso no permití ningun di e kosnan aki drenta boso kurason;",
                "30": "Pasobra ta mas mihó pa boso ninga boso mes e kosnan aki, den kua boso lo hisa boso krus, ku boso wòrdu bentá na fièrnu.",
                "31": "A wòrdu skirbí, ku kualke ku laga su kasá, lagué dun’é un karta di divorsio.",
                "32": "Di bèrdat, di bèrdat, mi ta bisa boso, ku esun ku laga su kasá, sino pa motibu di fornikashon, e ta pone e muhé kometé adulterio; i esun ku kasa ku esun ku ta divorsiá ta kometé adulterio.",
                "33": "I atrobe ta skirbí, lo bo no hura en vano, pero lo bo kumpli bo promesanan na Señor;",
                "34": "Pero di bèrdat, di bèrdat, mi ta bisa boso, no hura di ningun manera; ni pa shelu, pasobra ta e trono di Dios;",
                "35": "Ni pa tera, pasobra e ta banki di su pianan;",
                "36": "Ni tampoko boso lo hura pa boso kabes, pasobra boso no por hasi un kabei pretu òf blanku;",
                "37": "Pero laga boso palabra ta Si, si; Nò, no; pasobra loke ta bini mas ku esaki ta malu.",
                "38": "I ata’ki, ta skirbí, wowo pa wowo, i djente pa djente;",
                "39": "Pero ami ta bisa boso no resistí malu, pero mas bien kualke ku dal boso na boso banda drechi di kara, dun’é e otro banda tambe;",
                "40": "I si kualke demandá boso na lèi i kita boso bistí, dun’é boso kapa tambe;",
                "41": "I kualke ku obligá boso pa bai un miya, bai dos kuné.",
                "42": "Duna na esun ku pidi boso, i no ninga esun ku ke fia for di boso.",
                "43": "I ata’ki tambe ta skirbí, ku boso lo stima boso próhimo i odia boso enemigu;",
                "44": "Pero ata awor mi ta bisa boso, stima boso enemigunan, bendishoná esnan ku ta maldishoná boso, hasi bon na esnan ku ta odia boso, i pidi pa esnan ku ta maltratá boso i persiguí boso;",
                "45": "Pa boso ta yunan di boso Tata ku ta na shelu; pasobra e ta laga su solo sali riba e malu i e bon.",
                "46": "Asina ku e kosnan ei ku tabatin antes, kuanan tabata bou di e lèi, den mi nan tur ta kumplí.",
                "47": "Kosnan bieu ta wòrdu kitá, i tur kos a bira nobo.",
                "48": "Di manera ku mi ta deseá pa boso ta perfekto asta manera ami, òf boso Tata kende ta na shelu ta perfekto."
            },
            "13": {
                "1": "Di bèrdat, di bèrdat, mi ta bisa ku mi ta deseá pa boso hasi limosna na e pobernan; pero tene kuidou pa boso no hasi boso limosna dilanti hende pa boso wòrdu mirá pa nan; di otro manera boso no tin rekompensa di boso Tata ku ta na shelu.",
                "2": "Di manera ku, ora boso hasi boso limosna no sona un trompèt boso dilanti, manera hipókritanan ta hasi den sinagoganan i riba kayanan, pa nan por tin gloria di hende. Di sigur mi ta bisa boso, nan tin nan rekompensa.",
                "3": "Pero ora boso hasi limosna no laga boso man robes sa loke boso man drechi ta hasi;",
                "4": "Pa boso limosna por ta den sekreto; i boso Tata kende ta mira den sekreto, e mes lo rekompensá boso públikamente.",
                "5": "I ora boso hasi boso orashon boso lo no hasi manera e hipókritanan, pasobra nan stima hasi orashon, pará den e sinagoganan i riba skina di kaya, pa nan wòrdu mirá pa hende. Di bèrdat, mi ta bisa boso, nan tin nan rekompensa.",
                "6": "Pero boso, ora boso hasi orashon, drenta boso kamber, i ora boso a sera boso porta, hasi boso orashon na boso Tata kende ta den sekreto; i boso Tata, kende ta mira den sekreto, lo rekompensá boso públikamente.",
                "7": "Pero ora boso hasi orashon, no usa repitishonnan vano, manera e paganonan, pasobra nan ta kere ku nan lo wòrdu skuchá pa nan hopi palabranan.",
                "8": "No hasi boso anto meskos ku nan, pasobra boso Tata sa loke boso tin mester, promé ku boso pidi’é.",
                "9": "Di e manera aki anto boso hasi boso orashon: Nos Tata ku ta na shelu, santifiká sea bo nòmber.",
                "10": "Laga bo boluntat wòrdu hasí na tera manera na shelu.",
                "11": "I pordoná nos nos debenan, manera nos ta pordoná nos debedornan.",
                "12": "I no laga nos kai den tentashon, pero libranos di malu.",
                "13": "Pasobra di bo ta e rèino, i e poder, i e gloria, pa semper. Amèn.",
                "14": "Pasobra si boso pordoná hende nan ofensanan boso Tata selestial lo pordoná boso tambe;",
                "15": "Pero si boso no pordoná hende nan ofensanan, tampoko boso Tata lo pordoná boso ofensanan.",
                "16": "Ademas, ora boso ta yuna no sea manera e hipókritanan, ku un kara tristu, pasobra nan ta traha nan kara pa hende mira ku nan ta yuna. Di bèrdat mi ta bisa boso, nan tin nan rekompensa.",
                "17": "Pero boso, ora boso yuna, hunta boso kabes ku zeta, i laba boso kara;",
                "18": "Pa hende no mira ku boso ta yuna, sino boso Tata, kende ta den sekreto; i boso Tata, kende ta mira den sekreto, lo rekompensá boso públikamente.",
                "19": "No warda pa boso mes tesoronan riba tera, kaminda mòt i frus ta korumpí, i ladronnan ta kibra drenta i hòrta;",
                "20": "Pero warda pa boso mes tesoronan na shelu, kaminda ni mòt ni frus ta korumpí, i kaminda ladronnan no ta kibra drenta ni hòrta.",
                "21": "Pasobra kaminda boso tesoro ta, einan boso kurason lo ta tambe.",
                "22": "E lus di e kurpa ta e wowo; si, anto, boso wowo ta sinsero, henter boso kurpa lo ta yen di lus.",
                "23": "Pero si boso wowo ta malbado, henter boso kurpa lo ta yen di skuridat. Asina anto, si e lus ku ta den boso ta skuridat, kon grandi e skuridat ei ta!",
                "24": "Ningun hende por sirbi dos shon; pasobra o lo e odia esun i stima e otro, o lo e keda ku esun i despresiá e otro. Boso no por sirbi Dios i rikesa.",
                "25": "Awor a sosodé ku ora Jesus a bisa e palabranan aki el a mira e diesdosnan ku el a skohe, i a bisa nan: Kòrda e palabranan ku mi a bisa. Pasobra mira, boso ta esnan ku ami a skohe pa ministrá na e pueblo aki. P’esei mi ta bisa boso, no preokupá pa boso bida, kiko boso lo kome, òf kiko boso lo bebe; ni pa boso kurpa, kiko boso lo bisti. E bida no ta mas ku kuminda, i e kurpa ku bisti?",
                "26": "Mira e paranan di shelu, pasobra nan no ta planta ni kosechá ni ta trese den mangasina; tòg boso Tata Selestial ta alimentanan. Boso no ta muchu mas ku nan?",
                "27": "Kua di boso pa medio di pensa por añadí un bara na su largura?",
                "28": "I pakiko boso ta preokupá pa bisti? Konsiderá e lelinan di sabana kon nan ta krese; nan no ta traha, ni nan ta hila;",
                "29": "I mi ta bisa boso, ku ni Salomon, den tur su gloria, tabata bistí manera un di esakinan.",
                "30": "Asina anto, si Dios ta bisti e yerba di sabana asina, kua awe tei, i mañan ta wòrdu tirá den fòrnu, meskos asina lo e bisti boso, si boso no ta di poko fe.",
                "31": "Di manera ku no pensa, bisando, kiko nos lo kome? òf, kiko nos lo bebe? òf, kiko nos lo bisti?",
                "32": "Pasobra boso Tata Selestial sa ku boso tin mester di tur e kosnan aki.",
                "33": "Ma buska promé e rèino di Dios i su hustisia, i tur e kosnan aki lo wòrdu duná na boso.",
                "34": "Asina anto no preokupá boso pa e dia di mañan, pasobra e dia di mañan, lo perkurá pa su mes. Kada dia tin basta ku su mes kosnan malu."
            },
            "14": {
                "1": "I awor a sosodé ku ora Jesus a bisa e palabranan aki el a bolbe su mes atrobe na e multitut, i a bolbe habri su boka na nan, bisando: Di bèrdat, di bèrdat, mi ta bisa boso, no husga, pa boso no wòrdu husgá.",
                "2": "Pasobra ku e mes huisio ku boso husga, boso lo wòrdu husgá; i ku e mes midí ku boso midi kuné, boso lo wòrdu midí.",
                "3": "I pakiko boso ta mira e splenter ku ta den wowo di boso ruman, pero no ta ripará e balki den boso mes wowo?",
                "4": "Of kon boso lo bisa boso ruman: Lagami saka e splenter for di den bo wowo — i ata, tin un balki den boso mes wowo?",
                "5": "Hipókrita, promé saka e balki for di boso mes wowo; i e ora ei boso lo por mira bon pa saka e splenter for di boso ruman su wowo.",
                "6": "No duna loke ta santu na kachónan, ni tira boso perla dilanti porko, pa nan no trapanan bou di nan pia, i nan bira i ataká boso.",
                "7": "Pidi, i lo wòrdu duná na boso; buska, i boso lo haña; bati, i lo wòrdu habrí pa boso.",
                "8": "Pasobra tur ku ta pidi, ta risibí; i esun ku buska, ta haña; i na esun ku bati, lo wòrdu habrí;",
                "9": "Of kua hòmber tin di boso, kende, si su yu pidi pan, lo dun’é un piedra?",
                "10": "Of si e pidi un piská, e lo dun’é un kolebra?",
                "11": "Si boso anto, ku ta malu, sabí di duna bon kosnan na boso yunan, kuantu mas boso Tata ku ta na shelu lo duna bon kosnan na esnan ku ta pidi’é?",
                "12": "Asina anto, tur loke boso ke pa hende hasi ku boso, boso hasi tambe meskos ku nan, pasobra esaki ta e lèi i e profetanan.",
                "13": "Drenta pa e porta smal; pasobra hanchu ta e porta, i espasioso ta e kaminda, ku ta hiba na destrukshon, i hopi tin ku ta bai den dje.",
                "14": "Pasobra pèrtá ta e porta, i smal e kaminda, ku ta hiba na bida, i poko ta esnan ku ta hañ’é.",
                "15": "Ma warda boso di profetanan falsu, ku ta bini serka boso den bistí di karné, pero p’aden nan ta lobo brabu.",
                "16": "Na nan fruta boso lo konosenan. Hende ta kohe drùif di sumpiña, òf figu di kadushi?",
                "17": "Asina kada bon palu ta produsí bon fruta; pero un palu malu ta produsí fruta malu.",
                "18": "Un bon palu no por duna mal fruta, ni un palu malu por duna bon fruta.",
                "19": "Tur palu ku no ta duna bon fruta ta wòrdu kitá, i tirá den kandela.",
                "20": "Di manera ku, na nan fruta boso lo konosenan.",
                "21": "No tur esnan ku bisami, Señor, Señor, lo drenta e rèino di shelu; pero esun ku hasi e boluntat di mi Tata ku ta na shelu.",
                "22": "Hopi lo bisami den e dia ei: Señor, Señor, nos no a profetisá den bo nòmber, i den bo nòmber nos a saka demoño, i hasi hopi kosnan milagroso den bo nòmber?",
                "23": "I e ora ei lo mi deklará na nan: Nunka mi a konosé boso; retirá boso for di mi, hasidónan di maldat.",
                "24": "Asina anto, esun ku tende e palabranan aki di mi i hasinan, lo mi komparé ku un hòmber prudente, ku a traha su kas riba un baranka—",
                "25": "I awaseru a baha, i diluvionan a bini, i bientunan a supla, i a bati kontra e kas, i e no a kai, pasobra e tabata fundá riba baranka.",
                "26": "I kualke ku skucha e palabranan aki di mi i no hasinan lo wòrdu kompará na un hòmber bobo, kende a traha su kas riba santu—",
                "27": "I awaseru a kai, i diluvionan a bini, i bientunan a supla, i a bati riba e kas; i el a kai, i su kaída tabata grandi."
            },
            "15": {
                "1": "Awor a sosodé ku ora Jesus a kaba di bisa e kosnan aki el a mira rònt na e multitut, i a bisanan: Ata’ki, boso a tende e kosnan ku mi a siña promé ku mi a subi na mi Tata; asina ku, esun ku kòrda e palabranan aki di mi i hasi nan, e lo mi lanta den e delaster dia.",
                "2": "I a sosodé ku ora Jesus a bisa e palabranan aki el a komprendé ku tabatin algun entre nan ku tabata maraviá i a puntra nan mes loke e tabata ke tokante e lèi di Moisés; pasobra nan no a komprendé e palabra ku kosnan bieu a peresé, i ku tur kos a bira nobo.",
                "3": "I el a bisanan: No maraviá ku mi a bisa boso ku kosnan bieu a peresé, i ku tur kos a bira nobo.",
                "4": "Ata awor, mi ta bisa boso ku e lèi ku a wòrdu duná na Moisés ta kumplí.",
                "5": "Ata, ami ta esun ku a duna e lèi, i ami ta esun ku a hasi konvenio ku mi pueblo Israel; di manera ku, e lèi ta kumplí den mi, pasobra ami a bini pa kumpli e lèi; p’esei e tin un fin.",
                "6": "Mira, mi no ta destruí e profetanan, pasobra tur esnan ku no a wòrdu kumplí den mi, di bèrdat, mi ta bisa boso, tur lo wòrdu kumplí.",
                "7": "I pasobra mi a bisa boso ku kosnan bieu a peresé, mi no ta destruí loke a wòrdu bisá tokante loke ta pa bini.",
                "8": "Pasobra ata, e konvenio ku mi a hasi ku mi pueblo no ta kumplí kompletamente; pero e lèi ku a wòrdu duná na Moisés tin un fin den mi.",
                "9": "I ata, ami ta e lèi, i e lus. Mira riba mi, i perseverá te na fin, i boso lo biba; pasobra na esun ku perseverá te na fin lo mi duna bida eterno.",
                "10": "Ata, mi a duna boso e mandamentunan; p’esei warda mi mandamentunan. I esaki ta e lèi i e profetanan, pasobra nan en bèrdat a testifiká di mi.",
                "11": "Awor a sosodé ku ora Jesus a bisa e palabranan aki, el a bisa e diesdosnan ei ku el a skohe:",
                "12": "Boso ta mi disipelnan; i boso ta un lus na e pueblo aki, kendenan ta un restu di e kas di José.",
                "13": "I ata’ki, esaki ta e tera di boso herensia; i e Tata a dun’é na boso.",
                "14": "I na ningun momento e Tata a dunami mandamentu pa mi bis’é na boso rumannan na Jerusalem.",
                "15": "Ni tampoko na ningun momento e Tata a dunami mandamentu pa mi bisanan tokante e otro tribunan di e kas di Israel, kendenan e Tata a hiba for di e pais.",
                "16": "Esaki e Tata a mandami, pa mi bisanan:",
                "17": "Ku mi tin otro karnénan ku no ta di e kurá aki; esakinan tambe mi mester trese, i nan lo tende mi stèm; i lo tin un rebaño i un pastor.",
                "18": "I awor, pa motibu di opstinashon i inkredulidat nan no a komprendé mi palabra; di manera ku mi a wòrdu mandá pa e Tata pa no bisa mas tokante esaki na nan.",
                "19": "Pero, di bèrdat, mi ta bisa boso ku e Tata a mandami, i mi ta bis’é na boso, ku boso a wòrdu separá di nan pa motibu di nan inikidat; p’esei ta pa motibu di nan inikidat ku nan no sa di boso.",
                "20": "I di bèrdat, mi ta bisa boso atrobe ku e Tata a separá e otro tribunan for di nan; i pa motibu di nan inikidat nan no sa di nan.",
                "21": "I di bèrdat mi ta bisa boso, ku boso ta esnan di kende mi a bisa: Mi tin otro karnénan ku no ta di e kurá aki; i esakinan tambe mi mester trese, i nan lo tende mi bos, i lo tin un rebaño i un pastor.",
                "22": "I nan no a komprendemi, pasobra nan a kere ku lo ta e gentilnan; pasobra nan no a komprendé ku e gentilnan mester wòrdu kombertí pa medio di nan predikashi.",
                "23": "I nan no a komprendemi ora mi a bisa nan lo tende mi stèm; i nan no a komprende ku e gentilnan na ningun momento so lo no skucha mi stèm — ku ami lo no manifestá mi mes na nan sino ta pa Spiritu Santu.",
                "24": "Pero ata awor, boso a tende mi bos, i tambe boso a mirami; i boso ta mi karnénan, i boso ta kontá entre esnan ku e Tata a dunami."
            },
            "16": {
                "1": "I di bèrdat, di bèrdat, mi ta bisa boso ku mi tin otro karnénan kendenan no ta di e pais aki, ni di e pais di Jerusalem, ni tampoko di ningun parti di e tera rònt di kua mi a bai ministrá.",
                "2": "Pasobra nan di kende mi ta papia ta esnan ku te ainda no a tende mi stèm; ni tampoko na ningun momento mi a manifestá mi mes na nan.",
                "3": "Pero mi a risibí un mandamentu di e Tata pa mi bai serka nan, i pa nan tende mi stèm, i wòrdu kontá entre mi karnénan, pa por tin un rebaño i un pastor; p’esei mi ta bai pa mi mustra mi mes na nan.",
                "4": "I mi ta manda boso pa boso skirbi e palabranan aki despues ku mi bai, pa si ta asina ku mi pueblo na Jerusalem, nan ku a mirami i tabata ku mi den mi ministerio, no pidi e Tata den mi nòmber, pa nan risibí un konosimentu di boso pa medio di Spiritu Santu, i tambe di e otro tribunan di kua nan no sa, ku e palabranan aki ku boso lo skirbi lo wòrdu wardá i wòrdu manifestá na e gentilnan, ku dor di e plenitut di e gentilnan, e restu di nan simía, kendenan lo wòrdu esparsí riba e superfisio di mundu pa motibu di nan inkredulidat, por wòrdu tresé, òf por wòrdu tresé na un konosimentu di ami, nan Redentor.",
                "5": "I e ora ei lo mi rekohenan for di e kuater skina di mundu; i e ora ei lo mi kumpli e konvenio ku e Tata a hasi na henter e pueblo di e kas di Israel.",
                "6": "I bendishoná ta e gentilnan, pa motibu di nan fe den mi, i den Spiritu Santu, kende ta testifiká na nan di mi i di e Tata.",
                "7": "Ata awor, pa motibu di nan fe den mi, e Tata ta bisa, i pa motibu di boso inkredulidat, O kas di Israel, den e delaster dia e bèrdat lo bini na e gentilnan, pa e plenitut di e kosnan aki wòrdu duná di konosé na nan.",
                "8": "Pero ai, e Tata ta bisa, na e inkrédulonan di e gentilnan — pasobra tòg nan a bini riba e superfisio di e pais aki, i a dispersá mi pueblo kendenan ta di e kas di Israel; i mi pueblo kendenan ta di e kas di Israel a wòrdu saká for di entre nan, i a wòrdu trapá pa nan;",
                "9": "I pa motibu di e miserikordia di e Tata na e gentilnan, i tambe e huisionan di e Tata riba mi pueblo kendenan ta di e kas di Israel, di bèrdat, di bèrdat, mi ta bisa boso, ku despues di tur esaki, i despues di ku mi a kousa mi pueblo kendenan ta di e kas di Israel pa wòrdu aflihí i matá, i wòrdu saká for di entre nan, i wòrdu odiá pa nan, i bira un sonido i un proverbio entre nan—",
                "10": "I asina e Tata ta manda pa mi bisa boso: E dia ei ora e gentilnan kometé piká kontra mi evangelio, i rechasá e plenitut di mi evangelio, i wòrdu lantá den e orguyo di nan kurason riba tur nashonnan, i riba tur pueblo di henter mundu, i lo ta yená di tur sorto di mentira i engaño, i di maldat, i tur sorto di hipokresía, i matamentunan i práktikanan saserdotal inikuo, i fornikashonnan, i di abominashonnan sekreto; i si nan hasi tur e kosnan ei, i rechasá e plenitut di mi evangelio, ata’ki, e Tata ta bisa, lo mi trese e plenitut di mi evangelio for di entre nan.",
                "11": "I e ora ei, lo mi kòrda mi konvenio ku mi a hasi ku mi pueblo, O kas di Israel, i lo mi trese mi evangelio na nan.",
                "12": "I lo mi mustra na boso, O kas di Israel, ku e gentilnan lo no tin poder riba boso; pero lo mi kòrda mi konvenio ku boso, O kas di Israel, i boso lo yega na konosimentu di e plenitut di mi evangelio.",
                "13": "Pero si e gentilnan arepentí i bolbe na ami, e Tata ta bisa, ata’ki nan lo wòrdu kontá entre mi pueblo, O kas di Israel.",
                "14": "I lo mi no laga mi pueblo, kendenan ta di e kas di Israel bai entre nan, i trapanan, e Tata ta bisa.",
                "15": "Pero si nan no ke bolbe na ami, i skucha mi stèm, lo mi laganan, si, lo mi laga mi pueblo, O kas di Israel, pa nan bai dor entre nan, i trapanan, i nan lo ta manera salu ku a pèrdè su smak, ku despues no ta bon pa nada mas pero pa wòrdu bentá afó, i wòrdu trapá bou di pia di mi pueblo, O kas di Israel.",
                "16": "Di bèrdat, di bèrdat, mi ta bisa boso, asina e Tata a mandami — pa mi duna e pueblo aki e tera aki pa nan herensia.",
                "17": "I e ora ei e palabranan di e profeta Isaías lo wòrdu kumplí, kua ta bisa:",
                "18": "Boso wardiantenan ta grita ku bos haltu; tur huntu nan lo kanta, pasobra ku nan mes wowo nan lo mira ora Señor restourá Sion.",
                "19": "Kuminsá grita ku goso, kanta huntu, boso lugánan desolá di Jerusalem; pasobra Señor a konsolá su pueblo, el a redimí Jerusalem.",
                "20": "Señor a hasi su brasa Santu sunú den bista di tur nashon; I tur e ekstremonan di tera lo mira e salbashon di Dios."
            },
            "17": {
                "1": "Ata awor a sosodé ku ora Jesus a bisa e palabranan aki el a bolbe wak rònt na e multitut, i el a bisanan: ata awor, mi tempu a yega.",
                "2": "Mi ta ripará ku boso ta débil, ku boso no por komprendé tur mi palabranan ku e Tata a mandami pa bisa boso e biaha aki.",
                "3": "Di manera ku, bai boso kasnan, i meditá riba e kosnan ku mi a bisa, i pidi di e Tata, den mi nòmber, pa boso por komprendé, i prepará boso mentenan pa mañan, i lo mi bini bèk serka boso.",
                "4": "Pero awor aki mi ta bai na e Tata, i tambe pa mustra mi mes na e tribunan pèrdí di Israel, pasobra pa e Tata nan no ta pèrdí, pasobra e sa unda el a hibanan.",
                "5": "I a sosodé ku ora Jesus a papia asina, el a bolbe wak rònt riba e multitut, i a ripará ku nan tabata yora, i tabata miré fihamente manera pa pidi’é pa e keda un tiki mas serka nan.",
                "6": "I el a bisanan: Ata’ki, mi kurason ta yen di kompashon pa boso.",
                "7": "Boso tin algun entre boso ku ta malu? Tresenan aki. Boso tin kualke ku ta mankaron, òf siegu, òf koho, òf lam, òf leproso, òf ku ta seku, òf ku ta surdu, òf aflihí di kualke kos? Tresenan aki i ami lo kuranan, pasobra mi tin kompashon riba boso; mi kurason ta yen di miserikordia.",
                "8": "Pasobra mi ta persibí ku boso ta deseá pa mi mustra boso loke mi a hasi na boso rumannan na Jerusalem, pasobra mi ta wak ku boso fe ta sufisiente pa mi kura boso.",
                "9": "Awor a sosodé ku ora el a papia asina, henter e multitut, ku un akuerdo, a bai ku nan malunan i esnan aflihí, i nan koho, i ku nan siegunan, i nan muda, i ku tur esnan ku tabata aflihí di kualke manera; i el a kura nan tur segun nan tabata wòrdu tresé p’e.",
                "10": "I nan tur, tantu esnan ku a wòrdu kurá i esnan ku tabata salú, a hinka rudia na su pianan, i a adoré; i tur esnan ku por a bini pa motibu di e multitut a sunchi su pianan, te na e punto ku nan a baña su pianan ku nan lágrimanan.",
                "11": "I a sosodé ku el a manda pa nan yunan chikí wòrdu tresé.",
                "12": "Asina ku nan a trese nan muchanan chikí i ponenan riba suela rònt di dje, i Jesus a para meimei di nan; i e multitut a habri te ora tur a wòrdu tresé na dje.",
                "13": "Awor a sosodé ku ora tur a wòrdu tresé, i Jesus tabata pará meimei, el a manda e multitut pa nan hinka rudia na suela.",
                "14": "I a sosodé ku ora nan a hinka rudia riba suela, Jesus a suspirá di doló den su mes, i a bisa: Tata, mi ta preokupá pa e maldat di e hendenan di e kas di Israel.",
                "15": "I ora el a bisa e palabranan aki, e mes tambe a hinka rudia riba suela; i ata’ki el a hasi orashon na e Tata, i e kosnan ku el a pidi no por wòrdu skirbí, i e multitut ku a skuché a duna testimonio.",
                "16": "I di e manera aki nan ta duna testimonio: E wowo nunka no a wak, ni e orea a tende, antes, kosnan asina grandi i maravioso manera nos a mira i skucha Jesus papiá na e Tata.",
                "17": "I ningun lenga por bisa, ni tampoko ningun hende por skirbi, ni tampoko e kurasonnan di hende por imaginá kosnan asina grandi i maravioso manera nos a wak i tende Jesus bisa; i ningun hende por ni imaginá e goso ku a yena nos almanan na momento ku nos a skuché hasi orashon na e Tata pa nos.",
                "18": "Awor a sosodé ku ora Jesus a kaba di hasi orashon na e Tata, el a lanta; pero e goso di e multitut tabata asina grandi ku nan tabata dominá.",
                "19": "I a sosodé ku Jesus a papia na nan, i a pidinan lanta.",
                "20": "I nan a lanta for di suela, i el a bisanan: Bendishoná boso ta pa motibu di boso fe. I ata awor, mi goso ta kompleto.",
                "21": "I ora el a bisa e palabranan aki, el a yora, i e multitut a duna testimonio di esei, i el a tuma nan yunan chikí, un pa un, i a bendishonanan, i a pidi e Tata pa nan.",
                "22": "I ora el a hasi esaki el a bolbe yora;",
                "23": "I el a papia na e multitut, i a bisanan: Mira boso chikínan.",
                "24": "I ora nan a hisa kara pa wak nan a hisa nan bista pa shelu, i nan a wak e shelunan habri, i nan a mira angelnan baha for di shelu manera meimei di kandela; i nan a baha i rondoná e chikínan kompletamente, i nan tabata tur rondoná ku kandela; i e angelnan a ministrá na nan.",
                "25": "I e multitut a mira i skucha i duna testimonio; i nan sa ku nan testimonio ta bèrdadero pasobra nan tur a mira i skucha, kada ken pa su mes; i nan tabata mas o menos dosmilsinkushen alma; i nan tabata konsistí di hòmber, muhé, i mucha."
            },
            "18": {
                "1": "Awor a sosodé ku Jesus a manda su disipelnan pa nan trese un poko pan i biña p’e.",
                "2": "I mientras nan a bai buska pan i biña, el a manda e multitut pa nan sinta abou na suela.",
                "3": "I ora e disipelnan a bini ku pan i biña, el a tuma di e pan i a kibré i bendishon’é; i el a duna e disipelnan i a mandanan komé.",
                "4": "I ora nan a kome i tabata yen, el a manda pa nan duna e multitut.",
                "5": "I ora e multitut a kome i tabata yen, el a bisa e disipelnan: Ata’ki unu di entre boso lo wòrdu apartá, i na dje lo mi duna poder pa e kibra pan i bendishon’é i duna na e hendenan di mi iglesia, na tur esnan ku lo kere i wòrdu boutisá den mi nòmber.",
                "6": "I boso lo sòru pa hasi esaki semper, manera ami a hasi, asta manera ami a kibra pan i bendishon’é i dun’é na boso.",
                "7": "I boso lo hasi esaki den memoria di mi kurpa, kua mi a mustra boso. I lo e ta un testimonio na e Tata ku boso semper ta kòrdami. I si boso kòrdami semper boso lo tin mi spiritu huntu ku boso.",
                "8": "Awor a sosodé ku ora el a bisa e palabranan aki, el a manda su disipelnan pa nan tuma di e biña di e kopa i bebe di dje, i pa nan duna na e multitut pa nan tambe por bebe di dje.",
                "9": "I a sosodé ku nan a hasi asina i a bebe di dje i a yena, i nan a duna na e multitut, i nan a bebe i nan a yena.",
                "10": "I ora e disipelnan a hasi esaki, Jesus a bisanan: Bendishoná boso ta pa e kos aki ku boso a hasi, pasobra esaki ta kumpli mi mandamentunan, i esaki ta testifiká na e Tata ku boso ta dispuesto pa hasi loke mi a manda boso.",
                "11": "I semper boso lo hasi esaki na esnan ku ta arepentí i boutisá den mi nòmber; i boso lo hasi’é den memoria di mi sanger, kua mi a drama pa boso, pa boso testifiká na e Tata ku boso semper ta kòrdami. I si boso kòrdami semper boso lo tin mi Spiritu huntu ku boso.",
                "12": "I mi ta duna boso un mandamentu pa boso hasi e kosnan aki. I si boso hasi e kosnan aki semper bendishoná boso ta, pasobra boso ta edifiká riba mi baranka.",
                "13": "Pero esun entre boso ku lo hasi mas òf menos ku esakinan no ta edifiká riba mi baranka, pero ta edifiká riba un fundeshi di santu; i ora awaseru baha, i e diluvio bini, i bientunan supla, i bati riba nan, nan lo kai, i e portanan di fièrnu ta kla habrí pa risibinan.",
                "14": "Di manera ku bendishoná boso ta si boso warda mi mandamentunan, ku e Tata a mandami pa duna boso.",
                "15": "Di bèrdat, di bèrdat, mi ta bisa boso, boso mester vigilá i hasi orashon semper, a menos ku boso wòrdu tentá pa diabel, i boso wòrdu hibá koutivo p’e.",
                "16": "I meskos ku ami a hasi orashon entre boso asina boso lo hasi orashon den mi iglesia, entre mi pueblo ku arepentí i boutisá den mi nòmber. Ata, ami ta e lus; Ami a pone un ehèmpel pa boso.",
                "17": "Awor a sosodé ku ora Jesus a papia e palabranan aki na su disipelnan, el a bolbe bira na e multitut i a bisanan:",
                "18": "Ata awor, di bèrdat, di bèrdat, mi ta bisa boso, boso mester vigilá i hasi orashon semper pa boso no drenta tentashon; pasobra Satanás ta deseá haña boso, pa e sefta boso manera trigu.",
                "19": "Di manera ku boso mester hasi orashon semper na e Tata den mi nòmber.",
                "20": "I kiko ku boso pidi e Tata den mi nòmber, ku ta bon, keriendo ku boso lo risibí, ata awor lo e wòrdu duná na boso.",
                "21": "Hasi orashon den boso famíanan na e Tata, semper den mi nòmber, pa boso esposanan i yunan wòrdu bendishoná.",
                "22": "I ata’ki, boso lo reuní huntu frekuentemente; i boso lo no prohibí ningun hende di bini serka boso ora boso reuní, pero laganan bini serka boso i no prohibinan;",
                "23": "Pero boso lo hasi orashon pa nan, i lo no sakanan p’afó; i si ta asina ku nan ta bini frekuentemente serka boso, boso lo hasi orashon na e Tata pa nan den mi nòmber.",
                "24": "Di manera ku, tene boso lus na haltu pa e briya na e mundu. Ata awor ami ta e lus ku boso lo tene ariba — loke boso a mirami hasi. Ata boso ta mira ku mi a hasi orashon na e Tata, i boso tur a mira.",
                "25": "I boso ta mira ku mi no a manda ningun di boso bai, pero mas bien a manda pa boso bini na ami, pa boso sinti i wak; meskos asina boso lo hasi na e mundu; i ken ku kibra e mandamentu aki ta laga su mes wòrdu hibá den tentashon.",
                "26": "Awor a sosodé ku ora Jesus a bisa e palabranan aki, el a bolbe pone su wowo riba e disipelnan ku el a skohe i a bisanan:",
                "27": "Ata awor, di bèrdat, di bèrdat, mi ta bisa boso, mi ta duna boso otro mandamentu, i e ora ei mi tin ku bai na mi Tata pa mi kumpli otro mandamentunan ku el a dunami.",
                "28": "I awor ata’ki, esaki ta e mandamentu ku mi ta duna boso, ku boso lo no laga ningun konsientemente partisipá di mi karni i sanger indignamente, ora boso ta atministr’é,",
                "29": "Pasobra esun ku kome i bebe mi karni i sanger indignamente ta kome i bebe kondenashon pa su alma; di manera ku si boso sa ku un hende no ta digno pa kome i bebe di mi karni i sanger boso lo prohibi’é.",
                "30": "Sinembargo, boso lo no sak’é p’afó for di entre boso, pero boso lo ministrá na dje i hasi orashon pa e na e Tata, den mi nòmber; i si ta asina ku e ta arepentí i boutisá den mi nòmber, e ora ei boso lo risibi’é, i lo ministrá na dje di mi karni i sanger.",
                "31": "Pero si e no arepentí lo e no wòrdu kontá entre mi pueblo, pa e no destruí mi pueblo, pasobra ata mi konosé mi karnénan, i nan ta kontá.",
                "32": "Sinembargo, boso lo no sak’é for di boso sinagoganan, òf boso luganan di adorashon, pasobra na esnan asina’ki boso lo sigui ministrá; pasobra boso no sa si nan lo bini bèk i arepentí, i bini na ami ku propósito bèrdadero di kurason, i ami lo kuranan; i boso lo ta e medio di trese salbashon pa nan.",
                "33": "Asina ku, warda e palabranan aki ku mi a manda boso pa boso no bini bou di kondenashon; pasobra ai di esun ku e Tata kondená.",
                "34": "I mi ta duna boso e mandamentunan aki pa motibu di e plèitunan ku tabatin entre boso. I bendishoná boso ta si no tin plèitu entre boso.",
                "35": "I awor mi ta bai na e Tata, pasobra ta nesesario pa mi bai na e Tata pa boso bon.",
                "36": "Awor a sosodé ku ora Jesus a kaba di bisa e kosnan aki, el a toka e disipelnan kendenan el a skohe ku su man, un pa un, te ora el a toka nan tur, i e tabata papia na nan mientras e tabata tokanan.",
                "37": "I e multitut no a skucha e palabranan ku el a bisa, p’esei nan no a duna testimonio; pero e disipelnan a duna testimonio ku el a dunanan poder pa duna Spiritu Santu. i despues lo mi mustra na boso ku e testimonio aki ta bèrdadero.",
                "38": "Awor a sosodé ku ora Jesus a toka nan tur, un nubia a bini i a kubri e multitut ku nan no por a mira Jesus.",
                "39": "I mientras nan tabata asina kubrí, el a bai for di nan, i a subi na shelu. I e disipelnan a mira i a duna testimonio ku el a bolbe subi na shelu."
            },
            "19": {
                "1": "Awor a sosodé ku ora Jesus a subi na shelu, e multitut a dispersá, i kada hòmber a tuma su kasá i su yunan i a bai nan kasnan bèk.",
                "2": "I mes ora a wòrdu bisá tur kaminda entre e pueblo, promé ku a bira skur, ku e multitut a mira Jesus, i ku el a ministrá na nan, i ku e siguiente dia tambe e lo mustra su mes na e multitut.",
                "3": "Si, i asta henter anochi a wòrdu papiá rònt na tur kaminda tokante Jesus; i nan a bai entre e pueblo te na e grado ku tabatin hopi hende, si, un kantidat hopi grandi, ku a esforsa nan mes hopi henter e anochi ei, pa mainta nan por ta na e lugá kaminda Jesus lo mester mustra su mes na e multitut.",
                "4": "Awor a sosodé ku mainta, ora e multitut tabata reuní huntu, mira, Nefi i su ruman kende el a lanta for di morto, kende tabata yamá Timoteo, i tambe su yu, kende tabata yamá Jonás, i tambe Matoni, i Matoniha, su ruman, i Kumen, i Kumenonhi, i Jeremías, i Shemnon, i Jonás, i Zedekía, i Isaías — awor esakinan tabata e nòmbernan di e disipelnan ku Jesus a skohé — i a sosodé ku nan a bai i para meimei di e multitut.",
                "5": "I ata awor, e multitut tabata asina grandi ku nan a laganan dividí den diesdos grupo.",
                "6": "I e diesdos a siña e multitut; i ata’ki, nan a pone e multitut hinka rudia riba e superfisio di tera, pa nan hasi orashon na e Tata den e nòmber di Jesus.",
                "7": "I e disipelnan tambe a hasi orashon na Dios den nòmber di Jesus. I a sosodé ku nan a lanta i ministrá na e pueblo.",
                "8": "I ora nan a siña e mesun palabranan ku Jesus a bisa — sin varia nada for di loke Jesus a bisa — ata’ki nan a bolbe hinka rudia i pidi e Tata den nòmber di Jesus.",
                "9": "I nan a pidi pa loke nan tabata deseá mas; i nan tabata deseá pa Spiritu Santu wòrdu duná na nan.",
                "10": "I ora nan a hasi orashon asina’ki nan a bai na rant di awa, i e multitut a siguinan.",
                "11": "Awor a sosodé ku Nefi a baha den e awa i a wòrdu boutisá.",
                "12": "I el a sali for di e awa i a kuminsa boutisá. I el a boutisá tur esnan ku Jesus a skohe.",
                "13": "Awor a sosodé ora nan tur a boutisá i a sali for di e awa, Spiritu Santu a kai riba nan, i nan a wòrdu yená ku Spiritu Santu i ku kandela.",
                "14": "I mira, nan a wòrdu rondoná komo si fuera pa kandela; i el a baha for di shelu, i e multitut a mir’é, i nan a duna testimonio; i angelnan a baha for di shelu i a ministrá na nan.",
                "15": "I a sosodé ku mientras e angelnan tabata ministrá na e disipelnan, ata, Jesus a bini i a para meimei i a ministrá na nan.",
                "16": "Awor a sosodé ku el a papia na e multitut, i a manda nan pa nan bolbe hinka rudia abou, i tambe pa su disipelnan hinka rudia abou.",
                "17": "I a sosodé ku ora nan tur a hinka rudia riba suela, el a manda su disipelnan pa nan hasi orashon.",
                "18": "I ata awor, nan a kuminsá hasi orashon; i nan a hasi orashon na Jesus, yamando e nan Señor i nan Dios.",
                "19": "Awor a sosodé ku Jesus a sali for di meimei di nan, i a alehá un tiki for di nan i a bùig su mes na suela, i el a bisa:",
                "20": "Tata, mi ta dunabo danki ku bo a duna Spiritu Santu na esakinan ku ami a skohe; i ta pa motibu di nan fe den mi ku mi a skohenan for di mundu.",
                "21": "Tata, mi ta pidibo pa bo duna Spiritu Santu na tur esnan ku lo kere den nan palabranan.",
                "22": "Tata, bo a dunanan Spiritu Santu pasobra nan ta kere den mi; i bo ta mira ku nan ta kere den mi pasobra bo ta tendenan, i nan ta hasi orashon na ami; i nan ta dirihí na ami pasobra mi ta huntu ku nan.",
                "23": "I awor Tata, mi ta pidibo pa nan, i tambe pa tur esnan ku lo kere den nan palabranan, pa nan por kere den mi, pa mi por ta den nan manera abo, Tata, ta den mi, pa nos por ta un.",
                "24": "Awor a sosodé ku ora Jesus a hasi orashon di e manera aki na e Tata, el a bini serka su disipelnan, i ata, nan tabata sigui, sin para, di hasi orashon na dje; i nan no a ripití hopi palabranan, pasobra tabata wòrdu duná na nan loke nan mester pidi, i nan tabata yen di deseo.",
                "25": "I a sosodé ku mientras nan tabata hasi orashon na dje, Jesus a bendishonanan; i e sonrisa di e ekspreshon di su kara a kai riba nan, i e lus di e ekspreshon di su kara a iluminanan, i ata awor nan tabata mes blanku ku e ekspreshon di Jesus su kara i tambe su pañanan; i ata’ki e blankura di dje tabata sobrepasá tur blankura, si, asta no tabata por tin nada riba mundu asina blanku manera e blankura di dje.",
                "26": "I Jesus a bisanan: sigui pidi numa; sinembargo nan no tabata stòp di hasi orashon.",
                "27": "I el a bolbe bira for di nan, i a bai un tiki for di nan i a bùig su mes na suela; i atrobe el a dirigí na e Tata, bisando:",
                "28": "Tata, mi ta dunabo danki ku bo a purifiká esnan ku mi a skohe, pa motibu di nan fe, i mi ta pidi pa nan, i tambe pa esnan ku lo kere den nan palabranan, pa nan wòrdu purifiká den mi, pa, medio di fe den nan palabranan, asta manera nan ta purifiká den mi.",
                "29": "Tata, mi no ta pidi pa e mundu, pero pa esnan ku bo a dunami for di e mundu, pa motibu di nan fe, pa nan por wòrdu purifiká den mi, pa mi por ta den nan manera abo, Tata, ta den mi, pa nos por ta unu, pa mi por wòrdu glorifiká den nan.",
                "30": "I ora Jesus a bisa e palabranan aki el a bolbe bini serka su disipelnan; i ata nan tabata hasi orashon kontinuamente na dje, sin stòp; i el a bolbe sonreí ku nan; i mira, nan tabata blanku, asta manera Jesus.",
                "31": "Awor a sosodé ku el a bolbe alehá un tiki i a hasi orashon na e Tata;",
                "32": "I lenga no por bisa e palabranan ku el a menshoná, ni hende por skirbí e palabranan ku el a pronunsiá.",
                "33": "I e multitut a tende i ta duna testimonio; i nan kurasonnan tabata habrí i nan a komprende den nan kurason e palabranan ku el a pronunsiá.",
                "34": "Sinembargo, e palabranan ku el a pronunsiá tabata asina grandi i maravioso ku nan no por wòrdu skirbí, ni nan por wòrdu pronunsiá pa hende.",
                "35": "Awor a sosodé ku ora Jesus a kaba di hasi orashon el a bolbe bini serka e disipelnan, i a bisanan: Entre tur e hudiunan nunka mi a wak asina tantu fe; di manera ku pa motibu di nan inkredulidat, mi no por a mustranan milagernan asina grandi",
                "36": "Di bèrdat mi ta bisa boso, no tin ningun di nan ku a mira kosnan asina grandi manera boso a mira; ni tampoko nan a skucha kosnan grandi manera boso a skucha."
            },
            "20": {
                "1": "Awor a sosodé ku el a manda e multitut pa nan stòp di hasi orashon, i su disipelnan tambe. I el a mandanan pa nan no stòp di hasi orashon den nan kurason.",
                "2": "I el a mandanan pa nan lanta para riba nan pia. I nan a lanta para riba nan pia.",
                "3": "Awor a sosodé ku el a bolbe kibra pan i bendishon’é, i a duna e disipelnan pa kome.",
                "4": "I ora nan a kome el a mandanan pa nan kibra pan, i duna e multitut.",
                "5": "I ora nan a duna e multitut el a dunanan biña tambe pa bebe, i a mandanan duna e multitut.",
                "6": "Awor, no tabatin pan, ni biña, ku a wòrdu tresé pa e disipelnan, ni pa e multitut;",
                "7": "Pero en bèrdat el a dunanan pan di kome, i tambe biña pa bebe.",
                "8": "I el a bisanan; Esun ku kome di e pan aki ta kome di mi kurpa pa su alma; i esun ku bebe di e biña aki ta bebe di mi sanger pa su alma; i su alma nunka lo tin hamber ni set, pero lo ta yen.",
                "9": "Awor ora henter e multitut a kome i bebe, ata, nan a wòrdu yená ku e Spiritu; i nan a klama ku un stèm, i a duna gloria na Jesus, kende nan a wak i tende.",
                "10": "I a sosodé ku ora nan tur a duna gloria na Jesus, el a bisanan: Ata’ki awor mi ta kaba e mandamentu ku e Tata a mandami tokante e pueblo aki, kende ta un restu di e kas di Israel.",
                "11": "Boso ta kòrda ku mi a papia na boso, i mi a bisa ku ora e palabranan di Isaías wòrdu kumplí — ata nan ta skirbí, boso tin nan boso dilanti, asina ku listranan—",
                "12": "I di bèrdat, di bèrdat, mi ta bisa boso, ku ora nan wòrdu kumplí e ora ei ta e kumplimentu di e konvenio ku e Tata a hasi na e pueblo aki, O kas di Israel.",
                "13": "I e ora ei e restunan, kuanan lo wòrdu dispersá rònt riba e superfisio di mundu, lo wòrdu reuní for di ost i for di wèst, i for di zùit i for di nort; i nan lo wòrdu tresé na e konosimentu di e Señor nan Dios, kende a rediminan.",
                "14": "I e Tata a mandami pa mi duna boso e tera aki, pa boso herensia.",
                "15": "I mi ta bisa boso, ku si e gentilnan no arepentí despues di e bendishon ku nan ta bai risibí, despues ku nan a plama mi pueblo—",
                "16": "E ora ei boso, kendenan ta un restu di e kas di Jacob, lo bai entre nan i boso lo ta meimei di esnan kendenan lo ta hopi; i boso lo ta entre nan manera un leon entre e bestianan di e mondi, i manera un leon yòn entre e rebañonan di karné, kende, si e bai dor, ta trapa i ranka kibra den pida, i ningun por libranan.",
                "17": "Bo man lo wòrdu lantá riba bo atversarionan, i tur bo enemigunan lo wòrdu matá.",
                "18": "I mi ta bai reuní mi pueblo huntu manera un hòmber ta reuní su bòshinan na e plenchi di sefta trigu.",
                "19": "Pasobra lo mi hasi mi pueblo ku kende e Tata a hasi konvenio, si, ami lo hasi bo kachu heru, i bo patanan bròns. I lo bo bati na pida hopi pueblonan; I lo mi konsagra nan benefisio na Señor, i nan supstansia na e Señor di henter mundu. I ata’ki, ami ta esun ku ta hasié.",
                "20": "Awor lo sosodé, e Tata ta bisa, ku e spada di mi hustisia lo kologá riba nan e dia ei; i si nan no arepentí e lo kai riba nan, e Tata ta bisa, si, asta riba tur e nashonnan di e gentilnan.",
                "21": "I lo sosodé ku ami lo stablesé mi pueblo, O kas di Israel.",
                "22": "I ata awor, e pueblo aki lo mi stablesé den e tera aki, te na e kumplimentu di e konvenio ku mi a hasi ku boso tata Jacob; i e lo ta un Jerusalem nobo. I e podernan di shelu lo ta meimei di e pueblo aki; si, asta ami lo ta meimei di boso.",
                "23": "Ata, ami ta esun di ken Moisés a papia, bisando: Señor boso Dios lo lanta un profeta na boso for di entre boso paisanonan, manera ami; i boso lo skucha den tur kos loke e bisa boso. I lo sosodé ku tur alma ku no ke tende di e profeta ei lo wòrdu separá for di entre e pueblo.",
                "24": "Di bèrdat mi ta bisa boso, si, i tur e profetanan for di Samuel i esnan ku ta sigui despues, tur ku a papia, a testifiká di mi.",
                "25": "I ata awor, boso ta e yunan di e profetanan; i boso ta di e kas di Israel; i boso ta di e konvenio ku e Tata a hasi ku boso tatanan, bisando na Abraham: i den bo simía tur e famíanan di mundu lo wòrdu bendishoná.",
                "26": "E Tata lantando mi na boso promé, i a mandami pa bendishoná boso den bolbe kada un di boso for di su inikidatnan; i esaki pasobra boso ta e yunan di e konvenio—",
                "27": "I despues ku boso a wòrdu bendishoná e ora ei e Tata ta kumpli e konvenio ku el a hasi ku Abraham, bisando: den bo simía tur e famíanan di mundu lo wòrdu bendishoná — te na e bashamentu di Spiritu Santu pa medio di mi riba e gentilnan, kua bendishon riba e gentilnan lo hasinan mas poderoso ku tur, te na e plamamentu di mi pueblo, O kas di Israel.",
                "28": "I nan lo ta un aflikshon na e pueblo di e tera aki. Sinembargo, ora nan a risibí e plenitut di mi evangelio, e ora ei si nan hasi nan kurason duru kontra mi lo mi bolbe nan inikidatnan riba nan mes kabes, e Tata ta bisa.",
                "29": "I ami lo kòrda e konvenio ku mi a hasi ku mi pueblo; i ami a konvení ku nan, ku na mi propio tempu mi ta bai rekohenan, ku mi lo dunanan e tera di nan tatanan atrobe pa nan herensia, kua ta e tera di Jerusalem, ku ta e tera prometí na nan pa semper, e Tata ta bisa.",
                "30": "I lo sosodé ku e tempu ta bini, ora e plenitut di mi evangelio lo wòrdu prediká na nan;",
                "31": "I nan lo kere den mi, ku mi ta Jesucristo, e Yu di Dios, i lo dirigí na e Tata den mi nòmber.",
                "32": "E ora ei nan wardiantenan lo grita ku stèm haltu, i tur huntu nan lo kanta; pasobra nan lo mira ku nan mes wowo.",
                "33": "E ora ei e Tata lo rekohenan atrobe, i dunanan Jerusalem pa e tera di nan herensia.",
                "34": "E ora ei nan lo grita ku goso — kanta huntu, boso lugánan desolá di Jerusalem; pasobra e Tata a konsolá su pueblo, el a redimí Jerusalem.",
                "35": "E Tata a hasi su brasa santu sunú den bista di tur nashon; i tur ekstremonan di tera lo wak e salbashon di e Tata; i e Tata i ami ta un.",
                "36": "I e ora ei lo sosodé loke ta skirbí: Spièrta, bolbe spièrta, bisti bo mes ku bo forsa, O Sion, bisti bo mes ku bo paña bunita, O Jerusalem, e siudat santu, pasobra esnan insirkumsidá i esnan impuru lo no drenta mas den bo.",
                "37": "Sakudí e stòf for di bo kurpa; lanta, sinta, O Jerusalem; lòs e kadena for di rònt bo garganta, O yu muhé katibu di Sion.",
                "38": "Pasobra asina Señor ta bisa: Boso a bende boso mes pa nada, i sin plaka boso lo wòrdu redimí.",
                "39": "Di bèrdat, di bèrdat, mi ta bisa boso, ku mi pueblo lo konosé mi nòmber; si, den e dia ei nan lo sa ku ta ami ta papia.",
                "40": "I e ora ei nan lo bisa: kon bunita riba e montañanan ta e pianan di esun ku ta trese bon notisia pa nan, ku ta anunsiá pas; ku ta trese bon notisia di felisidat na nan, ku ta anunsiá salbashon; ku ta na bisa Sion: Bo Dios ta rèina!",
                "41": "I e ora ei lo sona e gritu: Bai, bai, sali di einan, no mishi loke ta impuru; sali for di meimei di dje; sea limpi boso ku ta karga e hèrmèntnan di Señor.",
                "42": "Pero boso lo no sali ku purá ni manera fugitivo; pasobra Señor lo bai boso dilanti, i e Dios di Israel lo ta boso protekshon patras.",
                "43": "Mira, mi sirbidó lo prosperá; i lo wòrdu eksaltá i alabá i lo wòrdu hisá hopi haltu.",
                "44": "Meskos ku hopi a keda asombrá di mira boso — su apariensia tabata asina desfigurá, mas ku kualke otro hende, i su forma mas ku e yunan di hende—",
                "45": "Asina e lo sprengu hopi nashon; e rèinan lo sera nan boka pa kousa di dje, pasobra loke no a wòrdu bisá na nan, nan lo mira i loke nan no a tende nan lo kompronde.",
                "46": "Di bèrdat, di bèrdat, mi ta bisa boso, tur e kosnan aki lo sosodé sigur, asta manera e Tata a mandami. E ora ei e konvenio aki ku e Tata a hasi ku su pueblo lo wòrdu kumplí; i e ora ei Jerusalem lo wòrdu abitá atrobe, ku mi pueblo, i e lo ta e tera di nan herensia."
            },
            "21": {
                "1": "I di bèrdat mi ta bisa boso, mi ta duna boso un señal, pa boso sa e tempu ora e kosnan aki lo ta na punto di sosodé — ku ami lo kongregá, for di nan dispersashon largu, mi pueblo, O kas di Israel, i lo bolbe stablesé entre nan mi Sion.",
                "2": "I ata’ki, esaki ta loke mi ta bai duna boso pa señal — pasobra di bèrdat mi ta bisa boso ku ora e kosnan aki ku mi ta deklará na boso, i ku lo mi deklará despues na boso di mi mes, i dor di e poder di Spiritu Santu ku boso lo haña for di e Tata, lo wòrdu duná di konosé na e gentilnan pa nan por sa tokante e pueblo aki ku ta un restu di e kas di Jacob, i tokante esaki mi pueblo kende lo wòrdu plamá dor di nan;",
                "3": "Di bèrdat, di bèrdat, mi ta bisa boso, ora e Tata dunanan di konose e kosnan aki, i nan yega di e Tata, for di nan na boso;",
                "4": "Pasobra ta sabiduría den e Tata pa nan wòrdu stablesé den e tera aki, i wòrdu stablesí manera un pueblo liber dor di e poder di e Tata, pa e kosnan aki bini for di nan na un restu di boso simía, pa e konvenio di e Tata por wòrdu kumplí, ku el a hasi ku su pueblo, O kas di Israel;",
                "5": "Di manera ku, ora e obranan aki i e obranan ku wòrdu hasí entre boso despues di esaki bini dilanti for di e gentilnan, na boso simía ku lo degenerá den inkredulidat pa motibu di inikidat;",
                "6": "Pasobra asina a komplasé e Tata ku e lo bini na lus for di e gentilnan, pa e por mustra su poder na e gentilnan, pa e motibu aki pa e gentilnan, si nan no hasi nan kurason duru, ku nan por arepentí i bini na ami i wòrdu boutisá den mi nòmber i konosé e puntonan bèrdadero di mi doktrina, pa nan por wòrdu kontá entre mi pueblo, O kas di Israel;",
                "7": "I ora e kosnan aki sosodé ku boso simía ta kuminsá sa e kosnan aki — lo ta un señal pa nan, pa nan por sa ku e obra di e Tata a kuminsa kaba na e kumplimentu di e konvenio ku el a hasi na e pueblo kende ta di e kas di Israel.",
                "8": "I ora e dia ei yega, lo sosodé ku rèinan lo sera nan boka, pasobra loke no a wòrdu bisá na nan, nan lo mira; i loke nan no a tende nan lo komprondé.",
                "9": "Pasobra den e dia ei, pa motibu di mi e Tata lo efektuá un obra, kua lo ta un obra grandi i maravioso entre nan; i entre nan lo tin esnan ku lo no kere, maske un hòmber lo deklaré na nan.",
                "10": "Pero ata’ki, e bida di mi sirbidó lo ta den mi man; di manera ku nan lo no hasi daño na dje, aunke e lo wòrdu desfigurá pa motibu di nan. Ma tòg ami lo san’é, pasobra lo mi mustra na nan ku mi sabiduría ta mas grandi ku e astusia di diabel.",
                "11": "Asina ku lo sosodé ku esun ku no ke kere den mi palabranan, kende ta Jesucristo, ku e Tata lo lagu’é saka na lus na e gentilnan, i lo duna poder na dje pa e sakanan na lus na e gentilnan, (lo wòrdu hasí manera Moisés a bisa) nan lo wòrdu separá for di entre mi pueblo kendenan ta di e konvenio.",
                "12": "I mi pueblo kende ta un restu di Jacob lo ta entre e gentilnan, si, meimei di nan manera un leon entre e bestianan di mondi, manera un leon yòn entre e rebaño di karnénan, ku, si e pasa dor ta trapa i ranka kibra na pida, i ningun por skapanan.",
                "13": "Nan mannan lo ta halsá kontra nan atversario, i tur nan enemigunan lo wòrdu matá.",
                "14": "Si, ai di e gentilnan a menos ku nan arepentí; pasobra lo sosodé e dia ei, e Tata ta bisa, ku lo mi mata boso kabainan for di meimei di boso, i boso garoshinan lo mi destruí;",
                "15": "I lo mi separá e siudatnan di boso tera, i tumba tur boso lugánan fortifiká;",
                "16": "I lo mi separá bruhería for di boso tera, i boso lo no tin miradó di destino mas;",
                "17": "Boso imagennan grabá tambe lo mi separá, i boso eskulturanan for di meimei di boso, i boso lo no adorá e obra di boso man mas;",
                "18": "I lo mi piki boso pilánan sagrado for di meimei di boso; asina lo mi destruí boso siudatnan.",
                "19": "Awor lo sosodé ku tur mentira, i gañamentu, i envidia, i disputa, i abuso saserdotal, i fornikashon, lo wòrdu pará.",
                "20": "Pasobra lo sosodé, e Tata ta bisa, ku e dia ei esun ku no ke arepentí i bini na mi Yu Stimá, nan lo mi separá for di entre mi pueblo, O kas di Israel;",
                "21": "I lo mi ehersé vengansa i rabia riba nan, asta manera riba e paganonan, manera nan no a skucha.",
                "22": "Pero si nan arepentí i skucha mi palabranan, i no hasi nan kurasonnan duru, lo mi stablesé mi iglesia entre nan, i nan lo drenta den e konvenio i wòrdu kontá entre esaki e restu di Jacob, na kende ami a duna e tera aki pa nan herensia;",
                "23": "I nan lo yuda mi pueblo, e restu di Jacob, i tambe tantu di e kas di Israel manera lo bini, pa nan por edifiká un siudat, kua lo wòrdu yamá e Jerusalem Nobo.",
                "24": "I e ora ei nan lo asistí mi pueblo pa nan por wòrdu kongregá, kendenan ta plamá riba e superfisio di e tera, p’aden na e Jerusalem Nobo.",
                "25": "I e ora ei e poder di shelu lo baha entre nan; i ami tambe lo ta meimei.",
                "26": "I e dia ei e obra di e Tata lo kuminsá, esta ora e evangelio aki wòrdu prediká entre e restu di e pueblo aki. Di bèrdat mi ta bisa boso, e dia ei e obra di e Tata lo kuminsa entre tur esnan dispersá di mi pueblo, si, asta e tribunan ku a pèrdè, ku e Tata a hiba for di Jerusalem.",
                "27": "Si, e obra lo kuminsá entre tur esnan dispersá di mi pueblo, ku e Tata pa prepará e kaminda pa medio di kua nan por bini na ami, pa nan por yama e Tata den mi nòmber.",
                "28": "Si, e ora ei e obra lo kuminsá, ku e Tata entre tur nashon pa prepará e kaminda pa medio di kua su pueblo por wòrdu reuní na kas na e tera di nan herensia.",
                "29": "I nan lo sali for di tur nashon; ma nan lo no sali purá, ni tampoko manera fugitivo, pasobra ami lo bai dilanti nan, e Tata ta bisa, i ami lo ta nan protekshon patras."
            },
            "22": {
                "1": "I e ora ei loke ta skirbí lo sosodé: kanta, muhé ku ta stéril, abo ku nunka a haña yu; kuminsá kanta, i grita na bos haltu, abo ku nunka a sinti doló di parto; pasobra yunan hòmber di esun desolá lo ta mas hopi ku yunan hòmber di e muhé kasá, Señor ta bisa.",
                "2": "Hasi lugá di bo tènt mas grandi, span e kortinanan di bo abitashonnan, No spar, hasi bo kabuyanan mas largu i hasi bo stakanan mas fuerte;",
                "3": "Pasobra lo bo plama na man drechi i man robes, i bo simía lo heredá e gentilnan i nan lo biba atrobe den statnan desolá.",
                "4": "No tene miedu, pasobra lo bo no keda na bergwensa; ni sintibo humiliá, pasobra lo bo no wòrdu humiliá; pasobra lo bo lubida e bergwensa di bo hubentut, i lo bo no kòrda e menospresio di bo hubentut, i lo bo no kòrda e menospresio ku bo ta viuda mas.",
                "5": "Pasobra esun ku a trahabo, bo esposo, su nòmber ta e Señor di Ehérsitonan; i bo Redentor, Esun Santu di Israel — E Dios di henter mundu e lo wòrdu yamá.",
                "6": "Pasobra Señor a yamabo manera un esposa bandoná i tristu den spiritu, i manera un esposa di hubentut, ora bo a wòrdu rechasá, bo Dios ta bisa.",
                "7": "Pa un momento kòrtiku mi a bandonabo, pero ku gran kompashon lo mi rekohebo.",
                "8": "Ku un tiki rabia mi a skonde mi kara for di bo pa un momento, pero ku bondat eterno lo mi tin kompashon di bo, e Señor bo Redentor ta bisa.",
                "9": "Pasobra esaki, e awanan di Noé pa mi, pasobra manera mi a hura ku e awanan di Noé lo no tapa tera mas, asina mi a hura ku lo mi no rabia ku bo.",
                "10": "Pasobra e montañanan por bai i e serunan por wòrdu kitá, pero mi bondat lo no lagabo, ni tampoko e konvenio di mi pas lo wòrdu kitá, e Señor ku tin miserikordia riba boso ta bisa.",
                "11": "O abo aflihí, abatí ku tempestat, i sin konsuelo! Mira, lo mi pega bo piedranan ku kolónan bunita, i pone bo fundeshi di safiro.",
                "12": "I lo mi hasi bo bentananan di rubí, i bo portanan di kristal, i tur bo fronteranan di piedranan presioso.",
                "13": "I tur bo yunan lo wòrdu siñá pa Señor; i e pas di bo yunan lo ta grandi.",
                "14": "Den rektitut lo bo wòrdu stablesé; i lo bo ta leu for di opreshon pasobra lo bo no tin miedu, i for di teror pasobra e lo no yega serka bo.",
                "15": "Ata awor, sigur nan lo hunta kontra bo, ma esei lo no bini di mi; esun ku lo reuní kontra bo lo kai pa bo kousa.",
                "16": "Ata awor, ami a krea e smet ku ta supla karbon den kandela i ku ta traha un instrumènt pa su trabou; i mi a krea e destruidó pa ruiná.",
                "17": "Ningun arma ku ta formá kontra bo lo prosperá; i tur lenga ku ta akusabo den husgamentu, lo bo kondená. Esaki ta e herensia di e serbidónan di Señor, i nan rektitut ta bini di mi, Señor ta bisa."
            },
            "23": {
                "1": "I awor, ata’ki, mi ta bisa boso, ku boso tin ku listra e kosnan aki. Si, un mandamentu mi ta duna boso pa boso buska e kosnan aki diligentemente; pasobra grandi ta e palabranan di Isaías.",
                "2": "Pasobra di bèrdat el a papía tokante tur kos ku ta trata mi pueblo ku ta di e kas di Israel; di manera ku mester ta ku e ta papia na e gentilnan tambe.",
                "3": "I tur loke el a bisa tabata i lo ta, asta segun e palabranan ku el a papia.",
                "4": "Di manera ku duna atenshon na mi palabranan; skirbi e kosnan ku ami a bisa boso; i di akuerdo na e momento i e boluntat di e Tata nan lo bai na e gentilnan.",
                "5": "I kualke ku lo duna orea na mi palabranan i arepentí i wòrdu boutisá, esun lo optene salbashon. Listra e profetanan, pasobra tin hopi di nan ku ta testifiká di e kosnan aki.",
                "6": "Awor a sosodé ku ora Jesus a bisa e palabranan aki el a bolbe bisanan, despues ku el a splika tur e skrituranan na nan ku nan a risibí, el a bisanan: mira, mi ta deseá pa boso por skirbi otro skrituranan, ku boso no tin.",
                "7": "I a sosodé ku el a bisa Nefi: Trese e registro ku bo a warda.",
                "8": "I ora Nefi a trese e registronan, i a ponenan su dilanti, Jesus a pasa su wowonan riba nan i a bisa:",
                "9": "Di bèrdat, mi ta bisa boso, mi a manda mi sirbidó Samuel, e lamanita, pa e testifiká na e pueblo aki, ku e dia ku e Tata lo glorifiká su nòmber den mi lo tabatin hopi santunan ku lo lanta for di morto, i lo parse na hopi, i lo ministrá na nan. I el a bisanan: No tabata asina?",
                "10": "I su disipelnan a respondé i bisa: Si, Señor, Samuel a profetisá segun bo palabranan, i nan tur a wòrdu kumplí.",
                "11": "I Jesus a bisanan: Kon bini boso no a skirbí e kosnan aki, ku hopi santunan a lanta i ministrá na nan?",
                "12": "Awor a sosodé ku Nefi a kòrda ku e kos aki no a wòrdu skirbí.",
                "13": "I a sosodé ku Jesus a manda pa e wòrdu skirbí; di manera ku el a wòrdu skirbí segun el a manda.",
                "14": "Awor a sosodé ku ora Jesus a splika tur e skrituranan huntu, ku nan a skirbi, el a mandanan pa nan siña e kosnan ku el a siñanan."
            },
            "24": {
                "1": "Awor a sosodé ku el a mandanan pa nan skirbi e palabranan ku e Tata a duna Malaquías, ku e mester a bisanan. I a sosodé ku despues ku nan tabata skirbí el a splikanan. I esakinan ta e palabranan ku el a bisanan, bisando: Asina e Tata ta bisa Malaquías — Ata awor, lo mi manda mi mensahero, i e lo prepará e kaminda mi dilanti, i Señor kende boso ta buska lo bini na su tèmpel diripente, asta e mensahero di e konvenio, den kende boso ta delèitá; ata awor, e lo bini, e Señor di Ehérsitonan ta bisa.",
                "2": "Pero ken lo por soportá e dia di su binida, i ken lo keda pará ora e parse? Pasobra e ta manera kandela di rafinadó, i habon di labadera.",
                "3": "I e lo sinta manera un rafinadó i purifikadó di plata; i e lo purifiká e yunan di Levi, i purifikanan manera oro i plata, pa nan por ofresé un ofrenda den hustisia na Señor.",
                "4": "E ora ei e ofrenda di Juda i Jerusalem lo ta grato na Señor manera den antigwedat, i manera den añanan pasá.",
                "5": "I lo mi bini serka boso pa huisio; i lo mi ta un testigu lihé kontra e hasidónan di brua, i kontra e adulterónan, i kontra esnan ku ta hura en vano, i kontra esnan ku ta oprimí e empleado den su pago, e viuda i esnan sin tata, i ku ta manda e stranhero bai, i no tin miedu di mi, e Señor di Ehérsitonan ta bisa.",
                "6": "Pasobra ami ta Señor, mi no ta kambia; p’esei yunan di Jacob boso no ta kimá.",
                "7": "Asta for di e dianan di boso tatanan boso a bai for di mi ordenansanan, i no a wardanan. Bolbe na ami i ami lo bolbe na boso, e Señor di Ehérsitonan ta bisa. Pero boso ta bisa: Den kiko nos mester bolbe?",
                "8": "Un hende lo hòrta Dios? Ma boso a hòrtami. Pero boso ta bisa: Den kiko nos a hòrtabo? Den diesmonan i ofrendanan.",
                "9": "Boso ta maldishoná ku un maldishon, pasobra boso a hòrtami, asta henter e nashon aki.",
                "10": "Boso trese tur e diesmonan den e magasina, pa por tin kuminda den mi kas, i probami awor den esaki, e Señor di Ehérsitonan ta bisa, si ami lo no habri e bentananan di shelu pa boso, i basha un bendishon riba boso te ku lo no tin lugá pa risibi’é.",
                "11": "I pa boso motibu lo mi reprendé e devoradó, i e lo no destruí e fruta di boso tera, ni tampoko boso wendrùif lo duna su fruta promé ku tempu den e hòfi, e Señor di Ehérsitonan ta bisa.",
                "12": "I tur nashon lo yama boso bendishoná, pasobra boso lo ta un tera delèitabel, e Señor di Ehérsitonan ta bisa.",
                "13": "Boso palabranan tabata fuerte kontra mi, e Señor ta bisa. Ma tòg boso ta bisa: Kiko nos a bisa kontrabo?",
                "14": "Boso a bisa: Ta en vano pa sirbi Dios, i di kiko ta sirbi ku nos a warda su ordenansanan i ku nos a kana aflihí dilanti e Señor di Ehérsitonan?",
                "15": "I awor nos ta yama e orguyoso felis; si, esnan ku ta obra maldat ta stablesé; si, esnan ku ta tenta Dios ta wòrdu asta librá.",
                "16": "E ora ei esnan ku tabata teme Señor tabata papia frekuentemente ku otro, i Señor a skucha ku atenshon, i un buki di memoria a wòrdu skirbí dilanti dje, pa esnan ku tabata teme Señor, i ku tabata pensa riba su nòmber.",
                "17": "I nan lo ta di mi, e Señor di ehérsitonan ta bisa, den e dia ei ku mi ta rekohé mi prendanan; i lo mi skapanan manera un hòmber ta skapa su mes yu ku ta sirbi’é.",
                "18": "E ora ei boso lo bini bèk i distinguí entre e hustu i e malbadó, entre esun ku ta sirbi Dios i esun ku no ta sirbi’é."
            },
            "25": {
                "1": "Pasobra ata’ki, e dia ta bini ku lo kima manera un fòrnu; i tur esnan orguyoso, si, i tur ku ta hasi maldat, lo ta manera yerba seku; i e dia ku ta bini lo kimanan, e Señor di Ehérsitonan ta bisa, ku e lo no laganan ni rais ni rama.",
                "2": "Pero na boso ku ta teme mi nòmber, e Yu di Hustisia lo lanta ku sanamentu den su alanan; i boso lo bai i krese manera bis’é den e stal.",
                "3": "I boso lo trapa e malbadonan; pasobra nan lo ta shinishi bou di e suela di boso pianan den e dia ku mi lo hasi esaki, e Señor di ehérsitonan ta bisa.",
                "4": "Boso kòrda e lèi di Moisés, mi sirbidó, ku mi a manda na dje na Horeb pa henter Israel, huntu ku e statutonan i huisionan.",
                "5": "Ata’ki, lo mi manda Elias e profeta na boso promé ku e dia grandi i teribel di Señor yega;",
                "6": "I e lo bolbe e kurason di e tatanan na e yunan, i e kurason di e yunan na nan tatanan, pa mi no bini i heridá e tera ku un maldishon."
            },
            "26": {
                "1": "Awor a sosodé ku ora Jesus a bisa e kosnan aki el a splika nan na e multitut; i el a splika tur kos na nan, tantu grandi komo chikí.",
                "2": "I el a bisa: E skrituranan aki, ku boso no tabatin ku boso, e Tata a manda pa mi duna na boso; pasobra tabata sabiduría den dje pa nan wòrdu duná na generashonnan futuro.",
                "3": "I el a splika tur kos, asta for di prinsipio te e tempu ku e lo mester bini den su gloria — si, asta tur kos ku lo pasa riba superfisio di mundu, te ora e elementonan dirti ku kalor di kandela, i mundu wòrdu lorá manera un buki, i tera i shelu lo pasa;",
                "4": "I asta te na e dia grandi i último, ora tur pueblo, i tur tribu, i tur nashon i lenga lo para dilanti Dios, pa wòrdu husgá pa nan echonan, sea nan ta bon òf sea nan ta malu—",
                "5": "Si nan ta bon, na e resurekshon di bida eterno; i si nan ta malu na e resurekshon di kondenashon; siendo paralelo, esun na un banda i e otro na e otro banda, segun e miserikordia, i e hustisia, i e santidat ku tin den Cristo, kende tabata promé ku mundu a kuminsá.",
                "6": "I awor den e buki aki no por wòrdu skirbí ni e di shen parti di e kosnan ku Jesus en bèrdat a siña e pueblo;",
                "7": "Pero ata e plachinan di Nefi ta kontené e parti mas ekstensivo di e kosnan ku el a siña e pueblo.",
                "8": "I e kosnan aki mi a skirbi, ku ta un parti mas chikí di e kosnan ku el a siña e pueblo; i mi a skirbinan ku e propósito pa nan wòrdu tresé atrobe na e pueblo aki, for di e gentilnan, segun e palabranan ku Jesus a bisa.",
                "9": "I ora nan risibí esaki, ku ta nesesario pa nan haña promé, pa purba nan fe, i si ta asina ku nan lo kere e kosnan aki e ora ei e kosnan mas grandi lo wòrdu manifestá na nan.",
                "10": "I si ta asina ku nan lo no kere e kosnan aki, e ora ei e kosnan mas grandi lo wòrdu ningá na nan, pa nan kondenashon.",
                "11": "Ata awor, mi tabata kla pa skirbi nan, tur ku tabata grabá riba e plachinan di Nefi, pero Señor a prohibi’é, bisando: Lo mi purba e fe di mi pueblo.",
                "12": "Di manera ku ami, Mormon, ta skirbi e kosnan ku Señor a mandami. I awor ami, Mormon, ta pone un fin na mi palabranan, i mi ta bai sigui skirbi e palabranan ku mi a wòrdu mandá.",
                "13": "P’esei, mi ta deseá pa boso wak ku Señor di bèrdat a siña e pueblo, pa tres dia largu; i despues di esei el a mustra su mes frekuentemente na nan, i frekuentemente a kibra pan, i bendishon’é, i dun’é na nan.",
                "14": "I a sosodé ku el a siña i ministrá na e yunan di e multitut di kendenan a wòrdu papiá, i el a lòs nan lenga, i nan a bisa nan tatanan kosnan grandi i maravioso, asta mas grandi ku loke el a revelá na e pueblo; i el a lòs nan lenga pa nan por pronunsiá.",
                "15": "Awor a sosodé ku despues ku el a subi na shelu — e di dos biaha ku el a mustra su mes na nan, i a bai na e Tata, despues di a kura tur nan enfermonan, i nan mankaron, i habri e wowonan di nan siegunan i habri e oreanan di esnan surdu, i asta hasi tur sorto di kura entre nan, i lanta un hòmber for di morto, i a mustra nan su poder, i a subi na e Tata—",
                "16": "Ata awor, a sosodé mainta ora e multitut a reuní huntu, i nan a mira i skucha e muchanan aki; si, asta bebinan a habri nan boka i pronunsiá kosnan maravioso; i e kosnan ku nan a ekspresá a wòrdu prohibí pa ningun hende skirbinan.",
                "17": "I a sosodé for di e tempu ei e disipelnan ku Jesus a skohe a kuminsá boutisá i siña tur esnan ku tabata bini na nan; i tantu ku tabata wòrdu boutisá den nòmber di Jesus tabata wòrdu yená ku Spiritu Santu.",
                "18": "I hopi di nan a wak i tende kosnan ineksplikabel, ku no ta wòrdu permití pa wórdu skirbí.",
                "19": "I nan a siña, i a ministrá un na otro, i nan tabatin tur kos pa uso komun entre nan, kada hende tratando hustamente, un ku otro.",
                "20": "Awor a sosodé ku nan a hasi tur kos manera Jesus a mandá nan.",
                "21": "I nan ku a wòrdu boutisá den nòmber di Jesus tabata yamá e iglesia di Cristo."
            },
            "27": {
                "1": "Awor a sosodé ku mientras e disipelnan di Jesus tabata biaha i prediká e kosnan ku nan a skucha i mira, i tabata boutisá den nòmber di Jesus, a sosodé ku e disipelnan tabata huntu reuní i uní den poderoso orashon i ayuno.",
                "2": "I Jesus a bolbe mustra su mes na nan, pasobra nan tabata hasiendo orashon na e Tata den su nòmber; i Jesus a bini i para meimei di nan, i a bisanan: Kiko boso ke pa mi duna boso?",
                "3": "I nan a bisa na dje: Señor, nos ke pa bo bisa nos e nòmber pa medio di kua nos mester yama e iglesia aki; pasobra tin diskushon entre e pueblo tokante e kos aki.",
                "4": "I Señor a bisanan: Di bèrdat, di bèrdat, mi ta bisa boso, di kon e pueblo mester murmurá i diskutí pa motibu di e kos aki?",
                "5": "Nan no a lesa e skrituranan, ku ta bisa boso tin ku tuma riba boso e nòmber di Cristo, ku ta mi nòmber? Pasobra pa medio di e nòmber aki boso lo wòrdu yamá den e delaster dia;",
                "6": "I Kualke ku tuma mi nòmber riba dje, i perseverá te na fin, esei lo wòrdu salbá den e delaster dia.",
                "7": "Asina ku, kiko ku boso hasi, hasi’é den mi nòmber; di manera ku boso lo yama e iglesia den mi nòmber; i boso lo invoká e Tata den mi nòmber pa e bendishoná e iglesia pa mi motibu.",
                "8": "I kon e por ta mi iglesia a menos ku e wòrdu yamá den mi nòmber? Pasobra si un iglesia wòrdu yamá den nòmber di Moisés e ora ei e ta e iglesia di Moisés; òf si e ta yamá den nòmber di un hòmber e ora ei ta e iglesia di un hòmber; pero si e ta yamá den mi nòmber e ora ei e ta mi iglesia, si ta asina ku nan ta edifiká riba mi evangelio.",
                "9": "Di bèrdat mi ta bisa boso, ku boso ta edifiká riba mi evangelio; p’esei boso lo yama kiko ku boso yama, den mi nòmber; asina ku, si boso invoká e Tata, pa e iglesia, si ta den mi nòmber e Tata lo skucha boso;",
                "10": "I si ta asina ku e iglesia ta edifiká riba mi evangelio e ora ei e Tata lo mustra su obranan den dje.",
                "11": "Pero si e no ta edifiká riba mi evangelio, i ta edifiká riba e obranan di hende, òf riba e obranan di diabel, di bèrdat mi ta bisa boso nan tin goso den nan obranan pa un tempu, i eventualmente e fin ta yega, i nan ta wòrdu di kap i bentá den kandela, di unda no por bini bèk.",
                "12": "Pasobra nan obranan ta siguinan, pasobra ta pa motibu di nan obranan ku nan ta wòrdu di kap; di manera ku kòrda e kosnan ku mi a bisa boso.",
                "13": "Mira mi a duna boso mi evangelio, i esaki ta e evangelio ku mi a duna boso — ku mi a bini mundu pa hasi e boluntat di mi Tata, pasobra mi Tata a mandami.",
                "14": "I mi Tata a mandami pa mi wòrdu halsá riba krus; i despues ku mi a wòrdu halsá riba krus, pa mi atrae tur hende na ami, pa manera ami a wòrdu lantá pa hende asta asina hende lo wòrdu lantá pa e Tata, pa para mi dilanti, pa wórdu husgá pa nan echonan, sea nan ta bon òf sea nan ta malu—",
                "15": "I pa e motibu aki mi a wòrdu halsá; p’esei, segun e poder di e Tata lo mi hala tur hende na ami, pa nan por wòrdu husgá segun nan echonan.",
                "16": "I lo sosodé, ku esun ku arepentí i wòrdu boutisá den mi nòmber lo ta yen, i si e perseverá te na fin, ata lo mi tené inosente dilanti di mi Tata e dia ku mi lo para pa husga mundu.",
                "17": "I esun ku no perseverá te na fin, esei ta esun ku tambe ta wòrdu di kap i bentá den kandela, for di unda nan no por bini bèk, pa motibu di e hustisia di e Tata.",
                "18": "I esaki ta e palabra ku el a duna e yunan di hende. I p’esei e ta kumpli ku e palabranan ku el a duna, i e no ta gaña, pero ta kumpli ku tur su palabranan.",
                "19": "I nada impuru por drenta su rèino; nada ta drenta su deskanso eksepto esnan ku a laba nan paña den mi sanger, pa motibu di nan fe, i e arepentimentu di tur nan pikánan, i nan fieldat te na fin.",
                "20": "Awor esaki ta e mandamentu: Arepentí, tur boso ekstremonan di tera i bini na ami i wòrdu boutisá den mi nòmber, pa boso wòrdu santifiká pa e risibimentu di Spiritu Santu, pa boso por para sin mancha mi dilanti den e delaster dia.",
                "21": "Di bèrdat, di bèrdat, mi ta bisa boso, esaki ta mi evangelio; i boso sa e kosnan ku boso mester hasi den mi iglesia; pasobra e obranan ku boso a mirami hasi eseinan tambe boso lo hasi; pasobra loke boso a mirami hasi asta esei boso lo hasi;",
                "22": "Di manera ku, bendishoná boso ta si boso hasi e kosnan aki, pasobra boso lo wòrdu hisá den e delaster dia.",
                "23": "Skirbi e kosnan ku boso a mira i skucha, menos esnan ku ta prohibí.",
                "24": "Skirbi e obranan di e pueblo aki, kuanan lo ta, asta manera a wòrdu skirbí, di loke tabata.",
                "25": "Pasobra mira, for di e bukinan ku a wòrdu skirbí, i ku lo wòrdu skirbí, e pueblo aki lo wòrdu husgá, pasobra pa medio di nan, nan obranan lo wòrdu konosí pa hende.",
                "26": "I ata’ki, tur kos ta wòrdu skirbí pa e Tata; asina ku for di e bukinan ku lo wòrdu skirbí e mundu lo wòrdu husgá.",
                "27": "I sabí boso ku boso lo ta huesnan di e pueblo aki, segun e huisio ku ami lo duna boso, ku lo ta hustu. Di manera ku, ki tipo di hòmbernan boso mester ta? Di bèrdat mi ta bisa boso, asta manera ami ta.",
                "28": "I awor mi ta bai na e Tata. I di bèrdat mi ta bisa boso, kualke kos ku boso pidi e Tata den mi nòmber lo wòrdu duná na boso.",
                "29": "Asina anto, pidi, i boso lo risibí; bati, i lo wòrdu habrí pa boso; pasobra esun ku ta pidi, ta risibí; i na esun ku ta bati, lo wòrdu habrí.",
                "30": "I awor, mira, mi goso ta grandi, asta te na plenitut, pa motibu di boso, i tambe e generashon aki; si, i asta e Tata ta sinti goso, i tambe tur e angelnan santu, pa motibu di boso i e generashon aki, pasobra ningun di nan ta wòrdu pèrdí.",
                "31": "Mira, mi ke pa boso komprondé; pasobra mi ke men nan ku awor aki ta na bida den e generashon aki; i ningun di nan no ta wòrdu pèrdí; i mi tin plenitut di goso den nan.",
                "32": "Pero ata, ta duel mi pa motibu di e di kuater generashon for di esaki, pasobra nan ta wòrdu hibá koutivo p’e meskos ku e yu di pèrdishon; pasobra nan lo bendemi pa plata i pa oro, i pa loke mòt ta korumpí i loke ladronnan por kibra drenta i hòrta. I e dia ei lo mi bishitanan, asta den bolbe nan obranan riba nan mes kabesnan.",
                "33": "Awor a sosodé ku ora Jesus a kaba di bisa e palabranan aki el a bisa su disipelnan: Boso drenta e porta pèrtá; pasobra pèrta e porta ta, i smal e kaminda ku ta hiba na bida, i poko ta esnan ku ta hañ’é; pero hanchu e porta ta, i espasioso e kaminda ku ta hiba na morto, i hopi ta esnan ku ta bai den dje, te ora e nochi yega, den kua ningun hende por traha."
            },
            "28": {
                "1": "Awor a sosodé ku ora Jesus a bisa e palabranan aki, el a papia na su disipelnan, un pa un, bisando nan: Kiko ta loke boso ta deseá di mi, despues ku mi a bai na e Tata?",
                "2": "I nan tur a papia, eksepto tres, bisando: Nos ta deseá ku despues ku nos a biba te na e edat di hende, ku nos ministerio, na kua bo a yama nos, por tin un fin, ku nos por bini pronto na abo den bo rèino.",
                "3": "I el a bisanan: Boso sea bendishoná pa motibu di e kos aki ku boso a deseá di mi; p’esei, despues ku boso tin setentidos aña di edat boso lo bini na ami den mi rèino; i ku mi boso lo haña deskanso.",
                "4": "I ora el a papia na nan, el a bira na e tres, i a bisanan: Kiko boso ke pa mi hasi pa boso, ora mi bai na e Tata?",
                "5": "I nan tabatin duele den nan kurason, pasobra nan no tabata tribi bis’é loke nan tabata deseá.",
                "6": "I el a bisanan: Ata’ki, mi konosé boso pensamentunan, i boso a deseá loke Juan, mi stimá, ku tabata huntu ku mi den mi ministerio, promé ku mi a wòrdu halsá pa e hudiunan, a deseá di mi.",
                "7": "Di manera ku, boso ta mas bendishoná, pasobra nunka boso lo purba morto; pero boso lo biba pa wak tur e echonan di e Tata na e yunan di hende, asta te ora tur kos wòrdu kumplí segun e boluntat di e Tata, ora mi lo bini den gloria ku e podernan di shelu.",
                "8": "I nunka boso lo soportá e dolónan di morto; pero ora mi bini den mi gloria boso lo wòrdu kambiá den un será di wowo di mortalidat na imortalidat; i e ora ei boso lo wòrdu bendishoná den e rèino di mi Tata.",
                "9": "I atrobe, boso lo no tin doló mientras boso ta biba den karni, ni tampoko tristesa a menos ku ta pa e pikánan di mundu, i tur esaki mi ta bai hasi pa motibu di loke boso a deseá di mi, pasobra boso a deseá pa boso por trese e almanan di hende na ami, mientras e mundu ta eksistí.",
                "10": "I pa motibu di esaki boso lo tin plenitut di goso, i boso lo sinta den e rèino di mi Tata, si, boso goso lo ta kompleto, asta manera e Tata a dunami plentitut di goso, i boso lo ta asta manera ami ta, i ami ta asta manera e Tata; i e Tata i ami ta un;",
                "11": "I Spiritu Santu ta duna testimonio di e Tata i di mi; i e Tata ta duna e yunan di hende Spiritu Santu, pa motibu di mi.",
                "12": "Awor a sosodé ku ora Jesus a bisa e palabranan aki, el a toka kada un di nan ku su dede eksepto e tresnan ei kende tabata bai keda, i e ora ei el a bai.",
                "13": "I ata awor, e shelunan a habri, i nan a wòrdu hisá ariba na shelu, i a mira i skucha kosnan ineksplikabel.",
                "14": "I tabata prohibí na nan pa nan por ekspresanan; ni tampoko a wòrdu duná poder na nan pa nan por ekspresá e kosnan ku nan a mira i tende;",
                "15": "I si nan tabata den kurpa òf for di e kurpa, nan no por ta sigur; pasobra a parsenan manera un transfigurashon di nan, ku nan a wòrdu kambiá for di e kurpa di karni aki na un estado imortal, ku nan por a mira e kosnan di Dios.",
                "16": "Pero a sosodé ku nan a bolbe ministrá riba e superfisio di tera; sinembargo nan no a siña di loke nan a tende i mira, pa motibu di e mandamentu ku a wòrdu duná na nan na shelu.",
                "17": "I awor, si nan tabata mortal òf imortal, for di e dia di nan transfigurashon, mi no sa;",
                "18": "Pero esaki si mi sa, segun e registro ku a wòrdu duná — nan a bai riba e superfisio di e pais, i a ministrá na tur e pueblo, uniendo na e iglesia tantu ku tabata kere den nan predikashon, boutisando nan, i tantu ku a boutisá a risibí Spiritu Santu.",
                "19": "I nan a wòrdu bentá den prisòn pa esnan ku no tabata pertenesé na e iglesia. I e prisonnan no tabata por tenenan, pasobra nan tabata parti na dos.",
                "20": "I nan a wòrdu tirá abou den e tera; pero nan a heridá e tera ku e palabra di Dios, te ku pa su poder nan a wòrdu librá for di e profundidatnan di tera; i p’esei nan no tabata por koba pos sufisiente pa tene nan.",
                "21": "I tres biaha nan a wòrdu bentá den fòrnu i no a risibí daño.",
                "22": "I dos biaha nan a wòrdu bentá den un kueba ku bestia feros; i ata’ki nan a hunga ku e bestianan manera un mucha chikí ku un lamchi na lechi, i no a risibí daño.",
                "23": "Awor a sosodé ku asina nan a bai entre henter e pueblo di Nefi, i a prediká e evangelio di Cristo na tur pueblo riba e superfisio di e tera; i nan a wòrdu kombertí na Señor i a uni na e iglesia di Cristo, i asina e pueblo di e generashon ei a wòrdu bendishoná, segun e palabra di Jesus.",
                "24": "I awor ami, Mormon, ta hasi un fin di papia tokante e kosnan aki pa un momento.",
                "25": "Ata’ki, mi tabata kla pa skirbi e nòmbernan di esnan ku nunka tabata bai purba morto, pero Señor a prohibimi; di manera ku mi no ta skirbinan, pasobra nan ta skondé for di mundu.",
                "26": "Pero ata, ami a waknan, i nan a ministrá na ami.",
                "27": "I mira nan lo ta entre e gentilnan, i e gentilnan lo no konosé nan.",
                "28": "Nan lo ta entre e hudiunan tambe, i e hudiunan lo no konosé nan.",
                "29": "Awor lo sosodé, ora Señor ta haña bon den su sabiduría ku nan lo ministrá na tur e tribunan esparsí di Israel, i na tur nashon, tribu, lenga i pueblo, i lo trese for di nan na Jesus hopi almanan, pa nan deseo wòrdu kumplí, i tambe pa motibu di e poder konvinsente di Dios ku tin den nan.",
                "30": "I nan ta manera angelnan di Dios, i si nan pidi na e Tata den nòmber di Jesus nan por mustra nan mes na kualke hende ku nan haña ta bon.",
                "31": "Di manera ku, obranan grandi i maravioso lo wòrdu hasí pa nan, promé ku e dia grandi ku ta biniendo ora tur pueblo di sigur mester para dilanti e tribunal di Cristo;",
                "32": "Si, asta entre e gentilnan un obra grandi i maravioso lo wòrdu efektuá pa nan, promé ku e dia di huisio ei.",
                "33": "I si boso tabatin tur e skrituranan ku ta duna un relato di tur e obranan maravioso di Cristo, boso lo, segun e palabranan di Cristo, sabí ku sigur ku e kosnan aki lo pasa.",
                "34": "I ai di esun ku no ke skucha i pone atenshon na e palabranan di Jesus, i tambe na esnan ku el a skohe i a manda entre nan; pasobra esun ku no risibí e palabranan di Jesus i e palabranan di esnan ku el a manda no ta risibi é; p’esei e lo no risibinan den e delaster dia.",
                "35": "I lo tabata mihó pa nan si nan no a nasé. Pasobra boso ta suponé ku boso por libra di e hustisia di un Dios ofendí, kende a wòrdu trapá bou di pia di hende, pa asina salbashon por bini?",
                "36": "I awor ata’ki, manera mi a bisa tokante esnan ku Señor a skohe, si, esta tres ku a wòrdu hibá te na shelu, ku mi no ta sa si nan tabata purifiká for di mortalidat na imortalidat—",
                "37": "Pero ata awor, desde ku mi a skirbi, mi a puntra di Señor, i el a manifestá na ami ku un kambio mester a wòrdu efektuá den nan kurpa, òf sino mester ta ku nan lo a purba morto;",
                "38": "P’esei, pa nan no purba morto un kambio a wòrdu efektuá riba nan kurpanan, pa nan no sufri doló ni pena eksepto pa e pikánan di mundu.",
                "39": "Awor e kambio aki no tabata meskos ku esun ku lo tuma lugá den e delaster dia; pero un kambio a wòrdu efektuá riba nan, te ku Satanás no por tin poder riba nan, ku e no por tentanan; i nan a wòrdu santifiká den e karni, asina ku nan tabata santu, i ku e podernan di mundu no por tenenan.",
                "40": "I nan tabata bai permanesé den e kondishon aki te e dia di huisio di Cristo; i e dia ei nan lo a risibí un kambio mas grandi, i wòrdu risibí den e rèino di e Tata pa no sali mas, pero pa biba ku Dios eternamente den e shelunan."
            },
            "29": {
                "1": "I awor ata’ki, mi ta bisa boso ku ora Señor haña ta bon, den su sabiduría, pa e palabranan aki yega na e gentilnan segun su palabra, e ora ei boso por sa ku e konvenio ku e Tata a hasi ku e yunan di Israel, tokante nan restourashon na e teranan di nan herensia, a kuminsa wòrdu kumplí kaba.",
                "2": "I boso por sa ku e palabranan di Señor, ku a wòrdu bisá pa e profetanan Santu, tur lo wòrdu kumplí; i boso no tin mester di bisa ku Señor ta tarda su binida na e yunan di Israel.",
                "3": "I boso no tin mester di imaginá den boso kurason ku e palabranan ku a wòrdu bisá ta envano, pasobra ata awor, Señor lo kòrda su konvenio ku el a hasi ku su pueblo di e kas di Israel.",
                "4": "I ora boso weta e palabranan aki parse entre boso, e ora ei boso no tin ku hasi bofon mas di e echonan di Señor, pasobra e spada di su hustisia ta den su man drechi; i ata, na e dia ei, si boso hasi bofon di su echonan e lo laga esei alkansá boso lihé.",
                "5": "Ai di esun ku ta hasi bofon di e echonan di Señor; si, ai di esun ku lo ninga e Cristo i su obranan!",
                "6": "Si, ai di esun ku lo ninga e revelashonnan di Señor, i ku lo bisa ku Señor no ta traha mas pa revelashon, òf pa profesía, òf pa donnan, òf pa lenga, òf pa sanidat, òf pa e poder di Spiritu Santu!",
                "7": "Si, ai di esun ku e dia ei lo bisa, pa haña rikesa, ku no por tin milager efektuá pa Jesucristo; pasobra esun ku hasi esaki lo bira manera e yu di pèrdishon, pa kende no tabatin miserikordia, segun e palabra di Cristo!",
                "8": "Si, i boso no tin mester di flùit mas, ni hasi bofon; ni tenta e hudiunan, ni ningun di e restu di e kas di Israel; pasobra ata, Señor ta kòrda su konvenio na nan, i e lo hasi na nan segun loke el a hura.",
                "9": "Di manera ku boso no mester suponé ku boso por bira e man drechi di Señor na man robes, pa e no ehekutá huisio te na e kumplimentu di e konvenio ku el a hasi na e kas di Israel."
            },
            "30": {
                "1": "Skucha, O boso gentilnan, i tende e palabranan di Jesucristo, e Yu di e Dios bibu, ku el a mandami pa mi bisa tokante boso, pasobra, mira el a mandami pa mi skirbi, bisando:",
                "2": "Bira, tur boso gentilnan, for di boso kamindanan di inikidat; i arepentí di boso echonan malbadó, di boso gañamentu i mentiranan, i di boso fornikashonnan, i di boso abominashonnan sekreto, i boso idolatríanan, i di boso matamentunan, i boso abusonan saserdotal, i boso envidianan, i boso kontenshon, i for di tur boso maldat i abominashon i bini na ami, i wòrdu boutisá den mi nòmber, pa boso por risibí un remishon di boso pikánan, i wòrdu yená ku Spiritu Santu, pa boso wòrdu kontá huntu ku mi pueblo kendenan ta di e kas di Israel."
            }
        }
    },
    "4-ne": {
        "meta": {
            "slug": "4-ne",
            "name": "Di Kuater Nefi",
            "chapterWord": "Kapítulo"
        },
        "chapters": {
            "1": {
                "intro": "Un relato di e pueblo di Nefi, segun su registro.",
                "1": "Awor a sosodé ku e di trintikuater aña a pasa, i tambe e di trintisinku, i ata awor e disipelnan di Jesus a forma un iglesia di Cristo den tur e tera rònt, I tur esnan ku tabata bini na nan, i arepentí di bèrdat di nan pikánan, tabata wòrdu boutisá den nòmber di Jesus; i tambe nan tabata risibí e Spiritu Santu.",
                "2": "Awor a sosodé den e di trintiseis aña, e pueblo henter tabata kombertí na Señor, riba henter e superfisio di e tera, tantu e nefitanan komo e lamanitanan, i no tabatin kontenshonnan ni plèitamentu entre nan, i kada hende a trata hustamente ku otro.",
                "3": "I nan tabatin tur kos pa uso komun entre nan; asina ku no tabatin riku ni pober, katibu ni liber, pero tur tabata liber, i partisipante di e don selestial.",
                "4": "I a sosodé ku e di trintishete aña tambe a pasa, i ainda e pas den e pais tabata sigui.",
                "5": "I tabatin obranan grandi i maravioso hasí pa e disipelnan di Jesus, te ku nan tabata sana esnan malu, i lanta e mortonan, i laga esnan lam kana, i esnan siegu risibí nan bista, i e surdu skucha; i tur sorto di milagernan nan a hasi entre e yunan di hende; i den nada nan tabata hasi milagernan sino tabata den nòmber di Jesus.",
                "6": "I asina e aña trintiocho a pasa, i tambe esun di trintinuebe, i esun kuarentiun, i esun di kuarentidos, si, te ora kuarentinuebe a pasa, i tambe esun di sinkuentiun, i sinkuentidos; si, asta te ora esun di sinkuentinuebe a pasa.",
                "7": "I Señor a laganan prosperá masha hopi den e pais; si, te ku nan a bolbe traha siudatnan kaminda siudatnan a kima.",
                "8": "Si, asta e gran siudat ei di Zarahemla nan a lagu’é wòrdu edifiká di nobo.",
                "9": "Pero tabatin hopi siudatnan ku a senk, i awa a bini na nan lugá; di manera ku e siudatnan aki no por a wòrdu renobá.",
                "10": "I awor, wak, a sosodé ku e pueblo di Nefi a bira fuerte, i tabata multipliká sumamente lihé, i nan a bira un pueblo sumamente bunita i delèitabel.",
                "11": "I nan tabata kasa i wòrdu duná na kasamentu, i a wòrdu bendesí segun e multitut di promesanan ku Señor a hasi na nan.",
                "12": "I nan no tabata kana mas tras di e seremonianan i ordenansanan di e lèi di Moisés; pero nan tabata kana tras di e mandamentunan ku nan a risibí di nan Señor i nan Dios, kontinuando den orashon i ayuno, i den reuní huntu frekuentemente tantu pa hasi orashon komo pa skucha e palabra di Señor.",
                "13": "I a sosodé ku no tabatin kontenshon entre e pueblo, den henter e pais; pero entre e disipelnan di Cristo hopi milagernan grandi a wòrdu hasí.",
                "14": "Awor a sosodé ku e aña setentiun a pasa, i tambe esun setentidos, si, i na final, te e aña setentinuebe a pasa; si, asta shen aña a pasa, i e disipelnan di Jesus, ku el a skohe, tur a bai na e paraiso di Dios, eksepto e tres ku mester a keda; i otro disipelnan a wòrdu apartá den nan lugá; i tambe hopi di e generashon ei a muri.",
                "15": "Awor a sosodé ku no tabatin kontenshon den e tera, pa motibu di e amor di Dios ku tabata biba den e kurason di e pueblo.",
                "16": "I no tabatin envidianan, ni plèitamentu, ni tumulto, ni fornikashon, ni gañamentu, ni matamentu, ni ningun sorto di imoralidat; i sigur no por tin un pueblo mas felis entre tur e pueblonan ku a wòrdu kreá pa e man di Dios.",
                "17": "No tabatin ladronnan, ni matadónan, ni tampoko tabatin lamanitanan, ni ningun sorto di -itanan; pero nan tabata den unu, e yunan di Cristo, i herederonan na e rèino di Dios.",
                "18": "I kon bendishoná nan tabata! Pasobra Señor a bendishona nan den tur nan echonan; si, asta nan a wòrdu bendishoná i prosperá te ora shentidies aña a pasa; i e promé generashon for di Cristo a pasa, i den henter e tera no tabatin kontenshon.",
                "19": "Awor a sosodé ku Nefi, esun ku a warda e delaster registro aki, (i el a ward’é riba e plachinan di Nefi) a muri, i su yu Amos a ward’é den su lugá; i el a tené riba e plachinan di Nefi tambe.",
                "20": "I el a tené ochentikuater aña, i ainda tabatin pas den e pais, eksepto un parti chikí di e pueblo ku a rebeldiá for di e iglesia i a tuma riba nan e nòmber di lamanitanan; p’esei atrobe a kuminsá eksistí lamanitanan den e tera.",
                "21": "I a sosodé ku Amos tambe a muri, (i tabata shentinobentikuater aña for di e binida di Cristo) i su yu Amos a warda e registro na su lugá; i e tambe a tené riba e plachinan di Nefi; i tambe el a wòrdu skirbí den e buki di Nefi, ku ta e buki aki.",
                "22": "Awor a sosodé ku doshen aña a pasa; i e di dos generashon tur eksepto algun a muri.",
                "23": "I awor ami, Mormon, ke pa boso sa ku e pueblo a multipliká, te ku nan tabata esparsí riba henter e superfisio di e pais, i ku nan a bira sumamente riku, pa motibu di nan prosperidat den Cristo.",
                "24": "I awor, den esaki e di doshentiun aña a kuminsa tin entre nan esnan ku tabata halsá den orguyo, manera e bistimentu di paña karu, i tur sorto di perla fini, i di e kosnan fini di mundu.",
                "25": "I for di e tempu ei nan no tabatin nan bienes ni nan poseshonnan pa uso komun entre nan.",
                "26": "I nan a kuminsa wòrdu dividí den klasenan; i nan a kuminsa edifiká iglesianan pa nan mes pa haña ganashi, i a kuminsa ninga e iglesia bèrdadero di Cristo.",
                "27": "Awor a sosodé ku ora doshentidies aña a pasa tabatin hopi iglesianan den e tera; si, tabatin hopi iglesianan ku tabata profesá di konose e Cristo, i tòg nan tabata ninga e mayor parti di su evangelio, te ku nan tabata risibí tur sorto di maldat, i tabata atministrá loke tabata sagrado na esun na kende a wòrdu prohibí pa motibu di no ta digno.",
                "28": "I e iglesia aki a multipliká hopi pa motibu di inikidat, i pa motibu di e poder di Satanás ku a kohe nan kurasonnan tene.",
                "29": "I atrobe, tabatin otro iglesia ku tabata ninga e Cristo; i nan tabata persiguí e iglesia bèrdadero di Cristo, pa motibu di nan humildat i nan fe den Cristo; i nan tabata despresianan pa motibu di e tantu milagernan ku a wòrdu efektuá entre nan.",
                "30": "P’esei nan tabata ehersé poder i outoridat riba e disipelnan di Jesus ku tabata keda entre nan, i nan tabata bentanan den prisòn; pero pa medio di e poder di e palabra di Dios, ku tabata den nan, e prisònnan a wòrdu parti na dos, i nan a bai i a hasi milagernan poderoso entre nan.",
                "31": "Sinembargo, i a pesar di tur e milagernan aki, e pueblo a hasi nan kurason duru, i a buska pa matanan, asta manera e hudiunan na Jerusalem a buska pa mata Jesus, segun su palabra.",
                "32": "I nan a bentanan den fòrnunan di kandela, i nan a sali di nan sin risibí daño.",
                "33": "I tambe nan a bentanan den kuebanan di bestianan feros, i nan a hunga ku e bestianan feros asta manera un mucha ku un karné; i nan a sali for di entre nan, sin risibí ningun daño.",
                "34": "Sinembargo, e pueblo a hasi nan kurasonnan duru, pasobra nan a wòrdu guiá pa hopi saserdotenan i profetanan falsu pa edifiká hopi iglesianan, i pa hasi tur sorto di inikidat. I nan tabata heridá e pueblo di Jesus; pero e pueblo di Jesus no a heridá bèk. I asina nan a peresé den inkredulidat i maldat, di aña pa aña, asta te ora doshentitrinta aña a pasa.",
                "35": "I awor a sosodé den e aña aki, si, den e di doshentitrintiun aña, tabatin un gran divishon entre e pueblo.",
                "36": "Awor a sosodé ku den e aña aki un pueblo a lanta ku tabata yamá e nefitanan, i nan tabata kreyentenan bèrdadero den Cristo; i entre nan tabatin esnan ku e lamanitanan tabata yama — jacobitanan, i josefitanan, i zoramitanan;",
                "37": "P’esei antó, e kreyentenan bèrdadero den Cristo, i e adoradónan bèrdadero di Cristo, (entre kuanan tabata e tres disipelnan di Jesus ku tabata bai keda) tabata wòrdu yamá nefitanan, i jacobitanan, i josefitanan, i zoramitanan.",
                "38": "I a sosodé ku esnan ku a rechasá e evangelio tabata wòrdu yamá lamanitanan, i lemuelitanan, i ishmaelitanan; i nan no a peresé den inkredulidat, pero nan a rebelá konsientemente kontra e evangelio di Cristo, i nan a siña nan yunan pa nan no kere, meskos ku nan tatanan, for di prinsipio, a desminuí.",
                "39": "I tabata pa motibu di e maldat i abominashon di nan tatanan, asta manera tabata den prinsipio. I nan a wòrdu siñá pa odia e yunan di Dios, asta manera e lamanitanan a wòrdu siñá pa odia e yunan di Nefi for di prinsipio.",
                "40": "Awor a sosodé ku doshentikuarentikuater aña a pasa, i asina tabata e asuntunan di e pueblo. I e parti mas malu di e pueblo a bira fuerte, i a bira hopi mas numeroso ku e pueblo di Dios tabata.",
                "41": "I nan a sigui edifiká iglesianan na nan mes, i dòrnanan ku tur sorto di kosnan presioso. I asina doshentisinkuenta aña a pasa, i tambe doshentisesenta.",
                "42": "I a sosodé ku e parti malbado di e pueblo a bolbe kuminsá edifiká e huramentunan sekreto i kombinashonnan di Gadianton.",
                "43": "I tambe e pueblo ku tabata wòrdu yamá e pueblo di Nefi a kuminsá bira orguyoso den nan kurason, pa motibu di nan hopi rikesanan, i bira bano manera nan rumannan, e lamanitanan.",
                "44": "I for di e tempu aki e disipelnan a kuminsá lamentá pa e pikánan di mundu.",
                "45": "Awor a sosodé ku ora treshen aña a pasa, tantu e pueblo di Nefi i e lamanitanan a bira masha malbado esun manera e otro.",
                "46": "I a sosodé ku e ladronnan di Gadianton a plama rònt riba tur e superfisio di e pais; i no tabatin ningun, ku tabata hustu sino tabata e disipelnan di Jesus. I oro i plata nan a warda den abundansia i a trafiká den tur sorto di merkansía.",
                "47": "I a sosodé ku despues ku treshentisinku aña a pasa, (i e pueblo ainda a permanesé den maldat) Amos a muri, i su ruman, Amaron, a warda e registro na su lugá.",
                "48": "Awor a sosodé ku ora treshentibinti aña a pasa, Amaron, impulsá pa Spiritu Santu, a skonde e registronan ku tabata sagrado — si, asta tur e registronan sagrado ku a wòrdu pasá abou for di generashon pa generashon, ku tabata sagrado — te asta e di treshentibinti aña for di e binida di Cristo.",
                "49": "I el a skonde nan na Señor, pa nan por bini bèk na e restu di e kas di Jacob, segun e profesíanan i e promesanan di Señor. I asina ta e final di e registro di Amaron."
            }
        }
    },
    "morm": {
        "meta": {
            "slug": "morm",
            "name": "E Buki Di Mormon",
            "chapterWord": "Kapítulo"
        },
        "chapters": {
            "1": {
                "1": "I awor ami, Mormon, ta hasi un registro di e kosnan ku tantu mi a wak komo tende, i ta yam’é e Buki di Mormon.",
                "2": "I rònt di e tempu ku Amaron a skonde e registronan na Señor, el a bini serka mi, (mi tabatin komo dies aña di edat, i mi tabata kuminsa ta algu eduká segun e manera di e siñansa di mi pueblo) i Amaron a bisami: Mi ta nota ku bo ta un mucha serio, i lihé pa opservá;",
                "3": "Di manera ku, ora bo tin bintikuater aña di edat mi ke pa bo kòrda e kosnan ku bo a opservá tokante e pueblo aki; i ora bo tin e edat ei bai na e tera di Antum, na un seru ku lo wòrdu yamá Shim; i einan mi a depositá na Señor tur e grabadonan sagrado tokante e pueblo aki.",
                "4": "I ata’ki, lo bo tuma e plachinan di Nefi na bo mes, i sobrá lo bo laga kaminda nan ta; i riba e plachinan di Nefi lo bo graba tur e kosnan ku bo a opservá tokante e pueblo aki.",
                "5": "I ami, Mormon, siendo un desendiente di Nefi, (i mi tata su nòmber tabata Mormon) mi a kòrda e kosnan ku Amaron a mandami.",
                "6": "Awor a sosodé ku ami, ora mi tabatin diesun aña di edat, a wòrdu hibá pa mi tata na e tera di zùit, esta na e tera di Zarahemla.",
                "7": "Henter e superfisio di e tera a wòrdu kubrí di edifisionan, i e pueblo tabata kasi mes numeroso, manera si tabata santu di laman.",
                "8": "Awor a sosodé ku den e aña aki a kuminsá un guera entre e nefitanan, kendenan tabata konsistí di e nefitanan i e jacobitanan i e josefitanan i e zoramitanan; i e guera aki tabata entre e nefitanan, i e lamanitanan i e lemuelitanan i e ishmaelitanan.",
                "9": "Awor e lamanitanan, i e lemuelitanan i e ishmaelitanan tabata yamá lamanitanan, i e dos gruponan tabata nefitanan i lamanitanan.",
                "10": "Awor a sosodé ku e guera a kuminsá entre nan den e fronteranan di Zarahemla, serka di e awanan di Sidon.",
                "11": "I a sosodé ku e nefitanan a reuní un kantidat hopi grandi di hòmbernan, asta pasando e kantidat di trinta mil. I a sosodé ku den e mesun aña aki tabatin un kantidat di batayanan, den kua e nefitanan a gana e lamanitanan i a mata hopi di nan.",
                "12": "Awor a sosodé ku e lamanitanan a retirá nan propósito, i pas a wòrdu stablesé den e tera; i tabatin pas pa e espasio di mas o menos kuater aña, ku no tabatin dramamentu di sanger.",
                "13": "Pero maldat a prevalesé riba e superfisio di henter e tera, te na e punto ku Señor a bai ku su disipelnan stimá, i e obra di milagernan i di kuramentu a stòp pa motibu di e inikidat di e pueblo.",
                "14": "I no tabatin donnan di Señor, i Spiritu Santu no a bini riba ningun, pa motibu di nan maldat i inkredulidat.",
                "15": "I ami, ku diesinku aña di edat, i ku un mente algu serio, p’esei mi a wòrdu bishitá pa Señor, i a purba i konosé di e bondat di Jesus.",
                "16": "I mi a purba pa prediká na e pueblo aki, pero mi boka a wòrdu será, i a wòrdu prohibí na ami pa mi prediká na nan; pasobra mira nan a rebelá boluntariamente kontra nan Dios; i e disipelnan stimá a wòrdu hibá for di e tera, pa motibu di nan inikidat.",
                "17": "Pero ami a keda entre nan, pero a wòrdu prohibí na ami pa prediká na nan, pa motibu di nan kurason duru; i pa motibu di nan kurason duru, e tera a wòrdu maldishoná pa nan bon.",
                "18": "I e ladronnan di Gadianton aki, kendenan tabata entre e lamanitanan a infestá e tera, te ku e abitantenan di dje a kuminsá skonde nan tesoronan den e tera; i nan a bira ta slep, pasobra Señor a maldishoná e tera, ku nan no tabata por tene e tesoro, ni mantené nan mas.",
                "19": "Awor a sosodé ku tabatin magia i bruhería, i tur sorto di magia; i e poder di esun malu tabata operá riba henter e superfisio di e tera, te na e kumplimentu di tur e palabranan di Abinadí, i tambe Samuel e lamanita."
            },
            "2": {},
            "3": {},
            "4": {
                "1": "Awor a sosodé ku den e di treshentisesentitres aña e nefitanan a subi na e bataya kontra e lamanitanan, for di e tera Desolashon.",
                "2": "I a sosodé ku e ehérsitonan di e nefitanan a wòrdu mandá bèk atrobe na e tera di Desolashon. I mientras nan tabata ainda kansá, un ehérsito fresku di e lamanitanan a bini riba nan; i nan tabatin un bataya teribel te ku e lamanitanan a tuma poseshon di e siudat Desolashon, i a mata hopi di e nefitanan, i a tuma hopi prisioneronan.",
                "3": "I sobrá a kore bai i uni na e abitantenan di e siudat Teankum. Awor e siudat di Teankum tabata den e frontera serka di e kantu di laman; i tambe e tabata serka di e siudat Desolashon.",
                "4": "I tabata pa motibu ku e ehérsitonan di e nefitanan a bai kontra e lamanitanan ku nan a kuminsá wòrdu destruí; pasobra si no tabata p’esei, e lamanitanan no tabata por tin poder riba nan.",
                "5": "Pero, mira, e huisionan di Dios lo alkansá e malbadonan; i ta pa e malbadonan ku e malbadonan ta wòrdu kastigá; pasobra ta e malbadonan ku ta proboká e kurasonnan di e yunan di hende na dramamentu di sanger.",
                "6": "Awor a sosodé ku e lamanitanan a prepará pa bini kontra e siudat di Teankum.",
                "7": "I a sosodé den e di treshentisesentikuater aña e lamanitanan a bini kontra e siudat di Teankum, pa nan por tuma poseshon di e siudat Teankum tambe.",
                "8": "Awor a sosodé ku nan a wòrdu rechasá i mandá patras pa e nefitanan. I ora e nefitanan a mira ku nan a rechasá e lamanitanan atrobe nan a kuminsá broma di nan forsa, i nan a bai den nan propio forsa, i a tuma poseshon atrobe di e siudat Desolashon.",
                "9": "I awor tur e kosnan aki a wòrdu hasí, i miles a wòrdu matá na ambos banda, tantu nefitanan komo lamanitanan.",
                "10": "Awor a sosodé ku e di treshentisesentiseis aña a pasa i e lamanitanan a bolbe bini riba e nefitanan pa bringa; i tòg e nefitanan no tabata arepentí di e malu ku nan a hasi, pero tabata persistí kontinuamente den nan maldat.",
                "11": "I ta imposibel pa e lenga deskribí, òf pa hende skirbi un deskripshon perfekto di e esena horibel di e sanger i masakre ku tabatin entre e pueblo, tantu di e nefitanan komo di e lamanitanan; i tur kurason a bira duru, di manera ku nan tabata delèitá den e dramamentu di sanger kontinuamente.",
                "12": "I nunka tabatin asina hopi maldat entre tur e yunan di Lehi, ni asta entre henter e kas di Israel, segun e palabranan di Señor, manera tabata e kaso entre e pueblo aki.",
                "13": "Awor a sosodé ku e lamanitanan a tuma poseshon di e siudat Desolashon, i esaki pa motibu di ku nan tabata mas na kantidat ku e nefitanan.",
                "14": "I tambe nan a marcha dilanti kontra e siudat Teankum, i a saka e abitantenan for di dje, i a tuma hopi prisioneronan tantu hende muhé komo muchanan, i a ofresenan manera sakrifisio na nan ídolonan.",
                "15": "Awor a sosodé den e di treshentisesentishete aña, e nefitanan rabiá pasobra e lamanitanan a sakrifiká nan hendenan muhé i nan yunan, ku nan a bai kontra e lamanitanan ku masha hopi rabia, te ku nan a bolbe gana e lamanitanan, i sakanan for di nan teranan.",
                "16": "I e lamanitanan no a bolbe bini kontra e nefitanan te e di treshentisetentisinku aña.",
                "17": "I den e aña aki nan a baha kontra e nefitanan ku tur nan poder, i pa motibu di e gran kantidat di nan, nan no por a wòrdu kontá.",
                "18": "I for di e momento aki, bai dilanti e nefitanan no por a gana poder riba e lamanitanan, pero a kuminsá wòrdu barí pa nan asta manera serena dilanti solo.",
                "19": "Awor a sosodé ku e lamanitanan a bini kontra e siudat Desolashon; i un bataya sumamente teribel a wòrdu bringá den e pais Desolashon, den kua nan a gana e nefitanan.",
                "20": "I e nefitanan a bolbe hui for di nan dilanti, i nan a yega e siudat di Bóas, i einan nan a para ku hopi kurashi kontra e lamanitanan, te ku e lamanitanan no por a gananan te ora nan a bolbe bini pa di dos biaha.",
                "21": "I ora nan a bini e di dos biaha e nefitanan a wòrdu hibá i matá ku un matansa hopi grandi; i atrobe nan hendenan muhé i nan muchanan a wòrdu sakrifiká na ídolonan.",
                "22": "Awor a sosodé ku e nefitanan a bolbe kore bai for di nan, hibando tur e abitantenan huntu ku nan, tantu den pueblo komo den aldeanan.",
                "23": "I awor ami, Mormon, mirando ku e lamanitanan tabata kla pa destruí e pais, P’esei mi a bai na e seru di Shim, i a tuma tur e registronan ku Amaron a skonde na Señor."
            },
            "5": {},
            "6": {
                "1": "I awor mi ta kaba mi narashon tokante e destrukshon di mi pueblo, e nefitanan. I a sosodé ku nos a marcha bai dilanti e lamanitanan.",
                "2": "I ami, Mormon, a skirbi un epístola na e rèi di e lamanitanan, i a deseá di dje pa e permitinos pa nos reuní nos pueblo huntu na e tera di Kumora, serka di un seru yamá Kumora, i einan nos lo por dunanan bataya.",
                "3": "Awor a sosodé ku e rèi di e lamanitanan a permitimi e kos ku mi a deseá.",
                "4": "I a sosodé ku nos a marcha bai na e tera di Kumora, i nos a lanta nos tèntnan rònt di e seru di Kumora; i e tabata den un tera di hopi awanan, riunan, i fuentenan, i nos tabatin speransa di haña bentaha akinan riba e lamanitanan.",
                "5": "I ora treshentiochentikuater aña a pasa, nos a reuní aden tur sobrá di nos pueblo na e tera di Kumora.",
                "6": "Awor a sosodé ora nos a reuní henter nos pueblo na un na e tera di Kumora, ata awor ami, Mormon, a kuminsá bira bieu; i sabiendo ku e lo ta e delaster lucha di mi pueblo, i ku e mandamentu di Señor pa mi no permití e registronan ku a wòrdu pasá abou pa nos tatanan, kuanan tabata sagrado, pa kai den mannan di e lamanitanan, (pasobra e lamanitanan lo desruí nan) p’esei mi a hasi e narashon aki for di e plachinan di Nefi, i a skondé den e seru di Kumora, tur e registronan ku a wòrdu konfiá na ami pa e man di Señor, menos e poko plachinan aki ku mi a duna na mi yu Moroni.",
                "7": "I a sosodé ku mi pueblo, huntu ku nan kasánan i nan yunan, awor tabata mira e ehérsitonan di e lamanitanan marchando kontra nan; i ku e teribel miedu di morto ei ku ta yena e pechunan di tur esnan malbado, nan tabata warda pa risibí nan.",
                "8": "Awor a sosodé ku nan a bin batayá kontra nos, i pa motibu di nan gran kantidat tur alma a wòrdu yená ku teror.",
                "9": "I a sosodé ku nan a kai riba mi pueblo ku e spada, i ku e bog, i ku e flecha, i ku e hacha, i ku tur sorto di armanan di guera.",
                "10": "Awor a sosodé ku mi hòmbernan a wòrdu kòrtá, si, asta, mi diesmilnan ku tabata huntu ku mi, i ami a kai heridá meimei di nan; i nan a pasami vorbèi ku nan no a pone un fin na mi bida.",
                "11": "I ora nan a pasa dor i kaba ku tur mi pueblo menos bintikuater di nos (entre kuanan tabata mi yu Moroni) i nos ku a sobrebibí e mortonan di nos pueblo, mainta nos a wak, ora e lamanitanan a bai nan kampamentonan bèk, for di ariba di e seru Kumora, e dismilnan di mi pueblo kendenan a wòrdu matá, kendenan ami tabata guia.",
                "12": "I tambe nos a mira e diesmilnan di mi pueblo ku tabata wòrdu guiá pa mi yu Moroni.",
                "13": "I ata awor, e diesmil di Gidgidona a kai, i e tambe meimei di nan.",
                "14": "I Lama a kai ku su diesmil; i Gilgal a kai ku su diesmil; i Limha a kai ku su diesmil; i Jeneum a kai ku su diesmil; i Kumeniha, i Moroniha, i Antionum, i Shiblom, i Shem, i Josh, kada un a kai ku nan diesmil.",
                "15": "Awor a sosodé ku tabatin dies mas kendenan a kai pa e spada, kada un ku nan diesmil, si, asta tur mi pueblo, menos e bintikuaternan ku tabata huntu ku mi, i tambe algun ku a skapa na e paisnan di zùit, i algun ku a desertá bai na e lamanitanan, a kai; i nan karni, i huesunan, i sanger tabata drumí riba e superfisio di e tera, lagá einan pa e mannan di esnan ku a matanan, pa deskomponé riba e tera, i pa desintegrá i bolbe na nan mama tera.",
                "16": "I mi alma tabata partí di angustia, pa motibu di e mortonan di mi pueblo, i mi tabata sklama:",
                "17": "O hendenan bunita, kon boso por a laga e kamindanan di Señor! O hendenan bunita, kon boso por a rechasá e Jesus ei, kende tabata pará ku brasanan habrí pa risibí boso!",
                "18": "Ata awor, si boso no a hasi esaki, boso lo no a kai. Pero mira, boso a kai, i mi ta lamentá boso pèrdida.",
                "19": "O boso yunan hòmber i yunan muhé bunita, boso tatanan i mamanan, boso esposo i esposanan, hendenan bunita, kon por ta ku boso a kai!",
                "20": "Pero ata awor, boso a bai, i mi lamentashonnan no por trese boso bèk.",
                "21": "I e dia ta bini pronto ku boso mortal mester bisti imortalidat, i e kurpanan aki ku awor aki ta deskomponé den korupshon pronto lo bira kurpanan inkoruptibel; i e ora ei boso lo tin ku para dilanti e tribunal di Cristo, pa wòrdu husgá segun boso obranan; i si ta asina ku boso ta hustu, e ora ei boso ta wòrdu bendishoná huntu ku boso tatanan ku a bai promé ku boso.",
                "22": "O ku boso a arepentí promé ku e gran destrukshon aki a bini riba boso. Pero ata’ki, boso a bai, i e Tata, si, e Tata Eterno di shelu, sa di boso kondishon; i e ta hasi ku boso segun su hustisia i miserikordia."
            },
            "7": {
                "1": "I awor, ata’ki, ami lo ke a papia algu na e restu di e pueblo aki ku ta wòrdu di spar, si ta asina ku Dios ta duna mi palabranan na nan, pa nan por sa di e kosnan di nan tatanan; si, mi ta papia na boso, restu di e kas di Israel; i esakinan ta e palabranan ku mi ta bisa:",
                "2": "Sabí ku boso ta di e kas di Israel.",
                "3": "Sabí ku boso mester bini na arepentimentu, òf boso no por haña salbashon.",
                "4": "Sabí ku boso mester pone abou boso armanan di guera, i no sigui delèitá den e dramamentu di sanger, i no bolbe tumanan, sino ta ku Dios ta manda boso.",
                "5": "Sabí ku boso mester yega na e konosimentu di boso tatanan, i arepentí di tur boso pikánan i inikidatnan, i kere den Jesucristo, ku e ta e Yu di Dios, i ku el a wòrdu matá pa e hudiunan, i el a bolbe lanta pa e poder di e Tata, pa medio di kua el a haña viktoria riba e graf, i tambe den dje e pui di morto ta wòrdu tragá.",
                "6": "I e ta efektuá e resurekshon di e mortonan, pa medio di kua hende mester wòrdu lantá pa para dilanti su stul di hues.",
                "7": "I el a efektuá redenshon di mundu, dor di kua esun ku wòrdu hañá inosente dilanti dje na e dia di huisio ta wòrdu duná na dje pa biba den e presensia di Dios den su rèino, pa kanta alabansa sin fin huntu ku e koronan selestial, na e Tata, i na e Yu, i na Spiritu Santu, kendenan ta un Dios, den un kondishon di felisidat ku no tin fin.",
                "8": "Asina ku arepentí, i boutisá den e nòmber di Jesus, i kohe e evangelio di Cristo tene ku lo wòrdu poné bo dilanti, no solamente den e registro aki pero tambe den e registro ku lo bini na e gentilnan for di e hudiunan, kua registro lo bini for di e gentilnan na boso.",
                "9": "Pasobra ata awor, esaki ta wòrdu skirbí ku e intenshon pa boso kere esun ei; i si boso kere esun ei boso lo kere esun aki tambe; i si boso kere esun aki boso lo sa tokante boso tatanan, i tambe e obranan maravioso ku a wòrdu hasí entre nan pa e poder di Dios.",
                "10": "I tambe boso lo sa ku boso ta un restu di e simía di Jacob; asina ku boso ta kontá entre e pueblo di e promé konvenio; i si ta asina ku boso ta kere den Cristo, i wòrdu boutisá, promé ku awa, i despues ku kandela i ku Spiritu Santu, siguiendo e ehèmpel di nos salbador, segun loke el a manda nos, lo bai bon ku boso den e dia di huisio. Amèn."
            },
            "8": {
                "1": "Ata awor, ami, Moroni, ta kaba e registro di mi tata, Mormon. Mira, mi tin un par di kos mas pa skirbi, kosnan ku mi tata a mandami.",
                "2": "Awor a sosodé ku despues di e bataya grandi i tremendo na Kumora, ata, e nefitanan ku a skapa na e pais na sùit a wòrdu di jag pa e lamanitanan, te ora nan tur a wòrdu destruí.",
                "3": "I mi tata tambe a wòrdu matá pa nan, i ami asta ta keda mi so pa skirbi e historia tristu di e destrukshon di mi pueblo. Pero mira, nan a bai, i ami ta kumpli e mandamentu di mi tata. I si nan lo matami, mi no sa.",
                "4": "Asina ku mi ta bai skirbi i skonde e registronan den e suela; i unda mi ta bai no ta importá.",
                "5": "Mira, mi tata a traha e registro aki, i el a skirbi e propósito di dje. I ata, ami lo a skirbi’é tambe si mi tabatin lugá riba e plachinan, pero mi no tin; i metal mi no tin, pasobra mi ta mi so. Mi tata a wòrdu matá den bataya, i henter mi famía, i mi no tin amigunan ni kaminda pa bai; i kuantu tempu Señor lo permitimi biba mi no sa.",
                "6": "Ata, kuatershen aña a pasa for di e binida di nos Señor i Salbador.",
                "7": "I wak, e lamanitanan a jag mi pueblo, e nefitanan, abou for di siudat na siudat i for di lugá na lugá, te asta ku nan no ta mas; i nan kaída tabata grandi; si, grandi i inkreibel ta e destrukshon di mi pueblo, e nefitanan.",
                "8": "I ata’ki, ta e man di Señor ku a hasié. I wak tambe, e lamanitanan ta na guera ku otro; i henter e superfisio di e tera aki ta un siklo kontinuo di matamentu i dramamentu di sanger; i ningun hende konosé e fin di e guera.",
                "9": "I awor, wak, mi no ta bai bisa mas tokante nan, pasobra ya no tin ningun sino ta e lamanitanan i ladronnan ku ta eksistí riba e superfisio di e tera.",
                "10": "I no tin ningun ku ta konosé e Dios bèrdadero sino e disipelnan di Jesus, ku a keda den e tera te ora e maldat di e pueblo tabata asina grandi ku Señor no a permitinan pa keda ku e pueblo; i si nan ta riba e superfisio di e tera ningun hende sa.",
                "11": "Pero ata’ki, mi tata i ami a miranan, i nan a ministrá na nos.",
                "12": "I esun ku risibí e registro aki, i no ta konden’é pa motibu di e imperfekshonnan ku tin den dje, esun lo sabí di kosnan mas grandi ku esakinan. Mira, ami ta Moroni; i si tabata posibel, ami lo a duna boso di konosé tur kos.",
                "13": "Ata awor, mi ta pone un fin na papia tokante e pueblo aki. Ami ta e Yu di Mormon, i mi tata tabata un desendiente di Nefi.",
                "14": "I ami ta e mesun ku ta skonde e registro aki na Señor; e plachinan di dje no tin balor, pa motibu di e mandamentu di Señor. Pasobra di bèrdat el a bisa ku ningun hende lo hañanan pa optené ganashi; pero e historia di dje ta di gran balor; i esun ku lo tresé na lus, esun Señor lo bendishoná.",
                "15": "Pasobra ningun por tin poder pa sak’é na lus a menos ku e ta wòrdu duná na dje di Dios; pasobra Dios ke pa e wòrdu hasí ku un wowo ku úniko bista pa su gloria, òf e bienestar di e antiguo pueblo di konvenio di Señor, plamá pa hopi tempu.",
                "16": "I bendishoná ta esun ku lo trese e kos aki na lus; pasobra e lo wòrdu tresé for di skuridat na lus, segun e palabra di Dios; si, e lo wòrdu tresé for di suela, i e lo briya for di skuridat, i bini na e konosimentu di e pueblo; i e lo wòrdu hasí pa e poder di Dios.",
                "17": "I si tin erornan ta e erornan di un hende. Pero ata awor, nos no konosé ningun eror; sinembargo Dios sabí tur kos; asina ku, esun ku ta kondená, lagu’é paga tinu pa e no ta den peliger di kandela di fièrnu.",
                "18": "I esun ku ta bisa: mustrami, òf lo bo wòrdu heridá — lagu’é tin kuidou pa e no manda loke ta prohibí pa Señor.",
                "19": "Pasobra wak, esun ku ta husga sin konsiderashon e lo wòrdu husgá bèk sin konsiderashon; pasobra segun su obranan su pago lo ta; p’esei, esun ku heridá lo wòrdu heridá bèk, pa Señor.",
                "20": "Wak loke e skrituranan ta bisa — hende lo no heridá, tampoko lo e husga; pasobra huisio ta di mi, Señor ta bisa, i vengansa tambe ta di mi, i ami lo paga bèk.",
                "21": "I esun ku lo ekspresá rabia i disputa kontra e obra di Señor, i kontra e pueblo di konvenio di Señor kendenan ta e kas di Israel, i lo bisa: Nos lo destruí e obra di Señor, i Señor lo no kòrda su konvenio ku el a hasi na e kas di Israel — esei ta den peliger di wòrdu kortá i bentá den kandela;",
                "22": "Pasobra e propósitonan eterno di Señor lo sigui bai dilanti te ora tur su promesanan wòrdu kumplí.",
                "23": "Buska e profesíanan di Isaías. Ata’ki, ami no por skirbinan. Si, di bèrdat mi ta bisa boso, ku e santunan ei ku a bai promé ku mi, ku a poseé e tera aki, lo klama, si, asta for di e stòf di tera nan lo klama na Señor; i manera ku Señor ta biba e lo kòrda e konvenio ku el a hasi ku nan.",
                "24": "I e konosé nan orashonnan, ku nan tabata na fabor di nan rumannan. I e konosé nan fe, pasobra den su nòmber nan tabata por kita serunan, i den su nòmber nan tabata por laga tera tembla; i pa e poder di su palabra nan a laga prisònnan kai na suela; si, asta e fòrnu di kandela no por a hasinan nada, ni bestianan feros ni kolebranan venenoso, pa motibu di e poder di su palabra.",
                "25": "I ata, nan orashonnan tambe tabata na fabor di esun ku Señor lo permití saka e kosnan aki dilanti.",
                "26": "I ningun hende mester bisa nan lo no bini, pasobra pa sigur nan lo bini, pasobra Señor a bis’é; pasobra for di e suela nan lo bini, pa e man di Señor, i ningun no por par’é; i e lo bini den un dia ora lo wòrdu bisá ku milagernan no ta eksistí mas; i e lo bini asta manera unu ku ta papia for di e mortonan.",
                "27": "I lo e bini den un dia ora e sanger di santunan lo klama na Señor pa motibu di kombinashonnan sekreto i e obranan di skuridat.",
                "28": "Si, lo e bini den un dia ku e poder di Dios lo wòrdu rechasá; i iglesianan lo ta manchá i halsá den e orguyo di nan kurason; si, asta den un dia ku e lidernan di iglesianan i maestronan lo lanta den e orguyo di nan kurason, te na e envidia di esnan ku ta pertenesé na nan iglesianan.",
                "29": "Si, lo e bini den un dia ora lo wòrdu skuchá di kandelanan, i tempestatnan, i stomnan di huma den paisnan stranhero;",
                "30": "I tambe lo wòrdu skuchá di guera, rumornan di guera, i teremotonan na diferente lugánan.",
                "31": "Si, lo e bini den un dia ku lo tin hopi imoralidat riba e superfisio di mundu; lo tin matamentu, i hòrtamentu, i gañamentu, i mentira, i fornikashon, i tur sorto di abominashon; ora lo tin hopi ku lo bisa, hasi esaki, òf hasi esei, i no ta importá, pasobra Señor lo sostené esnan aki den e delaster dia. Pero ai di esakinan pasobra nan ta den e gal di amargura i den e lasonan di inikidat.",
                "32": "Si, lo e bini den un dia ku lo tin iglesianan edifiká ku lo bisa: Bini na ami, i pa boso plaka boso pikánan lo wòrdu pordoná.",
                "33": "O boso, pueblo malbado, perverso i opstiná. Di kon boso a edifiká iglesianan na boso mes pa haña ganashi? Di kon boso a kambia e palabra santu di Dios, pa boso trese kondenashon riba boso almanan? Ata’ki, boso mira riba e rebelashonnan di Dios; pasobra ata, e momento ta yega na e dia ei ora tur e kosnan aki lo mester wòrdu kumplí.",
                "34": "Ata awor, Señor a mustrami kosnan grandi i maravioso tokante loke ta bini pronto, dia ku e kosnan aki sali na kla entre boso.",
                "35": "Ata’ki, mi ta papia ku boso komo si fuera ku boso tabata presente, pero tòg boso no ta. Pero wak, Jesucristo a mustra boso na ami, i mi konosé boso echonan.",
                "36": "I mi sa ku boso ta kana den e orguyo di boso kurason; i no tin sino un par so ku no ta halsa nan mes den e orguyo di nan kurason, te na e bistimentu di paña fini, te na envidia, i disputanan, i malisia, i persekushonnan, i tur sorto di inikidatnan; i boso iglesianan, si, asta kada un, a bira korumpí pa motibu di e orguyo di boso kurasonnan.",
                "37": "Pasobra ata awor, boso ta stima plaka, i boso poseshonnan, i boso paña fini, i e dòrnamentu di boso iglesianan, mas ku boso ta stima e pober i esun ku tin nesesidat, esnan malu i esnan aflihí.",
                "38": "O boso korumpinan, boso hipókritanan, boso maestronan, kendenan ta bende nan mes pa loke ta korumpí, di kon boso a mancha e iglesia santu di Dios? Di kon boso tin bergwensa pa tuma riba boso e nòmber di Cristo? Di kon boso no ta pensa ku e balor di un felisidat sin fin ta mas grandi ku e miseria ei ku nunka ta muri — pa motibu di e alabansa di mundu?",
                "39": "Di kon boso ta dòrna boso mes ku loke no tin bida, i tòg ta laga esun ku hamber, i esun ku nesesidat, i esun sunú, i esun malu, i esun aflihí pasa banda di boso, i no ta notanan?",
                "40": "Si, di kon boso ta edifiká boso kombinashonnan sekreto pa optené ganashi, i hasi ku e viudanan ta yora dilanti Señor, i tambe wèrfanonan yora dilanti Señor, I tambe e sanger di nan tatanan i nan esposonan ta klama na Señor for di suela, pa vengansa riba boso kabes?",
                "41": "Ata’ki, e spada di vengansa ta kologá riba boso i pronto e tempu ta yega ku e ta vinga e sanger di e santunan kontra boso, pasobra e lo no sufri nan yoramentu mas."
            },
            "9": {
                "1": "I awor, mi ta papia tambe tokante esnan ku no ta kere den Cristo.",
                "2": "Ata’ki, boso lo kere den e dia di boso kastigu — mira, ora Señor lo bini, si, asta den e dia grandi ei ora e tera lo wòrdu lorá manera un buki, i e elementonan lo dirtí ku kalor di kandela, si, den e dia grandi ei ora boso lo wòrdu tresé pa para dilanti e Lamchi di Dios — e ora ei boso lo bisa ku no tin Dios?",
                "3": "E ora ei boso lo sigui ninga e Cristo, òf boso por mira e Lamchi di Dios? Boso ta kere ku boso lo biba huntu kuné bou di un realisashon di boso kulpa? Boso ta kere ku boso por ta felis pa biba huntu ku e Ser santu ei, ora boso almanan ta tormentá ku un realisashon di kulpa ku semper bo a abusá su lèinan?",
                "4": "Ata’ki, ami ta bisa boso ku lo bo ta mas miserabel bibando ku un Dios santu i hustu, bou di un realisashon di bo sushedat dilanti di dje, ku bo lo ta bibando ku e almanan kondená na fièrnu.",
                "5": "Pasobra ata awor, ora boso wòrdu tresé pa wak boso desnudes dilanti Dios, i tambe e gloria di Dios i e Santidat di Jesucristo, esei lo sende un vlam di kandela ku no por wòrdu pagá riba boso.",
                "6": "O anto boso inkrédulonan, bira na Señor; klama fuertemente na e Tata den nòmber di Jesus, ku podisé boso por wòrdu hañá sin mancha, puru, bunita, i blanku, limpiá pa e sanger di e Lamchi, den e dia grandi i delaster ei.",
                "7": "I atrobe mi ta papia ku boso ku ta ninga e revelashonnan di Dios, i ta bisa ku nan a kaba, ku no tin revelashonnan, ni profesíanan, ni donnan, ni kurashon, ni papiamentu na lenga, i e interpretashon di lenga;",
                "8": "Mira mi ta bisa boso, esun ku ninga e kosnan aki no konosé e evangelio di Cristo; si, e no a lesa e skrituranan; si ta asina, e no ta komprondenan.",
                "9": "Pasobra nos no ta lesa ku Dios ta e mesun ayera, awe, i pa semper, i den dje no tin variashon ni sombra di kambio?",
                "10": "I awor, si boso a imaginá den boso mes un Dios ku ta varia, i den kende tin sombra di kambio, e ora ei boso a imaginá den boso mes un Dios ku no ta un Dios di milagernan.",
                "11": "Pero mira, ami lo mustra boso un Dios di milagernan, asta e Dios di Abraham, i e Dios di Isaac, i e Dios di Jacob, i e ta e mesun Dios ei ku a krea e shelu i e tera, i tur loke tin den nan.",
                "12": "Ata, el a krea Adam, i pa Adam e kaída di hende a bini. I pa motibu di e kaída di hende Jesucristo a bini, asta e Tata i e Yu; i pa motibu di Jesucristo a bini e redenshon di hende.",
                "13": "I pa motibu di e redenshon di hende, ku a bini pa medio di Jesucristo, nan ta wòrdu tresé bek na e presensia di Señor, si, den esaki ta kaminda tur hende ta redimí, pasobra e morto di Cristo ta efektuá e resurekshon, kua ta efektuá un redenshon for di un soño sin fin, for di kua soño tur hende lo wòrdu lantá pa e poder di Dios ora e trompèt zona, i nan lo bini dilanti, tantu chikí komo grandi, i tur lo para dilanti su tribunal, redimí i di lòs for di e banchi eterno di morto aki, kua morto ta un morto temporal.",
                "14": "I e ora ei e huisio di Esun Santu ta bini riba nan; i e ora ei ta yega e momento ku esun ku ta sushi lo ta sushi ainda; i esun ku ta hustu, ainda lo ta hustu; esun ku ta felis lo ta felis ainda, i esun ku ta infelis ainda lo ta infelis.",
                "15": "I awor, o boso tur ku a imaginá den boso mes un Dios ku no por hasi milagernan, ami lo puntra boso, tur e kosnan aki a pasa, di kua mi a papia? E fin a yega kaba? Ata’ki mi ta bisa boso, Nò; i Dios no a stòp di ta un Dios di milagernan.",
                "16": "Wak, e kosnan ku Dios a hasi, nan no ta maravioso den nos wowonan? Si, i ken por kompronde e obranan maravioso di Dios?",
                "17": "Ken lo bisa ku no tabata un milager ku pa medio di su palabra e shelu i e tera ta eksistí; i pa e poder di su palabra hende a wòrdu krea for di e stòf di tera; i pa poder di su palabra milagernan a wòrdu hasí?",
                "18": "I ken lo bisa ku Jesucristo no a hasi hopi milagernan grandi? I tabatin hopi milagernan grandi ku a wòrdu hasí pa mannan di e apòstelnan.",
                "19": "I si e ora ei tabatin milagernan ku a wòrdu hasí, di kon Dios a stòp di ta un Dios di milagernan i tòg ta un Ser inkambiabel? Awor mira, ami ta bisa boso ku e no ta kambia; si ta asina e lo stòp di ta Dios, i e no ta stòp di ta Dios, i e ta un Dios di milagernan.",
                "20": "I e motibu pa kua e ta stòp di hasi milagernan entre e yunan di hende ta pasobra nan ta degenerá den inkredulidat, i ta apartá for di e kaminda korekto, i no ta konosé e Dios den kende nan mester konfiá.",
                "21": "Ata’ki, mi ta bisa boso ku esun ku ta kere den Cristo, sin duda den nada, loke e pidi e Tata den nòmber di Cristo lo wòrdu duná na dje; i e promesa aki ta pa tur asta te na e ekstremonan di tera.",
                "22": "Pasobra ata awor, asina Jesucristo, e Yu di Dios, a bisa na su disipelnan kendenan tabata bai keda, si, i tambe na tur su disipelnan, pa e multitut tende: Boso bai den henter mundu, i prediká e evangelio na tur kriatura;",
                "23": "I esun ku ta kere i wòrdu boutisá lo optené salbashon, pero esun ku no kere lo wòrdu kondená;",
                "24": "I e señalnan aki lo kompaña esnan ku ta kere — den mi nòmber nan lo saka diabel; nan lo papia ku lenga nobo; nan lo hisa kolebranan; i si nan bebe kualke kos ku ta mata esei lo no hasinan daño; nan lo pone nan mannan riba esnan malu i nan lo kura;",
                "25": "I ken ku kere den mi nòmber, sin duda den nada, na dje lo mi konfirmá tur mi palabranan, asta te na e ekstremonan di tera.",
                "26": "I awor, ata’ki, ken por para kontra e obranan di Señor? Ken por ninga su palabranan? Ken lo lanta kontra e poder sin límite di Señor? Ken lo despresiá e obranan di Señor? Ken lo despresiá e yunan di Cristo? Mira, boso tur ku ta despresiadónan di e obranan di Señor, pasobra boso lo maraviá i peresé.",
                "27": "O anto no despresiá, i no maraviá, pero duna oído na e palabranan di Señor, i pidi e Tata den e nòmber di Jesus pa kualke kos ku boso tin mester. No duda, pero sea kreyente, i kuminsá manera den tempunan antiguo, i bini na Señor ku henter boso kurason, i efektuá boso salbashon dilanti dje ku miedu i temblor.",
                "28": "Sea sabio den e dianan di boso probashon; libra boso mes di tur sushedat; no pidi, pa boso konsumi’é riba boso deseonan pero pidi ku un firmesa inmovibel, ku boso lo no entregá na ningun tentashon, pero ku boso lo sirbi e Dios bèrdadero i bibu.",
                "29": "Wak pa boso no wòrdu boutisá indignamente; wak pa boso no partisipá di e sakramento di Cristo indignamente; pero wak pa boso hasi tur kos siendo digno, i hasi’é den e nòmber di Jesucristo, e Yu di e Dios bibu; i si boso hasi esaki i perseverá te na fin, di ningun manera boso lo wòrdu bentá afó.",
                "30": "Mira, mi ta papia na boso komo si fuera mi ta papia for di e mortonan; pasobra boso lo tin mi palabranan.",
                "31": "No kondenami, pa motibu di mi imperfekshon, ni tampoko mi tata, pa motibu di su imperfekshon, ni tampoko esnan ku a skirbi promé kuné; pero mas bien duna danki na Dios ku el a manifestá na boso nos imperfekshonnan, pa boso por siña ta mas sabio di loke nos tabata.",
                "32": "I awor, ata, nos a skirbi e registro aki segun nos konosimentu, den e símbolonan ku entre nos ta wòrdu yamá e Egypcio reformá, siendo entregá i alterá pa nos, segun nos manera di papia.",
                "33": "I si nos plachinan tabata sufisiente grandi nos lo a skirbi den hebreo, pero e hebreo tambe a wòrdu alterá pa nos; i si nos por a skirbi den hebreo, ata, boso lo no tabatin ningun imperfekshon den nos registro.",
                "34": "Pero Señor konosé e kosnan ku nos a skirbi, i tambe ku ningun otro pueblo konosé nos idioma; i pa motibu ku ningun otro pueblo konosé nos idioma, p’esei el a prepará medionan pa e interpretashon di dje.",
                "35": "I e kosnan aki ta wòrdu skirbí pa nos por libra nos pañanan di e sanger di nos rumannan, kendenan a peresé den inkredulidat.",
                "36": "I ata awor, e kosnan aki ku nos a deseá tokante nos rumannan, si, asta nan restourashon na e konosimentu di Cristo, ta di akuerdo na e orashonnan di tur e santunan ku a biba den e pais.",
                "37": "I laga Señor Jesucristo permití ku nan orashonnan ta wòrdu respondé segun nan fe; i laga Dios e Tata kòrda e konvenio ku el a hasi ku e kas di Israel; i lagu’é bendishonanan pa semper, pa medio di fe den e nòmber di Jesucristo. Amèn."
            }
        }
    },
    "ether": {
        "meta": {
            "slug": "ether",
            "name": "ether",
            "chapterWord": "Kapítulo"
        },
        "chapters": {
            "1": {},
            "2": {},
            "3": {},
            "4": {},
            "5": {},
            "6": {},
            "7": {},
            "8": {},
            "9": {},
            "10": {},
            "11": {},
            "12": {},
            "13": {},
            "14": {},
            "15": {}
        }
    },
    "moro": {
        "meta": {
            "slug": "moro",
            "name": "E Buki Di Moroni",
            "chapterWord": "Kapítulo"
        },
        "chapters": {
            "1": {
                "1": "Awor ami, Moroni, despues di a kaba di kompendiá e relato di e pueblo di Jared, mi a imaginá pa no skirbi mas, pero mi no a peresé ainda; i mi no ta duna mi mes na konosé na e lamanitanan pa nan no destruimi.",
                "2": "Pasobra ata’ki, nan gueranan ta hopi salvahe entre nan mes; i pa motibu di nan odio nan ta mata tur nefita ku no ta ninga Cristo.",
                "3": "I ami, Moroni, no ta bai ninga Cristo; di manera ku, mi ta vaga bai unda ku mi por pa siguridat di mi mes bida.",
                "4": "Asina anto, mi ta skirbi algun kos mas, kontrali na loke mi a imaginá; pasobra mi a pensa pa no skirbi mas; pero mi ta skirbi algun kos mas, ku kisas nan lo por ta di balor na mi rumannan, e lamanitanan, den algun dia futuro, segun e boluntat di Señor."
            },
            "2": {
                "1": "E palabranan di Cristo, ku el a bisa su disipelnan, e diesdos kende el a skohe, mientras el a pone su mannan riba nan—",
                "2": "I el a yamanan pa nòmber, bisando: Boso lo dirigí na e Tata den mi nòmber, den poderoso orashon, i despues ku boso a hasi esaki boso lo tin poder pa esun riba kende boso pone boso man, boso lo duna Spiritu Santu, i den mi nòmber boso lo duné, pasobra asina mi apòstelnan ta hasi.",
                "3": "Awor Cristo a bisanan e palabranan aki na e tempu di su promé aparishon; i e multitut no a skuch’é, pero e disipelnan a skuch’é, i riba tantu manera nan a pone nan mannan, E Spiritu Santu a kai."
            },
            "3": {
                "1": "E manera ku e disipelnan, kendenan tabata wòrdu yamá e èldernan di e iglesia, tabata apartá presbíteronan i maestronan—",
                "2": "Despues ku nan a dirigí na e Tata den e nòmber di Cristo, nan tabata pone man riba nan, i tabata bisa:",
                "3": "Den e nòmber di Jesucristo mi ta apartabo pa ta un presbítero, (òf, si e ta un maestro) mi ta apartabo pa ta un maestro, pa prediká arepentimentu i remishon di pikánan pa medio di Jesucristo, dor di e perseveransia di fe den su nòmber te na fin. Amèn.",
                "4": "I segun e manera aki nan tabata apartá presbíteronan i maestronan, segun e donnan i yamamentunan di Dios na hende; i nan tabata apartanan pa medio di e poder di Spiritu Santu, kua tabata den nan."
            },
            "4": {
                "1": "E manera ku nan èldernan i presbíteronan ta parti e karni i sanger di Cristo na e iglesia; i nan a bendishon’é segun e mandamentunan di Cristo; asina nos sa ku e manera ta korekto; i e èlder òf presbítero a atministr’é—",
                "2": "I nan tabata hinka rudia ku e iglesia, i hasi orashon na e Tata den e nòmber di Cristo, bisando:",
                "3": "O Dios, e Tata Eterno, nos ta pidibo den e nòmber di bo Yu, Jesucristo, pa bendishoná i santifiká e pan aki pa e almanan di tur esnan ku ta partisipá di dje; pa nan por kome den memoria di e kurpa di bo Yu, i testifiká na abo, O Dios, e Tata Eterno, ku nan ta dispuesto pa tuma riba nan e nòmber di bo Yu, i semper kòrd’é, i warda su mandamentunan ku el a dunanan, pa nan por tin su Spiritu semper huntu ku nan. Amèn."
            },
            "5": {
                "1": "E manera di parti e biña — ata’ki, nan tabata tuma e kopa, i bisa:",
                "2": "O Dios, e Tata Eterno, nos ta pidibo, den e nòmber di bo Yu, Jesucristo, pa bendishoná i santifiká e biña aki pa e almanan di tur esnan ku ta bebe di dje, pa nan por hasi’é den memoria di e sanger di bo Yu, ku a wòrdu dramá pa nan; pa nan por testifiká na abo, O Dios, e Tata Eterno, ku semper nan ta kòrd’é, pa nan por tin su Spiritu huntu ku nan. Amèn."
            },
            "6": {
                "1": "I awor mi ta papia tokante boutismo. Ata awor, èldernan, presbíteronan, i maestronan tabata wòrdu boutisá; i nan no tabata wòrdu boutisá a menos ku nan ta duna fruta ku ta mustra ku nan ta digno di dje.",
                "2": "Ni tampoko nan tabata risibí ningun pa boutismo a menos ku nan bini dilanti ku un kurason kibrá i un spiritu abatí, i testifiká na e iglesia ku en bèrdat nan tabata arepentí di tur nan pikánan.",
                "3": "I ningun tabata wòrdu risibí pa boutismo a menos ku nan tuma riba nan e nòmber di Cristo, ku un determinashon pa sirbi’é te na fin.",
                "4": "I despues ku nan a wòrdu risibí pa boutismo, i e poder di Spiritu Santu a obra riba nan i purifikanan, nan tabata kontá entre e pueblo di e iglesia di Cristo; i nan nòmbernan a wòrdu registrá, pa nan wòrdu kòrdá i nutrí pa e bon palabra di Dios, pa mantenenan den e kaminda korekto, pa mantenenan kontinuamente vigilante pa nan no neglishá nan orashonnan, dependiendo únikamente riba e méritonan di Cristo, kende tabata e outor i esun ku ta kompletá nan fe.",
                "5": "I e iglesia tabata reuní huntu frekuentemente, pa yuna i hasi orashon, i pa papia un ku otro tokante e bienestar di nan alma.",
                "6": "I nan tabata reuní huntu frekuentemente pa partisipá di pan i biña, den memoria di Señor Jesus.",
                "7": "I nan tabata opservá estriktamente pa no tin inikidat entre nan, i kualke ku tabata wòrdu hañá ku el a kometé inikidat, i tres testigunan di e iglesia tabata kondenanan dilanti e èldernan, i si nan no tabata arepentí, ni konfesá, nan nòmbernan tabata wòrdu kitá, i nan no tabata wòrdu kontá entre e pueblo di Cristo.",
                "8": "Pero tan frekuentemente ku nan tabata arepentí i buska pordon, ku bèrdadero intenshon, nan tabata wòrdu pordoná.",
                "9": "I nan reunionnan tabata wòrdu kondusí pa e iglesia segun e manera di obra di e Spiritu, i pa e poder di Spiritu Santu; pasobra segun e poder di Spiritu Santu tabata guianan sea pa prediká, òf pa amonestá, òf pa hasi orashon, òf pa supliká, òf pa kanta, asta asina mes e tabata wòrdu hasí."
            },
            "7": {
                "1": "I awor ami, Moroni, ta skirbi algun di e palabranan di mi tata Mormon, ku el a papia tokante fe, speransa, i karidat; pasobra di e manera aki el a papia na e pueblo, mientras e tabata siñanan den e sinagoga ku nan a traha pa lugá di adorashon.",
                "2": "I awor ami, Mormon, ta papia na boso, mi rumannan stimá; i ta pa e grasia di Dios e Tata, i nos Señor Jesucristo, i su boluntat santu, pa motibu di e don di su yamamentu na ami, ku mi ta wòrdu permití di papia na boso na e momentu aki.",
                "3": "Di manera ku, lo mi papia na boso ku ta di e iglesia, kendenan ta e siguidornan pasífiko di Cristo, i ku a haña un speransa sufisiente pa kua boso por drenta den e deskanso di Señor, for di e tempu aki en adelante te ora boso lo sosegá huntu kuné na shelu.",
                "4": "I awor mi rumannan, mi ta husga e kosnan aki di boso pa motibu di boso kaná pasífiko ku e yunan di hende.",
                "5": "Pasobra mi ta kòrda e palabra di Dios ku ta bisa pa nan obranan lo bo konosenan; pasobra si nan obranan ta bon, e ora ei nan tambe ta bon.",
                "6": "Pasobra ata’ki, Dios a bisa, un hende siendo malu no por hasi loke ta bon; pasobra si e ofresé un ofrenda, òf ta hasi orashon na Dios, a menos ku e hasi’é ku bèrdadero intenshon e no ta yud’é ku nada.",
                "7": "Pasobra ata, e no ta wòrdu kontá na dje pa hustisia.",
                "8": "Pasobra mira, si un hende siendo malu ta hasi un ofrenda, e ta hasi’é forsá; asina ku ta wòrdu kontá na dje manera ku si el a keda ku e ofrenda; asina ku e ta kontá malu dilanti Dios.",
                "9": "I meskos tambe e ta kontá malu na un hende, si e hasi orashon i no ku bèrdadero intenshon di kurason; si, i no ta di probecho p’e, pasobra Dios no ta risibí esnan asina.",
                "10": "Asina ku, un hende siendo malu no por hasi loke ta bon; ni tampoko lo e duna un bon ofrenda.",
                "11": "Pasobra ata awor, un fuente amargo no por produsí awa bon; ni tampoko un fuente bon por produsí awa amargo; asina ku, un hende siendo sirbidor di diabel no por sigui Cristo; i si e sigui Cristo e no por ta un sirbidor di diabel.",
                "12": "Asina anto, tur kos bon ta bini di Dios; i loke ta malu ta bini di diabel; pasobra diabel ta un enemigu di Dios, i ta bringa kontinuamente kontra dje, i ta invitá i persuadí na kometé piká, i na hasi loke ta malu kontinuamente.",
                "13": "Pero ata awor, loke ta di Dios ta invitá i persuadí na hasi bon kontinuamente; asina ku, tur kos ku ta invitá i persuadí na hasi bon, i na stima Dios, i na sirbi’é, ta inspirá di Dios.",
                "14": "P’esei anto, tene kuidou, mi rumannan stimá, pa boso no husga loke ta malu pa ta di Dios, òf loke ta bon i di Dios pa ta di diabel.",
                "15": "Pasobra ata awor, mi rumannan, ta wòrdu duná na boso pa husga, pa boso sa bon di malu; i e manera di husga ta mes kla, pa boso por sa ku un konosimentu perfekto, manera e lus di dia ta for di e nochi skur.",
                "16": "Pasobra ata’ki, e Spiritu di Cristo ta wòrdu duná na tur hende, pa e por sa bon di malu; asina ku, mi ta mustra boso e manera di husga; pasobra tur loke ta invitá na hasi bon, i persuadí pa kere den Cristo, ta wòrdu mandá pa e poder i don di Cristo; asina ku boso por sa ku un konosimentu perfekto ku e ta di Dios.",
                "17": "Pero kualke kos ku ta persuadí hende pa hasi malu, i no kere den Cristo, i ningu’é, i no sirbi Dios, e ora ei boso por sa ku un konosimentu perfekto e ta di diabel; pasobra di e manera aki diabel ta traha, pasobra e no ta persuadí ningun hende pa hasi bon, no, ningun; ni tampoko su angelnan; ni tampoko nan ku ta suhetá nan mes na dje.",
                "18": "I awor, mi rumannan, mirando ku boso sa e lus pa medio di kua boso por husga, kua lus ta e lus di Cristo, wak pa boso no husga robes; pasobra ku e mes huisio ei ku boso husga boso tambe lo wòrdu husgá.",
                "19": "Asina anto, mi ta supliká boso, rumannan, pa boso buska diligentemente den e lus di Cristo pa boso sa bon di malu; i si boso kohe kada kos bon tene, i no konden’é, siertamente boso lo ta un yu di Cristo.",
                "20": "I awor, mi rumannan, kon ta posibel pa boso kohe kada kos bon tene?",
                "21": "I awor mi ta yega na e fe ei, di kua mi a bisa lo mi papia; i lo mi bisa boso e manera pa medio di kua boso por kohe tur kos bon tene.",
                "22": "Pasobra mira, Dios sabiendo tur kos, siendo for di eternidat pa eternidat, ata, el a manda angelnan pa ministrá na e yunan di hende, pa manifestá tokante e binida di Cristo; i den Cristo tur kos bon lo bini.",
                "23": "I Dios tambe a deklará na profetanan, pa su propio boka, ku Cristo lo bini.",
                "24": "I ata’ki, tabatin diferente manera ku el a manifestá kosnan na e yunan di hende, ku tabata bon; i tur kos ku ta bon ta bini di Cristo; di otro manera hende tabata kaí, i nada bon por a bini na nan.",
                "25": "Asina anto, pa medio di e atministrashon di angelnan, i pa medio di tur palabra ku a sali di e boka di Dios, hende a kuminsá ehersé fe den Cristo; i asina pa medio di fe, nan a kohe tur kos bon tene; i asina tabata te e binida di Cristo.",
                "26": "I despues ku el a bini hende tambe a optené salbashon pa medio di fe den su nòmber; i dor di fe, nan ta bira e yunan di Dios. I sigur manera Cristo ta biba el a papia e palabranan aki na nos tatanan, bisando: kualke kos ku boso pidi e Tata den mi nòmber, ku ta bon, keriendo den fe ku boso lo risibí, ata, e lo wòrdu hasí na boso.",
                "27": "Di manera ku, mi rumannan stimá, milagernan a stòp pasobra Cristo a subi shelu, i a sinta na e man drechi di Dios, pa reklamá di e Tata su derechonan di miserikordia ku e tin riba e yunan di hende?",
                "28": "Pasobra el a satisfasé e finnan di e lèi, i a reklamá tur esnan ku tin fe den dje; i nan ku tin fe den dje lo tene na tur kos bon; p’esei anto e ta defendé e kousa di e yunan di hende; i e ta biba eternamente den e shelunan.",
                "29": "I pasobra el a hasi esaki, mi rumannan stimá, milagernan a stòp? Ata mi ta bisa boso, Nò; ni angelnan a stòp di ministrá na e yunan di hende.",
                "30": "Pasobra mira, nan ta suheto na dje, pa ministrá segun e palabra di su òrdu, mustrando nan mes na esnan di fe fuerte i un mente firme den tur sorto di hustisia.",
                "31": "I e deber di nan sirbishi ta pa yama hende na arepentimentu, i pa kumpli i hasi e trabou di e konvenionan di e Tata, ku el a hasi na e yunan di hende, pa prepará e kaminda entre e yunan di hende, pa medio di deklará e palabra di Cristo na e vasonan skohí di Señor, pa nan por duna testimonio di dje.",
                "32": "I dor di hasi esaki, e Señor Dios ta prepará e kaminda pa e restu di hendenan por tin fe den Cristo, pa Spiritu Santu por tin lugá den nan kurason, di akuerdo na su poder; i segun e manera aki e Tata ta efektuá e konvenionan ku el a hasi na e yunan di hende.",
                "33": "I Cristo a bisa: Si bo tin fe den mi lo bo tin poder pa hasi kualke kos ku ta nesesario den mi.",
                "34": "I el a bisa: Arepentí tur boso ekstremonan di tera, i bini na ami, i boutisá den mi nòmber,i tene fe den mi, pa boso optené salbashon.",
                "35": "I awor, mi rumannan stimá, si esaki ta e kaso, ku e kosnan aki ku mi a papia ku boso ta bèrdat, i Dios lo mustra boso, ku poder i gran gloria den e delaster dia, ku nan ta bèrdat, i si nan ta bèrdat e dia di milagernan a stòp?",
                "36": "Of angelnan a stòp di parse na e yunan di hende? Of el a retené e poder di Spiritu Santu for di nan? Of lo e hasi esei, mientras tempu dura, òf e mundu eksistí, òf lo tin un hende riba e superfisio di dje pa wòrdu salba?",
                "37": "Ata’ki mi ta bisa boso, Nò; pasobra ta pa medio di fe ku milagernan ta wòrdu hasí; i ta pa medio di fe ku angelnan ta parse i ministrá na hende; di manera ku, si e kosnan aki a stòp, ai di e yunan di hende, pasobra ta pa motibu di inkredulidat, i tur kos ta en vano.",
                "38": "Pasobra ningun hende por optené salbashon, segun e palabranan di Cristo, a menos ku nan tin fe den su nòmber; asina anto, si e kosnan aki a para, e ora ei fe tambe a para; i e kondishon di hende ta teribel, pasobra nan ta komo si fuera ningun redenshon a wòrdu hasí.",
                "39": "Pero ata’ki, mi rumannan stimá, mi ta husga mihó kosnan di boso, pasobra pa motibu di boso humildat mi ta husga ku boso tin fe den Cristo; pasobra si boso no tin fe den dje e ora ei boso no ta meresé pa wòrdu kontá entre e pueblo di su iglesia.",
                "40": "I atrobe, mi rumannan stimá, lo mi ke a papia na boso tokante speransa. Kon por ta ku boso ta yega na fe, a menos ku boso tin speransa?",
                "41": "I pakiko boso ta bai spera? Ata mi ta bisa boso ku boso lo tin speransa dor di e ekspiashon di Cristo i e poder di su resurekshon pa wòrdu lantá na bida eterno, i esaki pa motibu di boso fe den dje segun e promesa.",
                "42": "Asina anto, si un hende tin fe e mester tin speransa; pasobra sin fe no por tin speransa.",
                "43": "I atrobe, mira mi ta bisa boso ku e no por tin fe i speransa, a menos ku e ta mansu, i humilde di kurason.",
                "44": "Si ta asina, su fe i speransa ta en vano, pasobra ningun ta akseptabel dilanti Dios, eksepto esnan mansu i humilde di kurason; I si un hende ta mansu i humilde di kurason, i pa e poder di Spiritu Santu ta konfesá ku Jesus ta e Cristo, e mester tin karidat; pasobra si e no tin karidat e no ta nada; di manera ku e mester tin karidat.",
                "45": "I karidat tin pasenshi, i ta amabel, i no ta envidiá, e no ta halsa pechu, e no ta buska su mes interes, e no ta wòrdu proboká fásilmente, no ta pensa maldat, i no ta sinti goso den inikidat pero ta sinti goso den e bèrdat, ta soportá tur kos, e ta kere den tur kos, ta spera tur kos, wanta tur kos.",
                "46": "Di manera ku, mi rumannan stimá, si boso no tin karidat, boso no ta nada, pasobra karidat no ta kaba nunka. Asina ku, tene na karidat, ku ta e mas grandi di tur, pasobra tur kos mester kaba—",
                "47": "Pero karidat ta e amor puru di Cristo, i e ta dura pa semper; i esun ku wòrdu hañá kuné den e delaster dia, lo bai bon kuné.",
                "48": "P’esei anto, mi rumannan stimá, pidi e Tata ku henter e energía di kurason, pa boso por ta yen di e amor aki, ku e ta duna tur esnan ku ta seguidornan bèrdadero di su Yu, Jesucristo; pa boso por bira e yunan di Dios; pa ora e parse, nos ta manera dje, pasobra nos lo miré manera e ta; pa nos por tin e speransa aki; pa nos wòrdu purifiká asta manera e ta puru. Amèn."
            },
            "8": {
                "1": "Un epístola di mi tata Mormon, skirbí na ami, Moroni; i el a wòrdu skirbí na ami poko despues di mi yamamentu na e ministerio. I el a skirbimi asina, bisando:",
                "2": "Mi yu stimá, Moroni, mi ta sinti hopi goso ku bo Señor Jesucristo tabata konsiente di bo, i a yamabo na su ministerio, i na su obra santu.",
                "3": "Mi ta kòrdabo semper den mi orashonnan, semper pidiendo Dios e Tata den nòmber di su Yu Santu, Jesus, pa e, pa medio di su bondat infinito i grasia, wardabo dor di e perseveransia di fe den su nòmber te na fin.",
                "4": "I awor, mi yu, mi ta papia na abo tokante loke ta duel mi masha hopi; pasobra ta duel mi ku diskushonnan mester lanta entre boso.",
                "5": "Pasobra, si mi a siña e bèrdat, tabatin diskushon entre boso tokante e boutismo di boso muchanan chikí.",
                "6": "I awor, mi yu, mi ta deseá pa bo traha diligentemente, pa e teribel eror aki wòrdu kitá for di entre boso; pasobra, pa e propósito aki mi a skirbi e epístola aki.",
                "7": "Pasobra mes ora despues ku mi a siña di e kosnan aki dor di bo, mi a puntra Señor tokante e asuntu. I e palabra di Señor a bini na ami pa e poder di Spiritu Santu, bisando:",
                "8": "Skucha e palabranan di Cristo, bo Redentor, bo Señor i bo Dios. Ata, mi a bini mundu no pa yama esnan hustu ma pekadornan na arepentí; esnan bon no tin mester di dòkter, pero esnan ku ta malu; asina ku, muchanan chikí ta puru, pasobra nan no ta kapas di kometé piká; di manera ku e maldishon di Adam ta wòrdu kitá for di nan den mi, ku e no tin poder riba nan; i e lèi di sirkumsishon ta kaba den mi.",
                "9": "I di e manera aki e Spiritu Santu a manifestá e palabra di Dios na ami; p’esei, mi yu stimá, mi sa ku ta un hasimentu di bofon solèm dilanti Dios, pa boso boutisá mucha chikí.",
                "10": "Ata awor mi ta bisabo, esaki boso lo siña — arepentimentu i boutismo na esnan ku ta responsabel i kapas di kometé piká; si, siña mayornan ku nan mester arepentí i wòrdu boutisá, i humilia nan mes manera nan yunan chikí, i nan tur lo haña salbashon huntu ku nan yunan chikí.",
                "11": "I nan yunan chikí no tin mester di arepentimentu, ni boutismo. Ata awor, boutismo ta pa mustra arepentimentu te na e kumplimentu di e mandamentunan te na e remishon di piká.",
                "12": "Pero mucha chikí ta bibu den Cristo, asta for di e fundashon di mundu; si no ta asina, Dios ta un Dios parsial, i tambe un Dios variabel, i ku ta hasi distinshon di persona; pasobra kuantu mucha chikí a muri sin e boutismo!",
                "13": "Awor anto, si e muchanan chikí no por a haña salbashon sin boutismo, esakinan mester a bai na un fièrnu sin fin.",
                "14": "Ata’ki mi ta bisa boso, ku esun ku ta suponé ku muchanan chikí mester di boutismo ta den e gal di amargura i den e lasonan di inikidat; pasobra e no tin fe, speransa, ni karidat; di manera ku, si e muri mientras den e pensamentu, e mester baha bai fièrnu.",
                "15": "Pasobra teribel ta e maldat pa suponé ku Dios ta salba un mucha pa motibu di boutismo, i e otro tin ku peresé pasobra e no tin boutismo.",
                "16": "Ai di esnan ku lo pervertí e kamindanan di Señor di e manera aki, pasobra al menos ku nan arepentí nan lo peresé. Wak, mi ta papia ku kurashi, teniendo outoridat di Dios; i mi no ta teme loke hende por hasi; pasobra amor perfekto ta benta afó tur miedu.",
                "17": "I mi ta yen di karidat, ku ta amor eterno; di manera ku, tur mucha ta meskos pa ami; asina anto, mi ta stimá muchanan chikí ku un amor perfekto; i nan tur ta meskos i partisipantenan di salbashon.",
                "18": "Pasobra mi sa ku Dios no ta un Dios parsial, ni un ser variabel; pero e ta invariabel di tur eternidat te na tur eternidat.",
                "19": "Muchanan chikí no por arepentí; p’esei, ta un maldat teribel pa ninga e miserikordia puru di Dios na nan, pasobra pa motibu di su miserikordia nan tur ta bibu den dje.",
                "20": "I esun ku ta bisa ku muchanan chikí tin mester di boutismo ta ninga e miserikordianan di Cristo, i ta despresiá su ekspiashon i e poder di su redenshon.",
                "21": "Ai na esnan asina’ki, pasobra nan ta na peliger di morto, fièrnu, i un tormento sin fin. Mi ta bis’é ku kurashi; Dios a mandami. Tendenan i duna oído, òf nan lo para kontra boso na e tribunal di Cristo.",
                "22": "Pasobra mira ku tur muchanan chikí ta bibu den Cristo, i tambe tur esnan ku ta sin lèi. Pasobra e poder di redenshon ta bini riba tur esnan ku no tin lèi; di manera ku, esun ku no ta kondená, òf esun ku no ta bou di kondenashon, no por arepentí; i na esnan asina’ki boutismo no ta sirbi di nada—",
                "23": "Pero ta hasi bofon dilanti Dios, ningando e miserikordianan di Cristo, i e poder di su Spiritu Santu, i poniendo konfiansa den obranan morto.",
                "24": "Ata’ki, mi yu, esaki no mester ta; pasobra arepentimentu ta na nan ku ta bou di kondenashon i bou di e maldishon di un lèi kibrá.",
                "25": "I e promé frutanan di arepentimentu ta boutismo; i boutismo ta bini pa medio di fe te na e kumplimentu di e mandamentunan; i e kumplimentu di e mandamentunan ta trese remishon di piká;",
                "26": "I remishon di piká ta trese mansedumbre, i humildat di kurason; i pa motibu di mansedumbre i humildat di kurason ta bini e bishita di Spiritu Santu, kua komfortador ta yena ku speransa i amor perfekto, kua amor ta perdurá pa medio di diligensia den orashon, te ora e fin bini, ora tur e santunan lo biba ku Dios.",
                "27": "Ata, mi yu, lo mi bolbe skirbibo si mi no sali pronto kontra e lamanitanan. Ata’ki, e orguyo di e nashon aki, òf e pueblo di e nefitanan, a proba di ta nan destrukshon si nan no arepentí.",
                "28": "Hasi orashon pa nan, mi yu, pa arepentimentu por bini na nan. Pero mira, mi tin miedu ku e Spiritu a stòp di kontendé ku nan; i den e parti di e tera aki nan ta buskando tambe pa pone abou tur poder i outoridat ku ta bini di Dios; i nan ta ningando Spiritu Santu.",
                "29": "I despues di a rechasá un konosimentu asina grandi, mi yu, nan lo tin ku peresé pronto, te na e kumplimentu di e profesíanan ku a wòrdu duná pa e profetanan, komo tambe e palabranan di nos Salbador mes.",
                "30": "Ayó, mi yu, te ora mi skirbibo, òf topa ku bo atrobe. Amèn."
            },
            "9": {
                "intro": "E di dos epístola di Mormon na su yu Moroni.",
                "1": "Mi yu stimá, mi ta bolbe skirbibo pa bo por sa ku mi ta na bida ainda; pero mi ta skirbi algu di loke ta tristu.",
                "2": "Pasobra mira, mi tabatin un bataya teribel ku e lamanitanan, den kua nos no a vense; i Arkeantus a kai pa e spada, i tambe Luram i Emron; si, i nos a pèrdè un gran kantidat di nos hòmbernan skohí.",
                "3": "I awor ata’ki, mi yu, mi ta teme ku e lamanitanan ta bai destruí e pueblo aki; pasobra nan no ta arepentí, i Satanás ta probokanan kontinuamente na rabia ku otro.",
                "4": "Mira, mi ta trahando ku nan kontinuamente; i ora mi papia e palabra di Dios ku severidat nan ta tembla i rabia kontra mi; i ora mi no usa severidat nan ta hasi nan kurason duru kontra dje; di manera ku, mi ta teme ku e Spiritu di Señor a stòp di kontendé ku nan.",
                "5": "Pasobra nan ta rabia asina hopi ku ta parsemi ku nan no tin miedu di morto; i nan a pèrdè nan amor, un pa otro; i nan tin set di sanger i vengansa kontinuamente.",
                "6": "I awor, mi yu stimá, a pesar di nan opstinashon, laganos traha diligentemente; pasobra si nos stòp di traha, nos lo wòrdu tresé bou di kondenashon; pasobra nos tin un trabou pa hasi mientras nos ta den e tabernákulo di klèi aki, pa nos vense e enemigu di tur hustisia, i deskansá nos almanan den e rèino di Dios.",
                "7": "I awor mi ta skirbi algu tokante e sufrimentunan di e pueblo aki. Pasobra segun e konosimentu ku mi a risibí di Amoron, ata’ki, e lamanitanan tin hopi prisioneronan, ku nan a tuma di e toren di Sheriza; i tabatin hòmbernan, muhénan, i muchanan.",
                "8": "I e esposonan i tatanan di e muhénan i muchanan ei nan a mata; i nan ta alimentá e muhénan riba e karni di nan esposonan, i e yunan riba e karni di nan tatanan; i nada di awa, sino ta un tiki, nan ta duna nan.",
                "9": "I a pesar di e gran abominashon aki di e lamanitanan, e no ta surpasá esun di nos pueblo na Moriantum. Pasobra mira, nan a tuma prisionero hopi di e yunan muhé di e lamanitanan; i despues di a privanan di loke ta mas karu i presioso riba tur kos, ku ta kastidat i virtut—",
                "10": "I despues ku nan a hasi esaki, nan tabata matanan di e manera mas kruel, torturando nan kurpanan te na morto; i despues ku nan a hasi esaki, nan ta devorá nan karni manera bestianan feros, pa motibu di nan kurason duru; i nan ta hasi’é pa un señal di kurashi.",
                "11": "O mi yu stimá, kon un pueblo manera esaki, ku no tin sivilisashon—",
                "12": "(I unikamente un par di aña a pasa, i nan tabata un pueblo sivilisá i delèitabel)",
                "13": "Pero O mi yu, kon un pueblo manera esaki, kendenan ta delèitá den tantu abominashon—",
                "14": "Kon nos por spera ku Dios lo para su man den huisio kontra nos?",
                "15": "Ata, mi kurason ta sklama: Ai di e pueblo aki. Sali den huisio, O Dios, i skonde nan piká, i maldat, i abominashonnan for di dilanti bo kara!",
                "16": "I atrobe, mi yu, tin hopi vuida i nan yunan muhé ku ta keda na Sheriza; i e parti di e provishonnan ku e lamanitanan no a hiba, mira, e ehérsito di Zenephi a bai ku nan, i a laganan pa vaga unda ku nan por pa haña kuminda; i hopi hendenan muhé bieu ta desmayá kantu di kaminda i muri.",
                "17": "I e ehérsito ku ta huntu ku mi ta débil; i e ehérsitonan di e lamanitanan ta entre ami i Sheriza; i tantu manera a kore bai na e ehérsito di Aaron a kai víktima na nan teribel brutalidat.",
                "18": "O e degenerashon di mi pueblo! Nan ta sin òrdu i sin miserikordia. Ata’ki, mi ta únikamente un hòmber, i mi tin nada mas ku e forsa di un hòmber, i ya mi no por enforsá mi òrdunan.",
                "19": "I nan a bira fuerte den nan maldat; i nan ta mesun brutal, no pordonando ningun, ni bieu ni yòn; i nan ta delèitá den tur kos menos loke ta bon; i e sufrimentu di nos muhénan i nos yunan riba henter e superfisio di e tera aki ta surpasá tur kos; si, lenga no por konta, ni e por wòrdu skirbí.",
                "20": "I awor, mi yu, mi no ta bai sigui mas riba e esena horibel aki. Mira, abo konosé e maldat di e pueblo aki; abo sa ku nan ta sin prinsipionan, i sin sentimentu; i nan maldat ta mas ku esun di e lamanitanan.",
                "21": "Ata’ki, mi yu, mi no por rekomendanan na Dios pa e no heridami.",
                "22": "Pero ata awor, mi yu, abo si mi ta rekomendá na Dios, i mi ta konfia den Cristo ku lo bo wòrdu salbá; i mi ta pidi Dios pa e spar bo bida, pa mira e regreso di su pueblo na dje, òf nan kompleto destrukshon; pasobra mi sa ku nan mester peresé a menos ku nan arepentí i bolbe na dje.",
                "23": "I si nan peresé lo ta manera e jareditanan, pa motibu di e opstinashon di nan kurason, buskando sanger i vengansa.",
                "24": "I si ta asina ku nan ta peresé, nos sa ku hopi di nos rumannan a desertá bai over na e lamanitanan, i hopi mas tambe lo pasa bai over pa nan; asina ku, skirbi algun kos, si bo ta skapa i ami peresé i no mirabo; pero mi ta konfia ku lo mi mirabo pronto; pasobra mi tin registronan sagrado ku lo mi ke a entregá na abo.",
                "25": "Mi yu, sea fiel den Cristo; i mi ta spera ku e kosnan ku mi a skirbi lo no hasibo tristu, pa deprimibo te na morto; pero mi ta spera ku Cristo lantabo, i laga su sufrimentunan i morto, i e mustramentu di su kurpa na nos tatanan, i su miserikordia i pasenshi, i e speransa di su gloria i di bida eterno, deskansá riba bo mente pa semper.",
                "26": "I ku e grasia di Dios e Tata, kende su trono ta haltu den e shelunan, i nos Señor Jesucristo, kende ta sinta na man drechi di su poder, te ora tur kos wòrdu suhetá na dje, ta, i permanesé ku bo pa semper. Amèn."
            },
            "10": {
                "1": "Awor ami, Moroni, ta skirbi algu manera ta parsemi bon; i mi ta skirbi na mi rumannan, e lamanitanan; i mi ke pa nan sa ku mas ku kuatershentibinti aña a pasa for di ku e señal a wòrdu duná di e binida di Cristo.",
                "2": "I mi ta seya e registronan aki, despues di bisa algun palabra na moda di amonestashon na boso.",
                "3": "Ata awor, ami lo amonestá boso ku ora boso lesa e kosnan aki, si Dios haña ta bon pa boso lesanan, pa boso kòrda kon miserikordioso Señor tabata na e yunan di hende, for di e kreashon di Adam asta te na e tempu ku boso lo risibí e kosnan aki, i medit’é den boso kurasonnan.",
                "4": "I ora boso risibí e kosnan aki, mi lo amonestá boso pa boso puntra Dios, e Tata Eterno, den e nòmber di Cristo, si e kosnan aki no ta bèrdat; i si boso pidi ku un kurason sinsero, ku bèrdadero intenshon, ku fe den Cristo, e lo manifestá e bèrdat di dje na boso, pa e poder di Spiritu Santu.",
                "5": "I pa e poder di Spiritu Santu boso por sa e bèrdat di tur kos.",
                "6": "I kualke kos ku ta bon ta hustu i bèrdadero; di manera ku, nada ku ta bon ta ninga Cristo, pero ta rekonosé ku e ta.",
                "7": "I boso por sa ku e ta, pa e poder di Spiritu Santu; p’esei ami lo eksortá boso pa boso no ninga e poder di Dios; pasobra e ta traha pa medio di poder, segun e fe di e yunan di hende, e mesun kos awe i mayan, i pa semper.",
                "8": "I atrobe, mi ta amonestá boso, mi rumannan, pa boso no ninga e donnan di Dios, pasobra nan ta hopi; i nan ta bini di e mesun Dios. I tin diferente maneranan ku e donnan aki ta wòrdu duná; pero ta e mesun Dios ku ta obra tur kaminda i den tur kos; i nan ta wòrdu duná pa medio di e manifestashonnan di e Spiritu di Dios na hende, pa benefisianan.",
                "9": "Pasobra ata awor, na unu ta wòrdu duná pa e Spiritu di Dios, pa e por siña e palabra di sabiduría;",
                "10": "I na otro, pa e por siña e palabra di konosementu pa e mesun spiritu;",
                "11": "I na un otro, masha hopi fe; i na otro, e donnan di sana pa e mesun spiritu;",
                "12": "I atrobe, na otro, pa e hasi milagernan grandi;",
                "13": "I atrobe, na un otro, pa e por profetisá tokante tur kos;",
                "14": "I atrobe, na otro, e miramentu di angelnan i spiritunan ministrante;",
                "15": "I atrobe, na un otro, tur sorto di lenga;",
                "16": "I atrobe, na otro, e interpretashon di idiomanan i diferente sorto di lenganan.",
                "17": "I tur e donnan aki ta bini pa medio di e Spiritu di Cristo; i nan ta bini na kada hende individualmente, segun su boluntat.",
                "18": "I ami lo amonestá boso, mi rumannan stimá, pa boso kòrda ku tur don bon ta bini di Cristo.",
                "19": "I ami lo amonestá boso, mi rumannan stimá, pa boso kòrda ku e ta e mesun ayera, awe, i semper, i ku tur e donnan aki di kua mi a papia, ku ta spiritual, nunka lo kaba, asta mientras e mundu ta eksistí, únikamente segun e inkredulidat di e yunan di hende.",
                "20": "Di manera ku, mester tin fe; i si mester tin fe tambe mester tin speransa; i si mester tin speransa tambe mester tin karidat.",
                "21": "I a menos ku boso tin karidat di ningun manera boso lo por haña salbashon den e rèino di Dios; ni tampoko boso por haña salbashon den e rèino di Dios si boso no tin fe; ni tampoko si boso no tin speransa.",
                "22": "I si boso no tin speransa boso mester ta den desesperashon; i desesperashon ta bini pa motibu di inikidat.",
                "23": "I Cristo di bèrdat a bisa nos tatanan: si boso tin fe boso por hasi tur loke ta nesesario pa ami.",
                "24": "I awor mi ta papia na tur e ekstremonan di tera — ku si e dia bini ku e poder i donnan di Dios lo terminá entre boso, lo ta pa motibu di inkredulidat.",
                "25": "I ai di e yunan di hende si esaki ta e kaso; pasobra lo no tin ningun ku ta hasi bon entre boso, no ningun. Pasobra si tin unu ku ta hasi bon entre boso, e lo obra pa medio di e poder i donnan di Dios.",
                "26": "I ai di esnan ku lo kaba e kosnan aki i muri, pasobra nan ta muri den nan pikánan, i nan no por haña salbashon den e rèino di Dios; i mi ta bis’é segun e palabranan di Cristo; i mi no ta gaña.",
                "27": "I mi ta amonestá boso pa kòrda e kosnan aki; pasobra e tempu ta yega lihé ku boso lo sa ku mi no ta gaña, pasobra lo boso mirami na e tribunal di Dios; i e Señor Dios lo bisa boso: mi no a deklará mi palabranan na boso, ku a wòrdu skirbí pa e hòmber aki, manera unu ku tabata klama for di e mortonan, si, asta manera unu papiando for di e stòf di tera?",
                "28": "Mi ta deklará e kosnan aki te na e kumplimentu di e profesíanan. I ata’ki, nan lo sali di e boka di e Dios Eterno; i su palabra lo bai dilanti ku intensidat, penetrando kada persona te nan kurason, di generashon pa generashon.",
                "29": "I Dios lo mustrabo, ku loke mi a skirbi ta bèrdat.",
                "30": "I atrobe lo mi amonestá boso pa boso bini na Cristo, i kohe tur don bon tene, i no mishi ku e don malu, ni e kos impuru.",
                "31": "I spierta, i lanta for di e stòf, O Jerusalem; si, i bisti bo paña bunita, O yu muhé di Sion; i fortalesé bo stakanan i hancha bo fronteranan pa semper, pa bo no wòrdu konfundí nunka mas, pa e konvenionan di e Tata Eterno ku el a hasi ku bo, O kas di Israel, wòrdu kumplí.",
                "32": "Si, bini na Cristo, i wòrdu perfekshoná den dje, i ninga boso mes tur inikidat; i si boso ninga boso mes tur inikidat i stima Dios ku henter boso alma, mente i forsa, e ora ei su grasia ta sufisiente pa boso, ku pa medio di su grasia boso por ta perfekto den Cristo; i si pa medio di e grasia di Dios boso ta perfekto den Cristo, di ningun manera boso no por ninga e poder di Dios.",
                "33": "I atrobe, si pa medio di e grasia di Dios boso ta perfekto den Cristo, i no ninga su poder, e ora ei boso ta santifiká den Cristo pa medio di e grasia di Dios, dor di e dramamentu di e sanger di Cristo, ku ta den e konvenio di e Tata na e remishon di boso pikánan, pa boso bira santu, sin mancha.",
                "34": "I awor mi ta bisa na tur, ayó. Pronto mi ta bai deskansá den e paraiso di Dios, te ora mi spiritu i kurpa bolbe reuní, i mi wòrdu tresé triunfante dor di laria, pa topa boso dilanti di e tribunal plasentero di e gran Jehova, e Hues Eterno di tantu bibu komo mortonan. Amèn."
            }
        }
    }
}