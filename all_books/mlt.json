{
    "1-ne": {
        "meta": {
            "slug": "1-ne",
            "name": "L‑Ewwel Ktieb ta’ Nefi",
            "chapterWord": "Kapitlu"
        },
        "chapters": {
            "1": {
                "intro": "Rakkont ta’ Leħi u martu Sarija, u l‑erba’ wliedu subien, li jisimhom, (mill‑kbir saż‑żgħir) Laman, Lemwel, Sam, u Nefi. Il‑Mulej iwissi lil Leħi biex jitlaq mill‑art ta’ Ġerusalemm, peress li hu jħabbar lin‑nies dwar ħżunithom u huma jippruvaw ineħħulu ħajtu. Hu jagħmel tlett ijiem miexi fid‑deżert mal‑familja tiegħu. Nefi jieħu miegħu lil ħutu u jerġa’ lura fl‑art ta’ Ġerusalemm għall‑annali tal‑Lhud. Ir‑rakkont tat‑tbatija tagħhom. Huma jieħdu lill‑ulied bniet ta’ Ismagħel b’marthom. Huma jaqbdu lill‑familji tagħhom u jitilqu fid‑deżert. It‑tbatija u l‑hemm tagħhom fid‑deżert. Ir‑rotta tal‑vjaġġi tagħhom. Huma jaslu ħdejn l‑ilmijiet il‑kbar. Ħut Nefi jeħduha kontrih. Huwa jagħlqilhom ħalqhom, u jibni ġifen. Huma jsemmu l‑post Kotran. Huma jaqsmu l‑ilmijiet il‑kbar lejn l‑art imwiegħda, u aktar. Dan hu skont ir‑rakkont ta’ Nefi; jew fi kliem ieħor, jien, Nefi, ktibt din il‑kitba.",
                "1": "Jien, Nefi, li twelidt minn ġenituri twajbin, u b’hekk ġejt mgħallem xi ftit jew wisq f’kull ħaġa li kien jaf missieri; u li tul ħajti rajt daqstant tbatija, madankollu ġejt imbierek bil‑kbir mill‑Mulej ħajti kollha; iva, għax kelli għarfien kbir dwar it‑tjubija u l‑misteri ta’ Alla, jien għalhekk se nikteb l‑istorja ta’ dak li għaddejt minnu f’ħajti.",
                "2": "Iva, jien se nikteb rakkont b’ilsien missieri, li jikkonsisti mit‑tagħlim tal‑Lhud u lsien l‑Eġizzjani.",
                "3": "U jiena naf li l‑istorja li jien se nagħmel hija vera; u se niktibha b’idi stess; u se niktibha skont l‑għarfien tiegħi.",
                "4": "Għax ġara li fil‑bidu tal‑ewwel sena tas‑saltna ta’ Sedekija, sultan ta’ Ġuda, (missieri, Leħi, għex Ġerusalemm ħajtu kollha); f’dik l‑istess sena ġew bosta profeti, iħabbru lin‑nies li jeħtieġ li jindmu, jew il‑belt kbira ta’ Ġerusalemm tispiċċa tinqered.",
                "5": "Għalhekk ġara li missieri, Leħi, hekk kif ħareġ talab lill‑Mulej, iva, sewwasew b’qalbu kollha, f’isem il‑poplu tiegħu.",
                "6": "U ġara li waqt li kien qed jitlob lill‑Mulej, feġġet kolonna tan‑nar u waqfet quddiemu fuq blata; u hu ra u sema’ bosta ħwejjeġ; u minħabba l‑ħwejjeġ li huwa ra u sema’ huwa twerwer u qabditu rogħda kbira.",
                "7": "U ġara li hu reġa’ lura f’daru ġo Ġerusalemm; u nxteħet fis‑sodda, peress li kien qed iħossu maħkum mill‑Ispirtu u mill‑ħwejjeġ li kien ra.",
                "8": "U waqt li kien maħkum mill‑Ispirtu, huwa nġarr f’dehra, fejn hu saħansitra ra s‑smewwiet jinfetħu, u għaraf li ra lil Alla bilqiegħda fuq it‑tron tiegħu, imdawwar b’qtajja’ bla għadd ta’ anġli li kienu qed jgħannu u jfaħħru lil Alla tagħhom.",
                "9": "U ġara li hu ra Wieħed nieżel minn nofs is‑sema, u ra li d‑dawl ta’ madwaru kien jisboq lid‑dawl tax‑xemx f’nofsinhar.",
                "10": "U ra wkoll tnax oħra mexjin warajh, u d‑dija tagħhom kienet akbar mid‑dija tal‑kwiekeb fis‑sema.",
                "11": "U huma niżlu u bdew jimxu fuq wiċċ l‑art; u ġie l‑ewwel wieħed u waqaf quddiem missieri, u tah ktieb, u ordnalu jaqrah.",
                "12": "U ġara li hekk kif beda jaqra, huwa mtela bl‑Ispirtu tal‑Mulej.",
                "13": "U hu beda jaqra, u jgħid: Gwaj għalik Ġerusalemm, għax l‑abominazzjonijiet tiegħek jiena rajt! Iva, u kienu bosta l‑ħwejjeġ li missieri qara dwar Ġerusalemm—li kellha tinqered hi u jinqerdu dawk li jgħammru fiha; ħafna se jinqerdu permezz tax‑xabla, u ħafna se jittieħdu fl‑eżilju f’Babilonja.",
                "14": "U ġara li meta missieri qara u ra daqstant ħwejjeġ kbar u tal‑għaġeb, huwa stqarr bosta ħwejjeġ mal‑Mulej; bħal: Kbar u tal‑għaġeb l‑għemejjel tiegħek, O Mulej Alla li Tista’ Kollox! It‑tron tiegħek jinsab fl‑għoli tas‑smewwiet, u l‑qawwa, u t‑tjubija, u l‑ħniena tiegħek jinsabu fuq dawk kollha li jgħammru fid‑dinja; u, għaliex inti ħanin, lil min jiġi għandek ma tħallihx jinqered!",
                "15": "U hekk kien id‑diskors li bih missieri beda jagħti ġieħ lil Alla tiegħu; għax bdiet tithenna ruħu u bl‑Ispirtu qalbu mtliet, minħabba l‑ħwejjeġ li huwa ra, iva, il‑ħwejjeġ li wrieh il‑Mulej.",
                "16": "U issa jien, Nefi, mhux se nikteb rakkont sħiħ ta’ kull ma kiteb missieri, għaliex huwa kiteb bosta ħwejjeġ li hu ra permezz ta’ dehriet u permezz tal‑ħolm; u hu kiteb ukoll bosta ħwejjeġ li huwa ħabbar u qal lil uliedu, li dwarhom m’iniex se nikteb rakkont sħiħ.",
                "17": "Imma jien se nikteb rakkont ta’ dak li għaddejt minnu f’ħajti. Araw, jien se nikteb fil‑qosor l‑istorja ta’ missieri, fuq pjanċi li għamilt b’idi stess; għalhekk, wara li nkun ktibt fil‑qosor l‑istorja ta’ missieri mbagħad jiena se nikteb rakkont ta’ ħajti.",
                "18": "Għalhekk, nixtieq li intom tkunu tafu, li wara li l‑Mulej wera lil missieri, Leħi, ħwejjeġ daqstant tal‑għaġeb, iva, dwar il‑qerda ta’ Ġerusalemm, araw huwa mar qalb in‑nies, u beda jħabbrilhom u jgħarrafhom dwar il‑ħwejjeġ li huwa ra kif ukoll sema’.",
                "19": "U ġara li l‑Lhud bdew jgħadduh biż‑żmien minħabba l‑ħwejjeġ li huwa xehed dwarhom; għaliex huwa tassew xehed dwar ħżunithom u dwar l‑abominazzjonijiet tagħhom; u hu xehed li l‑ħwejjeġ li huwa ra u sema’, kif ukoll il‑ħwejjeġ li huwa qara fil‑ktieb, kienu juru b’mod ċar il‑miġja ta’ Messija, kif ukoll il‑fidwa tad‑dinja.",
                "20": "U meta l‑Lhud semgħu dawn il‑ħwejjeġ huma ħaduha kontrih; iva, l‑istess kif għamlu mal‑profeti tal‑imgħoddi, li lilhom huma warrbu, u ħaġġru, u qatlu; u lilu ppruvaw ukoll ineħħulu ħajtu, ħalli jeħilsu minnu. Imma araw, jien, Nefi, nurikom li l‑ħniena ħelwa tal‑Mulej tinsab fuq dawk kollha li huwa għażel, minħabba l‑fidi tagħhom, sabiex lilhom huwa jqawwi sewwasew bil‑qawwa tal‑ħelsien."
            },
            "2": {
                "1": "Għax araw, ġara li l‑Mulej kellem lil missieri, iva, sewwasew f’ħolma, u qallu: Hieni int Leħi, minħabba l‑ħwejjeġ li wettaqt; u għax inti kont fidil u xandart lil dan il‑poplu l‑ħwejjeġ li ordnajtlek jiena, ara, huma se jippruvaw ineħħulek ħajtek.",
                "2": "U ġara li l‑Mulej ordna lil missieri, sewwasew f’ħolma, li kellu jaqbad lil familtu u jitlaq fid‑deżert.",
                "3": "U ġara li hu kien ubbidjenti għall‑kelma tal‑Mulej, għalhekk hu għamel kif ordnalu l‑Mulej.",
                "4": "U ġara li hu telaq fid‑deżert. U hu ħalla daru, u l‑art ta’ wirtu, u ħalla warajh id‑deheb tiegħu, u l‑fidda tiegħu, u l‑ħwejjeġ prezzjużi tiegħu, u miegħu ma ħa xejn, ħlief lill‑familja tiegħu, u l‑provvisti, u t‑tined tiegħu, u telaq fid‑deżert.",
                "5": "U niżel lejn il‑fruntieri ħdejn ix‑xatt tal‑Baħar tal‑Qasab; u terraq fid‑deżert fil‑fruntieri li jinsabu aktar qrib il‑Baħar tal‑Qasab; u hu terraq fid‑deżert flimkien ma’ familtu, li kienet tikkonsisti minn ommi, Sarija, u ħuti l‑kbar subien, li kienu Laman, Lemwel, u Sam.",
                "6": "U ġara li wara tlett ijiem miexi fid‑deżert, hu waqqaf it‑tinda tiegħu ġo wied ħdejn xmara bl‑ilma.",
                "7": "U ġara li hu bena artal tal‑ġebel, u għamel offerta lill‑Mulej, u radd il‑ħajr lill‑Mulej Alla tagħna.",
                "8": "U ġara li x‑xmara semmieha Laman, u kienet titbattal fil‑Baħar tal‑Qasab; u l‑wied kien jinsab fil‑fruntieri ħdejn il‑bokka tagħha.",
                "9": "U meta missieri ra li l‑ilmijiet tax‑xmara kienu jitbattlu fil‑għajn tal‑Baħar tal‑Qasab, hu kellem lil Laman, u qallu: O kieku inti tkun bħal din ix‑xmara, kontinwament tiġri lejn l‑għajn ta’ kull tjieba!",
                "10": "U hu kellem ukoll lil Lemwel: O kieku inti tkun bħal dan il‑wied, ferm u sod, u bla ma titħarrek fil‑ħarsien tal‑kmandamenti tal‑Mulej!",
                "11": "Issa huwa qal dan minħabba r‑ras iebsa ta’ Laman u Lemwel; għax araw huma bdew jilmentaw kontra missierhom dwar bosta ħwejjeġ, li hu kien bniedem viżjonarju, u li kien mexxihom ’il barra mill‑art ta’ Ġerusalemm, fejn ħallew warajhom l‑art ta’ wirthom, u d‑deheb tagħhom, u l‑fidda tagħhom, u l‑ħwejjeġ prezzjużi tagħhom, biex jinqerdu fid‑deżert. U qalu li hu għamel dan minħabba l‑bluha tal‑immaġinazzjoni ta’ qalbu.",
                "12": "U b’dan il‑mod Laman u Lemwel, li kienu l‑ikbar fost l‑aħwa, bdew jilmentaw kontra missierhom. U huma bdew jilmentaw għaliex ma kinux jafu l‑għemejjel ta’ dak Alla li ħalaqhom.",
                "13": "U huma lanqas ma emmnu li skont kliem il‑profeti, Ġerusalemm, dik il‑belt kbira, setgħet tinqered. U huma kienu jixbhu lil‑Lhud li kienu f’Ġerusalemm, li ppruvaw joqtlu lil missieri.",
                "14": "U ġara li missieri kellimhom b’qawwa fil‑wied ta’ Lemwel, għax kien mimli bl‑Ispirtu, sakemm ġisimhom beda jitriegħed quddiemu. U ħallihom ilkoll b’ħalqhom miftuħ, tant li m’azzardawx ilissnu kelma kontrih; għalhekk, huma għamlu kif ordnalhom hu.",
                "15": "U missieri għammar f’tinda.",
                "16": "U ġara li jien, Nefi, minkejja li kont għadni verament żgħir, madankollu kien fini raġel mhux ħażin, u jien kelli wkoll xewqa kbira li nsir naf il‑misteri ta’ Alla, għalhekk, jiena għajjatt lill‑Mulej; u araw huwa ġie jżurni, u rattabli qalbi tant li emmint il‑kliem kollu li kien qal missieri; għalhekk, jiena ma ħadthiex kontrih kif għamlu ħuti.",
                "17": "U jien kellimt lil Sam, fejn għarraftu bil‑ħwejjeġ li wrieni l‑Mulej permezz tal‑Ispirtu Qaddis tiegħu. U ġara li hu emmen kliemi.",
                "18": "Iżda, araw, Laman u Lemwel ma tawx widen għal kliemi; u peress li jien kont imnikket minħabba l‑ebusija ta’ qalbhom jiena sejjaħt lill‑Mulej għalihom.",
                "19": "U ġara li l‑Mulej kellimni u qalli: Hieni int, Nefi, minħabba l‑fidi tiegħek, għax lili inti fittixtni bil‑ħrara, b’qalb umli.",
                "20": "U diment li inti tibqa’ tħares il‑kmandamenti tiegħi, inti jkollok ir‑risq, u tittieħed f’art imwiegħda; iva, sewwasew f’art li jiena ħejjejt għalik; iva, art li hi aqwa minn kull art oħra.",
                "21": "U jekk ħutek se jibqgħu jeħduha kontrik, huma se jibqgħu maqtugħin mill‑preżenza tal‑Mulej.",
                "22": "U diment li inti tibqa’ tħares il‑kmandamenti tiegħi, inti se tinħatar mexxej u għalliem fost ħutek.",
                "23": "Għax ara, f’dak il‑jum li fih huma jeħduha kontrija, jien nisħithom sewwasew b’saħta kbira, u huma ma jkollhom l‑ebda poter fuq nislek ħlief jekk huma wkoll jeħduha kontrija.",
                "24": "U jekk jiġri li huma jeħduha kontrija, huma jkunu ta’ pjaga għal nislek, li tħeġġiġhom biex jiftakru."
            },
            "3": {
                "1": "U ġara li jien, Nefi, erġajt lura milli nitkellem mal‑Mulej, lejn it‑tinda ta’ missieri.",
                "2": "U ġara li hu kellimni u qalli: Ara jiena ħlomt ħolma, li fiha l‑Mulej ordnali li inti u ħutek għandkom terġgħu lura Ġerusalemm.",
                "3": "Għax ara, Laban għandu l‑kitba tal‑Lhud kif ukoll l‑arblu tar‑razza ta’ missirijieti, u dawn jinsabu mnaqqxin fuq pjanċi tar‑ram.",
                "4": "Għalhekk, il‑Mulej ordnali biex inti u ħutek tmorru d‑dar ta’ Laban, u tfittxu l‑annali, u ġġibuhom hawnhekk fid‑deżert.",
                "5": "U issa, ara, ħutek qed jilmentaw u qed jgħidu li jiena tlabthom jagħmlu ħaġa diffiċli; imma ara, mhuwiex jien li qed nitlob minnhom dan, imma dan hu kmandament tal‑Mulej.",
                "6": "Għalhekk mur, ibni, u inti tkun mimli bil‑grazzja tal‑Mulej, għaliex inti ma qgħadtx tilmenta.",
                "7": "U ġara li jien, Nefi, għidt lil missieri: Jiena mmur u nagħmel il‑ħwejjeġ li ordnali l‑Mulej, għaliex jien naf li l‑Mulej ma jagħti l‑ebda kmandamenti lil ulied il‑bnedmin, mingħajr ma l‑ewwel iħejjilhom mod kif huma jistgħu jwettqu dak li huwa jordnalhom.",
                "8": "U ġara li meta missieri sema’ dan il‑kliem huwa feraħ bil‑kbir, għax kien jaf li jiena kont ġejt imbierek mill‑Mulej.",
                "9": "U jien, Nefi, u ħuti tlaqna lejn id‑deżert, bit‑tined tagħna, biex nitilgħu fl‑art ta’ Ġerusalemm.",
                "10": "U ġara li meta aħna tlajna fl‑art ta’ Ġerusalemm, jien u ħuti bdejna nikkonsultaw bejnietna.",
                "11": "U aħna tfajna x‑xorti—min fostna kellu jmur fid‑dar ta’ Laban. U ġara li x‑xorti waqgħet fuq Laman; u Laman daħal ġewwa d‑dar ta’ Laban, u beda jitkellem miegħu hekk kif poġġa bilqiegħda fid‑dar tiegħu.",
                "12": "U huwa wera lil Laban ix‑xewqa li kellu li jikseb l‑annali li kienu mnaqqxa fuq il‑pjanċi tar‑ram, li kien fihom l‑arblu tar‑razza ta’ missieri.",
                "13": "U araw, ġara li Laban inkorla, u keċċieh minn quddiemu; u hu ma riedx li l‑annali jispiċċaw f’idejh. Għalhekk, huwa qallu: Qed nara li inti raġel brigant, u jien sejjer noqtlok.",
                "14": "Iżda Laman ħarab minn quddiemu, u rrakkontalna dak kollu li għamel Laban. U aħna bdejna nsewdu qalbna bil‑kbir, u ħuti kienu għoddhom se jerġgħu lura għand missieri fid‑deżert.",
                "15": "Iżda araw, jien għidtilhom li: Daqs kemm hu ħaj il‑Mulej, u daqs kemm aħna ħajjin, aħna m’aħniex se ninżlu għand missierna fid‑deżert qabel ma nwettqu dak li ordnalna l‑Mulej.",
                "16": "Mela, ejja nħarsu b’fedeltà l‑kmandamenti tal‑Mulej; għalhekk ejja ninżlu fl‑art ta’ wirt missierna, għax araw hu ħalla warajh deheb u fidda, u kull xorta ta’ ġid. U hu għamel dan kollu minħabba l‑kmandamenti tal‑Mulej.",
                "17": "Għax kien jaf li Ġerusalemm kellha tinqered, minħabba l‑ħażen tan‑nies.",
                "18": "Għax araw, huma warrbu kliem il‑profeti. Għalhekk, jekk missieri jibqa’ jgħammar f’dik l‑art wara li ġie ordnat biex jitlaq ’il barra minn dik l‑art, araw, huwa jispiċċa jinqered ukoll. Għalhekk, jeħtieġ li hu jitlaq ’il barra minn dik l‑art.",
                "19": "U araw, huwa għerf f’Alla li aħna għandna niksbu dawn l‑annali, sabiex b’hekk inkunu nistgħu ngħaddu lil uliedna lsien missirijietna;",
                "20": "Kif ukoll sabiex inkunu nistgħu ngħaddulhom il‑kliem li ġie mlissen minn fomm il‑profeti qaddisa kollha, li ġie mwassal lilhom permezz tal‑Ispirtu u l‑qawwa ta’ Alla, mill‑bidu tad‑dinja, sewwasew saż‑żmien tal‑lum.",
                "21": "U ġara li b’dan il‑mod ta’ diskors jien ipperswadejt lil ħuti, biex b’fedeltà huma jħarsu l‑kmandamenti ta’ Alla.",
                "22": "U ġara li aħna nżilna fl‑art ta’ wirtna, u aħna ġbarna flimkien id‑deheb tagħna, u l‑fidda tagħna, u l‑ħwejjeġ prezzjużi tagħna.",
                "23": "U wara li ġbarna dawn il‑ħwejjeġ flimkien, aħna erġajna tlajna sad‑dar ta’ Laban.",
                "24": "U ġara li aħna dħalna għand Laban, u wrejnieh ix‑xewqa tagħna li hu jagħtina l‑annali li kienu mnaqqxin fuq il‑pjanċi tar‑ram, u li tagħhom aħna konna lesti nagħtuh id‑deheb tagħna, u l‑fidda tagħna, u l‑ħwejjeġ prezzjużi kollha tagħna.",
                "25": "U ġara li meta Laban ra x’kellna, u li kien ta’ valur kbir, huwa xtaq jakkwistah, hekk li lilna keċċiena ’l barra, u bagħat lill‑qaddejja tiegħu biex joqtluna, ħalli jkun jista’ jikseb dak li kellna.",
                "26": "U ġara li aħna ħrabna minn quddiem il‑qaddejja ta’ Laban, u kellna nħallu warajna dak li kellna, u kollox spiċċa f’idejn Laban.",
                "27": "U ġara li aħna ħrabna lejn id‑deżert, u l‑qaddejja ta’ Laban ma laħquniex, u aħna staħbejna ġewwa għar.",
                "28": "U ġara li Laman ħadha kontrija, kif ukoll kontra missieri; u l‑istess Lemwel, għax hu sema’ minn kliem Laman. Għalhekk lilna, li niġu ħuthom iż‑żgħar, Laman u Lemwel qalulna ħafna kliem iebes, u saħansitra qabdu bastun u bdew isawtuna bih.",
                "29": "U ġara li waqt li kienu qed isawtuna bil‑bastun, araw, ġie anġlu tal‑Mulej u waqaf quddiemhom, u huwa beda jkellimhom u jgħid: Għalfejn qed issawtu lil ħukom iż‑żgħir bil‑bastun? Ma tafux li l‑Mulej għażlu biex ikun il‑mexxej tagħkom, u dan għamlu minħabba ħżunitkom? Araw jeħtieġ li intom terġgħu tmorru Ġerusalemm, u l‑Mulej sejjer jerħi lil Laban f’idejkom.",
                "30": "U wara li l‑anġlu waqaf ikellimna, huwa telaq minn ħdejna.",
                "31": "U wara li l‑anġlu telaq, Laman u Lemwel reġgħu bdew jilmentaw u jgħidu: Kif jista’ jkun li l‑Mulej se jerħi lil Laban f’idejna? Araw, huwa bniedem gwerrier, u jista’ jikkmanda ħamsin, iva, u hu jista’ joqtol ukoll ħamsin; mela għaliex mhux lilna?"
            },
            "4": {
                "1": "U ġara li jien kellimt lil ħuti, u għidtilhom: Ejjew nerġgħu mmorru sa Ġerusalemm, u ejjew inħarsu b’fedeltà l‑kmandamenti tal‑Mulej; għax araw hu aqwa mid‑dinja kollha, mela għalfejn mhuwiex aqwa minn Laban u l‑ħamsin tiegħu, iva, kif ukoll mill‑għexieren ta’ eluf tiegħu?",
                "2": "Għalhekk ejja mmorru; ejjew inkunu qalbiena bħal Mosè; għax huwa tassew kellem lill‑ilmijiet tal‑Baħar tal‑Qasab u huma nferqu ’l hemm u ’l hawn, u missirijietna għaddew fin‑niexef, lil hinn mill‑jasar, u l‑armati tal‑Fargħun imxew warajhom u spiċċaw għerqu fl‑ilmijiet tal‑Baħar tal‑Qasab.",
                "3": "Issa araw, intom tafu li dan huwa veru; u tafu wkoll li kellimkom anġlu; għalhekk kif qatt tistgħu tiddubitaw? Ejja mmorru; il‑Mulej għandu l‑qawwa li jeħlisna, kif huwa ħeles lil missirijietna, u li jeqred lil Laban, kif huwa qered lill‑Eġizzjani.",
                "4": "Issa meta jiena għidt dan il‑kliem, huma kienu għadhom inkurlati, u xorta baqgħu jilmentaw; madankollu huma bdew jimxu warajja sakemm wasalna barra s‑swar ta’ Ġerusalemm.",
                "5": "U dak seħħ mal‑lejl; u jiena tlabthom biex imorru jinħbew barra s‑swar. U wara li marru jinħbew, jien, Nefi, dħalt fil‑belt u ġbidt lejn id‑dar ta’ Laban.",
                "6": "U jien ġejt immexxi mill‑Ispirtu, bla ma kont naf minn qabel x’għandi nagħmel.",
                "7": "Madankollu jiena mort, u hekk kif wasalt ħdejn id‑dar ta’ Laban rajt raġel, u huwa nxteħet mal‑art quddiemi, għax kien fis‑sakra bl‑inbid.",
                "8": "U meta jien irsaqt lejh sibt li kien Laban.",
                "9": "U għajnejja marru fuq ix‑xabla tiegħu, u jien ħriġtha mill‑għant tagħha; u l‑manku tagħha kien magħmul minn deheb pur, u kienet magħmula b’sengħa liema bħalha, u stajt nara li x‑xafra tagħha kienet magħmula minn azzar mill‑aktar prezzjuż.",
                "10": "U ġara li l‑Ispirtu qabbadni biex noqtol lil Laban; imma jien għidt f’qalbi: Jien fl‑ebda żmien qatt ma xerridt demm il‑bniedem. U jiena nġbidt lura u xtaqt li forsi ma noqtlux.",
                "11": "U l‑Ispirtu reġa qalli: Ara, huwa l‑Mulej li rħieh f’idejk. Iva, u jien kont naf ukoll li huwa kien ipprova jneħħili ħajti; iva, u hu ma riedx jagħti widen għall‑kmandamenti tal‑Mulej; u hu ħadilna wkoll dak li aħna kellna.",
                "12": "U ġara li l‑Ispirtu reġa’ qalli: Oqtlu, għax huwa l‑Mulej li rħieh f’idejk;",
                "13": "Ara l‑Mulej joqtol lill‑ħżiena biex iġib fis‑seħħ l‑għanijiet tajbin tiegħu. Ikun jaqbel li jinqered bniedem wieħed milli ġens sħiħ, jispiċċa biex ftit, ftit, jitlef il‑fidi u jinqered.",
                "14": "U issa, meta jiena, Nefi, smajt dan il‑kliem, ftakart fil‑kliem li l‑Mulej kien qalli fid‑deżert, fejn qalli li: Diment li nislek iħarsu l‑kmandamenti tiegħi, huma jkollhom ir‑risq fl‑art imwiegħda.",
                "15": "Iva, u għaddieli minn moħħi wkoll li huma ma setgħux iħarsu l‑kmandamenti tal‑Mulej, skont il‑liġi ta’ Mosè, jekk huma ma jkollhomx il‑liġi.",
                "16": "U jien kont naf ukoll li l‑liġi kienet imnaqqxa fuq il‑pjanċi tar‑ram.",
                "17": "U kont naf ukoll li l‑Mulej reħa lil Laban f’idejja għal dan il‑għan—biex jien inkun nista’ nikseb l‑annali skont il‑kmandamenti tiegħu.",
                "18": "Għalhekk jien obdejt mil‑leħen tal‑Ispirtu, u qbadt lil Laban mix‑xagħar ta’ rasu, u qtajtlu rasu bl‑istess xabla tiegħu.",
                "19": "U wara li qtajtlu rasu bix‑xabla tiegħu, jiena qbadt l‑ilbies ta’ Laban u lbistu; iva, jien ilbist l‑ilbies kollu tiegħu; u lbist l‑armatura tiegħu madwar ġenbejja.",
                "20": "U wara li għamilt dan, jiena tlaqt lejn il‑maħżen ta’ Laban. U hekk kif tlaqt lejn il‑maħżen ta’ Laban, araw, jiena rajt lill‑qaddej ta’ Laban li kellu l‑imfietaħ tal‑maħżen. U jien ordnajtlu, b’leħen Laban, biex hu jiġi miegħi fil‑maħżen.",
                "21": "U hu beda jassumi li jiena kont l‑imgħallem tiegħu, Laban, għaliex hu ra l‑ilbies kif ukoll ix‑xabla mdawra ma’ ġenbejja.",
                "22": "U hu beda jkellimni dwar il‑presbiteri tal‑Lhud, peress li kien jaf li l‑imgħallem tiegħu, Laban, kien għaddha l‑lejl fosthom.",
                "23": "U jien bdejt inkellmu bħallikieku kont Laban.",
                "24": "U għidtlu wkoll li jien kelli nieħu miegħi l‑inċiżjonijiet, li kien hemm fuq il‑pjanċi tar‑ram, għand ħuti l‑kbar, li kienu jinsabu barra s‑swar.",
                "25": "U jien tlabtu wkoll biex jimxi warajja.",
                "26": "U għax huwa ħaseb li jien kont qed nirreferi għall‑aħwa tal‑knisja, u li jiena kont dak l‑istess Laban li jien kont qtilt, għalhekk huwa beda jimxi warajja.",
                "27": "U huwa kellimni bosta drabi dwar il‑presbiteri tal‑Lhud, waqt li jien kont miexi lejn ħuti, li kienu jinsabu barra s‑swar.",
                "28": "U ġara li Laman, meta rani, inħakem minn biża’ kbira, u l‑istess Lemwel u Sam. U huma ħarbu minn quddiemi; għax bdew jassumu li jien kont Laban, u li hu kien qatilni u kien qed jipprova jneħħilhom ħajjithom ukoll.",
                "29": "U ġara li jiena sejjaħtilhom, u huma semgħuni; għalhekk huma ma baqgħux aktar jitbiegħdu minni.",
                "30": "U ġara li meta l‑qaddej ta’ Laban lemaħ lil ħuti huwa beda jitriegħed, u kien għoddu se jaħrab minn quddiemi u jerġa’ lura fil‑belt ta’ Ġerusalemm.",
                "31": "U issa jien, Nefi, peress li kont raġel ta’ statura kbira, u għax ksibt qawwa kbira mill‑Mulej, għalhekk jiena ħtaft f’idejja lill‑qaddej ta’ Laban, u żammejtu biex ma jkunx jista’ jaħrab.",
                "32": "U ġara li jiena bdejt nitkellem miegħu, li jekk hu jagħti widen ta’ kliemi, daqs kemm hu ħaj il‑Mulej, u daqs kemm jiena ħaj, jekk huwa jagħti widen ta’ kliemna, aħna jkollna ħniena minnu.",
                "33": "U jiena għidtlu, u saħansitra ħliftlu ħalfa, li hu ma kellux għalfejn jibża’; li hu seta’ jkun bniedem ħieles bħalna jekk jagħżel li jinżel magħna fid‑deżert.",
                "34": "U jiena għidtlu wkoll: Għax il‑Mulej lilna ordnalna nwettqu din il‑ħaġa; u m’għandniex aħna nkunu diliġenti fil‑ħarsien tal‑kmandamenti tal‑Mulej? Għalhekk, jekk inti tinżel magħna għand missieri fid‑deżert inti tkun tista’ tgħammar magħna.",
                "35": "U ġara li l‑kliem li jiena għidtlu lil Żoram imlieh bil‑kuraġġ. Issa Żoram kien isem il‑qaddej; u huwa wiegħed li hu kien se jinżel magħna għand missierna fid‑deżert. Iva, u ħalef magħna wkoll li minn dakinhar huwa kien se jibqa’ magħna.",
                "36": "Issa aħna xtaqnieh li jibqa’ magħna għal din ir‑raġuni, biex il‑Lhud ma jkunux jafu dwar il‑ħarba tagħna fid‑deżert, ma jmorrux jiġu warajna u jeqirduna.",
                "37": "U ġara li wara li Żoram ħalef magħna, aħna ma bqajniex nibżgħu minnu aktar.",
                "38": "U ġara li aħna ħadna magħna l‑pjanċi tar‑ram kif ukoll lill‑qaddej ta’ Laban, u tlaqna nimxu fid‑deżert sat‑tinda ta’ missierna."
            },
            "5": {
                "1": "U ġara li wara li nżilna fid‑deżert għand missierna, araw, huwa mtela bil‑ferħ, u l‑istess ommi Sarija, hija kienet se ttir bil‑ferħ, għaliex hi kienet sewdet qalbha tassew minħabba fina.",
                "2": "Għax hija bdiet tassumi li aħna konna spiċċajna mitna fid‑deżert; u hi kienet bdiet tilmenta wkoll kontra missieri, u tgħidlu li hu kien bniedem viżjonarju; u hija qaltlu: Ara, lilna inti ħriġtna ’l barra mill‑art ta’ wirtna, u wliedi m’għadhomx aktar, u aħna se nispiċċaw mmutu fid‑deżert.",
                "3": "U kien b’dan il‑mod ta’ diskors li ommi bdiet tilmenta kontra missieri.",
                "4": "U ġara li missieri kellimha u qalilha: Naf li jiena bniedem viżjonarju, għax li kieku jien ma rajtx f’dehra l‑ħwejjeġ ta’ Alla, jien ma kontx inkun naf it‑tjubija ta’ Alla, imma kont nibqa’ f’Ġerusalemm, u kont nispiċċa ninqered flimkien ma’ ħuti.",
                "5": "Iżda ara, jiena ksibt art imwiegħda, u dawn huma ħwejjeġ li lili jġibuli hena kbira; iva, u jien naf li l‑Mulej sejjer jeħles lil uliedi minn idejn Laban, u hu se jerġa’ jniżżilhom għandna fid‑deżert.",
                "6": "U kien b’dan il‑mod ta’ diskors li missieri, Leħi, farraġ lil ommi, Sarija, dwarna, waqt li aħna konna mexjin fid‑deżert lejn l‑art ta’ Ġerusalemm, biex niksbu l‑kitba tal‑Lhud.",
                "7": "U meta aħna erġajna lura fit‑tinda ta’ missieri, araw huma ħassew ferħ kbir, u ommi mtliet bil‑faraġ.",
                "8": "U hija bdiet titkellem u tgħid: Issa naf fiż‑żgur li l‑Mulej ordna lil żewġi biex jaħrab fid‑deżert; iva, u naf ukoll fiż‑żgur li l‑Mulej żamm idejh fuq uliedi, u huwa ħelishom minn idejn Laban, u tahom il‑qawwa li permezz tagħha huma setgħu jwettqu dak li ordnalhom il‑Mulej. U b’dan il‑mod ta’ diskors hija tkellmet.",
                "9": "U ġara li huma bdew jaqbżu bil‑ferħ, u offrew is‑sagrifiċċju u s‑sagrifiċċji tal‑ħruq lill‑Mulej; u huma raddew ħajr lil Alla ta’ Iżrael.",
                "10": "U wara li huma raddew ħajr lil Alla ta’ Iżrael, missieri, Leħi, ħa għandu l‑annali li kienu mnaqqxin fuq il‑pjanċi tar‑ram, u beda jiflihom bir‑reqqa mill‑bidu.",
                "11": "U hu seta’ jara li kien fihom il‑ħames kotba ta’ Mosè, li kienu jitkellmu dwar il‑ħolqien tad‑dinja, kif ukoll dwar Adam u Eva, li kienu l‑ewwel ġenituri tagħna;",
                "12": "U kien fihom ukoll l‑istorja tal‑Lhud sa mill‑bidu, sewwasew sal‑bidu tas‑saltna ta’ Sedekija, sultan ta’ Ġuda;",
                "13": "Kif ukoll il‑profeziji tal‑profeti qaddisa, sa mill‑bidu, sewwasew sal‑bidu tas‑saltna ta’ Sedekija; kif ukoll bosta profeziji li ġew imħabbra b’fomm Ġeremija.",
                "14": "U ġara li fuq il‑pjanċi tar‑ram, missieri, Leħi, sab ukoll l‑arblu tar‑razza ta’ missirijietu; b’hekk sar jaf li huwa kien ġej min‑nisel ta’ Ġużeppi; iva, sewwasew dak l‑istess Ġużeppi li kien bin Ġakobb, li ġie mibjugħ fl‑Eġittu, u li ġie mħares minn id il‑Mulej, sabiex huwa jkun jista’ jħares lil missieru, Ġakobb, u lin‑nies kollha ta’ daru u ma jħallihomx imutu bil‑ġuħ.",
                "15": "U huma wkoll kienu ġew immexxijin ’il barra mill‑jasar tal‑eżilju u ’l barra mill‑art tal‑Eġittu, minn dak l‑istess Alla li ħarishom.",
                "16": "U b’hekk missieri, Leħi, spiċċa biex skopra l‑arblu tar‑razza ta’ missirijietu. U Laban ukoll kien ġej min‑nisel ta’ Ġużeppi, għalhekk hu u missirijietu żammew għandhom l‑annali.",
                "17": "U issa meta missieri ra dan kollu, huwa mtela bl‑Ispirtu, u beda jħabbar dwar in‑nisel tiegħu—",
                "18": "Li dawn il‑pjanċi tar‑ram kellhom imorru fost kull ġens, tribù, ilsien, u poplu li kien ġej min‑nisel tiegħu.",
                "19": "Għalhekk, huwa qal li dawn il‑pjanċi tar‑ram m’għandhom qatt jinqerdu; lanqas id‑dija tagħhom m’għandha tonqos maż‑żmien. U kienu bosta l‑ħwejjeġ li huwa ħabbar dwar in‑nisel tiegħu.",
                "20": "U ġara li jien u missieri s’issa ħarisna l‑kmandamenti kollha li ordnalna l‑Mulej.",
                "21": "U aħna ksibna f’idejna l‑annali skont kif kien ordnalna nagħmlu l‑Mulej, u aħna flejnihom waħda sew u rajna li kien fihom għaxqa; iva, huma tabilħaqq kienu ta’ siwi kbir għalina, hekk li aħna stajna nippreservaw il‑kmandamenti tal‑Mulej għal uliedna.",
                "22": "Għalhekk, il‑Mulej ra li jkun għaqli li aħna nġorruhom magħna, hekk kif aħna bdejna mexjin fid‑deżert lejn l‑art imwiegħda."
            },
            "6": {
                "1": "U issa jien, Nefi, f’din il‑parti tal‑annali tiegħi, m’iniex se nagħti l‑arblu tar‑razza ta’ missirijieti; u fl‑ebda ħin ma jien se nagħtih fuq dawn il‑pjanċi li fuqhom qed nikteb; għaliex huwa ngħata fl‑annali li żamm għandu missieri; għalhekk, jien mhux se niktbu f’din il‑kitba.",
                "2": "Għax biżżejjed għalija li ngħid li aħna ġejjin min‑nisel ta’ Ġużeppi.",
                "3": "U m’għandix interess li nikteb fid‑dettall rakkont sħiħ tal‑ħwejjeġ kollha ta’ missieri, għax dawn ma jistgħux jinkitbu fuq dawn il‑pjanċi, għaliex nixtieq li jkolli spazju biżżejjed fejn inkun nista’ nikteb dwar il‑ħwejjeġ ta’ Alla.",
                "4": "Għax l‑intenzjoni kollha tiegħi hi li nkun nista’ nipperswadi lill‑bnedmin biex jersqu lejn l‑Alla ta’ Abraham, u l‑Alla ta’ Iżakk, u l‑Alla ta’ Ġakobb, u jsalvaw.",
                "5": "Għalhekk, jien mhux se nikteb il‑ħwejjeġ li jogħġbu lid‑dinja, imma se nikteb il‑ħwejjeġ li jogħġbu lil Alla u lil dawk li mhumiex tad‑dinja.",
                "6": "Għalhekk, jiena se nagħti kmandament lin‑nisel tiegħi, li huma m’għadhomx jokkupaw dawn il‑pjanċi bi ħwejjeġ li mhumiex ta’ valur għal ulied il‑bnedmin."
            },
            "7": {
                "1": "U issa nixtieq li intom tkunu tafu, li wara li missieri, Leħi, waqaf iħabbar dwar in‑nisel tiegħu, ġara li reġa’ kellmu l‑Mulej, u qallu li mhux sewwa li hu, Leħi, jieħu lil familtu weħidha fid‑deżert; imma qallu li wliedu s‑subien għandhom jieħdu wlied bniet b’marthom, ħalli huma jkunu jistgħu jnisslu wlied għall‑Mulej fl‑art imwiegħda.",
                "2": "U ġara li l‑Mulej ordnalu li jiena, Nefi, u ħuti, kellna nerġgħu lura fl‑art ta’ Ġerusalemm, u nġibu magħna lil Ismagħel u lill‑familja tiegħu fid‑deżert.",
                "3": "U ġara li jien, Nefi, erġajt, flimkien ma’ ħuti, mort fid‑deżert ħalli nitla’ lejn Ġerusalemm.",
                "4": "U ġara li aħna morna fid‑dar ta’ Ismagħel, u aħna sibna grazzja f’għajnejn Ismagħel, hekk li aħna qsamna miegħu kliem il‑Mulej.",
                "5": "U ġara li l‑Mulej rattab il‑qalb ta’ Ismagħel, u tan‑nies ta’ daru, hekk li huma baqgħu ġejjin magħna fid‑deżert sat‑tinda ta’ missierna.",
                "6": "U ġara li hekk kif konna mexjin fid‑deżert, araw Laman u Lemwel, u tnejn mill‑ulied bniet ta’ Ismagħel, u ż‑żewġ ulied subien ta’ Ismagħel u l‑familji tagħhom, qamu kontrina; iva, kontrija, Nefi, u kontra Sam, u kontra missierhom, Ismagħel, u martu, u t‑tlett ibniet l‑oħra tiegħu.",
                "7": "U ġara li f’dan l‑irvell, huma xtaqu li aħna nerġgħu lura fl‑art ta’ Ġerusalemm.",
                "8": "U issa jiena, Nefi, imnikket għall‑aħħar minħabba l‑ebusija ta’ qalbhom, għalhekk jien tkellimt magħhom u għidt sewwasew lil Laman u lil Lemwel: Araw intom ħuti l‑kbar, imma għalfejn din l‑ebusija kollha f’qalbkom, u din l‑għama kollha f’moħħkom, li hemm bżonn li jien, ħukom iż‑żgħir, inkellimkom, iva, u nagħtikom eżempju?",
                "9": "Kif ma tajtux widen għall‑kelma tal‑Mulej?",
                "10": "Kif insejtu li intom rajtu anġlu tal‑Mulej?",
                "11": "Iva, u kif insejtu kemm għamel għalina ħwejjeġ kbar il‑Mulej, fejn huwa ħelisna minn idejn Laban, u wassalna wkoll biex niksbu l‑annali?",
                "12": "Iva, u kif insejtu li l‑Mulej jista’ jagħmel kollox għal ulied il‑bnedmin, skont ir‑rieda tiegħu, jekk huma jeżerċitaw il‑fidi fih? Għalhekk, ejjew inkunu fidili lejh.",
                "13": "U jekk inkunu fidili lejh, aħna niksbu l‑art imwiegħda; u intom tkunu tafu, f’xi żmien futur, li l‑kelma tal‑Mulej dwar il‑qerda ta’ Ġerusalemm sejra tiġi fis‑seħħ; għax dak kollu li qal il‑Mulej dwar il‑qerda ta’ Ġerusalemm għandu jiġi fis‑seħħ.",
                "14": "Għax araw, l‑Ispirtu tal‑Mulej ma jdumx ma jieqaf jgħammar magħhom; għax araw, huma warrbu lill‑profeti, u lil Ġeremija tefgħuh fil‑ħabs. U huma ppruvaw joqtlu lil missieri, hekk li wassluh biex jaħrab mill‑pajjiż.",
                "15": "Issa araw, jien ngħidilkom li jekk terġgħu lura Ġerusalemm intom ukoll tispiċċaw tinqerdu magħhom. U issa, jekk din hija l‑għażla tagħkom, itilgħu fil‑pajjiż, u ftakru fil‑kliem li qed ngħidilkom jien, li jekk tmorru hemm, intom ukoll tinqerdu; għax dan huwa dak li riedni ngħid l‑Ispirtu tal‑Mulej.",
                "16": "U ġara li meta jien, Nefi, għidt dan il‑kliem lil ħuti, huma ħaduha kontrija. U ġara li huma refgħu idejhom fuqi, għax araw, huma nkorlaw bil‑kbir, u rabtuni bil‑ħbula, għax ippruvaw ineħħuli ħajti, billi jħalluni fid‑deżert ħalli jikluni l‑bhejjem selvaġġi.",
                "17": "Iżda ġara li jiena tlabt lill‑Mulej, u għidt: O Mulej, skont il‑fidi tiegħi li hija fik, nitolbok teħlisni minn idejn ħuti; iva, nitolbok tagħtini tabilħaqq il‑qawwa biex inqatta’ dawn il‑ħbula li ninsab marbut bihom.",
                "18": "U ġara li meta jien għidt dan il‑kliem, araw, inħall l‑irbit minn idejja u minn riġlejja, u jiena waqaft quddiem ħuti, u lilhom kellimt għal darb’oħra.",
                "19": "U ġara li huma reġgħu mtlew bil‑korla għalija, u ppruvaw jerfgħu idejhom fuqi; imma araw, waħda mill‑ulied bniet ta’ Ismagħel, iva, kif ukoll ommha, u wieħed mill‑ulied subien ta’ Ismagħel, kellmu lil ħuti, tant li huma spiċċaw biex rattbu qalbhom; u ma komplewx jippruvaw ineħħuli ħajti.",
                "20": "U ġara li huma sewdu qalbhom, minħabba ħżunithom, hekk li nxteħtu wiċċhom fl‑art quddiemi, u talbuni biex naħfrilhom ta’ dak li għamluli.",
                "21": "U ġara li jiena ħfirtilhom dak kollu li għamluli, u ħeġġiġthom biex jitolbu lill‑Mulej Alla tagħhom għall‑maħfra. U ġara li huma hekk għamlu. U wara li waqfu jitolbu lill‑Mulej aħna erġajna komplejna fi triqitna lejn it‑tinda ta’ missierna.",
                "22": "U ġara li aħna nżilna lejn it‑tinda ta’ missierna. U wara li jien u ħuti u d‑dar kollha ta’ Ismagħel inżilna lejn it‑tinda ta’ missieri, huma raddew ħajr lill‑Mulej Alla tagħhom; u lilu offrew sagrifiċċju u sagrifiċċji tal‑ħruq."
            },
            "8": {
                "1": "U ġara li aħna ġbarna flimkien kull xorta ta’ żerriegħa ta’ kull għamla, kemm żerriegħa ta’ ċereali ta’ kull għamla, kif ukoll ta’ frott ta’ kull għamla.",
                "2": "U ġara li waqt li missieri baqa’ għal ftit żmien fid‑deżert huwa kellimna u qalilna: Araw, jiena ħlomt ħolma; jew, fi kliem ieħor, jiena rajt dehra.",
                "3": "U araw, minħabba dak li jiena rajt, għandi għalfejn nithenna fil‑Mulej minħabba Nefi kif ukoll Sam; għax għandi għalfejn nassumi li huma, kif ukoll ħafna minn nisilhom, sejrin isalvaw.",
                "4": "Iżda araw, Laman u Lemwel, jien inħossni mbeżża’ bil‑kbir minħabba fikom; għax araw, fil‑ħolma tiegħi niftakar li rajt xagħri mudlam u deżolat.",
                "5": "U ġara li jiena rajt raġel, u hu kien liebes mantar abjad; u hu ġie u waqaf quddiemi.",
                "6": "U ġara li huwa kellimni, u talabni biex nimxi warajh.",
                "7": "U ġara li hekk kif bdejt nimxi warajh jien indunajt li kont ninsab f’xagħri mudlam u deżolat.",
                "8": "U wara li għaddejt bosta sigħat miexi fid‑dlam, bdejt nitlob lill‑Mulej biex huwa jkollu ħniena minni, skont il‑ħniena kbira tiegħu.",
                "9": "U ġara li wara li jiena tlabt lill‑Mulej jiena rajt għalqa kbira u spazjuża.",
                "10": "U ġara li jiena rajt siġra, li frottha kien ta’ min jixtiequ biex wieħed jikseb il‑kuntentizza.",
                "11": "U ġara li jiena mort u kilt minn frottha; u sibt li kien mill‑aktar ħelu, aktar minn kull ħaġa li jien kont doqt qabel. Iva, u rajt li frottha kien abjad, u kien jiżboq kull bjudija li jien qatt rajt qabel.",
                "12": "U hekk kif jiena kilt minn frottha, dan mela ruħi b’hena mill‑aktar kbira; għalhekk, nibtet xewqa ġewwa fija li familti tiekol minnu wkoll; għax jien kont naf li frottha kien ta’ min jixtiequ aktar minn kull frott ieħor.",
                "13": "U hekk kif jien ħarist ħarsa madwari, biex forsi nkun nista’ nilmaħ ukoll lil familti, jiena rajt xmara tal‑ilma; u din kienet għaddejja minn qrib is‑siġra li minnha kont qed niekol il‑frott.",
                "14": "U ħarist biex nara minn fejn kienet ġejja; u rajt is‑sors tagħha ftit ’il bogħod; u ħdejn is‑sors tagħha rajt lil ommkom Sarija, u lil Sam, u lil Nefi; u huma waqfu hemm bħallikieku ma jafux fejn kellhom imorru.",
                "15": "U ġara li jien sejjaħtilhom; u b’leħen għoli għidtilhom ukoll biex jiġu ħdejja, u jieklu mill‑frott, li kien ta’ min jixtiequ aktar minn kull frott ieħor.",
                "16": "U ġara li huma ġew ħdejja u kielu wkoll mill‑frott.",
                "17": "U ġara li jiena kelli x‑xewqa li Laman u Lemwel jiġu u jieklu wkoll mill‑frott; għalhekk, jien ħarist ħarsa lejn ras ix‑xmara, biex forsi nilmaħhom.",
                "18": "U ġara li jiena rajthom, imma huma ma ridux jiġu ħdejja u jieklu mill‑frott.",
                "19": "U jien rajt bastun tal‑ħadid, li kien jibqa’ jdur ma’ xatt ix‑xmara, u kien iwassal sas‑siġra fejn kont ninsab wieqaf jien.",
                "20": "U rajt ukoll mogħdija stretta u dejqa, li kienet tgħaddi minn ħdejn il‑bastun tal‑ħadid, u kienet tasal sas‑siġra fejn kont wieqaf jien; u kienet tgħaddi wkoll minn ħdejn is‑sors tax‑xmara, lejn għalqa kbira u spazjuża, bħallikieku kienet xi dinja.",
                "21": "U jien rajt numru bla għadd ta’ nies, li ħafna minnhom bdew jimbuttaw ’il quddiem, ħalli jkunu jistgħu jaslu fil‑mogħdija li kienet twassal sas‑siġra fejn kont wieqaf jien.",
                "22": "U ġara li huma waslu hemm, u bdew mexjin fil‑mogħdija li kienet twasslek sas‑siġra.",
                "23": "U ġara li waqa’ ċpar tad‑dlam; iva, sewwasew ċpar tad‑dlam mill‑aktar kbir, tant li dawk li bdew mexjin fil‑mogħdija tilfu triqthom, u spiċċaw tbiegħdu u ntilfu.",
                "24": "U ġara li jien rajt oħrajn jimbuttaw ’il quddiem, u huma waslu hemm u ggranfaw ma’ tarf il‑bastun tal‑ħadid; u huma komplew jimbuttaw ’il quddiem qalb iċ‑ċpar tad‑dlam, u bdew iżommu sew mal‑bastun tal‑ħadid, sakemm waslu hemm u kielu mill‑frott tas‑siġra.",
                "25": "U wara li kielu mill‑frott tas‑siġra huma bdew iħarsu madwarhom bħallikieku bdew jimbarazzaw irwieħhom.",
                "26": "U jien ukoll bdejt inħares madwari, u fuq in‑naħa l‑oħra tax‑xmara tal‑ilma rajt bini kbir u spazjuż; u dan kien wieqaf bħallikieku kien jinsab fl‑arja, għoli sew mill‑art.",
                "27": "U kien mimli nies, kemm xjuħ kif ukoll żgħar, kemm irġiel kif ukoll nisa; u huma kienu lebsin ilbies mill‑aktar fin; u huma bdew jippontaw subgħajhom lejn dawk li ġew u kielu mill‑frott u bdew jiddieħqu bihom.",
                "28": "U wara li daqu l‑frott huma bdew iħossuhom imbarazzati, minħabba dawk li bdew iwaqqgħuhom għaż‑żufjett; u huma tilfu triqthom u spiċċaw f’mogħdijiet ipprojbiti u ntilfu.",
                "29": "U issa jiena, Nefi, mhux se ngħid il‑kliem kollu li qal missieri.",
                "30": "Iżda, biex ma niktibx fit‑tul, araw, huwa ra folol oħra jimbuttaw ’il quddiem; u huma ġew u bdew jiggranfaw ma’ tarf il‑bastun tal‑ħadid; u huma komplew jimbuttaw ’il quddiem, fejn kontinwament bdew iżommu sod mal‑bastun tal‑ħadid, sakemm waslu hemm u nxeħtu mal‑art u kielu minn frott is‑siġra.",
                "31": "U huwa ra wkoll folol oħra jippruvaw iħossu triqthom lejn dak il‑bini kbir u spazjuż.",
                "32": "U ġara li ħafna spiċċaw għerqu f’qiegħ ix‑xmara; u ħafna oħrajn għebu minn quddiem għajnejh, u spiċċaw iduru f’toroq mhux magħrufa.",
                "33": "U kbira kienet il‑miġemgħa li daħlet f’dak il‑bini mill‑aktar stramb. U wara li daħlu f’dak il‑bini huma bdew jippuntaw subgħajhom lejja u lejn dawk li kienu qed jieklu wkoll mill‑frott u bdew jiddieħqu bina; imma aħna ma tajniex kashom.",
                "34": "Dan hu kliem missieri: Dawk kollha li taw kashom, spiċċaw tilfu triqthom.",
                "35": "U Laman u Lemwel ma kielux mill‑frott, qal missieri.",
                "36": "U ġara li wara li missieri qal dak kollu li kellu xi jgħid dwar il‑ħolma jew id‑dehra tiegħu, u kellu xi jgħid mhux ħażin, hu qalilna li minħabba l‑ħwejjeġ li huwa ra fid‑dehra, hu kien qed iħossu mbeżża’ bil‑kbir minħabba Laman u Lemwel; iva, hu beda jibża’ li huma kienu se jiġu mwarrba minn quddiem il‑Mulej.",
                "37": "Imbagħad huwa beda jħeġġiġhom b’imħabba ta’ ġenitur, biex jisimgħu minn kliemu, forsi l‑Mulej ikollu ħniena minnhom, u ma jwarrabhomx; iva, missieri xandrilhom il‑kelma.",
                "38": "U wara li hu xandrilhom il‑kelma, u ħabbrilhom ukoll bosta ħwejjeġ, huwa talabhom biex iħarsu l‑kmandamenti tal‑Mulej; imbagħad waqaf ikellimhom."
            },
            "9": {
                "1": "U kien sewwasew waqt li kien qed jgħammar f’tinda, fil‑wied ta’ Lemwel, li missieri ra, sema’, u qal dan kollu, kif ukoll għadd kbir ta’ ħwejjeġ oħra, li ma jistgħux jinkitbu fuq dawn il‑pjanċi.",
                "2": "U issa, hekk kif jiena tkellimt dwar dawn il‑pjanċi, araw dawn mhumiex il‑pjanċi li fuqhom se nikteb rakkont sħiħ tal‑istorja tal‑poplu tiegħi; għax il‑pjanċi li fuqhom se nikteb rakkont sħiħ tal‑poplu tiegħi tajthom l‑isem ta’ Nefi; għalhekk, huma jissejħu l‑pjanċi ta’ Nefi, li huma msemmija għalija; u dawn il‑pjanċi jisimhom ukoll il‑pjanċi ta’ Nefi.",
                "3": "Madankollu, jiena ngħatajt kmandamenti mill‑Mulej li għandi nagħmel dawn il‑pjanċi, għall‑għan speċjali li fuqhom jitnaqqax rakkont tal‑ministeru tal‑poplu tiegħi.",
                "4": "Fuq il‑pjanċi l‑oħra għandu jitnaqqax rakkont tas‑saltna tas‑slaten, u l‑gwerer u l‑ġlied tal‑poplu tiegħi; għalhekk dawn il‑pjanċi jittrattaw ħwejjeġ li huma aktar relatati mal‑ministeru; u l‑pjanċi l‑oħra jittrattaw ħwejjeġ li huma relatati aktar mas‑saltna tas‑slaten u l‑gwerer u l‑ġlied tal‑poplu tiegħi.",
                "5": "Għalhekk, il‑Mulej ordnali biex nagħmel dawn il‑pjanċi għal għan għaqli magħruf minnu, liema għan jiena ma nafux.",
                "6": "Iżda l‑Mulej jaf kull ħaġa sa mill‑bidu; għalhekk, huwa jipprovdi mezz biex jiġu fis‑seħħ l‑għemejjel tiegħu kollha fost ulied il‑bnedmin; għax araw, huwa għandu kull qawwa li jwettaq dak kollu li joħroġ minn fommu. U hekk ikun. Ammen."
            },
            "10": {
                "1": "U issa jien, Nefi, se nkompli billi nikteb fuq dawn il‑pjanċi dwar dak li jien għaddejt minnu, u dwar is‑saltna u l‑ministeru tiegħi; għalhekk, biex inkompli bir‑rakkont tiegħi, jien se ngħid xi ħaġa dwar l‑għemejjel ta’ missieri, kif ukoll ta’ ħuti.",
                "2": "Għax araw, ġara li wara li missieri waqaf jitkellem dwar il‑ħolma tiegħu, kif ukoll waqaf iħeġġiġhom biex ikunu kemm jista’ jkun diliġenti, hu qabad ikellimhom dwar il‑Lhud—",
                "3": "Li wara li huma jinqerdu, u tinqered ukoll dik il‑belt kbira ta’ Ġerusalemm, u ħafna minnhom jittieħdu fl‑eżilju f’Babilonja, fiż‑żmien dovut tal‑Mulej, huma se jerġgħu lura, iva, jiġifieri se jinġiebu lura mill‑jasar; u wara li jinġiebu lura mill‑jasar huma sejrin jieħdu lura l‑art ta’ wirthom.",
                "4": "Iva, sewwasew sitt mitt sena minn meta missieri ħalla Ġerusalemm, il‑Mulej Alla se jqajjem profeta fost il‑Lhud—sewwasew Messija, jew, fi kliem ieħor, Salvatur tad‑dinja.",
                "5": "U hu tkellem ukoll dwar il‑profeti, kif kienu ħafna li xehdu dwar dawn il‑ħwejjeġ, dwar dan il‑Messija, jew dan il‑Feddej tad‑dinja, li dwaru huwa tkellem.",
                "6": "B’hekk, il‑bnedmin kollha kienu fi stat mitluf u dekadut, u hekk jibqgħu għal dejjem jekk huma ma jafdawx f’dan il‑Feddej.",
                "7": "U hu tkellem ukoll dwar profeta li għandu jiġi qabel il‑Messija, biex iħejji t‑triq tal‑Mulej—",
                "8": "Iva, hu sewwasew se jmur u jgħajjat fid‑deżert: Ħejju t‑triq tal‑Mulej, u ddrittaw il‑mogħdijiet tiegħu; għax f’nofskom hemm wieħed li intom ma tafuhx; u hu aqwa minni, u jiena anqas ma jistħoqqli nħoll il‑qafla tal‑qorq tiegħu. U missieri tkellem ħafna dwar din il‑ħaġa.",
                "9": "U missieri qal li hu se jgħammed ġewwa Betanja, in‑naħa l‑oħra tal‑Ġordan; u qal ukoll li hu se jgħammed bl‑ilma; hu saħansitra se jgħammed lill‑Messija bl‑ilma.",
                "10": "U wara li jgħammed lill‑Messija bl‑ilma, hu se jagħraf u jagħti xhieda li huwa għammed lill‑Ħaruf ta’ Alla, li sejjer ineħħi d‑dnubiet tad‑dinja.",
                "11": "U ġara li wara li missieri lissen dan il‑kliem huwa kellem lil ħuti dwar l‑evanġelju li se jiġi mxandar fost il‑Lhud, u kellimhom ukoll dwar id‑deġenerazzjoni tal‑Lhud minħabba n‑nuqqas ta’ twemmin tagħhom. U wara li joqtlu lill‑Messija, li għandu jiġi, u wara li huwa jinqatel, hu se jqum mill‑imwiet, u se juri lilu nnifsu, permezz tal‑Ispirtu s‑Santu, lill‑Ġentili.",
                "12": "Iva, missieri sewwasew tkellem ħafna dwar il‑Ġentili, kif ukoll dwar id‑dar ta’ Iżrael, u li huma se jkunu jixbhu lil siġra taż‑żebbuġ, li l‑friegħi tagħha se jitqaċċtu u se jinxterdu ma’ wiċċ l‑art kollha.",
                "13": "Għalhekk, huwa qal li jeħtieġ li aħna nkunu lkoll qalb waħda fil‑mixja tagħna lejn l‑art imwiegħda, biex tiġi fis‑seħħ il‑kelma tal‑Mulej, li tgħid li aħna sejrin ninxterdu fuq wiċċ l‑art kollha.",
                "14": "U wara li d‑dar ta’ Iżrael se tiġi mxerrda, uliedha se jerġgħu jinġabru flimkien għal darb’oħra; jew fi kliem ieħor, wara li l‑Ġentili jkunu rċevew il‑milja tal‑Evanġelju, il‑fergħat naturali tas‑siġra taż‑żebbuġ, jew il‑fdalijiet tad‑dar ta’ Iżrael, sejrin jitlaqqmu, jew jiksbu l‑għarfien tal‑veru Messija, il‑Mulej u l‑Feddej tagħhom.",
                "15": "U kien b’dan il‑mod ta’ diskors li missieri beda jħabbar u jkellem lil ħuti, fejn huwa qal ukoll bosta ħwejjeġ oħra li jien m’iniex se nikteb f’dan il‑ktieb; għax jiena ktibt kemm deherli li hu xieraq li nikteb dwarhom fil‑ktieb l‑ieħor tiegħi.",
                "16": "U dan kollu, li jien tkellimt dwaru, seħħ waqt li missieri kien qed jgħammar f’tinda, fil‑wied ta’ Lemwel.",
                "17": "U ġara li jiena, Nefi, li smajt dak kollu li qal missieri dwar il‑ħwejjeġ li huwa ra f’dehra, kif ukoll il‑ħwejjeġ li huwa qal bil‑qawwa tal‑Ispirtu s‑Santu, liema qawwa rċieva permezz tal‑fidi tiegħu f’Iben Alla—u Iben Alla kien il‑Messija li għandu jiġi—jiena, Nefi, kelli x‑xewqa wkoll li nkun nista’ nara, u nisma’, u nsir naf dawn il‑ħwejjeġ, bil‑qawwa tal‑Ispirtu s‑Santu, li hija d‑don ta’ Alla lil dawk kollha li jfittxuh bil‑ħrara, kemm fi żmien il‑qedem kif ukoll fiż‑żmien li fih huwa se juri lilu nnifsu lill‑ulied il‑bnedmin.",
                "18": "Għax hu li kien, fl‑imgħoddi, issa, u għal dejjem; u t‑triq tinsab imħejjija għall‑bnedmin kollha sa mill‑ħolqien tad‑dinja, jekk huma jindmu u jersqu lejh.",
                "19": "Għax dawk kollha li jfittxu bil‑ħrara jsibu; u l‑misteri ta’ Alla jiġu żvelati lilhom, bil‑qawwa tal‑Ispirtu s‑Santu, kemm f’dawn iż‑żminijiet kif ukoll fi żmien il‑qedem, u kemm fi żmien il‑qedem kif ukoll fiż‑żmien li ġej; għalhekk, ir‑rotta tal‑Mulej hija ċirku wieħed etern.",
                "20": "Għalhekk ftakar, ja bniedem, li għall‑għemejjel kollha tiegħek inti se tiġi ġġudikat.",
                "21": "Għalhekk, jekk inti ppruvajt tagħmel il‑ħażen fil‑jiem ta’ prova tiegħek, mela inti se tinstab imniġġes quddiem it‑tribunal ta’ Alla; u l‑ebda ħaġa mniġġsa ma tista’ tgħammar ma’ Alla; għalhekk, inti titwarrab għal dejjem.",
                "22": "U l‑Ispirtu s‑Santu jagħtini l‑awtorità li jiena ngħid dawn il‑ħwejjeġ, u jien ma niċħadhomx."
            },
            "11": {
                "1": "Għax ġara li wara li jiena ġietni x‑xewqa li nsir naf il‑ħwejjeġ li ra missieri, u għax kont nemmen li l‑Mulej seta’ jiżvela dawn il‑ħwejjeġ lili, hekk kif jien kont ninsab bilqiegħda nixtarrhom f’qalbi, l‑Ispirtu tal‑Mulej ħatafni, iva, u ħadni f’muntanja mill‑aktar għolja, li jien qatt ma kont rajt qabel, u li fuqha jien qatt ma kont middejt riġlejja.",
                "2": "U l‑Ispirtu qalli: Ara, x’inhi x‑xewqa tiegħek?",
                "3": "U jien għidt: Jien nixtieq nara l‑ħwejjeġ li ra missieri.",
                "4": "U l‑Ispirtu qalli: Temmen inti li missierek ra s‑siġra li huwa tkellem dwarha?",
                "5": "U jien għidt: Iva, int taf li jiena nemmen il‑kliem kollu li jgħid missieri.",
                "6": "U meta jien għidt dan il‑kliem, l‑Ispirtu għajjat b’leħen għoli, u qal: Hosanna lill‑Mulej, Alla l‑għoli; għax hu Alla fuq l‑art kollha, iva, sewwasew fuq kulħadd. U hieni int, Nefi, għaliex temmen f’Bin Alla l‑għoli; għalhekk, inti sejjer tara l‑ħwejjeġ li inti xtaqt li tara.",
                "7": "U ara din il‑ħaġa se tingħata lilek bħala sinjal, li wara li inti tkun rajt is‑siġra li għamlet dak il‑frott li daq missierek, inti se tara wkoll raġel nieżel mis‑smewwiet, u b’għajnejk lilu se tara; u wara li b’għajnejk lilu tkun rajt inti se tagħti xhieda li hu Bin Alla.",
                "8": "U ġara li l‑Ispirtu qalli: Ħares! U jiena ħarist u rajt siġra; u kienet qisha s‑siġra li kien ra missieri; u s‑sbuħija tagħha kienet tiżboq tassew kull sbuħija oħra; u l‑bjuda tagħha kienet tiżboq il‑bjudija tas‑silġ.",
                "9": "U ġara li wara li jiena rajt is‑siġra, jien għidt lill‑Ispirtu: Jiena naf li inti wrejtni s‑siġra li hi l‑aktar prezzjuża fost is‑siġar kollha.",
                "10": "U hu qalli: X’inhi x‑xewqa tiegħek?",
                "11": "U jien għidtlu: Li jiena nkun naf it‑tifsira tagħha—għax lilu jien kellimt kif jitkellem bniedem; għax jiena rajt li huwa kellu xbieha ta’ bniedem; imma madankollu, jien kont naf li hu kien l‑Ispirtu tal‑Mulej; u hu kellimni kif bniedem jitkellem ma’ ieħor.",
                "12": "U ġara li hu qalli: Ħares! U jiena ħarist fejn kien hu, u lilu ma rajtux aktar; għax huwa kien telaq minn quddiemi.",
                "13": "U ġara li jiena ħarist u rajt il‑belt kbira ta’ Ġerusalemm, kif ukoll bliet oħra. U rajt il‑belt ta’ Nazaret; u fil‑belt ta’ Nazaret jiena rajt xebba verġni, u hija kienet mill‑aktar grazzjuża u safja.",
                "14": "U ġara li jiena rajt is‑smewwiet jinfetħu; u niżel anġlu u waqaf quddiemi; u huwa qalli: Nefi, x’inti tara?",
                "15": "U jiena għidtlu: Jien qed nara xebba verġni, ferm aktar sabiħa u grazzjuża minn kull xebba oħra.",
                "16": "U huwa qalli: Inti taf il‑kondixxendenza ta’ Alla?",
                "17": "U jien għidtlu: Jiena naf li huwa jħobb lil uliedu; madankollu, jien ma nafx it‑tifsira ta’ kollox.",
                "18": "U huwa qalli: Ara, ix‑xebba verġni li inti qed tara hija omm l‑Iben t’Alla, skont il‑ġisem.",
                "19": "U ġara li jiena rajtha ttieħdet fl‑Ispirtu, u wara li hija ttieħdet fl‑Ispirtu għal perjodu ta’ żmien, l‑anġlu kellimni u qalli: Ħares!",
                "20": "U jiena ħarist u erġajt rajt lix‑xebba, iġġorr tarbija f’dirgħajha.",
                "21": "U l‑anġlu qalli: “Ara l‑Ħaruf ta’ Alla, iva, sewwasew Bin il‑Missier Etern! Inti taf it‑tifsira tas‑siġra li ra missierek?",
                "22": "U jiena weġibtu u għidtlu: Iva, hija l‑imħabba ta’ Alla, li tinfirex lil hinn fi qlub ulied il‑bnedmin; għalhekk, hija l‑aktar ħaġa mixtieqa fost kull ħaġa oħra.",
                "23": "U huwa kellimni u qalli: Iva, u hija l‑aktar hienja għar‑ruħ.",
                "24": "U wara li lissen dan il‑kliem, huwa qalli: Ħares! U jiena ħarist, u rajt l‑Iben ta’ Alla sejjer fost ulied il‑bnedmin; u rajt ħafna jinxteħtu madwar riġlejh u jqimuh.",
                "25": "U ġara li jiena rajt li l‑bastun tal‑ħadid, li kien ra missieri, kien il‑kelma ta’ Alla, u kien iwassal sal‑għajn tal‑ilma ġieri, jew sas‑siġra tal‑ħajja; liema ilma huwa rappreżentazzjoni tal‑imħabba ta’ Alla; u jiena stajt nara wkoll li s‑siġra tal‑ħajja kienet rappreżentazzjoni tal‑imħabba ta’ Alla.",
                "26": "U l‑anġlu reġa’ qalli: Ħares u ara l‑kondixxendenza ta’ Alla!",
                "27": "U jiena ħarist u rajt lill‑Feddej tad‑dinja, li dwaru kien tkellem missieri; u rajt ukoll lill‑profeta li għandu jħejjilu t‑triq. U l‑Ħaruf ta’ Alla resaq lejh u ġie mgħammed minnu; u wara li huwa tgħammed, jiena rajt is‑smewwiet jinfetħu, u rajt l‑Ispirtu s‑Santu nieżel mis‑smewwiet u jieqaf fuqu f’għamla ta’ ħamiema.",
                "28": "U jiena rajt li huwa mar fost in‑nies u lilhom beda jaqdi, bl‑akbar qawwa u glorja; u l‑folol kienu miġburin flimkien biex jisimgħuh; u jiena rajt li huma keċċewh ’il barra minn fosthom.",
                "29": "U jiena rajt ukoll tnax oħra mexjin warajh. U ġara li huma ttieħdu minn quddiemi fl‑Ispirtu, u jien ma rajthomx aktar.",
                "30": "U ġara li l‑anġlu reġa’ kellimni u qalli: Ħares! U jiena ħarist u rajt is‑smewwiet jinfetħu mill‑ġdid, u rajt l‑anġli neżlin fuq ulied il‑bnedmin, u lilhom huma bdew jaqdu.",
                "31": "U huwa reġa’ kellimni u qalli: Ħares! U jiena ħarist u rajt lill‑Ħaruf ta’ Alla sejjer fost ulied il‑bnedmin. U jiena rajt għadd kbir ta’ nies morda, li kienu qed ibatu minn kull tip ta’ mard, u rajt oħrajn li kellhom fihom ix‑xjaten u l‑ispirti mniġġsa; u l‑anġlu kellimni u wrieni dan kollu. U huma ġew imfejqa bil‑qawwa tal‑Ħaruf ta’ Alla; u x‑xjaten u l‑ispirti mniġġsa ġew imkeċċijin ’il barra.",
                "32": "U ġara li l‑anġlu reġa’ kellimni u qalli: Ħares! U jiena ħarist u rajt lill‑Ħaruf ta’ Alla, li kien ittieħed min‑nies; iva, Bin Alla ta’ dejjem safa kkundannat mid‑dinja; u jiena rajt dan u nagħti xhieda tiegħu.",
                "33": "U jiena, Nefi, rajt li huwa ġie mtella’ fuq salib u li ġie maqtul għad‑dnubiet tad‑dinja.",
                "34": "U wara li huwa nqatel jiena rajt il‑folol kbar tad‑dinja, li nġabru flimkien biex jeħduha kontra l‑appostli tal‑Ħaruf; għax hekk kien sejjaħ lit‑tnax l‑anġlu tal‑Mulej.",
                "35": "U l‑miġemgħa tad‑dinja nġabret flimkien; u jiena rajt li huma kienu jinsabu f’bini kbir u spazjuż, bħall‑bini li kien ra missieri. U l‑anġlu tal‑Mulej reġa’ kellimni u qalli: Ħares lejn id‑dinja u l‑għerf tagħha; iva, ara, ulied id‑dar ta’ Iżrael inġabru flimkien biex jeħduha kontra t‑tnax‑il appostlu tal‑Ħaruf.",
                "36": "U ġara li jiena rajt u qed nagħti xhieda li l‑bini kbir u spazjuż kien il‑kburija tad‑dinja; u huwa krolla, u l‑waqgħa tiegħu kienet mill‑aktar kbira. U l‑anġlu tal‑Mulej reġa’ kellimni u qalli: L‑istess se tkun il‑qerda ta’ kull ġens, tribù, ilsien, u poplu, li jeħodha kontra t‑tnax‑il appostlu tal‑Ħaruf."
            },
            "12": {
                "1": "U ġara li l‑anġlu qalli: Ħares, u ara b’għajnejk lil nislek, kif ukoll lil nisel ħutek. U jiena ħarist u rajt l‑art imwiegħda; u rajt għadd kbir ta’ nies, iva, tant li l‑għadd tagħhom kien jidher kbir daqs ir‑ramel tal‑baħar.",
                "2": "U ġara li jiena rajt folol kbar jinġabru flimkien biex jiġġieldu, wieħed kontra l‑ieħor; u jiena rajt il‑gwerer u x‑xnigħat ta’ gwerer, u rajt ħafna minn fost il‑poplu tiegħi jinqatlu permezz tax‑xabla.",
                "3": "U ġara li jiena rajt bosta ġenerazzjonijiet imutu, minħabba l‑gwerer u l‑ġlied fil‑pajjiż; u jiena stajt nara ħafna bliet, iva, hekk li ma qgħadtx ngħoddhom.",
                "4": "U ġara li jiena rajt ċpar tad‑dlam fuq wiċċ l‑art imwiegħda; u rajt il‑beraq, u smajt ir‑ragħad u l‑art titheżżeż, u smajt ukoll kull xorta ta’ tgeġwiġ; u jien rajt l‑art u l‑blat jitfarrku; u rajt il‑muntanji jaqgħu biċċiet; u rajt il‑pjanuri tal‑art jinfetħu; u stajt nara li bosta bliet kienu jinsabu taħt l‑ilma; u rajt li ħafna kienu nħarqu bin‑nar; u rajt ħafna li kkrollaw, minħabba t‑theżżiż tal‑art.",
                "5": "U ġara li wara li rajt dan kollu, jiena rajt il‑fwar tad‑dlam, li għadda minn fuq wiċċ l‑art; u araw, jiena rajt folol kbar li ma ġewx meqruda permezz tal‑kastigi kbar u tal‑biża’ tal‑Mulej.",
                "6": "U jiena rajt is‑smewwiet jinfetħu, u l‑Ħaruf ta’ Alla nieżel mis‑smewwiet; u huwa niżel u wera lilu nnifsu lilhom.",
                "7": "U jiena rajt ukoll l‑Ispirtu s‑Santu niżel fuq tnax oħra u jien nagħti xhieda ta’ dan; u huma ġew ordnati u magħżula minn Alla.",
                "8": "U l‑anġlu kellimni u qalli: Ara t‑tnax‑il dixxiplu tal‑Ħaruf, li ġew magħżula biex jaqdu lil nislek.",
                "9": "U huwa qalli: Tiftakarhom inti lit‑tnax‑il appostlu tal‑Ħaruf? Ara huma se jkunu dawk li se jagħmlu ħaqq mit‑tnax‑il tribù ta’ Iżrael; għalhekk, huma se jkunu dawk li jagħmlu ħaqq mit‑tnax‑il ministru ta’ nislek; għax inti ġej mid‑dar ta’ Iżrael.",
                "10": "U dawn it‑tnax‑il ministru li inti qed tara sejrin jagħmlu ħaqq minn nislek. U ara, huma ġusti għal dejjem; għax minħabba l‑fidi tagħhom fil‑Ħaruf ta’ Alla lbieshom f’demmu bjadu.",
                "11": "U l‑anġlu qalli: Ħares! U jiena ħarist, u rajt tliet ġenerazzjonijiet imutu fis‑sewwa; u lbieshom kien abjad sewwasew bħall‑Ħaruf ta’ Alla. U l‑anġlu qalli: Dawn bjadu f’demm il‑Ħaruf, minħabba l‑fidi tagħhom fih.",
                "12": "U jiena, Nefi, rajt ukoll li ħafna minn fost ir‑raba’ ġenerazzjoni mietu fis‑sewwa.",
                "13": "U ġara li jiena rajt il‑folol kbar tad‑dinja jinġabru flimkien.",
                "14": "U l‑anġlu qalli: Ara b’għajnejk lil nislek, kif ukoll lil nisel ħutek.",
                "15": "U ġara li jiena ħarist u rajt lill‑poplu ta’ nisli miġbur flimkien f’miġemgħa kontra nisel ħuti; u huma kienu jinsabu miġburin flimkien biex jiġġieldu.",
                "16": "U l‑anġlu kellimni u qalli: Ara x‑xmara bl‑ilma maħmuġ li ra missierek; iva, sewwasew ix‑xmara li huwa tkellem dwarha; u l‑qigħan tagħha huma l‑qigħan tal‑infern.",
                "17": "U ċ‑ċpar tad‑dlam huwa t‑tiġrib tax‑xitan, li jagħmi l‑għajnejn, u jwebbes qalb ulied il‑bnedmin, u jeħodhom lejn toroq wesgħin, biex huma jinqerdu u jintilfu.",
                "18": "U l‑bini kbir u spazjuż, li ra missierek, huwa l‑immaġinazzjoni fiergħa u l‑kburija ta’ wlied il‑bnedmin. U hemm jifridhom abbiss kbir u tal‑biża’; iva, sewwasew il‑kelma tal‑ġustizzja ta’ Alla l‑Etern, u tal‑Messija li hu l‑Ħaruf ta’ Alla, li dwaru jixhed l‑Ispirtu s‑Santu, mill‑bidu tad‑dinja sa issa, u minn issa u għal dejjem.",
                "19": "U waqt li l‑anġlu lissen dan il‑kliem, jiena ħarist u rajt li nisel ħuti ħadha kontra nisli, skont il‑kelma tal‑anġlu; u minħabba l‑kburija ta’ nisli, u t‑tiġrib tax‑xitan, jiena stajt nara li nisel ħuti għeleb lill‑poplu ta’ nisli.",
                "20": "U ġara li jiena ħarist u rajt li l‑poplu ta’ nisel ħuti għeleb lil nisli; u huma marru f’miġemgħa fuq wiċċ l‑art.",
                "21": "U jiena rajthom ilkoll miġburin flimkien f’miġemgħa; u fosthom stajt nara l‑gwerer u x‑xnigħat ta’ gwerer; u fil‑gwerer u x‑xnigħat ta’ gwerer rajt bosta ġenerazzjonijiet imutu.",
                "22": "U l‑anġlu qalli: Ara, ftit, ftit dawn sejrin jitilfu l‑fidi.",
                "23": "U ġara li jien stajt nara li wara li ftit, ftit huma tilfu l‑fidi, huma saru nies somor, u disgustanti, u maħmuġin, kollhom għażż u jwettqu kull tip ta’ abominazzjoni."
            },
            "13": {
                "1": "U ġara li l‑anġlu kellimni u qalli: Ħares! U jiena ħarist u rajt bosta ġnus u saltniet.",
                "2": "U l‑anġlu qalli: X’inti tara? U jien għidt: Qed nara bosta ġnus u saltniet.",
                "3": "U huwa qalli: Dawn huma l‑ġnus u s‑saltniet tal‑Ġentili.",
                "4": "U ġara li fost il‑ġnus tal‑Ġentili jiena rajt it‑twaqqif ta’ knisja kbira.",
                "5": "U l‑anġlu qalli: Int qed tara t‑twaqqif ta’ knisja li hi l‑aktar waħda abominabbli fost il‑knejjes l‑oħra kollha, li toqtol lill‑qaddisin ta’ Alla, iva, u tittorturahom u tgħakkishom, u torbothom flimkien permezz ta’ madmad tal‑ħadid u titfagħhom fil‑jasar.",
                "6": "U ġara li jiena rajt din il‑knisja l‑kbira u abominabbli; u stajt nara li x‑xitan kien il‑fundatur tagħha.",
                "7": "U jien rajt ukoll deheb, u fidda, u ħarir, u skarlatt u għażel minżuġ fin, u kull xorta ta’ lbies prezzjuż; u rajt bosta nisa żienja.",
                "8": "U l‑anġlu kellimni u qalli: Ara, id‑deheb, u l‑fidda, u l‑ħarir, u l‑iskarlatt, u l‑għażel minżuġ fin, u l‑ilbies prezzjuż, u n‑nisa żienja, huma x‑xewqat ta’ din il‑knisja l‑kbira u abominabbli.",
                "9": "U għat‑tifħir tad‑dinja huma jeqirdu wkoll lill‑qaddisin ta’ Alla, u jitfgħuhom fil‑jasar.",
                "10": "U ġara li jien ħarist u rajt bosta ilmijiet; u huma kienu jisseparaw lill‑Ġentili minn nisel ħuti.",
                "11": "U ġara li l‑anġlu qalli: Ara, il‑korla ta’ Alla tinsab fuq nisel ħutek.",
                "12": "U jiena ħarist u rajt raġel fost il‑Ġentili, li kien separat minn nisel ħuti permezz ta’ ħafna ilmijiet; u rajt l‑Ispirtu ta’ Alla, li niżel u ħadem f’dan ir‑raġel; u huwa mar fuq il‑ħafna ilmijiet, sewwasew għand nisel ħuti, li kienu jinsabu fl‑art imwiegħda.",
                "13": "U ġara li jiena rajt l‑Ispirtu ta’ Alla, li ħadem ukoll f’Ġentili oħra; u huma telqu mill‑jasar u marru fuq il‑ħafna ilmijiet.",
                "14": "U ġara li jiena rajt għadd kbir ta’ Ġentili fuq l‑art imwiegħda; u jien stajt nara li l‑korla ta’ Alla kienet tinsab fuq nisel ħuti; u huma kienu jinsabu mxerrdin quddiem il‑Ġentili u spiċċaw biex ġew ikkastigati.",
                "15": "U jiena rajt l‑Ispirtu tal‑Mulej, li kien jinsab fuq il‑Ġentili, u huma kibru fil‑ġid u kisbu l‑art bħala wirthom; u jiena rajt li huma kienu bojod u mill‑aktar grazzjużi u sbieħ, l‑istess kif kienu niesi qabel ma nqatlu.",
                "16": "U ġara li jiena, Nefi, rajt li l‑Ġentili li telqu mill‑jasar umiljaw ruħhom quddiem il‑Mulej; u l‑qawwa tal‑Mulej kienet magħhom.",
                "17": "U jiena rajt li l‑ġnus ommijiet tal‑Ġentili kienu miġburin flimkien fuq l‑ilmijiet, kif ukoll fuq l‑art, sabiex jiġġieldu kontrihom.",
                "18": "U jien rajt li l‑qawwa ta’ Alla kienet magħhom, u rajt ukoll li l‑korla ta’ Alla kienet tinsab fuq dawk kollha li kienu miġburin flimkien biex jiġġieldu kontrihom.",
                "19": "U jiena, Nefi, rajt li l‑Ġentili li kienu telqu mill‑jasar ġew meħlusa bil‑qawwa ta’ Alla minn idejn il‑ġnus l‑oħra kollha.",
                "20": "U ġara li jiena, Nefi, rajt li huma kellhom ir‑risq f’arthom; u jiena rajt ktieb, u dan ittieħed fosthom.",
                "21": "U l‑anġlu qalli: Inti taf it‑tifsira tal‑ktieb?",
                "22": "U jiena għidtlu: Le ma nafhiex.",
                "23": "U huwa qalli: Ara, huwa se joħroġ minn fomm bniedem Lhudi. U jiena, Nefi, rajt il‑ktieb; u l‑anġlu qalli: Il‑ktieb li inti qed tara huwa l‑kitba tal‑Lhud, u fih il‑patti tal‑Mulej, li huwa għamel mad‑dar ta’ Iżrael; u fih ukoll bosta profeziji tal‑profeti qaddisa; u huwa kitba bħall‑inċiżjonijiet li hemm fuq il‑pjanċi tar‑ram, ħlief li ma fihx daqshekk kitba; madankollu, fihom hemm il‑patti tal‑Mulej, li huwa għamel mad‑dar ta’ Iżrael; għalhekk, huma ta’ valur kbir għall‑Ġentili.",
                "24": "U l‑anġlu tal‑Mulej qalli: Inti rajt li l‑ktieb ħareġ minn fomm bniedem Lhudi; u hekk kif ħareġ minn fomm bniedem Lhudi huwa kien fih il‑milja tal‑evanġelju tal‑Mulej, li tiegħu jagħtu xhieda t‑tnax‑il appostlu; u huma jagħtu xhieda skont il‑verità li tinsab fil‑Ħaruf ta’ Alla.",
                "25": "Għalhekk, dawn il‑ħwejjeġ jgħaddu minn idejn il‑Lhud għal għand il‑Ġentili b’mod awtentiku, skont il‑verità li tinsab f’Alla.",
                "26": "U wara li jgħaddu minn idejn it‑tnax‑il Appostlu tal‑Ħaruf, mil‑Lhud għal għand il‑Ġentili, inti tista’ tara t‑twaqqif ta’ dik il‑knisja l‑kbira u abominabbli, li hi l‑aktar waħda abominabbli fost il‑knejjes l‑oħra kollha; għax ara, huma warrbu mill‑evanġelju tal‑Ħaruf bosta partijiet li huma sempliċi u fost l‑aktar prezzjużi; u warrbu wkoll bosta patti tal‑Mulej.",
                "27": "U huma għamlu dan kollu sabiex ikunu jistgħu jgħawġu t‑triqat dritti tal‑Mulej, ħalli jkunu jistgħu jagħmu l‑għajnejn, u jwebbsu l‑qlub ta’ wlied il‑bnedmin.",
                "28": "Għalhekk, inti tista’ tara li wara li l‑ktieb jitwassal permezz tal‑knisja l‑kbira u abominabbli, se jkunu bosta l‑ħwejjeġ sempliċi u prezzjużi li se jitwarrbu mill‑ktieb, li huwa l‑ktieb tal‑Ħaruf ta’ Alla.",
                "29": "U wara li jitwarrbu minnu dawn il‑ħwejjeġ sempliċi u prezzjużi huwa se jgħaddi fost il‑ġnus kollha tal‑Ġentili; u wara li jgħaddi fost il‑ġnus kollha tal‑Ġentili, iva, anke min‑naħa l‑oħra tal‑ħafna ilmijiet li inti rajt bil‑Ġentili li telqu lil hinn mill‑jasar, inti sejjer tara—minħabba l‑bosta ħwejjeġ sempliċi u prezzjużi li twarrbu mill‑ktieb, li kienu sempliċi u li jinftiehmu minn ulied il‑bnedmin, skont is‑sempliċità li tinstab fil‑Ħaruf ta’ Alla—li minħabba dawn il‑ħwejjeġ li twarrbu mill‑evanġelju tal‑Ħaruf, se jkunu verament ħafna li sejrin jaqgħu, iva, hekk li Satana se jkollu setgħa kbira fuqhom.",
                "30": "Madankollu, inti tara li l‑Ġentili li telqu lil hinn mill‑jasar, u li permezz tal‑qawwa ta’ Alla ġew mgħollijin ’il fuq minn kull ġens ieħor, fuq wiċċ l‑art li hi aqwa minn kull art oħra, li hija l‑art li għalija l‑Mulej Alla għamel patt ma’ missierek li hija kellha tingħata lil nislu bħala l‑art ta’ wirthom; għalhekk, inti tista’ tara li lill‑Ġentili l‑Mulej Alla ma jħallihomx jeqirdu għal kollox it‑taħlita ta’ nislek, li hemm fost ħutek.",
                "31": "Lanqas mhu se jħalli lill‑Ġentili jeqirdu lil nisel ħutek.",
                "32": "Il‑Mulej Alla lanqas mhu se jħalli li l‑Ġentili jibqgħu għal dejjem f’dak l‑istat terribbli ta’ għama, li int qed tara li jinsabu fih, minħabba l‑partijiet sempliċi u fost l‑aktar prezzjużi tal‑evanġelju tal‑Ħaruf li nżammew moħbija minn dik il‑knisja abominabbli, li t‑twaqqif tagħha inti rajt.",
                "33": "Għalhekk, jgħid il‑Ħaruf ta’ Alla: Jiena se nkun ħanin mal‑Ġentili, u meta nżur lill‑fdal tad‑dar ta’ Iżrael jiena mhux se nkun iebes fil‑ħaqq tiegħi.",
                "34": "U ġara li l‑anġlu tal‑Mulej kellimni u qalli: Ara, il‑Ħaruf ta’ Alla jgħid li wara li jiena nżur lill‑fdal tad‑dar ta’ Iżrael—u dan il‑fdal li qed nirreferi għalih huwa nisel missierek—għalhekk, wara li lilhom jien inkun żort biex nagħmel ħaqq minnhom, u wara li nkun ikkastigajthom permezz ta’ id il‑Ġentili, u wara li l‑Ġentili jkunu waqgħu waħda sew, minħabba l‑aktar partijiet sempliċi u prezzjużi tal‑evanġelju tal‑Ħaruf li nżammew moħbija minn dik il‑knisja abominabbli, li hi omm in‑nisa żienja, jgħid il‑Ħaruf—jiena f’dak il‑jum sejjer nuri l‑ħniena tiegħi mal‑Ġentili, tant li jien sejjer niżvelalhom, permezz tal‑qawwa tiegħi, parti kbira mill‑evanġelju tiegħi, liema parti se tkun sempliċi u prezzjuża, jgħid il‑Ħaruf.",
                "35": "Għax araw, jgħid il‑Ħaruf: Jiena se nuri lili nnifsi lil nislek, u huma sejrin jiktbu bosta ħwejjeġ li jiena se ngħallimhom, li se jkunu sempliċi u prezzjużi; u wara li nislek jinqered, u ftit, ftit jitlef il‑fidi, u l‑istess nisel ħutek, ara, dawn il‑ħwejjeġ sejrin jiġu moħbija, sabiex jinġiebu lura għand il‑Ġentili, permezz tad‑don u l‑qawwa tal‑Ħaruf.",
                "36": "U fihom se jkun hemm miktub l‑evanġelju tiegħi, jgħid il‑Ħaruf, u l‑blata tiegħi u s‑salvazzjoni tiegħi.",
                "37": "U henjin dawk li se jippruvaw jistabbilixxu lil Sijon tiegħi f’dak il‑jum, għax huma se jkollhom id‑don u l‑qawwa tal‑Ispirtu s‑Santu; u jekk huma jibqgħu sħaħ sal‑aħħar huma jiġu mgħollijin ’il fuq fl‑aħħar jum, u jiġu salvati fis‑saltna ta’ dejjem tal‑Ħaruf; u kemm se jkunu sbieħ fuq il‑muntanji dawk kollha li jxandru s‑sliem, iva, il‑bxara ta’ hena mill‑akbar.",
                "38": "U ġara li jiena rajt il‑fdal ta’ nisel ħuti, kif ukoll il‑ktieb tal‑Ħaruf ta’ Alla, li ħareġ minn fomm il‑Lhud, u li nġieb mill‑Ġentili għand il‑fdal ta’ nisel ħuti.",
                "39": "U wara li nġieb għandhom jien stajt nara kotba oħra, li nġiebu għandhom mingħand il‑Ġentili, permezz tal‑qawwa tal‑Ħaruf, biex jikkonvinċu lill‑Ġentili u lill‑fdal ta’ nisel ħuti, kif ukoll lil‑Lhud li kienu mxerrdin fuq wiċċ l‑art kollha, li l‑kitbiet tal‑profeti u tat‑tnax‑il appostlu tal‑Ħaruf huma vera.",
                "40": "U kellimni l‑anġlu u qalli: Dawn l‑aħħar kitbiet, li inti rajt fost il‑Ġentili, sejrin jikkonfermaw il‑verità tal‑ewwel, li huma tat‑tnax‑il appostlu tal‑Ħaruf, u sejrin jiżvelaw il‑ħwejjeġ sempliċi u prezzjużi li ġew imwarrbin minnhom; u sejrin jgħarrfu lil kull tribù, ilsien, u poplu, li l‑Ħaruf ta’ Alla huwa Iben il‑Missier Etern, u s‑Salvatur tad‑dinja; u li l‑bnedmin kollha għandhom jersqu lejh, inkella ma jistgħux isalvaw.",
                "41": "U huma għandhom jiġu skont il‑kliem li se jkun stabbilit minn fomm il‑Ħaruf; u kliem il‑Ħaruf se jkun żvelat fil‑kitbiet ta’ nislek, kif ukoll fil‑kitbiet tat‑tnax‑il appostlu tal‑Ħaruf; għalhekk it‑tnejn li huma se jiġu stabbiliti flimkien bħala ħaġa waħda; għax hawn biss Alla wieħed u Ragħaj wieħed fuq l‑art kollha.",
                "42": "U se jasal iż‑żmien meta huwa juri lilu nnifsu lill‑ġnus kollha, kemm lil‑Lhud kif ukoll lill‑Ġentili; u wara li huwa jkun wera lilu nnifsu kemm lil‑Lhud kif ukoll lill‑Ġentili, imbagħad huwa juri lilu nnifsu kemm lill‑Ġentili kif ukoll lil‑Lhud, u tal‑aħħar jiġu l‑ewwel, u tal‑ewwel jiġu l‑aħħar."
            },
            "14": {
                "1": "U ġara, li jekk il‑Ġentili jisimgħu mill‑Ħaruf ta’ Alla f’dak il‑jum li fih huwa se juri lilu nnifsu lilhom fil‑kelma, kif ukoll fil‑qawwa, hekk li jneħħi minn quddiemhom kull ostaklu—",
                "2": "U huma ma jwebbsux qalbhom kontra l‑Ħaruf ta’ Alla, huma jingħaddu ma’ nisel missierek; iva, huma jingħaddu mad‑dar ta’ Iżrael; u huma jkunu poplu mbierek fl‑art imwiegħda għal dejjem; huma qatt aktar ma jittieħdu fil‑jasar; u dar Iżrael qatt aktar ma tiġi umiljata.",
                "3": "U dik il‑ħofra l‑kbira, li ġiet imħaffra għalihom minn dik il‑knisja l‑kbira u abominabbli, li twaqqfet mix‑xitan u wliedu, ħalli huwa jkun jista’ jwassal l‑erwieħ tal‑bnedmin sal‑qiegħ tal‑infern—iva, dik il‑ħofra l‑kbira li ġiet imħaffra għall‑qerda tal‑bnedmin se timtela b’dawk li ħaffruha, biex fiha huma jitwasslu għall‑qerda tagħhom, jgħid il‑Ħaruf ta’ Alla; mhux għall‑qerda tar‑ruħ, sakemm hija ma tispiċċax mitfugħa f’dak l‑infern li m’għandu l‑ebda tmiem.",
                "4": "Għax araw, dan se jseħħ skont il‑jasar tax‑xitan, kif ukoll skont il‑ġustizzja ta’ Alla, fuq dawk kollha li jwettqu l‑ħażen u l‑abominazzjoni quddiemu.",
                "5": "U ġara li l‑anġlu kellem lili, Nefi, u qalli: Inti rajt b’għajnejk li jekk il‑Ġentili jindmu huma jkollhom ir‑risq; u inti taf ukoll dwar il‑patti li l‑Mulej għamel mad‑dar ta’ Iżrael; u inti smajt ukoll li dawk kollha li ma jindmux sejrin jinqerdu.",
                "6": "Għalhekk, ħażin ikun għalihom il‑Ġentili jekk huma jwebbsu qalbhom kontra l‑Ħaruf ta’ Alla.",
                "7": "Għax jasal iż‑żmien, jgħid il‑Ħaruf ta’ Alla, li jiena se nwettaq ħidma kbira u tal‑għaġeb fost ulied il‑bnedmin; ħidma li se tibqa’ għal dejjem, b’mod jew ieħor—kemm biex tipperswadihom għas‑sliem u l‑ħajja ta’ dejjem, jew inkella biex teħlishom mill‑ebusija ta’ qalbhom u mill‑għama ta’ moħħhom li jwassluhom biex huma jispiċċaw fil‑jasar, kif ukoll jinqerdu, kemm b’mod temporali kif ukoll b’mod spiritwali, skont il‑jasar tax‑xitan, li dwaru jien tkellimt.",
                "8": "U ġara li meta l‑anġlu lissen dan il‑kliem, huwa qalli: Tiftakar inti l‑patti li l‑Missier għamel mad‑dar ta’ Iżrael? U jien għidtlu, Iva.",
                "9": "U ġara li huwa qalli: Ħares, u ara dik il‑knisja l‑kbira u abominabbli, li hi omm kull abominazzjoni, u l‑fundatur tagħha huwa x‑xitan.",
                "10": "U huwa qalli: Ara, hemm biss żewġ knejjes; waħda hija l‑knisja tal‑Ħaruf ta’ Alla, u l‑oħra hija l‑knisja tax‑xitan; għalhekk, min mhuwiex parti mill‑knisja tal‑Ħaruf ta’ Alla jagħmel parti minn dik il‑knisja l‑kbira, li hija omm kull abominazzjoni; u hija l‑prostituta tad‑dinja kollha.",
                "11": "U ġara li jiena ħarist u rajt lill‑prostituta tad‑dinja kollha, u hija kienet tinsab bilqiegħda fuq ħafna ilmijiet; u hi kienet qed issaltan fuq l‑art kollha, fost kull ġens, tribù, ilsien, u poplu.",
                "12": "U ġara li jiena rajt il‑knisja tal‑Ħaruf ta’ Alla, u l‑għadd tagħha kien wieħed żgħir, minħabba l‑ħażen u l‑abominazzjonijiet tal‑prostituta li kienet bilqiegħda fuq ħafna ilmijiet; madankollu, jiena rajt li l‑knisja tal‑Ħaruf ta’ Alla, li kienu l‑qaddisin ta’ Alla, kienu jinsabu wkoll fuq wiċċ l‑art kollha; u s‑saltna tagħhom fuq wiċċ l‑art kienet żgħira, minħabba l‑ħażen tal‑prostituta l‑kbira li jiena rajt.",
                "13": "U ġara li jiena rajt li l‑omm il‑kbira tal‑abominazzjonijiet ġabret flimkien folol kbar ta’ nies fuq wiċċ l‑art kollha, fost il‑ġnus kollha tal‑Ġentili, biex teħodha kontra l‑Ħaruf ta’ Alla.",
                "14": "U ġara li jiena, Nefi, rajt il‑qawwa tal‑Ħaruf ta’ Alla, li niżlet fuq il‑qaddisin tal‑knisja tal‑Ħaruf, u fuq il‑poplu tal‑patt tal‑Mulej, li kien jinsab imxerred fuq wiċċ l‑art kollha; u huma kienu armati bis‑sewwa u bil‑qawwa ta’ Alla fi glorja kbira.",
                "15": "U ġara li jiena rajt li Alla sawwab il‑korla tiegħu fuq dik il‑knisja l‑kbira u abominabbli, hekk li kien hemm il‑gwerer u x‑xnigħat ta’ gwerer fost kull ġens u tribù tad‑dinja.",
                "16": "U hekk kif beda jkun hemm il‑gwerer u x‑xnigħat ta’ gwerer fost il‑ġnus kollha li kienu parti minn omm l‑abominazzjonijiet, l‑anġlu kellimni u qalli: Ara, il‑korla ta’ Alla tinsab fuq omm in‑nisa żienja; u ara, inti tista’ tara dan kollu—",
                "17": "U meta jasal il‑jum li fih il‑korla ta’ Alla tissawwab fuq omm in‑nisa żienja, li hija l‑knisja l‑kbira u abominabbli tad‑dinja kollha, li l‑fundatur tagħha huwa x‑xitan, imbagħad, f’dak il‑jum, se jingħata bidu għall‑ħidma tal‑Missier, fejn tibda titħejja t‑triq għat‑twettiq tal‑patti tiegħu, liema patti huwa għamel mal‑poplu tiegħu li ġej mid‑dar ta’ Iżrael.",
                "18": "U ġara li l‑anġlu kellimni u qalli: Ħares!",
                "19": "U jiena ħarist u rajt raġel, u hu kien liebes mantar abjad.",
                "20": "U l‑anġlu qalli: Ara, dan hu wieħed mit‑tnax‑il appostlu tal‑Ħaruf.",
                "21": "Ara, huwa se jara u jikteb il‑bqija ta’ dawn il‑ħwejjeġ; iva, kif ukoll bosta ħwejjeġ li seħħew diġà.",
                "22": "U huwa se jikteb ukoll dwar tmiem id‑dinja.",
                "23": "Għalhekk, il‑ħwejjeġ li huwa se jikteb huma ġusti u vera; u ara, huma jinsabu miktubin fil‑ktieb li inti rajt, li se joħroġ minn fomm il‑Lhud; u fiż‑żmien li ħarġu minn fomm il‑Lhud, jew, fiż‑żmien li fih il‑ktieb ħareġ minn fomm il‑Lhud, il‑ħwejjeġ li nkitbu fih kienu sempliċi u safja, u mill‑aktar prezzjużi u li setgħu jinftiehmu faċilment mill‑bnedmin kollha.",
                "24": "U ara, il‑ħwejjeġ li dan l‑appostlu tal‑Ħaruf se jikteb huma ħafna mill‑ħwejjeġ li inti rajt; u ara, inti sejjer tara wkoll il‑bqija.",
                "25": "Iżda l‑ħwejjeġ li se tara minn issa ’l quddiem tiktibhomx; għax il‑Mulej Alla għażel lill‑appostlu tal‑Ħaruf ta’ Alla biex jiktibhom.",
                "26": "U kien hemm oħrajn li ġew qabel, u lilhom wera kull ħaġa, u huma kitbuha; u kitbiethom jinsabu ssiġillati biex ikunu jistgħu jitwasslu fis‑safà tagħhom għand id‑dar ta’ Iżrael, skont il‑verità li tinsab fil‑Ħaruf, fiż‑żmien dovut tal‑Mulej.",
                "27": "U jiena, Nefi, smajt u qed nixhed, li l‑isem tal‑appostlu tal‑Ħaruf kien Ġwanni, skont il‑kelma tal‑anġlu.",
                "28": "U ara, jiena, Nefi, ġejt mitlub biex ma niktibx il‑bqija tal‑ħwejjeġ li jiena rajt u smajt; għalhekk il‑ħwejjeġ li jiena ktibt huma biżżejjed għalija; u jiena ktibt ftit biss mill‑ħwejjeġ li jiena rajt.",
                "29": "U jiena nixhed li jien rajt il‑ħwejjeġ li ra missieri, u kien l‑anġlu tal‑Mulej li żvelali dawn il‑ħwejjeġ.",
                "30": "U issa jiena se nieqaf nitkellem dwar il‑ħwejjeġ li jiena rajt waqt li ġejt meħud fl‑Ispirtu; u jekk jien ma ktibtx il‑ħwejjeġ kollha li jiena rajt, il‑ħwejjeġ li jiena ktibt huma vera. U hekk hu. Ammen."
            },
            "15": {
                "1": "U ġara li wara li jiena, Nefi, ġejt meħud fl‑Ispirtu, u rajt dawn il‑ħwejjeġ kollha, jien erġajt lura fit‑tinda ta’ missieri.",
                "2": "U ġara li jiena rajt lil ħuti, u huma kienu qed jargumentaw bejniethom dwar il‑ħwejjeġ li kellimhom dwarhom missieri.",
                "3": "Għax huwa kellimhom sewwasew dwar bosta ħwejjeġ kbar, li kien diffiċli li bniedem jifhimhom, sakemm ma jistaqsix lill‑Mulej; u għax kellhom qalbhom iebsa, għalhekk huma ma darux lejn il‑Mulej kif kellhom jagħmlu.",
                "4": "U issa jiena, Nefi, ħassejtni mnikket minħabba l‑ebusija ta’ qalbhom, kif ukoll minħabba l‑ħwejjeġ li jiena rajt, u jien kont naf li inevitabbilment kienu se jiġu fis‑seħħ minħabba l‑ħażen kbir ta’ wlied il‑bnedmin.",
                "5": "U ġara li jiena ħassejtni maħkum minħabba l‑hemm tiegħi, għaliex kont narah jiżboq kull hemm ieħor, minħabba l‑qerda ta’ niesi, għax il‑waqgħa tagħhom jiena rajt.",
                "6": "U ġara li wara li ġejt f’tiegħi jien mort inkellem lil ħuti, fejn xtaqt inkun naf mingħandhom għalfejn bdew jargumentaw.",
                "7": "U huma qaluli: Ara, aħna ma nistgħux nifhmu l‑kliem li qal missierna dwar il‑friegħi naturali tas‑siġra taż‑żebbuġ, kif ukoll dwar il‑Ġentili.",
                "8": "U jien għidtilhom: Intom staqsejtuh lill‑Mulej?",
                "9": "U huma qaluli: Le, ma staqsejniehx; għax il‑Mulej lilna ma juriniex ħwejjeġ bħal dawn.",
                "10": "U jien għidtilhom: Araw, għalfejn intom ma tħarsux il‑kmandamenti tal‑Mulej? Għalfejn sejrin tintilfu, minħabba l‑ebusija ta’ qalbkom?",
                "11": "Ma tiftakrux il‑ħwejjeġ li qal il‑Mulej?—Jekk ma twebbsux qalbkom, u tistaqsuni bil‑fidi, u temmnu li sejrin taqilgħu, u tħarsu bir‑reqqa l‑kmandamenti tiegħi, żgur li dawn il‑ħwejjeġ jiġu żvelati lilkom.",
                "12": "Araw, jiena ngħidilkom, li d‑dar ta’ Iżrael ġiet imqabbla ma’ siġra taż‑żebbuġ, mill‑Ispirtu tal‑Mulej li kien jinsab f’missierna; u araw, m’aħniex aħna mqaċċtin mid‑dar ta’ Iżrael, u m’aħniex aħna fergħa mid‑dar ta’ Iżrael?",
                "13": "U issa, dak li ried ifisser missierna dwar it‑tilqim tal‑friegħi naturali permezz tal‑milja tal‑Ġentili, hu, li fl‑aħħar żminijiet, meta n‑nisel tagħna jkun ilu li tilef il‑fidi, iva, għal ħafna snin, u ħafna ġenerazzjonijiet wara li l‑Messija se jidher fil‑ġisem fost ulied il‑bnedmin, imbagħad il‑milja tal‑evanġelju tal‑Messija se tasal għand il‑Ġentili, u mill‑Ġentili għal għand il‑fdal tan‑nisel tagħna—",
                "14": "U f’dak il‑jum il‑fdal tan‑nisel tagħna sejrin ikunu jafu li huma parti mid‑dar ta’ Iżrael, u li huma l‑poplu tal‑patt tal‑Mulej; u mbagħad huma se jkunu jafu u se jitgħallmu dwar missirijiethom, u se jitgħallmu wkoll dwar l‑evanġelju tal‑Feddej tagħhom, li wasal għand missirijiethom permezz tal‑ministeru tiegħu; għalhekk, huma jaslu biex jagħrfu lill‑Feddej tagħhom u l‑elementi meħtieġa tad‑duttrina tiegħu, biex huma jkunu jafu kif jistgħu jersqu lejh u jsalvaw.",
                "15": "U mbagħad f’dak il‑jum huma mhumiex se jithennew u jinfexxu jfaħħru lil Alla ta’ dejjem tagħhom, il‑blata u s‑salvazzjoni tagħhom? Iva, f’dak il‑jum, huma mhumiex se jiksbu l‑qawwa u n‑nutriment mid‑dielja vera? Iva, huma mhumiex se jersqu lejn il‑merħla vera ta’ Alla?",
                "16": "Araw, jiena ngħidilkom, Iva; huma se jitqiesu għal darb’oħra bħala parti mid‑dar ta’ Iżrael; u minħabba li huma fergħa naturali mis‑siġra taż‑żebbuġ, huma se jiġu mlaqqma fis‑siġra vera taż‑żebbuġ.",
                "17": "U dan hu dak li jrid ifisser missierna; u li jrid ifisser hu li dan mhuwiex se jiġi fis‑seħħ qabel ma l‑ewwel huma jiġu mxerrda mill‑Ġentili; u huwa jrid ifisser li dan se jiġi fis‑seħħ permezz tal‑Ġentili, biex il‑Mulej ikun jista’ juri l‑qawwa tiegħu lill‑Ġentili, minħabba li huwa sejjer jiġi mwarrab mil‑Lhud, jew aħjar mid‑dar ta’ Iżrael.",
                "18": "Għalhekk, missierna ma kienx qed jitkellem biss dwar in‑nisel tagħna, imma wkoll dwar id‑dar kollha ta’ Iżrael, fejn hu enfasizza l‑patt li se jiġi fis‑seħħ fl‑aħħar żminijiet; liema patt il‑Mulej għamel ma’ missierna Abraham, meta qallu: F’nislek jitbierku l‑ġnus kollha tal‑art.",
                "19": "U ġara li jiena, Nefi, kellimthom ħafna dwar dawn il‑ħwejjeġ, iva, jiena kellimthom dwar ir‑restawrazzjoni tal‑Lhud fl‑aħħar żminijiet.",
                "20": "U jiena tennejtilhom kliem Isaija, li tkellem dwar ir‑restawrazzjoni tal‑Lhud, jew aħjar tad‑dar ta’ Iżrael; u wara li jiġu rrestawrati huma qatt aktar ma jiġu umiljati, u lanqas mhuma se jerġgħu jiġu mxerrdin. U ġara li lil ħuti għidtilhom bosta ħwejjeġ, tant li spiċċaw biex ikkalmaw u waslu sabiex umiljaw ruħhom quddiem il‑Mulej.",
                "21": "U ġara li huma reġgħu kellmuni mill‑ġdid u qaluli: Xi tfisser din il‑ħaġa li missierna ra f’ħolma? Xi tfisser is‑siġra li huwa ra?",
                "22": "U jien għidtilhom: Hija rappreżentazzjoni tas‑siġra tal‑ħajja.",
                "23": "U huma qaluli: Xi jfisser il‑bastun tal‑ħadid li missierna ra, li jwassal għas‑siġra?",
                "24": "U jien għidtilhom li kien il‑kelma ta’ Alla; u li dawk kollha li jagħtu widen għall‑kelma ta’ Alla, u jżommu sew magħha, ma jintilfu qatt; lanqas it‑tiġrib u l‑vleġeġ kollha nar tal‑avversarju ma jkunu jistgħu jegħlbuhom b’tali mod li jispiċċaw jagħmew, u jitwasslu għall‑qerda.",
                "25": "Għalhekk, jiena, Nefi, ħeġġiġthom biex jagħtu widen għall‑kelma tal‑Mulej; iva, jiena ħeġġiġthom bil‑qawwa kollha ta’ ruħi, u bil‑fakultà kollha li kont nippossedi, biex huma jagħtu widen għall‑kelma ta’ Alla u jiftakru dejjem li jħarsu l‑kmandamenti tiegħu f’kull ħaġa.",
                "26": "U huma qaluli: Xi tfisser ix‑xmara tal‑ilma li ra missierna?",
                "27": "U jien għidtilhom li l‑ilma li ra missieri kien ħmieġ; u moħħu tant kien okkupat bi ħwejjeġ oħra li l‑ħmieġ tal‑ilma ma ndunax bih.",
                "28": "U jien għidtilhom li x‑xmara kienet abbiss tal‑biża’, li kien jifred lill‑ħżiena mis‑siġra tal‑ħajja, kif ukoll mill‑qaddisin ta’ Alla.",
                "29": "U jien għidtilhom li l‑abbiss kien rappreżentazzjoni ta’ dak l‑infern tal‑biża’, li l‑anġlu qalli li kien ġie mħejji għall‑ħżiena.",
                "30": "U jien għidtilhom li missierna ra wkoll li l‑ġustizzja ta’ Alla kienet tifred ukoll il‑ħżiena mit‑twajbin; u d‑dija tagħha kienet tixbah lid‑dija tan‑nar iħeġġeġ, li jitla’ ’l fuq ħdejn Alla għal dejjem ta’ dejjem, u ma jintemm qatt.",
                "31": "U huma qaluli: Allura din il‑ħaġa tfisser it‑turment tal‑ġisem fil‑jiem ta’ prova, jew tfisser l‑istat finali tar‑ruħ wara l‑mewt tal‑ġisem temporali, jew forsi qed tirreferi għall‑ħwejjeġ li huma temporali?",
                "32": "U ġara li jien għidtilhom li kienet rappreżentazzjoni ta’ ħwejjeġ kemm temporali kif ukoll spiritwali; għax għad jasal il‑jum li fih huma se jiġu ġġudikati skont għemilhom, iva, sewwasew skont l‑għemejjel li huma wettqu permezz tal‑ġisem temporali fil‑jiem ta’ prova tagħhom.",
                "33": "Għalhekk, jekk imutu fi ħżunithom huma jitwarrbu wkoll, fir‑rigward tal‑ħwejjeġ spiritwali, li jappartjenu għas‑sewwa; għalhekk, huma għandhom jinġiebu biex jieqfu quddiem Alla, ħalli jiġu ġġudikati skont għemilhom; u jekk l‑għemejjel tagħhom kienu maħmuġin m’hemmx dubju li anke huma maħmuġin; u jekk ikunu maħmuġin ma jistgħux jgħammru fis‑saltna ta’ Alla; għax inkella, is‑saltna ta’ Alla hi maħmuġa wkoll.",
                "34": "Iżda araw, jien ngħidilkom, li s‑saltna ta’ Alla mhijiex maħmuġa, u l‑ebda ħaġa mniġġsa ma tista’ tidħol fis‑saltna ta’ Alla; għalhekk jeħtieġ li jkun hemm post għall‑ħmieġ imħejji għal dak li hu maħmuġ.",
                "35": "U iva, hemm post li ġie mħejji, sewwasew dak l‑infern tal‑biża’ li jiena tkellimt dwaru, u hu ġie mħejji mix‑xitan; għalhekk l‑istat finali ta’ ruħ il‑bnedmin hu li hija tgħammar fis‑saltna ta’ Alla, jew li hija tintrema ’l barra minħabba dik il‑ġustizzja li jiena tkellimt dwarha.",
                "36": "Għalhekk, il‑ħżiena jitwarrbu minn mat‑twajbin, kif ukoll minn dik is‑siġra tal‑ħajja, li frottha hu mill‑aktar prezzjuż u hu ta’ min jixtiequ aktar minn kull frott ieħor; iva, u hi l‑akbar fost ir‑rigali kollha ta’ Alla. U kien b’dan il‑mod li jiena kellimt lil ħuti. Ammen."
            },
            "16": {
                "1": "U issa ġara li wara li jien, Nefi, waqaft inkellem lil ħuti, araw huma qaluli: Inti għidtilna kliem iebes, wisq aktar milli aħna kapaċi nġarrbu.",
                "2": "U ġara li jien għidtilhom li jien kont naf li jiena kont għidtilhom kliem iebes kontra l‑ħżiena, skont dak li hu veru; u lit‑twajbin jiena ġġustifikajt, u stqarrejt li huma sejrin jiġu mgħollija ’l fuq fl‑aħħar jum; għalhekk, il‑ħatja jsibuha diffiċli jaċċettaw il‑verità, għaliex tolqothom fil‑laħam il‑ħaj.",
                "3": "U issa ħuti, jekk intom kontu fis‑sewwa u kontu lesti tisimgħu l‑verità, u tagħtu kasha, biex tkunu tistgħu timxu fis‑sewwa quddiem Alla, allura intom ma tilmentawx minħabba l‑verità, u tgħidu: Inti għidt kliem iebes kontrina.",
                "4": "U ġara li jiena, Nefi, ħeġġiġt lil ħuti, biex bir‑reqqa kollha jħarsu l‑kmandamenti tal‑Mulej.",
                "5": "U ġara li huma umiljaw ruħhom quddiem il‑Mulej; tant illi jiena mtlejt bil‑hena u b’tama kbira għalihom, li huma kienu sejrin jimxu fil‑mogħdijiet tas‑sewwa.",
                "6": "Issa, dan kollu ntqal u seħħ waqt li missieri kien qed jgħammar f’tinda fil‑wied li huwa semmieh Lemwel.",
                "7": "U ġara li jiena, Nefi, iżżewwiġt lil waħda minn ulied Ismagħel; u anke ħuti żżewġu lill‑ulied bniet ta’ Ismagħel; u anke Żoram iżżewweġ lit‑tifla l‑kbira ta’ Ismagħel.",
                "8": "U b’hekk missieri wettaq il‑kmandamenti kollha tal‑Mulej li ġew mogħtija lilu. U jien, Nefi, ġejt ukoll imbierek bil‑kbir mill‑Mulej.",
                "9": "U ġara li leħen il‑Mulej kellem lil missieri matul il‑lejl, u ordnalu biex hekk kif jisbaħ huwa għandu jitlaq lejn id‑deżert.",
                "10": "U ġara li hekk kif missieri qam filgħodu, u resaq lejn il‑bieb tat‑tinda, huwa baqa’ mistagħġeb hekk kif mal‑art huwa ra globu tond magħmul b’sengħa liema bħalha; u hu kien magħmul minn ram mill‑aktar fin. U fil‑globu kien hemm żewġ imgħażel; u wieħed minnhom beda jindika d‑direzzjoni ta’ fejn kellna mmorru fid‑deżert.",
                "11": "U ġara li aħna ġbarna kull ħaġa li kienet meħtieġa li nieħdu magħna fid‑deżert, u l‑bqija ta’ dak kollu li l‑Mulej kien tana; u aħna ħadna magħna kull tip ta’ żerriegħa li aħna stajna nġorru magħna fid‑deżert.",
                "12": "U ġara li aħna ħadna magħna t‑tined tagħna u tlaqna lejn id‑deżert, fin‑naħa l‑oħra tax‑xmara Laman.",
                "13": "U ġara li aħna għamilna erbat ijiem mexjin fid‑direzzjoni ta’ bejn in‑nofsinhar u x‑xlokk, u aħna erġajna tellajna t‑tined tagħna; u l‑post semmejnieh Sażer.",
                "14": "U ġara li aħna ħadna magħna l‑qwas tagħna u l‑vleġeġ tagħna, u tlaqna għall‑kaċċa fid‑deżert biex niksbu l‑ikel għall‑familji tagħna; u wara ħin nikkaċċjaw għall‑familji tagħna, aħna erġajna lura lejn il‑familji tagħna ġo Sażer fid‑deżert. U aħna erġajna tlaqna lejn id‑deżert, fejn qbadna l‑istess direzzjoni u żammejna mal‑aktar inħawi fertili tad‑deżert, li kienu mal‑fruntiera ħdejn il‑Baħar tal‑Qasab.",
                "15": "U tul it‑triq aħna għaddejna bosta jiem nivvjaġġaw, u nikkaċċjaw, permezz tal‑qwas tagħna u l‑vleġeġ tagħna u permezz tal‑ġebliet tagħna u l‑iżbandoli tagħna.",
                "16": "U aħna mxejna mad‑direzzjoni tal‑globu, li wassalna sa l‑aktar inħawi fertili tad‑deżert.",
                "17": "U wara li għamilna bosta jiem nivvjaġġaw, aħna għaddejna ftit ħin intellgħu t‑tined tagħna, ħalli nkunu nistgħu nerġgħu nistrieħu ftit u wara mmorru niksbu l‑ikel għall‑familji tagħna.",
                "18": "U ġara li hekk kif jiena, Nefi, mort għall‑kaċċa, araw, jien inqasamli l‑qaws, li kien magħmul minn azzar mill‑aktar fin; u wara li nqasamli l‑qaws, araw, ħuti ħaduha kontrija peress li kont spiċċajt bla qaws, u ma stajna niksbu l‑ebda ikel.",
                "19": "U ġara li aħna erġajna lura għand il‑familji tagħna mingħajr ikel, u għax kienu għajjiena ħafna, minħabba l‑vjaġġ tagħhom, huma spiċċaw batew ħafna minħabba n‑nuqqas ta’ ikel.",
                "20": "U ġara li Laman u Lemwel u l‑ulied subien ta’ Ismagħel bdew jilmentaw ħafna, minħabba t‑tbatija u l‑hemm tagħhom fid‑deżert; u anki missieri beda jilmenta kontra l‑Mulej Alla tiegħu; iva, u huma kienu lkoll imnikkta bil‑kbir, tant li bdew jilmentaw kontra l‑Mulej.",
                "21": "U ġara li jiena, Nefi, kont qed inbati wkoll flimkien ma’ ħuti minħabba li kont spiċċajt bla qaws, u l‑qwas tagħhom kienu tilfu l‑elastiċità tagħhom, u s‑sitwazzjoni bdiet issir tassew diffiċli, iva, tant li ma stajna niksbu l‑ebda ikel.",
                "22": "U ġara li jiena, Nefi, tkellimt ħafna ma’ ħuti, għaliex huma reġgħu webbsu qalbhom, fejn anki bdew jilmentaw kontra l‑Mulej Alla tagħhom.",
                "23": "U ġara li jiena, Nefi, għamilt qaws mill‑injam, u minn zokk irqiq għamilt vleġġa; għalhekk, jien armajt ruħi permezz ta’ qaws u vleġġa, u permezz ta’ żbandola u ftit ġebliet. U jien għidt lil missieri: Fejn għandi mmur biex nikseb l‑ikel?",
                "24": "U ġara li huwa staqsa lill‑Mulej, għaliex huma umiljaw ruħhom minħabba dak li jiena kont għidtilhom; għax jien għidtilhom bosta ħwejjeġ bl‑enerġija kollha ta’ ruħi.",
                "25": "U ġara li missieri sama’ leħen il‑Mulej; u huwa qala’ tbeżbiża sew minħabba li beda jilmenta kontra l‑Mulej, tant illi huwa spiċċa fil‑wied tan‑niket.",
                "26": "U ġara li leħen il‑Mulej kellmu u qallu: Ħares lejn il‑globu, u ara x’hemm miktub fuqu.",
                "27": "U ġara li meta missieri ra l‑ħwejjeġ li kienu miktubin fuq il‑globu, huwa beda jibża’ u jitriegħed bil‑kbir, u l‑istess ħuti u l‑ulied subien ta’ Ismagħel u n‑nisa tagħna.",
                "28": "U ġara li jiena, Nefi, rajt li l‑imgħażel li kien hemm fil‑globu kienu jiffunzjonaw skont il‑fidi u d‑diliġenza tagħna u skont kemm aħna nagħtuhom attenzjoni.",
                "29": "U fuqhom kien hemm miktub ukoll kitba ġdida, illi setgħet tinqara b’mod faċli, li tatna ċertu għarfien dwar it‑triqat tal‑Mulej; u din il‑kitba nkitbet u bdiet tinbidel minn ħin għall‑ieħor skont il‑fidi u d‑diliġenza li bdejna nagħtuha. U b’hekk naraw li permezz ta’ mezzi żgħar il‑Mulej iwettaq ħwejjeġ kbar.",
                "30": "U ġara li jiena, Nefi, mort u tlajt fuq il‑quċċata tal‑muntanja, skont l‑istruzzjonijiet li ngħataw fuq il‑globu.",
                "31": "U ġara li jiena mort u qtilt bhejjem selvaġġi, hekk li jien ksibt biżżejjed ikel għall‑familji tagħna.",
                "32": "U ġara li jien erġajt lura fit‑tined tagħna, inġorr il‑bhejjem li kont qtilt; u issa, meta huma raw li jiena kont ipprovdejtilhom l‑ikel, kemm kienet kbira l‑hena tagħhom! U ġara li huma umiljaw ruħhom quddiem il‑Mulej, u lilu huma raddew ħajr.",
                "33": "U ġara li aħna erġajna komplejna bil‑vjaġġ tagħna, u għaddejna kważi mill‑istess rotta ta’ qabel; u wara li għamilna bosta jiem nivvjaġġaw aħna tellajna t‑tined tagħna, sabiex ngħaddu ftit żmien hemmhekk.",
                "34": "U ġara li Ismagħel miet, u ġie midfun f’post li kien jismu Naħom.",
                "35": "U ġara li l‑ulied bniet ta’ Ismagħel ħassewhom imnikkta bil‑kbir, minħabba n‑nuqqas ta’ missierhom, u minħabba l‑hemm tagħhom fid‑deżert; u huma bdew jilmentaw kontra missieri, għaliex huwa kien ħariġhom mill‑art ta’ Ġerusalemm, u bdew jgħidu: Missierna mejjet; iva, u aħna ilna ħafna niġġerrew fid‑deżert, u batejna ħafna ġuħ u għatx, u esperjenzajna ħafna taħbit u għeja kbira; u wara din it‑tbatija kollha aħna se nispiċċaw immutu bil‑ġuħ fid‑deżert.",
                "36": "U b’dan il‑mod huma bdew jilmentaw kontra missieri, kif ukoll kontrija; u huma wrew ix‑xewqa li jerġgħu lura Ġerusalemm.",
                "37": "U Laman qal lil Lemwel kif ukoll lill‑ulied subien ta’ Ismagħel: Araw, ejjew noqtlu lil missierna, kif ukoll lil ħuna Nefi, li ħa fuqu r‑responsabbiltà li jkun il‑mexxej tagħna u l‑għalliem tagħna, minkejja li aħna ħutu l‑kbar.",
                "38": "Issa, huwa jgħid li l‑Mulej tkellem miegħu, u li anki l‑anġli niżlu jaqduh. Iżda araw, aħna nafu li huwa mhuwiex jgħidilna l‑verità; u qed jgħidilna dawn il‑ħwejjeġ, u qed iwettaq bosta ħwejjeġ permezz tal‑qerq makakk tiegħu, biex ikun jista’ jqarraq b’għajnejna, għax forsi jaħseb li jista’ jeħodna f’xi xagħri selvaġġ; u wara li jkun ħadna hemm, jaħseb li jista’ jagħmel lilu nnifsu xi sultan jew mexxej fuqna, ħalli jkun jista’ jagħmel bina dak li jrid u li jogħġbu. U kien b’dan il‑mod li ħija Laman beda jxewwixhom, sakemm huma mtlew bil‑korla.",
                "39": "U ġara li l‑Mulej kien magħna, iva, u saħansitra nstema’ leħen il‑Mulej u qalilhom ħafna ħwejjeġ, u tahom tbeżbiża sew; u wara t‑tbeżbiża li qalgħu permezz ta’ leħen il‑Mulej, huma ma baqgħux aktar mimlijin korla, iżda huma nidmu minn dnubiethom, tant li l‑Mulej reġa’ berikna bl‑ikel, sabiex ma ninqerdux."
            },
            "17": {
                "1": "U ġara li aħna erġajna komplejna bil‑vjaġġ tagħna fid‑deżert; u minn dakinhar bdejna nterrqu qrib in‑naħa tal‑lvant. U aħna vvjaġġajna fid‑deżert u għaddejna minn ħafna taħbit; u n‑nisa tagħna welldu t‑tfal fid‑deżert.",
                "2": "U tant kienu kbar il‑barkiet li xeħet fuqna l‑Mulej, li minkejja li fid‑deżert konna qed ngħixu billi nieklu biss laħam nej, in‑nisa tagħna kellhom ħafna xi jreddgħu lil uliedhom, u kienu b’saħħithom, iva, sewwasew daqs l‑irġiel; u bdew jiffaċċjaw il‑vjaġġ tagħhom bla ma jilmentaw.",
                "3": "U b’hekk naraw li l‑kmandamenti ta’ Alla jeħtieġ li jiġu fis‑seħħ. U jekk ulied il‑bnedmin iħarsu l‑kmandamenti ta’ Alla huwa jsostnihom, u jqawwihom, u jipprovdilhom mezz kif huma jkunu jistgħu jwettqu dak li huwa jkun ordnalhom; għalhekk, huwa pprovdielna l‑mezzi waqt li aħna konna qed ngħammru fid‑deżert.",
                "4": "U aħna domna ngħammru hemm għal ħafna snin, iva, aħna għaddejna sewwasew tmien snin fid‑deżert.",
                "5": "U aħna wasalna fil‑post li semmejnieh Kotran, minħabba l‑ħafna frott kif ukoll l‑għasel selvaġġ li kien hemm; u l‑Mulej ħejja dawn il‑ħwejjeġ kollha għalina biex aħna ma ninqerdux. U aħna rajna l‑baħar, li semmejnieh Irreantum, li tfisser ħafna ilmijiet.",
                "6": "U ġara li aħna tellajna t‑tined tagħna ħdejn xatt il‑baħar; u minkejja li esperjenzajna ħafna taħbit u għaddejna wkoll minn diffikultajiet kbar, iva, tant li ma nistgħux niktbuhom kollha, aħna bdejna naqbżu bil‑ferħ hekk kif wasalna ħdejn xatt il‑baħar; u l‑post semmejnieh Kotran, minħabba l‑ħafna frott li kien hemm.",
                "7": "U ġara li wara li jiena, Nefi, kont ili fl‑art ta’ Kotran għal bosta jiem, ġie jżurni leħen il‑Mulej u qalli: Qum, u mur fil‑muntanja. U ġara li jiena qomt u tlajt fuq il‑muntanja, u sejjaħt lill‑Mulej.",
                "8": "U ġara li l‑Mulej kellimni u qalli: Inti għandek tibni ġifen, skont il‑metodu li jien se nurik, biex inkun nista’ nġorr lil niesek għan‑naħa l‑oħra ta’ dawn l‑ilmijiet.",
                "9": "U jien għidt: Mulej, fejn għandi mmur ħalli nkun nista’ nsib minerali xi ndewweb, biex inkun nista’ nagħmel l‑għodda ħalli nibni l‑ġifen skont il‑metodu li wrejtni int?",
                "10": "U ġara li l‑Mulej qalli fejn kelli mmur biex insib il‑minerali, ħalli nkun nista’ nagħmel l‑għodda.",
                "11": "U ġara li jiena, Nefi, għamilt minfaħ mill‑ġlud tal‑bhejjem, li permezz tiegħu nkun nista’ nonfoħ fuq in‑nar; u wara li għamilt minfaħ, biex bih inkun nista’ nonfoħ fuq in‑nar, bdejt inħabbat ġebla m’oħra ħalli nkun nista’ nqabbad in‑nar.",
                "12": "Għax sa issa il‑Mulej ma kienx għadu ħalliena nużaw ħafna n‑nar, waqt li konna qed nivvjaġġaw fid‑deżert; għax huwa qalilna: Jien se nara li l‑ikel tagħkom ikollu palat tajjeb mingħajr ma jkollkom bżonn issajruh;",
                "13": "U jien se nkun ukoll id‑dawl tagħkom fid‑deżert; u se nħejji t‑triq quddiemkom, dejjem jekk intom tħarsu l‑kmandamenti tiegħi; għalhekk, diment li intom tħarsu l‑kmandamenti tiegħi intom se titmexxew lejn l‑art imwiegħda; u se tagħrfu li jien hu dak li qed immexxikom.",
                "14": "Iva, u l‑Mulej qal ukoll li: Wara li intom taslu fl‑art imwiegħda, intom se tagħrfu li jien, il‑Mulej, hu Alla; u li jien, il‑Mulej, ħlistkom mill‑qerda; iva, meta lilkom jiena ħriġt ’il barra mill‑art ta’ Ġerusalemm.",
                "15": "Għalhekk, jiena, Nefi, għamilt dak li stajt biex inħares il‑kmandamenti tal‑Mulej, u ħeġġiġt lil ħuti biex ikunu fidili u diliġenti.",
                "16": "U ġara li jien għamilt l‑għodda mill‑minerali li jiena dewwibt mill‑blat.",
                "17": "U meta ħuti raw li jien kont se nibni ġifen, huma bdew jilmentaw kontrija u jgħidu: Ħuna qed jitbellah, għax jaħseb li jista’ jibni ġifen; iva, u jaħseb ukoll li jista’ jbaħħar fuq dawn l‑ibħra daqstant vasti.",
                "18": "U kien b’dan il‑mod li ħuti bdew jilmentaw kontrija, u wrew ix‑xewqa li ma jmiddux idejhom, għax ma kinux jemmnu li jien stajt nibni ġifen; lanqas ma kienu jemmnu li jiena ġejt mgħallem mill‑Mulej.",
                "19": "U issa ġara li jiena, Nefi, ħassejtni mnikket bil‑kbir minħabba l‑ebusija ta’ qalbhom; u issa, meta huma raw li jiena bdejt inħossni mnikket, qalbhom imtliet bil‑ferħ, tant li huma bdew jitgħaxxqu minħabba fija u jgħidu: Aħna konna nafu li int ma stajtx tibni ġifen, għax konna nafu li ma tafx x’inti tgħid; għalhekk, int ma tistax twettaq xi ħaġa daqstant diffiċli.",
                "20": "U inti tixbah lil missierna, li jħalli l‑immaġinazzjoni ta’ qalbu tiġri bih; iva, huwa ħariġna ’l barra mill‑art ta’ Ġerusalemm, u aħna għaddejna dawn is‑snin kollha niġġerrew fid‑deżert; u n‑nisa tagħna batew bil‑kbir fit‑tqala tagħhom; u huma welldu t‑tfal fid‑deżert u batew kull tip ta’ tbatija, minbarra l‑mewt; u kien ikun wisq aħjar li kieku huma mietu qabel ħallew Ġerusalemm milli kellhom jgħaddu minn din it‑tbatija kollha.",
                "21": "Ara, aħna għaddejna dawn is‑snin kollha nbatu fid‑deżert, minflok ma għaddejna dan iż‑żmien ingawdu l‑ġid tagħna u l‑art ta’ wirtna; iva, u stajna wkoll niksbu l‑kuntentizza.",
                "22": "U aħna nafu li n‑nies li kienu fl‑art ta’ Ġerusalemm kienu nies twajbin; għaliex huma kienu jħarsu l‑liġijiet u d‑digrieti tal‑Mulej, u l‑kmandamenti tiegħu kollha, skont il‑liġi ta’ Mosè; għalhekk, aħna nafu li huma nies twajbin; u missierna kkundannahom, u mexxiena ’l barra minn hemm għax aħna smajna minn dak li beda jgħidilna; iva, u ħuna l‑istess bħalu. U kien b’dan il‑mod ta’ diskors li ħuti bdew jilmentaw u jgemgmu kontra tagħna.",
                "23": "U ġara li jiena, Nefi, kellimthom u għidt: Temmnu intom li missirijietna, li kienu wlied Iżrael, setgħu jitmexxew lil hinn mill‑ħakma tal‑Eġizzjani li kieku ma semgħux minn kliem il‑Mulej?",
                "24": "Iva, taħsbu intom li huma setgħu jitmexxew lil hinn mill‑jasar, li kieku l‑Mulej ma ordnax lil Mosè biex huwa jmexxihom lil hinn mill‑jasar?",
                "25": "Issa intom tafu li wlied Iżrael kienu jinsabu fil‑jasar; u tafu wkoll li huma kienu mgħakksin b’xogħol mill‑aktar iebes u diffiċli; għalhekk, intom tafu li kienet ħaġa tajba żgur għalihom li huma jinħarġu mill‑jasar.",
                "26": "Issa intom tafu li Mosè ġie mitlub mill‑Mulej biex iwettaq dik il‑biċċa xogħol kbira; u tafu li permezz tal‑kelma tiegħu l‑Baħar tal‑Qasab inferaq ’l hemm u ‘l hawn, u huma għaddew minn nofsu fuq art niexfa.",
                "27": "Iżda intom tafu li l‑Eġizzjani, illi kienu l‑armati tal‑Fargħun, sfaw mgħarrqin fil‑Baħar tal‑Qasab.",
                "28": "U tafu wkoll li huma ġew mitmugħa l‑manna fid‑deżert.",
                "29": "Iva, u tafu wkoll li Mosè, permezz tal‑kelma tiegħu, skont il‑qawwa ta’ Alla li kienet tinsab fih, ħabbat fuq il‑blata, u minnha beda ħiereġ l‑ilma, biex ulied Iżrael ikunu jistgħu jaqtgħu l‑għatx.",
                "30": "U minkejja li huma kienu qed jiġu mmexxijin, bil‑Mulej Alla tagħhom u l‑Feddej tagħhom, miexi quddiemhom, li beda jmexxihom binhar u jipprovdilhom id‑dawl mal‑lejl, u li għamel għalihom dak kollu li hu tajjeb li bniedem ikollu, huma webbsu qalbhom u dallmu moħħhom, u bdew iżebilħu lil Mosè u lil Alla veru u ħaj.",
                "31": "U ġara li, skont kelmtu, huwa qeridhom; u skont kelmtu, huwa mexxihom; u skont kelmtu, huwa għamel minn kollox għalihom; u l‑ebda ħaġa ma seħħet jekk mhux permezz ta’ kelmtu.",
                "32": "U wara li huma qasmu x‑xmara Ġordan huwa lilhom mela bil‑qawwa sal‑punt li wlied dik l‑art sefgħu mkeċċija ’l barra, iva, u spiċċaw imxerrdin sakemm inqerdu.",
                "33": "U issa, intom taħsbu li wlied din l‑art, li kienu fl‑art imwiegħda, li ġew imġiegħla jitilqu minn missirijietna, intom taħsbu li kienu nies twajbin? Araw, jiena ngħidilkom, Le.",
                "34": "Intom taħsbu li missirijietna kienu se jkunu magħżulin aktar minnhom li kieku huma kienu twajbin? Jiena ngħidilkom, Le.",
                "35": "Araw, il‑Mulej iqis lil kulħadd l‑istess; lil dak li hu twajjeb, lilu Alla jbierek. Iżda araw, dan il‑poplu ċaħad kull kelma ta’ Alla, u huma spiċċaw misjurin waħda sew fil‑ħażen; u l‑milja tal‑korla ta’ Alla kienet tinsab fuqhom; u l‑Mulej seħet l‑art għad‑detriment tagħhom; u għal missirijietna huwa berikha; iva, huwa seħetha għad‑detriment tagħhom tant li huma spiċċaw inqerdu, u għal missirijietna huwa berikha ħalli jkollhom poter fuqha.",
                "36": "Araw, il‑Mulej ħoloq l‑art biex jgħammru n‑nies fiha; u huwa ħoloq lil uliedu biex f’idejhom hija tkun.",
                "37": "U huwa jqajjem ġens ġust, u jeqred il‑ġnus tal‑ħżiena.",
                "38": "U huwa jmexxi lill‑ġusti lejn artijiet siewja, u lill‑ħżiena huwa jeqred, u jisħet l‑art minħabba fihom.",
                "39": "Huwa jsaltan fl‑għoli tas‑sema, li hija t‑tron tiegħu, u din l‑art hija l‑mirfes ta’ riġlejh.",
                "40": "U huwa jħobb lil dawk li jriduh ikun Alla tagħhom. Araw, huwa ħabb lil missirijietna, u għamel patt magħhom, iva, sewwasew ma’ Abraham, Iżakk u Ġakobb; u huwa ftakar fil‑patti li huwa għamel; għalhekk, huwa ħariġhom ’il barra mill‑art tal‑Eġittu.",
                "41": "U lilhom huwa rażżan fid‑deżert permezz tal‑ħatar tiegħu; għaliex huma webbsu qalbhom, kif għamiltu intom; u l‑Mulej rażżanhom minħabba ħżunithom. Huwa bagħat fosthom sriep velenużi u jtiru; u wara li lilhom gidmu huwa ħejja mod biex ikunu jistgħu jitfejqu; u kulma kellhom jagħmlu kien li jħarsu; u minħabba l‑mod daqstant sempliċi, jew il‑faċilità tiegħu, kienu ħafna li spiċċaw inqerdu.",
                "42": "U minn żmien għall‑ieħor huma bdew iwebbsu qalbhom, u jżebilħu lil Mosè, kif ukoll lil Alla; madankollu, intom tafu li huma ġew immexxijin permezz tal‑qawwa inkomparabbli tiegħu lejn l‑art imwiegħda.",
                "43": "U issa, wara dan kollu, wasal żmien fejn huma tant ġew maħkumin mill‑ħażen, iva, li kważi spiċċaw misjurin iżżejjed; u naħseb li wasal il‑jum li ma jdumux ma jinqerdu; għax jiena naf li dak il‑jum żgur se jasal li fih huma sejrin jinqerdu kollha, ħlief għal xi ftit li sejrin jittieħdu fil‑jasar.",
                "44": "Għalhekk, il‑Mulej ordna lil missieri biex jitlaq lejn id‑deżert; u l‑Lhud ukoll ippruvaw ineħħulu ħajtu; u anke intom ippruvajtu tneħħulu ħajtu; għalhekk, intom qattiela f’qalbkom u tixbhu lilhom.",
                "45": "Intom ħfief biex tagħmlu l‑ħażen imma tqal biex tiftakru fil‑Mulej Alla tagħkom. Intom rajtu anġlu, u huwa kellimkom; iva, minn żmien għall‑ieħor intom smajtu leħnu; u hu kellimkom permezz ta’ leħen ħelu u sieket, imma intom tliftu kull sentiment, hekk li ma stajtux tħossu kliemu; għalhekk, huwa kellimkom b’leħen jixbah lir‑ragħad, li wassal biex l‑art titheżżeż bħallikieku kienet se tinqasam fi tnejn.",
                "46": "U intom tafu wkoll li bil‑qawwa tal‑kelma setgħana tiegħu huwa jista’ jwassal biex l‑art ma tibqax aktar; iva, u intom tafu li permezz tal‑kelma tiegħu huwa jista’ jillixxa l‑postijiet imħarbta, u jagħmel ħerba mill‑postijiet lixxi. Allura x’inhi r‑raġuni li intom qed twebbsu daqstant qalbkom?",
                "47": "Araw, jien għandi ruħi trid tinqasam bin‑niket minħabba fikom, u għandi qalbi muġugħa; ferm nibża’ li intom sejrin titwarrbu għal dejjem. Araw, jiena tant inħossni mimli bl‑Ispirtu ta’ Alla, li ma baqagħlix aktar saħħa f’ġismi.",
                "48": "U issa ġara li meta jiena għidt dan il‑kliem huma ħaduha kontrija, u xtaqu jitfgħuni f’qiegħ il‑baħar; u hekk kif ġew biex jerfgħu idejhom fuqi jiena kellimthom u għidtilhom: F’isem Alla li Jista’ Kollox, qed nordnalkom biex ma tmissunix, għaliex jiena mimli bil‑qawwa ta’ Alla, liema qawwa nħossha li qed tikkonsmali ġismi; u min jerfa’ jdejh fuqi jispiċċa jidbiel sewwasew bħall‑qasab imnixxef; u huwa jispiċċa fix‑xejn quddiem il‑qawwa ta’ Alla, għaliex lilu Alla jilħaq.",
                "49": "U ġara li jiena, Nefi, għidtilhom biex ma jkomplux jilmentaw kontra missierhom; u lanqas m’għandhom jibqgħu lura milli jagħtuni daqqa t’id, għax kien Alla li ordnali biex nibni ġifen.",
                "50": "U jien għidtilhom: Kieku Alla ordnali biex inwettaq kull ħaġa, jiena nagħmel dan. U jekk jordnali biex ngħid lil dan l‑ilma, inbidel f’art, huwa jsir art; u hekk jiena ngħid dan, hekk isir.",
                "51": "U issa, jekk il‑Mulej għandu qawwa daqstant kbira, u jekk huwa wettaq daqstant mirakli fost ulied il‑bnedmin, mela għalfejn ma jistax juri lili kif għandi nibni ġifen?",
                "52": "U ġara li jiena, Nefi, għidt lil ħuti ħafna ħwejjeġ, tant li huma ħassewhom umiljati u ma setgħux jitlewmu miegħi aktar; u għal bosta jiem huma lanqas m’azzardaw jerfgħu idejhom fuqi jew imissuni b’subgħajhom. Issa huma m’azzardawx jagħmlu dan, ma jmorrux jidbielu quddiemi, għax daqstant kien qawwi l‑Ispirtu ta’ Alla; u kien b’dan il‑mod li hu ħadem fuqhom.",
                "53": "U ġara li l‑Mulej qalli: Erġa’ oħroġ dirgħajk quddiem ħutek, u huma mhumiex se jidbielu quddiemek, imma jiena se nwassalhom biex jibdew jitriegħdu, jgħid il‑Mulej, u dan se nagħmlu ħalli huma jkunu jafu li jiena l‑Mulej Alla tagħhom.",
                "54": "U ġara li jiena ħriġt dirgħajja quddiem ħuti, u huma ma bdewx jidbielu quddiemi; imma l‑Mulej wassalhom biex jitriegħdu, sewwasew skont il‑kliem li kien qal.",
                "55": "U issa, huma qalu: Aħna nafu tassew li l‑Mulej jinsab miegħek, għaliex nafu li hija l‑qawwa tal‑Mulej li wasslitna biex nitriegħdu. U huma nxteħtu quddiemi, u kienu se jibdew iqimuni, imma jien ma ħallejthomx u għidtilhom: Jiena ħukom, iva, ħukom iż‑żgħir; għalhekk, araw li tqimu lill‑Mulej Alla tagħkom, u agħtu ġieħ lil missierkom u lil ommkom, sabiex jitkattru jiemkom fuq l‑art, li l‑Mulej Alla tagħkom se jagħtikom."
            },
            "18": {
                "1": "U ġara li huma bdew iqimu lill‑Mulej, u għażlu li jiġu miegħi; u aħna bdejna naħdmu l‑injam b’sengħa liema bħalha. U minn żmien għall‑ieħor il‑Mulej beda jurini kif kelli naħdem l‑injam tal‑ġifen.",
                "2": "Issa jiena, Nefi, ma bdejtx naħdem l‑injam bil‑mod li jaħdem bih il‑bniedem, lanqas ma bnejt il‑ġifen bil‑mod li jaħdem bih il‑bniedem, imma jiena bnejtu bil‑mod li wrieni l‑Mulej; għalhekk, ma kienx bil‑mod li jaħdem bih il‑bniedem.",
                "3": "U jiena, Nefi, mort fil‑muntanja ta’ spiss, u tlabt lill‑Mulej ta’ spiss; għalhekk il‑Mulej urieni ħwejjeġ kbar.",
                "4": "U ġara li wara li jiena lestejt il‑ġifen, skont il‑kelma tal‑Mulej, ħuti raw li kien tajjeb, u li s‑sengħa tiegħu kienet mill‑ifjen, għalhekk, huma reġgħu umiljaw irwieħhom quddiem il‑Mulej.",
                "5": "U ġara li leħen il‑Mulej kellem lil missieri, biex aħna nqumu u ninżlu fil‑ġifen.",
                "6": "U ġara li l‑għada, wara li ħejjejna kull ħaġa, fejn ħadna magħna ħafna frott u laħam mix‑xagħri, u għasel bil‑kotra, u ċerti provvisti skont dak li ordnalna l‑Mulej, aħna nżilna fil‑ġifen, bit‑tagħbija tagħna u ż‑żerriegħa tagħna, u b’kull ħaġa li konna ġibna magħna, kull persuna skont l‑età tagħha; għalhekk, ilkoll kemm aħna nżilna fil‑ġifen, flimkien ma’ martna u ma’ wliedna.",
                "7": "U issa, missieri, fid‑deżert, kellu żewġ subien; il‑kbir semmieh Ġakobb u ż‑żgħir Ġużeppi.",
                "8": "U ġara li wara li aħna lkoll inżilna fil‑ġifen, u ħadna magħna l‑provvisti tagħna u dak kollu li ġejna mitlubin nieħdu, aħna baħħarna lejn l‑art imwiegħda, u bdejna nitmexxew ’il quddiem permezz tal‑qawwa tar‑riħ.",
                "9": "U wara li konna ilna nitmexxew ’il quddiem permezz tal‑qawwa tar‑riħ għal bosta jiem, araw, ħuti u l‑ulied subien ta’ Ismagħel flimkien ma’ marthom bdew jagħtuha għax‑xalar, hekk li huma bdew jiżfnu, u jkantaw, u jitkellmu b’mod mill‑aktar baxx, iva, tant li spiċċaw insew b’liema qawwa kienu twasslu s’hawn; iva, huma ma setgħux jaqgħu aktar fil‑baxx milli waqgħu.",
                "10": "U jiena, Nefi, bdejt nibża bil‑kbir li l‑Mulej kien sejjer jinkorla għalina, u li kien sejjer jagħtina tbeżbiża minħabba ħżunitna, u li konna se nispiċċaw ninbelgħu f’qiegħ il‑baħar; għalhekk, jiena, Nefi, bdejt inkellimhom bil‑kalma kollha; iżda araw, huma ħaduha kontrija, u bdew jgħidu: Aħna ma rridux li ħuna ż‑żgħir ikun il‑mexxej tagħna.",
                "11": "U ġara li Laman u Lemwel qabduni u rabtuni bil‑ħbula, u bdew jittrattawni bi ħruxija kbira; madankollu, il‑Mulej ippermetta dan sabiex huwa jkun jista’ juri l‑qawwa tiegħu, ħalli jiġi fis‑seħħ dak li huwa qal dwar il‑ħżiena.",
                "12": "U ġara li wara li huma rabtuni b’mod li ma stajtx nitħarrek, il‑boxxla, li kien ħejja għalina l‑Mulej, ma komplietx taħdem.",
                "13": "Għalhekk, huma ma kinux jafu lejn liema naħa kellhom jidderieġu l‑ġifen, hekk li qamet maltempata kbira, iva, tempesta kbira u tal‑biża’, u aħna għamilna tlett ijiem sħaħ ninġarrew lura fuq l‑ilmijiet; u huma nħakmu minn ħafna biża’ li ma jmorrux jispiċċaw mgħarrqin fil‑baħar; minkejja dan, ma ġewx iħolluni.",
                "14": "U fir‑raba’ jum minn meta bdejna ninġarrew lura, il‑maltempata bdiet tiqliel.",
                "15": "U ġara li konna għoddna se ninbelgħu f’qiegħ il‑baħar. U wara li konna ilna erbat ijiem ninġarrew lura fuq l‑ilmijiet, ħuti bdew jagħrfu li Alla kien qed jagħmel ħaqq minnhom, u jekk ma jindmux minn ħżunithom kienu se jinqerdu; għalhekk, huma ġew fuqi, u ħallew il‑ħbula li kelli madwar il‑polzi tiegħi, u araw, huma kienu ntefħu waħda sew; u anki l‑għekiesi tiegħi kienu ntefħu waħda sew; u jien kont muġugħ ħafna minħabba f’hekk.",
                "16": "Madankollu, jiena dort lejn Alla tiegħi, u lilu bdejt infaħħar il‑jum kollu; u jien ma bdejtx nilmenta kontra l‑Mulej minħabba hemmi.",
                "17": "Issa missieri, Leħi, beda jgħid ħafna ħwejjeġ, kemm lilhom kif ukoll lill‑ulied subien ta’ Ismagħel; imma araw, huma bdew ilissnu ħafna theddid kontra kull min ried jitkellem f’ismi; u l‑ġenituri tiegħi, li kienu mdaħħlin sew fiż‑żmien u li batew bil‑kbir minħabba wliedhom, spiċċaw mixħutin, sewwasew, fis‑sodda tal‑mard tagħhom.",
                "18": "Minħabba l‑mard u n‑niket kbir li ħakimhom, u minħabba l‑ħażen ta’ wliedhom, huma ma kienx baqgħalhom wisq biex jittieħdu ħalli jiltaqgħu ma’ Alla tagħhom; iva, ix‑xagħar griż tagħhom dalwaqt kien se jitniżżel biex fit‑trab jimtedd; iva, huma tabilħaqq dalwaqt kienu se jinxteħtu f’qabar tal‑ilma mifnijin bin‑niket.",
                "19": "U Ġakobb kif ukoll Ġużeppi, li kienu għadhom żgħar u kellhom bżonn ħafna min jindukrahom, ħassewhom imnikktin minħabba t‑tbatija ta’ ommhom; u la marti bid‑dmugħ f’għajnejha u bit‑talb tagħha, u lanqas uliedi, ma rnexxielhom irattbu qalb ħuti li jiġu jħolluni.",
                "20": "U ma kien hemm xejn li seta’ jrattbilhom qalbhom ħlief il‑qawwa ta’ Alla li heddithom li teqridhom; għalhekk, meta raw li huma kienu sejrin jinbelgħu f’qiegħ il‑baħar huma nidmu minn dak li kienu għamlu, hekk li ġew iħolluni.",
                "21": "U ġara li wara li huma ħallewni, araw, jiena qbadt f’idi l‑boxxla, u hi qabdet taħdem skont ix‑xewqa tiegħi. U ġara li jiena tlabt lill‑Mulej; u wara li tlabt, ir‑riħ waqaf, u l‑maltempata waqfet, u waqgħet kalma kbira.",
                "22": "U ġara li jiena, Nefi, bdejt niggwida l‑ġifen, hekk li aħna erġajna bdejna nbaħħru lejn l‑art imwiegħda.",
                "23": "U ġara li wara li konna ilna nbaħħru għal bosta jiem aħna wasalna fl‑art imwiegħda; u aħna żbarkajna u tellajna t‑tined tagħna; u din l‑art semmejniha l‑art imwiegħda.",
                "24": "U ġara li aħna bdejna naħdmu l‑art, u bdejna nħawlu ż‑żerriegħa; iva, aħna ħawwilna fl‑art iż‑żerriegħa kollha li kellna, li ġibna magħna mill‑art ta’ Ġerusalemm. U ġara li hija kibret fuq li kibret; għalhekk, aħna ġejna mberkin bil‑kotra.",
                "25": "U ġara li hekk kif aħna konna mexjin fix‑xagħri selvaġġ, sibna li fil‑foresti tal‑art imwiegħda kien hemm kull xorta ta’ bhejjem, fejn kien hemm kemm il‑baqra kif ukoll il‑gendus, kemm il‑ħmara kif ukoll iż‑żiemel, u kemm il‑mogħża kif ukoll il‑mogħża selvaġġa, u kien hemm kull għamla ta’ annimali selvaġġi, li kienu għall‑użu tal‑bniedem. U aħna sibna kull xorta ta’ minerali, kemm tad‑deheb, kif ukoll tal‑fidda, u tar‑ram."
            },
            "19": {
                "1": "U ġara li l‑Mulej tani ordni, għalhekk jiena għamilt pjanċi tal‑metall biex fuqhom inkun nista’ nnaqqax l‑istorja tal‑poplu tiegħi. U fuq il‑pjanċi li għamilt jien naqqaxt l‑istorja ta’ missieri, u ktibt ukoll dwar il‑vjaġġi tagħna fid‑deżert, u l‑profeziji ta’ missieri; u fuqhom naqqaxt ukoll ħafna mill‑profeziji tiegħi.",
                "2": "U fiż‑żmien li fih għamilthom ma kontx naf li jien kont se nintalab mill‑Mulej biex nagħmel dawn il‑pjanċi; għalhekk, l‑istorja ta’ missieri, u l‑arblu tar‑razza ta’ missirijietu, u l‑parti l‑kbira tal‑għemejjel tagħna fid‑deżert jinsabu mnaqqxa fuq dawk l‑ewwel pjanċi li jiena tkellimt dwarhom; għalhekk, il‑ħwejjeġ li seħħew qabel ma jien għamilt dawn il‑pjanċi tkellimt dwarhom, b’mod partikolari, fuq l‑ewwel pjanċi.",
                "3": "U wara li jien għamilt dawn il‑pjanċi kif ġejt ordnat nagħmel, jiena, Nefi, irċevejt kmandament li l‑ministeru u l‑profeziji, l‑aktar partijiet sempliċi u siewja tagħhom, għandhom jinkitbu fuq dawn il‑pjanċi; u l‑ħwejjeġ li nkitbu għandhom jinżammu għall‑għarfien tal‑poplu tiegħi, li sejjer jiret l‑art, kif ukoll għal għanijiet għaqlin oħra, liema għanijiet huma magħrufa mill‑Mulej.",
                "4": "Għalhekk, jiena, Nefi, ktibt rakkont fuq il‑pjanċi l‑oħra, li jitkellem, jew aħjar li jitkellem f’aktar dettall, dwar il‑gwerer u l‑ġlied u l‑qerda tal‑poplu tiegħi. U jien hekk għamilt, u ordnajt lill‑poplu tiegħi x’għandu jagħmel wara li jien inkun tlaqt; u li dawn il‑pjanċi għandhom jgħaddu minn ġenerazzjoni għall‑oħra, jew minn profeta għall‑ieħor, sakemm jiġu mogħtija aktar kmandamenti mill‑Mulej.",
                "5": "U r‑rakkont dwar kif jien għamilt dawn il‑pjanċi se jingħata aktar tard; imbagħad, araw, jien se nkompli fuq dak li tkellimt dwaru qabel, u jien se nagħmel dan biex jiġu mħarsa l‑aktar ħwejjeġ sagri għall‑għarfien tal‑poplu tiegħi.",
                "6": "Madankollu, mhu se nikteb xejn fuq il‑pjanċi li ma nqisx li huwa sagru. U issa, jekk jiena niżbalja, anki dawk ta’ qabli żbaljaw; mhux għax irrid niġġustifika lili nnifsi minħabba dak li għamel ħaddieħor, imma jien niskuża ruħi minħabba d‑dgħufija li għandi ġewwa fija, skont il‑ġisem.",
                "7": "Għax il‑ħwejjeġ li xi wħud iqisuhom li huma ta’ valur kbir, kemm għall‑ġisem kif ukoll għar‑ruħ, oħrajn iwarrbuhom u jgħaffġuhom taħt saqajhom. Iva, anke lill‑istess Alla ta’ Iżrael il‑bnedmin jgħaffġu taħt saqajhom; jiena qed ngħid li jgħaffġuh taħt saqajhom imma se nispjega dan b’mod ieħor—lilu huma jwarrbuh, u ma jisimgħux mil‑leħen tat‑twissijiet tiegħu.",
                "8": "U araw, skont kliem l‑anġlu, huwa għandu jiġi sitt mitt sena minn meta missieri ħalla Ġerusalemm.",
                "9": "U d‑dinja, minħabba ħżunithom, se tiġġudikah bħallikieku mhu xejn; għalhekk huma jagħtuh is‑swat, u hu joqgħod għaliha; u jidorbuh, u joqgħod għaliha. Iva, jobżqulu, u joqgħod għaliha, minħabba t‑tjubija kollha mħabba tiegħu u s‑sabar tiegħu lejn ulied il‑bnedmin.",
                "10": "U l‑Alla ta’ missirijietna, li ġew immexxija ’l barra mill‑Eġittu, lil hinn mill‑jasar, u li ġew ukoll imħarsa minnu fid‑deżert, iva, l‑Alla ta’ Abraham, u ta’ Iżakk, u l‑Alla ta’ Ġakobb, ta lilu nnifsu, skont il‑kliem li qal l‑anġlu, f’idejn il‑ħżiena, biex huwa jintrefa’ ’l fuq, skont kliem Żenok, u jiġi msallab, skont kliem Neju, u jiġi midfun f’qabar, skont kliem Żenos, fejn huwa tkellem dwar it‑tlett ijiem ta’ dlam li se jkunu qed jingħataw bħala sinjal tal‑mewt tiegħu lil dawk li sejrin jgħammru fil‑gżejjer tal‑baħar, speċjalment lil dawk li huma ġejjin mid‑dar ta’ Iżrael.",
                "11": "Għaliex dan huwa dak li qal il‑profeta: Il‑Mulej Alla, sewwasew f’dak il‑jum, sejjer iżur lid‑dar kollha ta’ Iżrael, lil xi wħud se jżurhom permezz ta’ leħnu, minħabba t‑tjieba tagħhom, għall‑hena kbira u s‑salvazzjoni tagħhom, u lil oħrajn permezz tar‑ragħad u l‑beraq ta’ setegħtu, permezz tat‑tempesta, permezz tan‑nar, u tad‑duħħan, permezz tal‑fwar tad‑dlam, u tal‑qsim tal‑art, u permezz tal‑muntanji li se jiġu mgħollija ’l fuq.",
                "12": "U dan kollu żgur li se jiġi fis‑seħħ, jgħid il‑profeta Żenos. U l‑blat tad‑dinja sejjer jinfaqa’; u minħabba t‑tnehid tad‑dinja, ħafna mis‑slaten tal‑gżejjer tal‑baħar sejrin jiġu mogħnija bl‑Ispirtu ta’ Alla, u jiddikjaraw: L‑Alla tan‑natura jistabar.",
                "13": "U rigward dawk li jinsabu Ġerusalemm, jgħid il‑profeta, huma se jiġu kkastigati minn kulħadd, għax huma jsallbu lil Alla ta’ Iżrael, u jbiegħdu qalbhom minnu, u huma jinjoraw is‑sinjali u l‑għeġubijiet, u l‑qawwa u l‑glorja ta’ Alla ta’ Iżrael.",
                "14": "U peress li jbiegħdu qalbhom minnu, jgħid il‑profeta, u jiddisprezzaw lil Qaddis ta’ Iżrael, huma se jispiċċaw jiġġerrew fil‑ġisem, u jintilfu, u se jkunu ta’ għajb u f’ilsien kulħadd u se jkunu mibgħuda minn kull ġens.",
                "15": "Madankollu, meta jasal il‑jum, jgħid il‑profeta, li huma ma jwarrbux aktar qalbhom mill‑Qaddis ta’ Iżrael, imbagħad hu jiftakar fil‑patti li huwa għamel ma’ missirijiethom.",
                "16": "Iva, imbagħad huwa jiftakar fil‑gżejjer tal‑baħar; iva, u jien niġbor flimkien lin‑nies kollha li ġejjin mid‑dar ta’ Iżrael, mill‑erba’ rkejjen tad‑dinja, jgħid il‑Mulej, skont kliem il‑profeta Żenos.",
                "17": "Iva, u d‑dinja kollha se tara s‑salvazzjoni tal‑Mulej, jgħid il‑profeta; kull ġens, tribù, ilsien u poplu se jkun imbierek.",
                "18": "U jiena, Nefi, ktibt dawn il‑ħwejjeġ lil niesi, biex forsi nasal biex nipperswadihom sabiex jiftakru fil‑Feddej tagħhom il‑Mulej.",
                "19": "Għalhekk, jiena nkellem lid‑dar kollha ta’ Iżrael, dejjem jekk huma lesti li jirċievu dawn il‑ħwejjeġ.",
                "20": "Għax araw, jiena, fl‑ispirtu, inħoss ferm għal dawk li jinsabu Ġerusalemm; dil‑ħaġa nħossha tifnini tant li l‑ġogi tiegħi saru mill‑aktar dgħajfin; li kieku l‑Mulej ma kienx ħanin u ma żvelax miegħi dak li jikkonċerna lilhom, l‑istess kif għamel mal‑profeti tal‑qedem, kieku jien kont ninqered ukoll.",
                "21": "U lill‑profeti tal‑qedem huwa wriehom tassew kull ħaġa li tikkonċerna lilhom; u huwa wera wkoll lil ħafna oħrajn ħwejjeġ li jikkonċernaw lilna; għalhekk, jeħtieġ li aħna nkunu nafu dwarhom għax huma jinsabu miktubin fuq il‑pjanċi tar‑ram.",
                "22": "Issa ġara li jiena, Nefi, għarraft lil ħuti b’dawn il‑ħwejjeġ; u ġara li jiena qrajtilhom bosta ħwejjeġ li kienu jinsabu mnaqqxin fuq il‑pjanċi tar‑ram, biex huma jkunu jafu dwar l‑għemejjel tal‑Mulej f’artijiet oħra, fost in‑nies tal‑qedem.",
                "23": "U jiena qrajtilhom bosta ħwejjeġ li kienu miktubin fil‑kotba ta’ Mosè; imma biex forsi nkun nista’ nipperswadihom aktar ħalli jemmnu fil‑Feddej tagħhom il‑Mulej, jiena qrajtilhom dak li nkiteb mill‑profeta Isaija; għax jiena xebbaht l‑iskrittura kollha magħna, biex hija tkun għalina ta’ benefiċċju u tagħlim.",
                "24": "Għalhekk jiena kellimthom u għidtilhom: Isimgħu kliem il‑profeta, intom li intom fdal tad‑dar ta’ Iżrael, fergħa li ġiet imqaċċta; isimgħu kliem il‑profeta, li ġie miktub għad‑dar kollha ta’ Iżrael, u xebbhuh magħkom infuskom, sabiex intom ikollkom l‑istess tama li għandhom ħutkom illi minnhom ġejtu mqaċċta; u dan hu skont dak li kiteb il‑profeta."
            },
            "20": {
                "1": "Agħtu widen u isimgħu dan, O dar Ġakobb, huma li jġibu isem Iżrael, li ħarġu mill‑ġewwieni ta’ Ġuda, jew mill‑ilmijiet tal‑magħmudija, li jaħilfu b’isem il‑Mulej, u jfaħħru l‑isem ta’ Alla ta’ Iżrael, imma ma jaħilfux bis‑sinċerità u lanqas bis‑sewwa.",
                "2": "Madankollu, mill‑belt qaddisa jissemmew, imma ma jserrħux fuq Alla ta’ Iżrael, li hu l‑Mulej tal‑Eżerċti; iva, il‑Mulej tal‑Eżerċti jismu.",
                "3": "Araw, minn żmien il‑qedem ħabbart il‑ġrajjiet; ħarġu minn fommi, u jien semmajthom, u wrejthom. Jien urejthom minnufih.",
                "4": "U jien dan għamilt għax kont naf li int rasek iebsa, għonqok għerq tal‑ħadid, u ġbinek ram;",
                "5": "U sa mill‑qedem ħabbarthomlok; qabel ma seħħew semmajthomlok; u semmajthomlok li ma tmurx tgħid—L‑idolu tiegħi għamilhom, ix‑xbieha minquxa u mdewba ordnathom.",
                "6": "Int smajt u rajt dan kollu; u issa ma tridx ixxandru? U minn issa ’l quddiem nurik ħwejjeġ ġodda, ħwejjeġ mistura li int ma tafhomx.",
                "7": "Inħolqu issa, u mhux żmien ilu, u qabel żmienhom int ma smajtx bihom meta ġew imxandra lilek, li ma tmurx tgħid—Arani, jien kont naf bihom.",
                "8": "Iva, u int qatt ma smajt; int qatt m’għaraft; lanqas qatt ma ftaħt widnejk; għax kont naf li int qarrieq, u sa mill‑ġuf sejħulek trasgressur.",
                "9": "Madankollu, minħabba f’ismi ma nżommx għadbi, u minħabba ġieħi nitrażżan għalik, biex ma neqirdekx.",
                "10": "Għax, arani, jien saffejtek, ippruvajtek fil‑forn tan‑niket.",
                "11": "Minħabba fija, iva, minħabba fija nagħmel dan, għax ma nħalli l‑ħadd ikasbar ismi, u s‑sebħ tiegħi lil ħaddieħor ma nagħtihx.",
                "12": "Ġakobb, ismagħni, u int Iżrael, li jien sejjaħt, għax jiena hu; jiena l‑ewwel, u jiena l‑aħħar.",
                "13": "Idejja sejsu l‑art, u leminti firxet is‑smewwiet. Jiena nsejħilhom, u huma jfeġġu lkoll flimkien.",
                "14": "Inġabru lkoll u isimgħu; min minnhom ħabbrilhom dan? Il‑Mulej ħabbu; iva, hu jġib fis‑seħħ kelmtu li ħabbar permezz tagħhom; u hu jagħmel ir‑rieda tiegħu fuq Babilonja u għad juri driegħu lill‑Kaldin.",
                "15": "Jgħid ukoll il‑Mulej; Jiena l‑Mulej, iva, jiena tkellimt; iva, jiena sejjaħtlu biex iħabbar, jiena ġibtu u nġiblu r‑risq fi triqtu.",
                "16": "Ersqu lejja; sa mill‑bidu ma tkellimtx bil‑moħbi; mill‑bidu, minn meta tħabbret jiena semmajt leħni; u Alla Sidi bagħat lili u l‑Ispirtu tiegħu.",
                "17": "U dan jgħid il‑Feddej tiegħek il‑Mulej, il‑Qaddis ta’ Iżrael; jiena bgħattu, il‑Mulej, Alla tiegħek li jgħallmek għall‑ġid tiegħek, u jqabbdek it‑triq fejn għandek timxi, hu għamel dan.",
                "18": "Li kieku tajt widen għall‑kmandamenti tiegħi—kien ikun bħal xmara sliemek, u sedqek bħal mewġ tal‑baħar.",
                "19": "In‑nisel tiegħek bħar‑ramel; l‑għelejjel ta’ ġewwenik bħat‑trab; ismu la jitħassar u lanqas jinqered minn quddiemi.",
                "20": "Oħorġu minn Babilonja, aħarbu mill‑Kaldin, b’leħen l‑għana ħabbruha, u xandruha, sa truf l‑art u għidu: Feda l‑Mulej lil Ġakobb, il‑qaddej tiegħu.",
                "21": "Għaddiehom mid‑deżert u ma ħadhomx l‑għatx; ilma mill‑blat nixxielhom; xaqqilhom il‑blat u gelglilhom l‑ilma.",
                "22": "U minkejja li għamel dak kollu, u aktar minn hekk, għall‑ħżiena m’hemmx sliem, jgħid il‑Mulej."
            },
            "21": {
                "1": "U għal darb’oħra: Agħtu widen, O dar ta’ Iżrael, intom kollha li ġejtu mqaċċtin u mkeċċijin minħabba l‑ħażen tar‑ragħajja tal‑poplu tiegħi; iva, intom kollha li ġejtu mqaċċtin, li tinsabu mxerrdin mad‑dinja, li ġejjin mill‑poplu tiegħi, O dar ta’ Iżrael. Isimgħuni, O gżejjer, agħtuni widen, popli mbiegħda; il‑Mulej mill‑ġuf sejjaħli, mill‑ġewwieni ta’ ommi ftakar f’ismi.",
                "2": "Għamilli fommi xabla misnuna; taħt id‑dell ta’ idu ħbieni, u għamel minni vleġġa maħtura; fil‑barżakka tiegħu ħbieni;",
                "3": "U qalli: Iżrael, inti l‑qaddej tiegħi, bik jiena nkun imfaħħar.",
                "4": "U jien għidt, Għalxejn inkeddejt, u fix‑xejn ħlejt saħħti; imma f’idejn il‑Mulej il‑kawża tiegħi, u l‑ħlas tiegħi għand Alla tiegħi.",
                "5": "Issa tkellem il‑Mulej—li minn ġuf ommi għamilni biex inkun il‑qaddej tiegħu, biex għandu nraġġa’ lura ’l Ġakobb—u minkejja li Iżrael ma jinġabarx, jiena nkun imfaħħar f’għajnejn il‑Mulej, u Alla tiegħi jkun il‑qawwa tiegħi.",
                "6": "Hu qalli: Hi ħaġa ħafifa li inti tkun il‑qaddej tiegħi, biex tqajjem it‑tribù ta’ Ġakobb, u traġġa’ lura l‑fdal ta’ Iżrael. Jien nagħmel minnek dawl għall‑Ġentili, biex is‑salvazzjoni tiegħi sa truf l‑art tinfirex.",
                "7": "Dan jgħid il‑Mulej, il‑Feddej ta’ Iżrael, il‑Qaddis tiegħu, lil wieħed imkasbar min‑nies, mistmerr mill‑poplu, lill‑qaddej tal‑ħakkiema: Is‑slaten għad jaraw u jqimu, u l‑prinċpijiet iqimu, minħabba l‑Mulej li hu fidil.",
                "8": "Dan jgħid il‑Mulej: Fiż‑żmien it‑tajjeb smajtkom, O gżejjer tal‑baħar, u f’jum is‑salvazzjoni għintkom; ħaristkom u għamilt minnkom, qaddejja tiegħi, patt mal‑poplu, biex nerġa’ nqajjem l‑art, u nqassam il‑wirt imħarbat;",
                "9": "Biex tgħid lill‑imjassrin: Oħorġu; u lil dawk li huma fid‑dlam: Ejjew għad‑dawl. Huma jirgħu matul it‑triq, u fuq kull għolja għerja jsibu l‑merħla tagħhom.",
                "10": "Ma jeħodhomx il‑ġuħ u anqas l‑għatx, u ma tolqothomx is‑sħana u lanqas ix‑xemx; għax min ħenn għalihom imexxihom, u jgħaddihom minn ħdejn għejun ta’ ilma.",
                "11": "Minn kull muntanja nagħmel triq, u ngħolli l‑mogħdijiet tiegħi.",
                "12": "Imbagħad ara, O dar ta’ Iżrael, dawn jiġu mill‑bogħod; ara, dawn mit‑tramuntana u l‑punent, u dawn mill‑art ta’ Sinim.",
                "13": "Għannu, O smewwiet, aqbeż bil‑ferħ, O art; għax se jżommu sħiħ ir‑riġlejn ta’ dawk li huma fil‑lvant; nfexxu għannu, O muntanji; għax huma mhux se jkunu kkastigati aktar; għax farraġ il‑Mulej lill‑poplu tiegħu; u ħenn għall‑imsejknin tiegħu.",
                "14": "U Sijon kienet tgħid: Ħallieni l‑Mulej, u Sidi nsieni—imma hu juriha li ma ħallihiex.",
                "15": "Tista’ mara tinsa t‑tarbija tagħha, u ma tħennx għal bin ġufha? Imqar jekk tinsa’, jien ma ninsik qatt, O dar ta’ Iżrael.",
                "16": "Ara, naqqaxtek fuq il‑keffa ta’ jdejja; ħitanek dejjem quddiemi.",
                "17": "Uliedek ġejjin mgħaġġla biex jeħduha kontra min irid jeqirdek; jitbiegħed minnek min ġarrfek u ħarbtek.",
                "18": "Erfa’ għajnejk u ħares madwarek; ilkoll inġabru, ġejjin lejk. U daqs kemm jien ħaj, jgħid il‑Mulej, tilbishom kollha biex tiżżejjen, titħażżem bihom bħal għarusa.",
                "19": "Għax il‑ħrieb tiegħek, it‑tħarbit tiegħek, u l‑art imħarbta tiegħek, nerġa’ ntellagħhom għax issa int djiqt għal niesek; u tbiegħdu dawk li ħarbtuk.",
                "20": "L‑ulied li inti wlidt fl‑hemm, wara li tlift lil tal‑ewwel, għad jgħidulek f’widnejk: Żgħir il‑post għalija; agħmilli l‑wisa’ fejn ngħammar.",
                "21": "Imbagħad int tgħid f’qalbek: Min wellidli ’l dawn, meta jien bla tfal, ħawlija, kont ilsira u mitluqa, nittieħed ’l hemm u ’l hawn? Min rabbihomli? Araw, jien kont bqajt waħdi; minn fejn ġew dawn?",
                "22": "Dan jgħid il‑Mulej Alla: Arawni, se nagħti sinjal lill‑Ġentili, u ngħolli l‑istendard tiegħi għall‑poplu; u jġibu s‑subien tiegħek fuq dirgħajhom, u l‑bniet tiegħek iġorruhom fuq spallejhom.",
                "23": "U jkunu s‑slaten li jrabbuk, u l‑irġejjen tagħhom li jreddgħuk; imilu b’wiċċhom fl‑art quddiemek, u t‑trab ta’ riġlejk jilagħqu; u int tkun taf li jien il‑Mulej; li min jittama fija, ma jitħawwadx.",
                "24": "Għax tista’ tittieħed il‑priża minn id il‑qawwi, jew jinħelsu l‑ilsiera minn id it‑tirann?",
                "25": "Għax dan jgħid il‑Mulej, iva, jittieħdu l‑ilsiera minn id il‑qawwi, u l‑priża tat‑tirann tinħeles; u jiena stess neħodha ma’ dawk li ħaduha miegħek, u jiena stess insalva lil uliedek.",
                "26": "U ’l dawk li ħaqruk inġagħalhom jieklu laħamhom stess; jiskru b’demmhom bħal bl‑inbid ġdid; u kull bniedem ikun jaf li jiena l‑Mulej, is‑Salvatur tiegħek u l‑Feddej tiegħek, il‑Qawwi ta’ Ġakobb."
            },
            "22": {
                "1": "U issa ġara li wara li jiena, Nefi, qrajt dawn il‑ħwejjeġ li kienu mnaqqxin fuq il‑pjanċi tar‑ram, ħuti ġew fuqi u qaluli: Xi jfissru dawn il‑ħwejjeġ li inti qrajt? Ara, aħna għandna nifhmuhom skont dak li hu spiritwali, li għandu jiġi fis‑seħħ skont l‑ispirtu u mhux skont il‑ġisem?",
                "2": "U jiena, Nefi, għidtilhom: Araw, huma ġew żvelati lill‑profeta permezz ta’ leħen l‑Ispirtu; għax huwa permezz tal‑Ispirtu li kull ħaġa li se tolqot lil ulied il‑bnedmin skont il‑ġisem tiġi żvelata lill‑profeti.",
                "3": "Għalhekk, il‑ħwejjeġ li jiena qrajt għandhom x’jaqsmu ma’ ħwejjeġ li huma kemm temporali kif ukoll spiritwali; għax jidher li d‑dar ta’ Iżrael, illum jew għada, sejra tinxtered ma’ wiċċ l‑art kollha, kif ukoll fost il‑ġnus kollha.",
                "4": "U araw, dawk li jinsabu Ġerusalemm diġà ma jafux x’sar minn ħafna minnhom. Iva, il‑parti l‑kbira tat‑tribujiet kollha ttieħdu minn fosthom; u huma spiċċaw mxerrdin ’l hemm u ’l hawn fuq il‑gżejjer tal‑baħar; u fejn jinsabu ħadd minna ma jaf; nafu biss li ttieħdu minn fosthom.",
                "5": "U peress li huma ttieħdu minn fosthom, ġew imħabbra dawn il‑ħwejjeġ dwarhom u dwar dawk kollha li minn issa ’l quddiem se jiġu umiljati, minħabba l‑Qaddis ta’ Iżrael; għax huma se jwebbsu qalbhom kontrih; għalhekk, huma sejrin jinxterdu fost il‑ġnus kollha u se jkunu mibgħuda minn kulħadd.",
                "6": "Madankollu, wara li huma jiġu mreddgħa mill‑Ġentili, u l‑Mulej ikun qiegħed idu fuq il‑Ġentili u lilhom għolla bħala stendard, u wliedhom ikunu nġarrew f’dirgħajhom, u l‑bniet tagħhom ikunu nġarrew fuq spallejhom, araw, dawn il‑ħwejjeġ li tkellmu dwarhom il‑profeti se jiġu fis‑seħħ verament; għaliex dawn huma sewwasew il‑patti li l‑Mulej għamel ma’ missirijietna; u dawn jinkludu lilna fiż‑żmien li ġej, kif ukoll lil ħutna li ġejjin mid‑dar ta’ Iżrael.",
                "7": "U dan ifisser li se jasal iż‑żmien li wara li d‑dar kollha ta’ Iżrael tkun inxterdet u sfat umiljata, il‑Mulej Alla se jqajjem ġens qawwi fost il‑Ġentili, iva, sewwasew fuq wiċċ din l‑art; u n‑nisel tagħna se jispiċċa jinxtered permezz tagħhom.",
                "8": "U wara li n‑nisel tagħna jisfa mxerred, il‑Mulej Alla sejjer iwettaq l‑għeġubijiet fost il‑Ġentili, u dan se jkun ta’ gwadann kbir għal nisilna; għalhekk, dan se jkun jixbah il‑mod kif huma qed jiġu mitmugħa mill‑Ġentili u qed jinġarru f’dirgħajhom u fuq spallejhom.",
                "9": "U dan se jkun ukoll ta’ gwadann għall‑Ġentili; u mhux biss għall‑Ġentili imma għad‑dar kollha ta’ Iżrael, fejn huma jiġu mgħarrfa dwar il‑patti li l‑Missier tas‑smewwiet għamel ma’ Abraham meta qal: F’nislek jitbierku l‑ġnus kollha tal‑art.",
                "10": "U nixtieq, ħuti, li intom tkunu tafu li l‑ġnus kollha tal‑art ma jistgħux jitbierku qabel ma huwa jikxef driegħu quddiem il‑ġnus.",
                "11": "Għalhekk, il‑Mulej Alla sejjer jikxef driegħu quddiem il‑ġnus kollha, biex iwassal il‑patti tiegħu u l‑evanġelju tiegħu lil dawk li ġejjin mid‑dar ta’ Iżrael.",
                "12": "Għalhekk, huwa jerġa’ joħroġhom mill‑jasar, u huma jinġabru flimkien fl‑artijiet ta’ wirthom; u sejrin jinħarġu mill‑oskurità u mid‑dlam; u huma jagħrfu li l‑Mulej huwa s‑Salvatur tagħhom u l‑Feddej tagħhom, il‑Qawwi ta’ Iżrael.",
                "13": "U d‑demm ta’ dik il‑knisja l‑kbira u abominabbli, li hi l‑prostituta tad‑dinja kollha, jerġa’ lura fuq rashom; għax huma jinfexxu jiġġieldu bejniethom, u x‑xabla ta’ jdejhom tinżel fuq rashom, u huma jispiċċaw jiskru permezz ta’ demmhom stess.",
                "14": "U kull ġens li jiġġieled kontrik, O dar ta’ Iżrael, għad iqum wieħed kontra l‑ieħor, u huma jispiċċaw jaqgħu fil‑ħofra li huma stess ħaffru sabiex jonsbu lill‑poplu tal‑Mulej. U dawk kollha li jeħduha kontra Sijon jispiċċaw jinqerdu, u dik il‑prostituta l‑kbira, li għawġet it‑triqat dritti tal‑Mulej, iva, dik il‑knisja l‑kbira u abominabbli, tispiċċa tikkrolla u taqa’ mal‑art u t‑tisbita li se tieħu se tkun waħda kbira.",
                "15": "Għax araw, jgħid il‑profeta, ma jdumx ma jasal iż‑żmien meta Satana ma jkollu l‑ebda setgħa fuq qalb ulied il‑bnedmin; għax ma jdumx ma jasal il‑jum li fih l‑imkabbrin kollha u dawk li jagħmlu l‑ħażen se jispiċċaw bħat‑tiben; u jasal il‑jum li fih ikollhom jinħarqu.",
                "16": "Għax dalwaqt jasal iż‑żmien meta l‑milja tal‑korla ta’ Alla sejra tissawwab fuq ulied il‑bnedmin kollha; għax huwa mhux se jħalli lill‑ħżiena jeqirdu lit‑twajbin.",
                "17": "Għalhekk, huwa jħares lit‑twajbin permezz tal‑qawwa tiegħu, anke jekk ikun jeħtieġlu li juri l‑milja tal‑korla tiegħu, u t‑twajbin jiġu mħarsa, sakemm l‑għedewwa tagħhom jinqerdu bin‑nar. Għalhekk, it‑twajbin m’għandhomx minn xiex jibżgħu; għax dan jgħid il‑profeta, li huma jiġu salvati, anke minn ġon‑nar.",
                "18": "Araw, ħuti, jiena ngħidilkom, li dawn il‑ħwejjeġ se jseħħu dalwaqt; iva, u se jkun hemm id‑demm, in‑nar, kif ukoll id‑dħaħen; u jeħtieġ li dan jiġi fis‑seħħ fuq wiċċ din l‑art; u l‑bnedmin jispiċċaw jintlaqtu minn dan kollu, skont il‑ġisem, jekk huma jwebbsu qalbhom kontra l‑Qaddis ta’ Iżrael.",
                "19": "Għax araw, it‑twajbin mhumiex se jinqerdu; għax iż‑żmien żgur għad jasal meta dawk kollha li jeħduha kontra Sijon sejrin jitqaċċtu.",
                "20": "U l‑Mulej żgur sejjer iwitti triq għall‑poplu tiegħu, biex jiġi fis‑seħħ il‑kliem li ddikjara Mosè meta qal: Il‑Mulej Alla tagħna jqajmilkom profeta bħali; lilu isimgħu f’kull ma jgħidilkom. U jiġri li kull min ma jismax minn dan il‑profeta se jiġi mwarrab minn qalb il‑poplu.",
                "21": "U issa jiena, Nefi, nistqarr magħkom li dan il‑profeta li tkellem dwaru Mosè kien il‑Qaddis ta’ Iżrael; għalhekk, il‑ħaqq li hu se jagħmel se jkun wieħed ġust.",
                "22": "U t‑twajbin m’għandhomx minn xiex jibżgħu, għax huma se jkunu dawk li mhumiex se jiġu umiljati. Iżda hija s‑saltna tax‑xitan, li se tinbena fost ulied il‑bnedmin, liema saltna tinsab imwaqqfa fost dawk li huma fil‑ġisem—",
                "23": "Għax ma jdumx ma jasal iż‑żmien meta l‑knejjes kollha li huma mibnija biex jakkwistaw, u dawk kollha li huma mibnija biex jiksbu l‑poter fuq il‑ġisem, u dawk li huma mibnija biex isiru popolari f’għajnejn id‑dinja, u dawk li jfittxu l‑ġibdiet ħżiena tal‑ġisem u l‑ħwejjeġ tad‑dinja, u jwettqu kull xorta ta’ ħażen; iva, f’kelma waħda, dawk kollha li jappartjenu għas‑saltna tax‑xitan huma dawk li verament għandhom għalfejn jibżgħu, u jitkexkxu u jitriegħdu; huma dawk li jeħtieġ li jiġu msikkta fit‑trab; huma dawk li jeħtieġ li jinħarqu bħat‑tiben; u dan skont kliem il‑profeta.",
                "24": "U ma jdumx ma jasal iż‑żmien meta t‑twajbin jittieħdu bħal għoġġiela tal‑mandra, u l‑Qaddis ta’ Iżrael se jsaltan b’setgħa, b’saħħa, u b’qawwa u glorja kbira.",
                "25": "U huwa jiġbor lil uliedu mill‑erba’ rkejjen tad‑dinja; u hu jgħodd lin‑nagħaġ tiegħu, u huma jagħrfuh; u jkun hemm merħla waħda u ragħaj wieħed; u hu jirgħa n‑nagħaġ tiegħu, u fih huma jsibu mergħa.",
                "26": "U minħabba t‑tjieba tal‑poplu tiegħu, Satana ma jkollu l‑ebda setgħa; għalhekk, għal ħafna snin hu ma jkunx jista’ jinħall; għax huwa ma jkollu l‑ebda setgħa fuq qlub in‑nies, għax huma jgħammru fis‑sewwa, u l‑Qaddis ta’ Iżrael isaltan.",
                "27": "U issa araw, jiena, Nefi, ngħidilkom li dan kollu għandu jseħħ skont il‑ġisem.",
                "28": "Iżda araw, kull ġens, tribù, ilsien, u poplu sejjer jgħammar b’moħħu mistrieħ mal‑Qaddis ta’ Iżrael, dejjem jekk huwa jindem.",
                "29": "U issa jiena, Nefi, se nieqaf hawn; għax ma nazzardax nitkellem aktar dwar dawn il‑ħwejjeġ.",
                "30": "Għalhekk, ħuti, jien nixtieq li intom tagħrfu li l‑ħwejjeġ li ġew miktubin fuq il‑pjanċi tar‑ram huma vera; u huma jixhdu li bniedem jeħtieġ li jkun ubbidjenti lejn il‑kmandamenti ta’ Alla.",
                "31": "Għalhekk, intom m’għandkomx tassumu li jiena u missieri biss xhedna dwarhom u għallimnihom. Għalhekk, jekk intom tkunu ubbidjenti lejn il‑kmandamenti, u tibqgħu sħaħ sal‑aħħar, intom issalvaw fl‑aħħar jum. U hekk hu. Ammen."
            }
        }
    },
    "2-ne": {
        "meta": {
            "slug": "2-ne",
            "name": "It‑Tieni Ktieb ta’ Nefi",
            "chapterWord": "Kapitlu"
        },
        "chapters": {
            "1": {
                "intro": "Rakkont tal‑mewt ta’ Leħi. Ħut Nefi jeħduha kontrih. Il‑Mulej iwissi lil Nefi biex jerħilha lejn ix‑xagħri. Il‑vjaġġi tiegħu fix‑xagħri, u aktar.",
                "1": "U ġara li wara li jiena, Nefi, waqaft ngħallem lil ħuti, missierna, Leħi, ukoll beda jkellimhom fuq bosta ħwejjeġ, u beda jirrakkontalhom kemm kien għamel magħhom ħwejjeġ kbar il‑Mulej li ħariġhom ’il barra mill‑art ta’ Ġerusalemm.",
                "2": "U hu kellimhom dwar l‑irvellijiet tagħhom fuq l‑ilmijiet, u dwar il‑ħniena ta’ Alla li ppreservalhom ħajjithom, ħalli huma ma jinbelgħux fil‑baħar.",
                "3": "U huwa kellimhom ukoll dwar l‑art imwiegħda, li ġiet mogħtija lilhom—kemm kien ħanin il‑Mulej li wissiena biex naħarbu ’l barra mill‑art ta’ Ġerusalemm.",
                "4": "Għax araw, huwa qal, jiena rajt dehra, li permezz tagħha naf li Ġerusalemm inqerdet; u li kieku bqajna Ġerusalemm aħna wkoll konna ninqerdu.",
                "5": "Iżda, huwa qal, minkejja l‑hemm tagħna, aħna ksibna art imwiegħda, art li hi aqwa minn kull art oħra; art li l‑Mulej Alla għamel patt miegħi li hija se tkun art għal wirt nisli. Iva, il‑Mulej, permezz ta’ patt, ta din l‑art lili u lil uliedi għal dejjem, kif ukoll lil dawk li sejrin jitmexxew ’il barra minn ġnus oħra permezz ta’ id il‑Mulej.",
                "6": "Għalhekk, jiena, Leħi, inħabbar kif imexxini l‑Ispirtu li jinsab fija, illi ħadd ma jiġi f’din l‑art sakemm ma jinġiebx permezz ta’ id il‑Mulej.",
                "7": "Għalhekk, din l‑art hi kkonsagrata lil dak li huwa jġib fiha. U jekk jiġri li huma jaqduh skont il‑kmandamenti li huwa tahom, hija tkun għalihom art ta’ ħelsien; għalhekk, huma qatt ma jittieħdu fil‑jasar; u jekk jittieħdu, dan ikun minħabba l‑ħażen; għax jekk joktor il‑ħażen, misħuta tkun l‑art minħabba fihom, imma għat‑twajbin hi tkun imbierka għal dejjem.",
                "8": "U araw, huwa għerf li din l‑art għalissa ma jkunux jafu biha ġnus oħra; għax araw, bosta ġnus jispiċċaw jinvadu l‑art, li ma jkunx hawn aktar post x’wieħed jiret.",
                "9": "Għalhekk, jiena, Leħi, ingħatajt wegħda, li diment li dawk li l‑Mulej Alla se joħroġ ’il barra mill‑art ta’ Ġerusalemm iħarsu l‑kmandamenti tiegħi, huma jikbru fil‑ġid fuq wiċċ din l‑art; u mhux se jkunu magħrufa mill‑ġnus l‑oħra kollha, ħalli huma jkunu jistgħu jieħdu f’idejhom din l‑art. U jekk huma jħarsu l‑kmandamenti tiegħu huma jkunu mberkin fuq wiċċ din l‑art, u ħadd ma jagħtihom fastidju, jew joħdilhom l‑art ta’ wirthom; u huma jgħammru b’moħħhom mistrieħ għal dejjem.",
                "10": "Iżda araw, meta jasal iż‑żmien li huma jibdew ftit, ftit jitilfu l‑fidi, wara li huma kisbu daqstant barkiet kbar minn id il‑Mulej—fejn ingħataw għarfien tal‑ħolqien tad‑dinja, u tal‑bnedmin kollha, fejn jafu bl‑għemejjel kbar u tal‑għaġeb tal‑Mulej sa mill‑ħolqien tad‑dinja; fejn ingħataw il‑qawwa li jwettqu kollox permezz tal‑fidi; fejn ingħataw il‑kmandamenti kollha sa mill‑bidu, u fejn twasslu permezz tat‑tjubija infinita tiegħu f’din l‑art imwiegħda mill‑aktar prezzjuża—araw, jiena ngħid, jekk jasal il‑jum li fih huma jwarrbu lill‑Qaddis ta’ Iżrael, il‑veru Messija, il‑Feddej tagħhom u Alla tagħhom, il‑ħaqq ta’ dak li hu ġust se jserraħ fuqhom.",
                "11": "Sewwasew, huwa jġib ġnus oħra fosthom, u lilhom hu jagħtihom il‑qawwa, u jieħu mingħandhom l‑artijiet li kienu wirtu, u hu jwassalhom biex huma jiġu mxerrdin u kkastigati.",
                "12": "Sewwasew, hekk kif ġenerazzjoni tmur u oħra tiġi se jkun hemm bosta tixrid ta’ demm, u kastigi kbar fosthom; għalhekk, uliedi, nixtieq li intom tiftakru; iva, nixtieq li intom tagħtu widen għal kliemi.",
                "13": "Mhux li kontu tistenbħu; tistenbħu minn nagħsa tqila, iva, sewwasew min‑nagħsa tal‑infern, u tinħallu mill‑ktajjen terribbli li tinsabu marbutin bihom, li huma l‑ktajjen li jorbtu lil ulied il‑bnedmin, biex huma jinġarru ’l isfel fil‑jasar sal‑abbiss etern tal‑miżerja u l‑għaks.",
                "14": "Stenbħu! U qumu mit‑trab, u isimgħu l‑kliem ta’ ġenitur jitriegħed, li riġlejh dalwaqt sejrin tniżżluhom f’qabar kiesaħ u sieket, minn fejn l‑ebda vjaġġatur ma jista’ jerġa’ lura; ftit jiem oħra u jien se naqbad it‑triq tal‑bnedmin kollha tal‑art.",
                "15": "Iżda araw, il‑Mulej ħelisni mill‑infern; jiena rajt il‑glorja tiegħu, u jien ninsab imdawwar għal dejjem f’dirgħajn imħabbtu.",
                "16": "U jien nixtieq li intom tiftakru biex tħarsu l‑liġijiet u d‑digrieti tal‑Mulej; araw, din il‑ħaġa ilha tinkwieta ruħi sa mill‑bidu.",
                "17": "Qalbi ili nħossha minn żmien għall‑ieħor mgħobbija bin‑niket, għax nibża’ li minħabba l‑ebusija ta’ qalbkom il‑Mulej Alla tagħkom sejjer isawwab il‑milja tal‑korla tiegħu fuqkom, u intom tispiċċaw maqtugħin u meqrudin għal dejjem;",
                "18": "Jew inkella tinżel fuqkom saħta għal perjodu ta’ bosta ġenerazzjonijiet, u intom tintlaqtu mix‑xabla, u mill‑ġuħ, u tkunu mibgħuda, u tispiċċaw titmexxew skont ir‑rieda u l‑jasar tax‑xitan.",
                "19": "O wliedi, mhux li kien li intom ma tintlaqtux minn dawn il‑ħwejjeġ, imma li tkunu poplu magħżul u mbierek tal‑Mulej. Iżda araw, ikun li jrid hu; għax triqtu hi ġusta għal dejjem.",
                "20": "U huwa qal li: Diment li intom tħarsu l‑kmandamenti tiegħi intom ikollkom ir‑risq f’artkom; imma jekk ma tħarsux il‑kmandamenti tiegħi intom titwarrbu minn quddiemi.",
                "21": "U issa, biex forsi ruħi tkun tista’ tithenna minħabba fikom, u biex forsi qalbi tħalli din id‑dinja b’mod hieni minħabba fikom, u jien ma nitniżżilx f’qabri kollni diqa u niket, qumu mit‑trab, uliedi, u kunu rġiel, u għażlu li tkunu ta’ fehma waħda u ta’ qalb waħda, u li tkunu ħaġa waħda f’kollox, sabiex intom ma tittieħdux fil‑jasar;",
                "22": "Sabiex intom ma tkunux misħutin b’saħta mill‑aktar kbira; kif ukoll, biex ma tistednux fuqkom il‑qilla ta’ Alla ġust, li twassal għall‑qerda, iva, il‑qerda eterna kemm tar‑ruħ kif ukoll tal‑ġisem.",
                "23": "Stenbħu, uliedi; ilbsu fuqkom l‑armatura tas‑sewwa. Inħallu mill‑ktajjen li tinsabu marbutin bihom, u oħorġu ’l barra mill‑oskurità, u qumu mit‑trab.",
                "24": "Teħduhiex aktar kontra ħukom, li kellu viżjonijiet mill‑aktar glorjużi, u li ilu jħares il‑kmandamenti sa minn meta tlaqna minn Ġerusalemm; u li kien strument f’idejn Alla, biex aħna twassalna fl‑art imwiegħda; għaliex kieku ma kienx għalih, aħna konna ninqerdu bil‑ġuħ fid‑deżert; madankollu, intom ippruvajtu tneħħulu ħajtu; iva, u huwa kellu jgħaddi minn daqstant niket minħabba fikom.",
                "25": "U jiena nibża’ u nitriegħed bil‑kbir minħabba fikom, li hu jerġa’ jispiċċa jbati; għax araw, lilu intom xlejtuh li xtaq jikseb il‑poter u s‑setgħa fuqkom; imma jien naf li hu ma xtaq jikseb l‑ebda poter jew setgħa fuqkom, imma huwa xtaq jikseb il‑glorja ta’ Alla, u lilkom xtaqilkom il‑ġid etern.",
                "26": "U intom bdejtu tilmentaw għaliex huwa kien skjett magħkom. Intom tgħidu li huwa uża kliem iebes; tgħidu li hu nkorla għalikom; imma araw, il‑kliem iebes tiegħu kien il‑kliem iebes tal‑qawwa tal‑kelma ta’ Alla, li kienet tinsab fih; u dik li intom issejħulha korla kienet il‑verità, skont il‑verità li tinsab f’Alla, u hu ma jistax ma jgħidilkomx, fejn huwa jurikom b’mod ċar ħżunitkom.",
                "27": "U jeħtieġ li l‑qawwa ta’ Alla tkun miegħu, sewwasew li jordnalkom sabiex tobdu. Iżda araw, ma kienx hu, imma kien l‑Ispirtu tal‑Mulej li kien fih, li fetaħ fommu biex huwa jitkellem, tant li hu lanqas biss seta’ jagħlqu.",
                "28": "U issa ibni, Laman, kif ukoll Lemwel u Sam, kif ukoll uliedi, li intom l‑ulied subien ta’ Ismagħel, araw, jekk intom tisimgħu minn leħen Nefi intom ma tinqerdux. U jekk intom tisimgħu minnu jiena nagħtikom barka, iva, sewwasew l‑ewwel barka tiegħi.",
                "29": "Iżda jekk intom ma tisimgħux minnu jiena nieħu lura l‑ewwel barka tiegħi, iva, sewwasew il‑barka tiegħi, u din tinżel fuqu.",
                "30": "U issa, Żoram, se nkellem lilek: Ara, inti l‑qaddej ta’ Laban; madankollu, inti nħriġt ’il barra mill‑art ta’ Ġerusalemm, u jiena naf li inti ħabib veru ta’ ibni, Nefi, għal dejjem.",
                "31": "Għalhekk, peress li inti kont fidil, nislek se jkun imbierek flimkien ma’ nislu, u huma se jgħammru fil‑ġid għal żmien twil fuq wiċċ din l‑art; u xejn, ħlief jekk ikun hemm il‑ħażen fosthom, ma jkun jista’ jagħmel ħsara jew ifixkel il‑ġid tagħhom fuq wiċċ din l‑art għal dejjem.",
                "32": "Għalhekk, jekk inti tħares il‑kmandamenti tal‑Mulej, il‑Mulej ikkonsagra din l‑art għas‑sigurtà ta’ nislek flimkien ma’ nisel ibni."
            },
            "2": {
                "1": "U issa, Ġakobb, jiena se nkellem lilek: Inti l‑ewwel wild tiegħi fil‑jiem ta’ hemmi fid‑deżert. U ara, fi tfulitek inti għaddejt minn tant tbatija u niket, minħabba l‑ħruxija ta’ ħutek.",
                "2": "Madankollu, Ġakobb, l‑ewwel wild tiegħi fid‑deżert, inti taf kemm hu kbir Alla; u hu sejjer jikkonsagra l‑hemm tiegħek għall‑ġid tiegħek.",
                "3": "Għalhekk, ruħek se tkun imbierka, u inti se tgħammar b’moħħok mistrieħ ma’ ħuk, Nefi; u żmienek se tqattgħu fis‑servizz ta’ Alla tiegħek. Għalhekk, jiena naf li inti ġejt mifdi, minħabba t‑tjieba tal‑Feddej tiegħek; għax inti stajt tara li fil‑milja taż‑żminijiet huwa se jiġi biex iġib is‑salvazzjoni lill‑bnedmin.",
                "4": "U f’żogħżitek inti rajt il‑glorja tiegħu; għalhekk, hieni int daqs dawk li lilhom huwa sejjer jaqdi fil‑ġisem; għax l‑Ispirtu hu li kien, fl‑imgħoddi, issa, u għal dejjem. U t‑triq ilha mħejjija sa mill‑waqgħa tal‑bniedem, u s‑salvazzjoni hija b’xejn.",
                "5": "U l‑bnedmin huma mgħallmin biżżejjed li jagħrfu t‑tajjeb mill‑ħażin. U l‑bnedmin ingħataw il‑liġi. U skont il‑liġi l‑ebda ġisem mhu ġġustifikat; jew, skont il‑liġi l‑bnedmin huma maqtugħin minn Alla. Iva, skont il‑liġi temporali huma ġew maqtugħin minn Alla; kif ukoll, skont il‑liġi spiritwali huma jinqatgħu minn dak li hu tajjeb, u jsiru miżerabbli għal dejjem.",
                "6": "Għalhekk, il‑fidwa tiġi fil‑Messija Mqaddes u permezz tiegħu; għax hu mimli bil‑grazzja u l‑verità.",
                "7": "Ara, huwa offra lilu nnifsu bħala sagrifiċċju għad‑dnub, biex iġib fis‑seħħ l‑għan tal‑liġi, għal dawk kollha li għandhom qalb maqsuma u spirtu niedem; u l‑liġi ma tissodisfa lil ħadd aktar.",
                "8": "Għalhekk, kemm hi kbira l‑ħtieġa li dawn il‑ħwejjeġ jiġu mxandra lil dawk kollha li jgħammru fid‑dinja, ħalli huma jkunu jafu li l‑ebda bniedem ma jista’ jgħammar fil‑preżenza ta’ Alla, ħlief permezz tal‑merti, u l‑ħniena, u l‑grazzja tal‑Messija Mqaddes, li jagħti ħajtu skont il‑ġisem, u jiksibha lura bil‑qawwa tal‑Ispirtu, sabiex ikun jista’ jġib fis‑seħħ il‑qawmien mill‑mewt tal‑mejtin, fejn huwa se jkun l‑ewwel wieħed li jqum.",
                "9": "Għalhekk, huwa hu l‑ewwel frott għal Alla, minħabba li hu sejjer jidħol għal ulied il‑bnedmin kollha; u dawk li jemmnu fih se jsalvaw.",
                "10": "U peress li huwa se jidħol għalihom kollha, il‑bnedmin kollha se jersqu quddiem Alla; għalhekk, huma se jieqfu quddiemu, biex huwa jagħmel ħaqq minnhom skont il‑verità u l‑qdusija li tinsab fih. Għalhekk, l‑għan tal‑liġi li ngħatat mill‑Qaddis, sabiex jiġi implimentat il‑kastig marbut magħha, liema kastig marbut magħha jopponi l‑ferħ li hemm marbut magħha, iġib fis‑seħħ l‑għan tal‑espjazzjoni—",
                "11": "Għax jeħtieġ li jkun hemm oppożizzjoni f’kollox. Kieku mhux hekk, l‑ewwel wild tiegħi fid‑deżert, il‑ġustizzja ma tkunx tista’ sseħħ, lanqas il‑ħażen, lanqas il‑qdusija jew il‑miżerja, lanqas it‑tajjeb jew il‑ħażin. Għalhekk, kollox jeħtieġ ikun bħallikieku ħaġa waħda; għalhekk, kieku kellu jkun ġisem wieħed kien ikollu jibqa’ bħallikieku mejjet, bla ħajja u bla mewt, bla taħsir jew nuqqas tat‑taħsir, bla hena jew miżerja, u bla sens jew insensittività.",
                "12": "Għalhekk, kien ikun bħallikieku ġie maħluq għal xejn; għalhekk ma kien ikun hemm l‑ebda skop għalfejn inħoloq. Għalhekk, din il‑ħaġa kienet tispiċċa teqred l‑għerf ta’ Alla u l‑għanijiet eterni tiegħu, kif ukoll il‑qawwa, u l‑ħniena, u l‑ġustizzja ta’ Alla.",
                "13": "U jekk tgħid li m’hemm l‑ebda liġi, tista’ tgħid ukoll li m’hemm l‑ebda dnub. Jekk tgħid li m’hemm l‑ebda dnub, tista’ tgħid ukoll li m’hemm l‑ebda tjieba. U jekk ma jkun hawn l‑ebda tjieba ma jkun hawn l‑ebda hena. U jekk ma jkun hawn l‑ebda tjieba jew hena ma jkun hawn l‑ebda kastig jew miżerja. U jekk dawn il‑ħwejjeġ ma jeżistux allura m’hawn l‑ebda Alla. U jekk m’hawn l‑ebda Alla, mela aħna ma neżistux, u lanqas id‑dinja; għax ma kien ikun hawn l‑ebda ħolqien tal‑ebda ħaġa, la biex naġixxu u lanqas biex jaġixxu għalina; għalhekk, kollox kien jispiċċa fix‑xejn.",
                "14": "U issa, uliedi, jiena ngħidilkom dawn il‑ħwejjeġ għall‑ġid tagħkom u biex intom titgħallmu; għax Alla jeżisti tassew, u huwa ħoloq kull ħaġa, kemm fis‑smewwiet kif ukoll fl‑art; u kull ma hemm fihom, kemm ħwejjeġ li jaġixxu kif ukoll li jaġixxu għalihom.",
                "15": "U biex iġib fis‑seħħ l‑għanijiet eterni fil‑fini tal‑bniedem, wara li huwa ħoloq l‑ewwel ġenituri tagħna, u l‑bhejjem tar‑raba’ u l‑għasafar tal‑ajru, f’kelma waħda, wara li huwa ħoloq kull ħaġa, kien hemm il‑ħtieġa li jkun hemm oppożizzjoni; sewwasew il‑frotta pprojbita f’oppożizzjoni għas‑siġra tal‑ħajja; waħda hija ħelwa u l‑oħra morra.",
                "16": "Għalhekk, il‑Mulej Alla ppermetta li l‑bniedem kellu jaġixxi minn rajh. Għalhekk, il‑bniedem ma setax jaġixxi minn rajh sakemm huwa ma jiġix imħajjar minn waħda jew mill‑oħra.",
                "17": "U jiena, Leħi, skont il‑ħwejjeġ li jiena qrajt, bla dubju nemmen li anġlu ta’ Alla, skont dak li hemm miktub, waqa’ mis‑smewwiet; għalhekk, huwa sar xitan, għax hu fittex dak li hu ħażin quddiem Alla.",
                "18": "U peress li hu waqa’ mis‑smewwiet, u sar miżerabbli għal dejjem, huwa pprova jgħaddi wkoll il‑miżerja lill‑umanità kollha. Għalhekk, huwa qal lil Eva, iva, sewwasew dak is‑serp tal‑qedem, li huwa x‑xitan, u li hu missier il‑gideb kollu, għalhekk huwa qalilha: Kul mill‑frotta pprojbita, u inti ma tmutx, imma ssir bħal Alla, tagħraf it‑tajjeb u l‑ħażin.",
                "19": "U wara li Adam u Eva kielu mill‑frotta pprojbita huma tkeċċew mill‑ġnien tal‑Għeden, biex jaħdmu l‑art.",
                "20": "U huma welldu t‑tfal; iva, sewwasew il‑familja tad‑dinja kollha.",
                "21": "U l‑jiem ta’ wlied il‑bnedmin twalu, skont ir‑rieda ta’ Alla, ħalli huma jkunu jistgħu jindmu waqt li għadhom fil‑ġisem; għalhekk, l‑istat tagħhom sar stat ta’ prova, u żmienhom twal, skont il‑kmandamenti li l‑Mulej Alla ta lil ulied il‑bnedmin. Għaliex huwa ta kmandament li l‑bnedmin kollha jeħtieġ li jindmu; għax hu wera lill‑bnedmin kollha li huma kienu mitlufin, minħabba t‑trasgressjoni tal‑ġenituri tagħhom.",
                "22": "U issa, araw, li kieku mhux għax Adam trasgredixxa, huwa ma kienx jaqa’, imma kien jibqa’ fil‑ġnien tal‑Għeden. U kull ħaġa li ġiet maħluqa kienet tibqa’ fl‑istess stat li kienet fih wara li nħolqot; u huma kienu jibqgħu għal dejjem, u ma kien ikollhom l‑ebda tmiem.",
                "23": "U huma ma kien ikollhom l‑ebda tfal; għalhekk kienu jibqgħu fi stat ta’ innoċenza, u ma jesperjenzaw l‑ebda hena, għax ma kienu jkunu jafu bl‑ebda miżerja; u ma jwettqux dak li hu tajjeb, għax ma kienu jkunu jafu bl‑ebda dnub.",
                "24": "Iżda araw, kollox seħħ fl‑għerf ta’ dak li jaf kollox.",
                "25": "Adam waqa’ biex jiġu fis‑seħħ il‑bnedmin; u l‑bnedmin ġew fis‑seħħ, biex ikunu jistgħu jgawdu l‑hena.",
                "26": "U l‑Messija għandu jiġi fil‑milja taż‑żmien, sabiex huwa jkun jista’ jifdi lill‑ulied il‑bnedmin mill‑waqgħa. U għax huma ġew mifdijin mill‑waqgħa huma saru ħielsa għal dejjem, jagħrfu t‑tajjeb mill‑ħażin; biex huma jistgħu jaġixxu minn rajhom u mhux xi ħadd jaġixxi għalihom, ħlief permezz tal‑kastig tal‑liġi fil‑jum kbir u aħħari, skont il‑kmandamenti li ġew mogħtija minn Alla.",
                "27": "Għalhekk, il‑bnedmin huma ħielsa skont il‑ġisem; u lilhom jiġi mogħti dak kollu li hu meħtieġ għall‑bniedem. U huma ħielsa li jagħżlu l‑ħelsien u l‑ħajja ta’ dejjem, permezz tal‑Medjatur il‑kbir tal‑bnedmin kollha, jew li jagħżlu l‑jasar u l‑mewt, skont il‑jasar u l‑qawwa tax‑xitan; għax huwa jara x’jagħmel biex il‑bnedmin kollha jkunu miżerabbli bħalu.",
                "28": "U issa, uliedi, nixtieq li intom tħarsu lejn il‑Medjatur il‑kbir, u tagħtu widen għall‑kmandamenti kbar tiegħu; u araw li tkunu fidili lejn kliemu, u tagħżlu l‑ħajja ta’ dejjem, skont ir‑rieda tal‑Ispirtu Qaddis tiegħu;",
                "29": "U araw li ma tagħżlux il‑mewt ta’ dejjem, skont ir‑rieda tal‑ġisem u l‑ħażen li hemm fih, u li l‑ispirtu tax‑xitan jagħtuh il‑qawwa li jitfagħkom fil‑jasar, u jixħetkom fl‑infern, sabiex huwa jkun jista’ jaħkem fuqkom fis‑saltna tiegħu.",
                "30": "Lilkom ilkoll, uliedi, jien għidtilkom dan il‑ftit kliem, fl‑aħħar jiem ta’ prova tiegħi; u jien għażilt dak li hu tajjeb, skont kliem il‑profeta. U m’għandi l‑ebda għan ieħor ħlief il‑ġid etern ta’ ruħkom. Ammen."
            },
            "3": {
                "1": "U issa se nkellem lilek, Ġużeppi, l‑aħħar wild tiegħi. Inti twelidt fid‑deżert ta’ hemm; iva, fil‑jiem tal‑akbar niket tiegħi wellditek ommok.",
                "2": "U jalla l‑Mulej jikkonsagra din l‑art lilek ukoll, liema art hija mill‑aktar prezzjuża, biex tintiret minnek u minn nislek flimkien ma’ ħutek, għas‑sigurtà tiegħek għal dejjem, jekk inti tibqa’ tħares il‑kmandamenti tal‑Qaddis ta’ Iżrael.",
                "3": "U issa, Ġużeppi, l‑aħħar wild tiegħi, li jiena ħriġt ’il barra mid‑deżert ta’ hemmi, jalla l‑Mulej ibierkek għal dejjem, biex nislek ma jinqeridx għal kollox.",
                "4": "Għax ara, inti l‑frott ta’ ġenbejja; u jiena ġej min‑nisel ta’ Ġużeppi li ttieħed fil‑jasar tal‑Eġittu. U kbar kienu l‑patti li l‑Mulej għamel ma’ Ġużeppi.",
                "5": "Għalhekk, Ġużeppi ra tassew żmienna. U l‑Mulej wiegħdu li minn frott ġenbejh il‑Mulej Alla sejjer iqajjem fergħa ġusta għad‑dar ta’ Iżrael; mhux il‑Messija, imma fergħa li għandha tinqata’, madankollu, biex hi tiġi mfakkra fil‑patti tal‑Mulej li l‑Messija għandu juri lilu nnifsu lilhom fl‑aħħar żminijiet, fl‑ispirtu tal‑qawwa, biex joħroġhom ’il barra mid‑dlam għad‑dawl—iva, ’il barra mid‑dlam moħbi u ’l barra mill‑jasar lejn il‑ħelsien.",
                "6": "Għax Ġużeppi tassew xehed u qal: Il‑Mulej Alla tiegħi se jqajjem veġġent, u hu se jkun veġġent magħżul għall‑frott ta’ ġenbejja.",
                "7": "Iva, Ġużeppi tassew qal: Dan jgħidli l‑Mulej: Veġġent magħżul jiena se nqajjem mill‑frott ta’ ġenbejk; u hu jkun stmat ħafna mill‑frott ta’ ġenbejk. U lilu jiena se nagħti kmandament li huwa għandu jwettaq ħidma għall‑frott ta’ ġenbejk, għal ħutu, ħidma li se tkun ta’ ġid kbir għalihom, li saħansitra twassalhom għall‑għarfien tal‑patti li jiena għamilt ma’ missirijietek.",
                "8": "U lilu jiena se nagħtih kmandament li huwa m’għandu jwettaq l‑ebda ħidma oħra, ħlief il‑ħidma li se nordnalu jien. U jien se nagħmlu kbir f’għajnejja; għax huwa se jwettaq il‑ħidma tiegħi.",
                "9": "U hu se jkun kbir bħal Mosè, dak li jiena għidt li sejjer inqajmilkom biex jeħles lill‑poplu tiegħi, O dar ta’ Iżrael.",
                "10": "U lil Mosè jiena se nqajjem, biex jeħles lill‑poplu tiegħek mill‑art tal‑Eġittu.",
                "11": "Iżda veġġent jiena se nqajjem mill‑frott ta’ ġenbejk; u lilu se nagħtih il‑qawwa biex iwassal kelmti lin‑nisel ta’ ġenbejk—u mhux biss iwassal kelmti, jgħid il‑Mulej, imma jikkonvinċihom dwar kelmti, li se tkun diġà tinsab fosthom.",
                "12": "Għalhekk, il‑frott ta’ ġenbejk sejjer jikteb; u l‑frott ta’ ġenbejn Ġuda sejjer jikteb; u dak li se jinkiteb mill‑frott ta’ ġenbejk, kif ukoll dak li se jinkiteb mill‑frott ta’ ġenbejn Ġuda, se jsir ħaġa waħda, biex jiċħad id‑duttrina falza u jtaffi t‑tilwim, u jwassal is‑sliem fost il‑frott ta’ ġenbejk, u jwassalhom għall‑għarfien ta’ missirijiethom fl‑aħħar żminijiet, kif ukoll għall‑għarfien tal‑patti tiegħi, jgħid il‑Mulej.",
                "13": "U mid‑dgħufija huwa se jikseb il‑qawwa, f’dak il‑jum li fih se jingħata bidu għall‑ħidma tiegħi fost il‑poplu tiegħi kollu, li twassal għar‑restawrazzjoni tiegħek, O dar ta’ Iżrael, jgħid il‑Mulej.",
                "14": "U dan ħabbar Ġużeppi meta qal: Araw, lil dak il‑veġġent il‑Mulej se jbierek; u dawk li jippruvaw jeqirduh se jiġu umiljati; għax din il‑wegħda, li jiena ngħatajt mingħand il‑Mulej, dwar il‑frott ta’ ġenbejja, sejra tiġi fis‑seħħ. Araw, jiena ninsab ċert li din il‑wegħda se tiġi fis‑seħħ;",
                "15": "U ismu se jkun bħal ismi; u se jkun bħal isem missieru. U hu se jkun bħali; għax dak li l‑Mulej se jwettaq permezz ta’ jdejh, bil‑qawwa tal‑Mulej, se jwassal lill‑poplu tiegħi għas‑salvazzjoni.",
                "16": "Iva, dan hu li ħabbar Ġużeppi: jiena ninsab ċert dwar dil‑ħaġa, daqs kemm jiena ċert dwar il‑wegħda ta’ Mosè; għax il‑Mulej qalli, jiena se nħares lil nislek għal dejjem.",
                "17": "U l‑Mulej qal: Jiena se nqajjem Mosè; u lilu se nagħtih il‑qawwa permezz ta’ ħatar; u se nagħtih l‑abbiltà li jikteb. Madankollu m’iniex se nħollu lsienu u jkun ta’ ħafna kliem, għax mhux se jkun kapaċi jitkellem ħafna. Iżda jiena se niktiblu l‑liġi tiegħi, permezz tas‑saba’ ta’ jdejja; u se nħejji kelliem għalih.",
                "18": "U l‑Mulej qalli wkoll: Jiena se nqajmu għall‑frott ta’ ġenbejk; u se nħejji għalih kelliem. U ara, jiena se nippermettilu li jikteb il‑kitba tal‑frott ta’ ġenbejk, għall‑frott ta’ ġenbejk; u l‑kelliem ta’ ġenbejk sejjer ixandarha.",
                "19": "U l‑kliem li huwa se jikteb se jkun il‑kliem li, fl‑għerf tiegħi, jeħtieġ li jiġi mxandar lill‑frott ta’ ġenbejk. U se jkun bħallikieku l‑frott ta’ ġenbejk sejħilhom minn ġot‑trab; għax jiena nagħraf il‑fidi tagħhom.",
                "20": "U minn ġot‑trab huma se jgħajtu, sewwasew, lil ħuthom għall‑indiema, anke wara li jkunu għaddew bosta ġenerazzjonijiet. U se jiġri li t‑talba tagħhom se tasal, sewwasew, skont is‑sempliċità ta’ kliemhom.",
                "21": "Minħabba l‑fidi tagħhom kliemhom se jgħaddi minn fommi għal għand ħuthom li huma l‑frott ta’ ġenbejk; u d‑dgħufija ta’ kliemhom jiena se nsaħħaħ fil‑fidi tagħhom, ħalli huma jiftakru fil‑patt li jien għamilt ma’ missirijietek.",
                "22": "U issa, ara, ibni Ġużeppi, b’dan il‑mod ħabbar missieri tal‑qedem.",
                "23": "Għalhekk, hieni inti minħabba dan il‑patt; għax nislek mhuwiex se jinqered, għaliex huma sejrin jagħtu widen għall‑kliem li hemm fil‑ktieb.",
                "24": "U se jqum wieħed setgħan fosthom, li se jagħmel bosta ġid, kemm permezz tal‑kelma kif ukoll permezz tal‑għemil, u huwa se jkun strument f’idejn Alla, b’fidi mill‑aktar kbira, u hu se jwettaq għeġubijiet kbar, u se jagħmel dak li hu importanti f’għajnejn Alla, fejn se jirrestawra bil‑kbir lid‑dar ta’ Iżrael, u lin‑nisel ta’ ħutek.",
                "25": "U issa, hieni inti, Ġużeppi. Ara, inti għadek żgħir; għalhekk ara li tisma’ minn kliem ħuk, Nefi, u jsir minnek sewwasew skont il‑kliem li jiena għidt. Ara li tiftakar kliem missierek li qed imut. Ammen."
            },
            "4": {
                "1": "U issa, jiena, Nefi, se nitkellem dwar il‑profeziji li tkellem dwarhom missieri, dwar Ġużeppi, li ttieħed ġewwa l‑Eġittu.",
                "2": "Għax araw, huwa tassew ħabbar dwar in‑nisel kollu tiegħu. U l‑profeziji li huwa kiteb, ftit hawn akbar minnhom. U huwa ħabbar dwarna, u dwar il‑ġenerazzjonijiet futuri tagħna; u jinsabu miktubin fuq il‑pjanċi tar‑ram.",
                "3": "Għalhekk, wara li missieri waqaf jitkellem dwar il‑profeziji ta’ Ġużeppi, huwa sejjaħ lil ulied Laman, is‑subien u l‑bniet tiegħu, u qalilhom: Araw, uliedi, intom li intom ulied l‑ewwel wild tiegħi, nitlobkom tisimgħu kliemi.",
                "4": "Għax il‑Mulej Alla qal li: Diment li intom tħarsu l‑kmandamenti tiegħi intom ikollkom ir‑risq f’artkom; u jekk intom ma tħarsux il‑kmandamenti tiegħi intom titwarrbu minn quddiemi.",
                "5": "Iżda araw, uliedi, jiena ma nistax ninżel ġewwa qabri qabel ma l‑ewwel nagħtikom il‑barka tiegħi; għax araw, jekk intom trabbejtu fit‑triq it‑tajba, intom ma toħorġux minnha.",
                "6": "Għalhekk, jekk intom misħutin, araw, jiena se nagħtikom il‑barka tiegħi, biex is‑saħta tkun tista’ tittieħed minn fuqkom u tinxteħet fuq ras il‑ġenituri tagħkom.",
                "7": "Għalhekk, minħabba l‑barka tiegħi, il‑Mulej Alla mhux se jippermetti li intom tintilfu; għalhekk, huwa juri ħniena magħkom u man‑nisel tagħkom għal dejjem.",
                "8": "U ġara li wara li missieri waqaf ikellem lil ulied Laman, hu ried li jinġabu quddiemu l‑ulied, subien u bniet, ta’ Lemwel.",
                "9": "U huwa kellimhom u qalilhom: Araw, uliedi, li intom ulied it‑tieni iben tiegħi; araw, jiena se nagħtikom l‑istess barka li tajt lil ulied Laman; għalhekk, intom m’intomx se tinqerdu għal kollox; imma fl‑aħħar mill‑aħħar in‑nisel tagħkom se jkun imbierek.",
                "10": "U ġara li meta missieri waqaf ikellem lilhom, araw, huwa kellem lil ulied subien ta’ Ismagħel, iva, u lin‑nies kollha ta’ daru.",
                "11": "U wara li waqaf ikellimhom, huwa kellem lil Sam, u qallu: Hieni inti, u hieni nislek; għax inti se tiret l‑art bħal ħuk Nefi. U nislek se jiġi magħdud ma’ nislu; u inti se tkun sewwasew bħal ħuk, u nislek se jkun bħal nislu; u inti se tkun imbierek fil‑jiem kollha ta’ ħajtek.",
                "12": "U ġara li wara li missieri, Leħi, kellem lin‑nies kollha ta’ daru, skont dak li ħass f’qalbu u skont l‑Ispirtu tal‑Mulej li kien fih, huwa xjieħ. U ġara li huwa miet, u ġie midfun.",
                "13": "U ġara li ftit jiem biss wara mewtu, Laman u Lemwel u l‑ulied subien ta’ Ismagħel imtlew bil‑korla għalija minħabba t‑twiddib tal‑Mulej.",
                "14": "Għax jiena, Nefi, ħassejt li kelli nkellimhom, skont kelmtu; u jien kellimthom dwar ħafna ħwejjeġ, u l‑istess għamel missieri, qabel miet; u ħafna minn kliemna jinsab miktub fuq il‑pjanċi l‑oħra tiegħi; għax il‑parti li tittratta aktar dwar storja tinsab miktuba fuq il‑pjanċi l‑oħra tiegħi.",
                "15": "U fuq dawn jiena nikteb il‑ħwejjeġ ta’ ruħi, u ħafna mill‑iskrittura li tinsab imnaqqxa fuq il‑pjanċi tar‑ram. Għax fl‑iskrittura ruħi ssib is‑serħan, u qalbi tixtarrha, u jiena niktibha għat‑tagħlim u għall‑ġid ta’ wliedi.",
                "16": "Araw, fil‑ħwejjeġ tal‑Mulej ruħi ssib is‑serħan; u qalbi tixtarr bla heda dwar il‑ħwejjeġ li jiena rajt u smajt.",
                "17": "Madankollu, minkejja t‑tjubija kbira tal‑Mulej, fejn urieni l‑għemejjel kbar u tal‑għaġeb tiegħu, qalbi tistqarr: O msejken bniedem li jien! Iva, inħoss qalbi trid tinqasam minħabba ġismi; ruħi titnikket minħabba ħżuniti.",
                "18": "Inħossni ċċirkondat, minħabba t‑tiġrib u d‑dnubiet li malajr ifixkluni.",
                "19": "U meta jkolli x‑xewqa li nifraħ, qalbi titniehed minħabba dnubieti; madankollu, jiena naf f’min fdajt ruħi.",
                "20": "Alla tiegħi kien l‑għajnuna tiegħi; hu mexxieni fl‑hemm tiegħi fid‑deżert; u huwa ħarisni fuq l‑ilma tal‑abbissi l‑kbar.",
                "21": "Huwa mlieni bl‑imħabba tiegħu, sewwasew sakemm ġismi sefa kkunsmat.",
                "22": "Huwa umilja lill‑għedewwa tiegħi, sakemm wassalhom biex jitriegħdu quddiemi.",
                "23": "Araw, huwa sama’ l‑għajta tiegħi matul il‑jum, u hu tani l‑għarfien permezz ta’ dehriet matul il‑lejl.",
                "24": "U matul il‑jum jiena mort b’kuraġġ kbir nitlob b’qawwa lil Alla; iva, jiena għollejt leħni lejn is‑sema; u niżlu l‑anġli u daru bija.",
                "25": "U fuq ġwienaħ l‑Ispirtu tiegħu nġarr ġismi għal fuq muntanji mill‑aktar għoljin. U għajnejja raw ħwejjeġ kbar, iva, sewwasew kbar wisq għall‑bniedem; għalhekk jiena ġejt mitlub biex ma niktibhomx.",
                "26": "Għalhekk, jekk jiena rajt ħwejjeġ daqstant kbar, jekk il‑Mulej fil‑kondixxendenza tiegħu lejn ulied il‑bnedmin żar lill‑bnedmin b’daqstant ħniena, mela għalfejn qalbi għandha titnikket u ruħi tibqa’ titlajja fil‑wied tan‑niket, u ġismi jiddgħajjef, u saħħti tonqos, minħabba l‑hemm tiegħi?",
                "27": "U għalfejn għandi naqa’ fid‑dnub, minħabba ġismi? Iva, għalfejn għandi nagħti lok għat‑tentazzjoni, u nħalli l‑malinn ikollu post f’qalbi biex jeqred il‑paċi tiegħi u jgħakkes ruħi? Għalfejn dil‑korla fija minħabba l‑għadu tiegħi?",
                "28": "Stenbaħ, O ruħi! Tibqax aktar imtaqqla bid‑dnub. Ifraħ, O qalbi, u tagħmilx il‑wisa’ aktar għall‑għadu ta’ ruħi.",
                "29": "Terġax tinkorla minħabba l‑għedewwa tiegħi. Tħallix li saħħti tonqos minħabba l‑hemm tiegħi.",
                "30": "Ifraħ, O ruħi, u għajjat lill‑Mulej, u għid: O Mulej, jiena se nfaħħrek għal dejjem; iva, ruħi se tifraħ fik, O Alla tiegħi, u l‑blata tas‑salvazzjoni tiegħi.",
                "31": "O Mulej, se tifdi ruħi? Se teħlisni minn idejn l‑għedewwa tiegħi? Se twassalni biex nibda nitriegħed kif nara quddiemi d‑dnub?",
                "32": "Jalla l‑bibien tal‑infern jingħalqu kontinwament quddiemi, għaliex qalbi maqsuma u l‑ispirtu tiegħi niedem! O Mulej, tagħlaqx il‑bibien tas‑sewwa tiegħek quddiemi, ħalli nkun nista’ nimxi fil‑mogħdija tal‑wied fond, ħalli fit‑triq għall‑wita nkun nista’ nibqa’ strett!",
                "33": "O Mulej, dawwarni bil‑mantar tas‑sewwa tiegħek! O Mulej, agħmel mod kif jien inkun nista’ naħrab minn quddiem l‑għedewwa tiegħi! Iddritta l‑mogħdija li għandi quddiemi! La tqegħidx tfixkil fi triqti—imma neħħi kull ostaklu minn quddiemi, u tostakolax triqti, imma t‑toroq tal‑għadu tiegħi.",
                "34": "O Mulej, jiena afdajt fik, u se nibqa’ nafda fik għal dejjem. Jien m’iniex se nafda fid‑driegħ tal‑laħam; għax naf li misħut hu dak li jafda fid‑driegħ tal‑laħam. Iva, misħut hu dak li jafda fil‑bniedem jew ifittex il‑qawwa tiegħu fil‑ġisem.",
                "35": "Iva, jiena naf li Alla jagħti b’id miftuħa lil dak li jitlob. Iva, Alla tiegħi jagħtini, jekk ma nitlobx ħażin; għalhekk jiena ngħolli leħni lejk; iva, lilek insejjaħ, O Alla tiegħi, il‑blata tas‑sewwa tiegħi. Ara, lejk jiena se ngħolli leħni għal dejjem, O blata tiegħi u Alla ta’ dejjem tiegħi. Ammen."
            },
            "5": {
                "1": "Araw, ġara li jiena, Nefi, għajjatt b’qawwa lill‑Mulej Alla tiegħi, minħabba l‑korla ta’ ħuti.",
                "2": "Iżda araw, huma aktar bdew jinkurlaw għalija, tant li ppruvaw ineħħuli ħajti.",
                "3": "Iva, huma bdew igemgmu kontrija, u jgħidu: Ħuna ż‑żgħir jaħseb li se jmexxina hu; u aħna kellna ngħaddu minn bosta sfidi minħabba fih; għalhekk, ejjew noqtluh, ħalli ma jkollniex għalfejn inbatu aktar minħabba kliemu. Għax araw, aħna mhux se nħalluh ikun il‑mexxej tagħna; għax għandna nkunu aħna, il‑kbar fost l‑aħwa, li mmexxu lil dan il‑poplu.",
                "4": "Issa jiena fuq dawn il‑pjanċi m’iniex se nikteb il‑kliem kollu li huma lissnu kontrija. Iżda għalija jkun biżżejjed li ngħid, li huma ppruvaw ineħħuli ħajti.",
                "5": "U ġara li l‑Mulej wissieni, li jien, Nefi, kelli nitlaq minn ħdejhom u naħrab lejn ix‑xagħri, flimkien ma’ dawk kollha li kienu lesti jiġu miegħi.",
                "6": "Għalhekk, ġara li jiena, Nefi, ħadt miegħi lill‑familja tiegħi, kif ukoll lil Żoram u lill‑familja tiegħu, u lil ħija ta’ qabli, Sam, u lill‑familja tiegħu, u lil ħuti ż‑żgħar, Ġakobb u Ġużeppi, kif ukoll lil ħuti n‑nisa, u lil dawk kollha li kienu lesti jiġu miegħi. U dawk kollha li kienu lesti jiġu miegħi kienu dawk li emmnu fit‑twissijiet u fir‑rivelazzjonijiet ta’ Alla; minħabba f’hekk huma semgħu minn kliemi.",
                "7": "U aħna ħadna magħna t‑tined tagħna u kull ħaġa oħra li kienet possibbli li nieħdu magħna, u aħna għaddejna bosta jiem nimxu ġewwa x‑xagħri. U wara li domna mexjin għal bosta jiem aħna tellajna t‑tined tagħna.",
                "8": "U niesi riedu li l‑post insemmuh Nefi; għalhekk, aħna semmejnieh Nefi.",
                "9": "U dawk kollha li kienu miegħi ddeċidew li jsejħu lilhom infushom il‑poplu ta’ Nefi.",
                "10": "U aħna rajna li nħarsu d‑digrieti, u l‑liġijiet, u l‑kmandamenti tal‑Mulej f’kollox, skont il‑liġi ta’ Mosè.",
                "11": "U l‑Mulej kien magħna; u aħna kbirna sew fil‑ġid; għax aħna żrajna ż‑żerriegħa, u l‑ħsad tagħna reġa’ kien wieħed abbundanti. U bdejna nrabbu l‑merħliet, u l‑baqar, u annimali ta’ kull tip.",
                "12": "U jiena, Nefi, ġibt miegħi ukoll il‑kitbiet li kienu jinsabu mnaqqxa fuq il‑pjanċi tar‑ram; u ġibt ukoll il‑ballun, jew il‑boxxla, li kien ġie mħejji għal missieri permezz ta’ id il‑Mulej, skont ma hemm miktub.",
                "13": "U ġara li aħna bdejna nikbru sew fil‑ġid, u bdejna nitkattru f’artna.",
                "14": "U jiena, Nefi, qbadt ix‑xabla ta’ Laban, u għamilt ħafna xwabel bħalha, ma jmorrux jiġu fuqna n‑nies li issa bdew jissejħu Lamaniti u jeqirduna; għax jien kont naf x’mibegħda kellhom lejja u lejn uliedi u lejn dawk li kienu jissejħu l‑poplu tiegħi.",
                "15": "U jien għallimt lil niesi biex jibnu l‑bini, u biex jaħdmu b’kull xorta ta’ injam, u ħadid, u ram, u ram isfar, u azzar, u deheb, u fidda, u metall prezzjuż, li kienu f’abbundanza kbira.",
                "16": "U jiena, Nefi, bnejt tempju; u bnejtu skont it‑tempju ta’ Salamun, bid‑differenza li ma kienx mibni minn ħwejjeġ daqstant prezzjużi; għax dawn ma kinux jinstabu f’din l‑art, u għalhekk, ma setax jinbena bħat‑tempju ta’ Salamun. Iżda l‑mod kif kien mibni kien jixbah lit‑tempju ta’ Salamun; u huwa kien magħmul b’sengħa mill‑aktar kbira.",
                "17": "U ġara li jiena, Nefi, tlabt lin‑nies tiegħi biex ikunu ħabrieka, u jaħdmu b’idejhom.",
                "18": "U ġara li huma riedu li jiena nkun is‑sultan tagħhom. Iżda jiena, Nefi, xtaqt li huma ma jkollhom l‑ebda sultan; madankollu, jien għamilt għalihom dak kollu li stajt.",
                "19": "U araw, il‑kliem li l‑Mulej kien qal lil ħuti ġie fis‑seħħ, il‑kliem li qal dwarhom, li jiena kelli nkun il‑mexxej tagħhom u l‑għalliem tagħhom. Għalhekk, jiena sirt il‑mexxej tagħhom u l‑għalliem tagħhom, skont il‑kmandamenti tal‑Mulej, saż‑żmien li fih huma ppruvaw ineħħuli ħajti.",
                "20": "Għalhekk, il‑kelma tal‑Mulej ġiet fis‑seħħ meta kellimni u qalli: Jekk huma ma jagħtux widen ta’ kliemek huma se jinqatgħu mill‑preżenza tal‑Mulej. U araw, huma spiċċaw inqatgħu mill‑preżenza tiegħu.",
                "21": "U huwa wassal biex waqgħet fuqhom saħta, iva, sewwasew saħta mill‑aktar kbira, minħabba ħżunithom. Għax araw, huma kienu webbsu qalbhom kontrih, u spiċċaw biex saru bħaż‑żnied; għalhekk, minkejja li huma kienu bojod, u mill‑aktar sbieħ u dħulin, il‑Mulej Alla ried li biex il‑poplu tiegħi ma jinġibidx lejhom, huwa ra li tiġi fuqhom ġilda skura.",
                "22": "U dan jgħid il‑Mulej Alla: Jien se nara li huma jkunu ta’ għajb għall‑poplu tiegħek, jekk huma ma jindmux minn ħżunithom.",
                "23": "U misħut ikun in‑nisel ta’ dak li jitħallat man‑nisel tagħhom; għax huwa jispiċċa jinsteħet sewwasew bl‑istess saħta. U dan hu dak li qal il‑Mulej, u hekk ġara.",
                "24": "U minħabba s‑saħta li waqgħet fuqhom huma saru nies mill‑aktar għażżenin, kollhom kattiverja u ħżunija, u jikkaċċjaw il‑bhejjem fix‑xagħri.",
                "25": "U l‑Mulej Alla qalli: Huma se jkunu pjaga għal nislek, biex tħeġġiġhom ħalli jiftakru fija; u jekk huma ma jiftakrux fija, u ma jagħtux widen għal kliemi, huma se jkunu l‑kaġun tal‑qerda tagħhom stess.",
                "26": "U ġara li jiena, Nefi, ikkonsagrajt lil Ġakobb u lil Ġużeppi, biex huma jkunu qassisin u għalliema fuq art il‑poplu tiegħi.",
                "27": "U ġara li aħna għexna fil‑kuntentizza.",
                "28": "U għaddew tletin sena minn meta aħna tlaqna minn Ġerusalemm.",
                "29": "U jiena, Nefi, ktibt fuq il‑pjanċi tiegħi, li jien għamilt, l‑istorja tal‑poplu tiegħi sa issa.",
                "30": "U ġara li l‑Mulej Alla qalli: Irridek tagħmel pjanċi oħra; u fuqhom irridek tnaqqax bosta ħwejjeġ li huma tajbin f’għajnejja, għall‑ġid tal‑poplu tiegħek.",
                "31": "Għalhekk, jiena, Nefi, biex inkun ubbidjenti lejn il‑kmandamenti tal‑Mulej, mort u għamilt dawn il‑pjanċi li fuqhom naqqaxt dawn il‑ħwejjeġ.",
                "32": "U jiena naqqaxt dak li jogħġob lil Alla. U jekk il‑poplu tiegħi hu kuntent bil‑ħwejjeġ ta’ Alla huwa jkun kuntent ukoll b’dak li jien naqqaxt fuq dawn il‑pjanċi.",
                "33": "U jekk il‑poplu tiegħi jixtieq isir jaf aktar dwar l‑istorja tal‑poplu tiegħi, għandu jfittex fil‑pjanċi l‑oħra tiegħi.",
                "34": "U għalija jkun biżżejjed li ngħid li għaddew erbgħin sena, u aħna diġà spiċċajna bil‑gwerer u t‑tilwim ma’ ħutna."
            },
            "6": {
                "1": "Il‑kliem li Ġakobb, ħu Nefi, qal lill‑poplu ta’ Nefi:",
                "2": "Araw, għeżież ħuti, jiena, Ġakobb, li ġejt imsejjaħ minn Alla, u ordnat skont l‑ordni mqaddsa tiegħu, u li ġejt ikkonsagrat minn ħija Nefi, li intom tħarsu lejh bħala sultan jew protettur, u li fuqu intom tiddependu għas‑sigurtà tagħkom, araw intom tafu li jien kellimtkom dwar bosta u bosta ħwejjeġ.",
                "3": "Madankollu, jiena se nerġa’ nkellimkom; għax jien tassew nixtieq il‑ġid ta’ ruħkom. Iva, jiena ninkwieta ħafna għalikom; u intom stess tafu li minn dejjem hekk kont. Għax jien wissejtkom bid‑diliġenza kollha; u għallimtkom kliem missieri; u kellimtkom dwar il‑ħwejjeġ kollha li ġew miktubin sa mill‑ħolqien tad‑dinja.",
                "4": "U issa, araw, jien se nkellimkom dwar ħwejjeġ li qed iseħħu, u li għad iridu jseħħu; għalhekk, jien se naqralkom kliem Isaija. U dan huwa l‑kliem li ħija xtaqni ngħidilkom. U li se ngħidilkom huwa għall‑ġid tagħkom, biex intom titgħallmu u tagħtu glorja lil isem Alla tagħkom.",
                "5": "U issa, il‑kliem li jiena se naqralkom huwa dak li Isaija qal dwar id‑dar kollha ta’ Iżrael; għalhekk, intom tistgħu xxebbhuh magħkom, għax intom ġejjin mid‑dar ta’ Iżrael. U hemm bosta ħwejjeġ li Isaija tkellem dwarhom li tistgħu xxebbhuhom magħkom, għax intom ġejjin mid‑dar ta’ Iżrael.",
                "6": "U issa, dan huwa l‑kliem: Dan jgħid il‑Mulej Alla: Araw, se nagħti sinjal lill‑Ġentili, u ngħolli l‑istendard tiegħi għall‑poplu, u jġibu s‑subien tiegħek fuq dirgħajhom, u l‑bniet tiegħek iġorruhom fuq spallejhom.",
                "7": "U jkunu s‑slaten li jrabbuk, u l‑irġejjen tagħhom li jreddgħuk; imilu b’wiċċhom fl‑art quddiemek, u t‑trab ta’ riġlejk jilagħqu; u int tkun taf li jien il‑Mulej, li min jittama fija, ma jitħawwadx.",
                "8": "U issa jiena, Ġakobb, se nitkellem ftit dwar dan il‑kliem. Għax araw, il‑Mulej urieni li dawk li kienu Ġerusalemm, minn fejn ġejna aħna, spiċċaw inqatlu u ttieħdu fil‑jasar.",
                "9": "Madankollu, il‑Mulej urieni li huma kellhom jerġgħu lura. U huwa wrieni wkoll li l‑Mulej Alla, il‑Qaddis ta’ Iżrael, għandu jurihom lilu nnifsu fil‑ġisem; u wara li huwa juri lilu nnifsu huma se jagħtuh is‑swat u jsallbuh, skont kliem l‑anġlu li għarrafni b’dan.",
                "10": "U wara li huma jwebbsu qalbhom u rashom kontra l‑Qaddis ta’ Iżrael, araw, imbagħad jinżel fuqhom il‑ħaqq tal‑Qaddis ta’ Iżrael. U jasal il‑jum li fih huma se jiġu kkastigati u mgħakksin.",
                "11": "Għalhekk, wara li huma jiġu mġiegħla jaħarbu minn post għall‑ieħor, għax hekk jgħid l‑anġlu, ħafna se jkunu li jbatu fil‑ġisem, u mhux se jitħallew jinqerdu, minħabba t‑talb tal‑fidili; huma se jispiċċaw jinxterdu, u jiġu kkastigati, u mibgħuda; madankollu, il‑Mulej se juri ħniena magħhom, u meta jagħrfu lill‑Feddej tagħhom, huma jerġgħu jinġabru flimkien għal darb’oħra fl‑artijiet ta’ wirthom.",
                "12": "U henjin il‑Ġentili, dawk li kiteb dwarhom il‑profeta; għax araw, jekk jiġri li huma jindmu u ma jeħduhiex kontra Sijon, u ma jingħaqdux mal‑knisja kbira u mistkerrha, huma jsalvaw; għax il‑Mulej Alla jġib fis‑seħħ il‑patti li huwa għamel ma’ wliedu; u hu għalhekk li l‑profeta kiteb dawn il‑ħwejjeġ.",
                "13": "Għalhekk, dawk li jeħduha kontra Sijon u kontra l‑poplu tal‑patt tal‑Mulej sejrin jilagħqu t‑trab ta’ riġlejhom; u l‑poplu tal‑Mulej ma jkollux minn xiex jistħi. Għax il‑poplu tal‑Mulej huma dawk li jittamaw fih; għax huma għadhom qed jistennew il‑miġja tal‑Messija.",
                "14": "U araw, skont kliem il‑profeta, il‑Messija jerġa’ jiddisponi ruħu għat‑tieni darba biex jeħlishom; għalhekk, huwa juri lilu nnifsu lilhom b’qawwa u glorja kbira, u dan iwassal għall‑qerda tal‑għedewwa tagħhom, meta jasal dak il‑jum li huma jemmnu fih; u hu mhu se jeqred lil ebda bniedem li jemmen fih.",
                "15": "U dawk li ma jemmnux fih sejrin jinqerdu, kemm permezz tan‑nar, kif ukoll permezz tat‑tempesta, u t‑terrimoti, u t‑tixrid tad‑demm, u permezz tal‑pesta, u l‑ġuħ. U huma għad jagħrfu li l‑Mulej huwa Alla, il‑Qaddis ta’ Iżrael.",
                "16": "Għax tista’ tittieħed il‑priża minn id il‑qawwi, jew jinħelsu l‑ilsiera minn id it‑tirann?",
                "17": "Iżda dan jgħid il‑Mulej: Iva, jittieħdu l‑ilsiera minn id il‑qawwi; u l‑priża tat‑tirann tinħeles; għax Alla l‑Qawwi se jeħles lill‑poplu tiegħu tal‑patt. Għax dan jgħid il‑Mulej: Jiena stess neħodha ma’ dawk li jeħduha miegħek—",
                "18": "U ’l dawk li ħaqruk inġagħalhom jieklu laħamhom stess, u jiskru b’demmhom bħal bl‑inbid ġdid; u kull bniedem ikun jaf li jien il‑Mulej, is‑Salvatur tiegħek, il‑Feddej tiegħek, il‑Qawwi ta’ Ġakobb."
            },
            "7": {
                "1": "Iva, għax dan jgħid il‑Mulej: Jien lilek bgħattek ’l hemm, jew warrabtek għal dejjem? Għax dan jgħid il‑Mulej: Fejn hi l‑kitba tad‑divorzju ta’ ommkom? Għand min bgħattek ’l hemm jew min hu dak li jien imdejjen miegħu li begħtkom lilu? Iva, min hu dak li begħtkom lilu? Araw, minħabba ħżunitkom begħtu lilkom infuskom, u minħabba t‑trasgressjonijiet tagħkom ommkom tkeċċiet.",
                "2": "Għalhekk, meta ġejt, ma kien hemm ħadd; meta sejjaħt, sewwasew, ma kien hemm ħadd li jwieġeb. O dar ta’ Iżrael, jaqaw idi qsaret li ma tistax tifdi, jew m’għandix qawwa biex neħles? Arawni, b’tehdida jien innixxef il‑baħar, nagħmel deżert mix‑xmajjar tagħhom u l‑ħut tagħhom irejjaħ għax nixfu l‑ilmijiet, u jmut bil‑għatx.",
                "3": "Inlibbes is‑smewwiet bis‑swied, u bl‑ixkejjer niksihom.",
                "4": "Il‑Mulej Alla tani lsien ta’ wieħed għaref, biex nagħraf ngħinek b’xi kelma f’waqtha, O dar ta’ Iżrael. Meta tkun għajjien hu jqajmek għodwa wara għodwa. Hu jqajjimli ’l widinti, biex nisma’ bħal wieħed għaref.",
                "5": "Il‑Mulej Alla fetaħli widinti, u jiena ma rvellajtx, u ma erġajtx lura.",
                "6": "Tajt dahri lil dawk li kienu jsawtuni, u ħaddejja lil dawk li kienu jnittfuli xagħri. Ma ħbejtx wiċċi mit‑tagħjir u l‑bżieq.",
                "7": "Għax il‑Mulej Alla jgħinni, għalhekk m’iniex se niġi umiljat. Għalhekk għamilt wiċċi bħaż‑żnied, u jien naf li ma jkollix mniex nistħi.",
                "8": "U l‑Mulej jinsab fil‑qrib, u hu jagħmel ġustizzja miegħi. Min se jeħodha miegħi? Ħa nieqfu flimkien. Min hu kontrija? Ħa jersaq lejja, u jien nidorbu bil‑qawwa ta’ fommi.",
                "9": "Għax il‑Mulej Alla jgħinni. U dawk kollha li se jikkundannawni, arahom, ilkoll kemm huma jitmermru bħal libsa, u tikolhom il‑kamla.",
                "10": "Min minnkom jibża’ mill‑Mulej, illi jobdi leħen il‑qaddej tiegħu, li jimxi fid‑dlam b’ebda dawl fih?",
                "11": "Araw, intom ilkoll li tkebbsu n‑nar, li ddawru lilkom infuskom bi xrar jaqbad, imxu fid‑dawl ta’ narkom u qalb ix‑xrar li qabbadtu. Dan jiġrilkom minn idejja—fin‑niket għad timteddu."
            },
            "8": {
                "1": "Isimgħuni, intom li timxu wara l‑ġustizzja. Ħarsu lejn il‑blata mnejn inqtajtu, u lejn il‑barriera mnejn itteħidtu.",
                "2": "Ħarsu lejn Abraham, missierkom, u lejn Sara, li wilditkom; meta kien waħdu jien sejjaħtlu, u beriktu.",
                "3": "Għax il‑Mulej se jfarraġ lil Sijon, hu se jfarraġ il‑ħrieb kollha tagħha; u se jagħmel Għeden mix‑xagħri tagħha u ġnien tal‑Mulej mid‑deżert tagħha. Fiha jinsabu ferħ u hena, radd il‑ħajr u l‑leħen tal‑melodija.",
                "4": "Isma’ minni, poplu tiegħi; u int, ġensi, agħtini widen; għax tagħlim joħroġ mingħandi, u nagħmel li l‑ġudizzju tiegħi ikun dawl għall‑poplu.",
                "5": "Qorbot il‑ġustizzja tiegħi; ħarġet is‑salvazzjoni tiegħi, u driegħi jagħmel ħaqq mill‑popli. Fija jittamaw il‑gżejjer, u fuq driegħi jiddependu.",
                "6": "Erfgħu għajnejkom lejn is‑smewwiet, u ħarsu lejn l‑art hawn taħt; għax is‑smewwiet jgħibu bħad‑duħħan, u l‑art bħal‑libsa titherra; u jmut bl‑istess mod min jgħammar fiha. Imma s‑salvazzjoni tiegħi tibqa’ għal dejjem, u l‑ġustizzja tiegħi ma tonqos qatt.",
                "7": "Isimgħuni, intom li tagħrfu l‑ġustizzja, il‑poplu li ktibt il‑liġi tiegħi f’qalbek, la tibżgħux mit‑tagħjir tan‑nies, u tibżgħux lanqas minn tkasbirhom.",
                "8": "Għax bħal biċċa drapp tikolhom il‑kamla, u bħas‑suf jikolhom id‑dud. Iżda l‑ġustizzja tiegħi tibqa’ għal dejjem, u s‑salvazzjoni tiegħi minn nisel għal nisel.",
                "9": "Stenbaħ, stenbaħ! Xidd il‑qawwa, O driegħ il‑Mulej; stenbaħ bħal fi żmien il‑qedem. Mhux int kont li għamilt bċejjeċ lil Raħab, u li niffidt lid‑dragun?",
                "10": "Mhux int li nixxift il‑baħar, l‑ilma tal‑abbissi l‑kbar; li għamilt triq f’qiegħ il‑baħar biex jgħaddu l‑mifdija?",
                "11": "Għalhekk, lura jerġgħu l‑mifdija tal‑Mulej, u jidħlu jgħannu f’Sijon; iroxx fuqhom hena u qdusija għal dejjem; hena u ferħ jiksbu; u jgħibu n‑niket u t‑tnehid.",
                "12": "Jien hu; iva, jien hu li nfarraġkom. Ara, min int biex tibża’ minn bniedem li jmut, u minn bin il‑bniedem li bħall‑ħaxix magħmul?",
                "13": "U int insejt il‑Mulej il‑ħallieq tiegħek, li firex is‑smewwiet, u sejjes l‑art, u l‑jum kollu kont imbeżża’ minħabba l‑qilla tal‑oppressur, bħallikieku kien lest li jeqirdek? U fejn hi l‑qilla tal‑oppressur?",
                "14": "L‑ilsir li jinsab fl‑eżilju dalwaqt jinħeles, u hu mhux se jmut fil‑ħofra, u lanqas ma jonqsu l‑ħobż.",
                "15": "Iżda jiena hu l‑Mulej Alla tiegħek, li jgargru l‑imwieġ tiegħu; il‑Mulej tal‑Eżerċti jisimni.",
                "16": "U jien qegħedt kliemi fuq fommok, u b’dell idi għattejtek, biex inkun nista’ nħawwel is‑smewwiet, u nsejjes l‑art, u ngħid lil Sijon: Ara, inti l‑poplu tiegħi.",
                "17": "Stenbaħ, stenbaħ, qum, O Ġerusalemm, int li xrobt il‑kus ta’ għadbu minn id il‑Mulej—xrobt it‑tazza titriegħed tal‑mejt sal‑qiegħ—",
                "18": "U ma kellha l‑ħadd li jiggwidaha, minn fost l‑ulied kollha li wildet; lanqas li jmexxiha minn idha, minn fost l‑ulied kollha li rabbiet.",
                "19": "Dawn iż‑żewġ ulied laħquk, li se jħennu għalik—il‑ħerba u l‑qerda tiegħek, u l‑ġuħ u x‑xabla—u b’min se nfarrġek?",
                "20": "Uliedek mitruħa, ħlief għal dawn it‑tnejn; jinsabu mitluqa fit‑tarf ta’ kull triq; bħal barri selvaġġ f’xibka, mimlija bil‑qilla tal‑Mulej, iċ‑ċanfira ta’ Alla tiegħek.",
                "21": "Għalhekk isma’ din, imsejken, u fis‑sakra, imma mhux bl‑inbid:",
                "22": "Dan jgħid sidek il‑Mulej, Alla tiegħek li jaqbeż għall‑poplu tiegħu; arani, jien ħadtlek minn idek it‑tazza titriegħed, il‑kus tal‑mejt ta’ għadbi; inti ma tixrobhiex aktar.",
                "23": "Iżda jien nqegħedha f’idejn dawk li jaħqruk; li lil ruħek qalulha: Tgħawweġ ħa ngħaddu minn fuqek—u int ġismek għamiltu bħal qiegħa tal‑art, u bħal triq għal dawk li għaddew minn fuqek.",
                "24": "Stenbaħ, stenbaħ, xidd il‑qawwa tiegħek, O Sijon; ilbes l‑ilbies mill‑isbaħ tiegħek, O Ġerusalemm, il‑belt qaddisa; għax minn issa ’l quddiem min hu bla ħtin u mniġġes fik ma jidħolx aktar.",
                "25": "Tfarfar mit‑trab; qum, oqgħod bilqiegħda, O Ġerusalemm; ħoll lilek innifsek mill‑irbit ta’ għonqok, O lsira bint Sijon."
            },
            "9": {
                "1": "U issa, għeżież ħuti, jiena qrajt dawn il‑ħwejjeġ biex intom tkunu tafu dwar il‑patti tal‑Mulej li huwa għamel mad‑dar kollha ta’ Iżrael—",
                "2": "Li hu ilu jkellem lil‑Lhud, permezz ta’ fomm il‑profeti qaddisa tiegħu, sa mill‑bidu nett, min‑nisel għal nisel, sakemm jasal iż‑żmien li fih huma jiġu rrestawrati għall‑vera knisja u merħla ta’ Alla; meta huma sejrin jinġabru d‑dar fl‑artijiet ta’ wirthom, u sejrin jgħammru fl‑artijiet imwiegħda kollha tagħhom.",
                "3": "Araw, għeżież ħuti, jiena qed ngħidilkom dawn il‑ħwejjeġ biex intom tifirħu, u terfgħu raskom għal dejjem, minħabba l‑barkiet li l‑Mulej Alla se jsawwab fuq uliedkom.",
                "4": "Għax jiena naf li ħafna minnkom fittixtu tassew biex tkunu tafu l‑ħwejjeġ li għad iridu jseħħu; għalhekk jiena naf li intom tafu li ftit ftit ġisimna sejjer jitmermer u jmut; madankollu, f’ġisimna għad naraw ’l Alla.",
                "5": "Iva, jiena naf li intom tafu li huwa sejjer juri lilu nnifsu fil‑ġisem lil dawk li jinsabu f’Ġerusalemm, mnejn aħna ġejna; għax jeħtieġ li dan iseħħ fosthom; għax hemm bżonn li l‑Ħallieq il‑kbir jippermetti lilu nnifsu li joqgħod għall‑bniedem fil‑ġisem, u li huwa jmut għall‑bnedmin kollha, sabiex il‑bnedmin kollha jkunu jistgħu joqogħdu għalih.",
                "6": "Għax hekk kif il‑mewt laħqet lill‑bnedmin kollha, biex jitwettaq il‑pjan ta’ ħniena tal‑Ħallieq il‑kbir, jeħtieġ li jkun hemm qawwa tal‑qawmien, u l‑bniedem jeħtieġ li jingħata l‑qawmien minħabba l‑waqgħa; u l‑waqgħa ġiet minħabba t‑trasgressjoni; u peress li l‑bniedem waqa’ huwa nqata’ mill‑preżenza tal‑Mulej.",
                "7": "Għalhekk, jeħtieġ li jkun hemm espjazzjoni infinita—jekk ma jkunx hemm espjazzjoni infinita dan it‑taħsir ma jista’ qatt jilbes in‑nuqqas ta’ taħsir. Għalhekk, l‑ewwel ħaqq li esperjenza l‑bniedem kieku kien jibqa’ jgħodd għal żmien bla tmiem. U kieku ġara hekk, dan il‑ġisem kien jitniżżel fl‑art biex hemm jitħassar u jitmermer, u ma kienx iqum aktar.",
                "8": "O l‑għerf ta’ Alla, il‑ħniena u l‑grazzja tiegħu! Għax araw, jekk il‑ġisem ma jqumx aktar l‑ispirti tagħna jkollhom joqogħdu għal dak l‑anġlu li waqa’ minn quddiem il‑preżenza ta’ Alla l‑Etern, dak li sar ix‑xitan, u li mhuwiex se jqum aktar.",
                "9": "U l‑ispirti tagħna kienu jispiċċaw bħalu, u aħna konna nsiru xjaten, anġli f’idejn ix‑xitan, u ningħalqu barra mill‑preżenza ta’ Alla tagħna, u nibqgħu ma’ missier il‑gideb, fil‑miżerja, bħalu; iva, f’idejn dak li qarraq bl‑ewwel ġenituri tagħna, dak li jitbiddel sabiex jidher qisu anġlu tad‑dawl, u li jħajjar lil ulied il‑bnedmin sabiex jirrikorru għall‑konfoffi sigrieti tal‑qtil u għal kull xorta ta’ għemejjel sigrieti ta’ dlam.",
                "10": "O kemm hi kbira t‑tjubija ta’ Alla tagħna, li jħejji mod kif aħna nistgħu neħilsu mill‑ħakma ta’ dan il‑mostru terribbli; iva, dak il‑mostru, il‑mewt u l‑infern, li jiena nsejjaħlu l‑mewt tal‑ġisem, kif ukoll il‑mewt tal‑ispirtu.",
                "11": "U minħabba l‑mod ta’ ħelsien ta’ Alla tagħna, il‑Qaddis ta’ Iżrael, din il‑mewt, li jiena tkellimt dwarha, li hija l‑mewt temporali, sejra trodd lura l‑mejtin tagħha; liema mewt hija l‑qabar.",
                "12": "U din il‑mewt, li jiena tkellimt dwarha, li hija l‑mewt spiritwali, sejra trodd lura l‑mejtin tagħha; liema mewt spiritwali hija l‑infern; għalhekk, il‑mewt u l‑infern jeħtieġ iroddu lura l‑iġsma tagħhom li jinsabu fil‑jasar, u l‑iġsma u l‑ispirti tal‑bnedmin sejrin jiġu rrestawrati wieħed lill‑ieħor; u dan se jseħħ permezz tal‑qawwa tal‑qawmien tal‑Qaddis ta’ Iżrael.",
                "13": "O kemm hu kbir il‑pjan ta’ Alla tagħna! Għax mill‑banda l‑oħra, il‑ġenna ta’ Alla jeħtieġ li trodd lura l‑ispirti tal‑ġusti, u l‑qabar irodd lura l‑ġisem tal‑ġusti; u l‑ispirtu u l‑ġisem jiġu rrestawrati wieħed lill‑ieħor għal darb’oħra, u l‑bnedmin kollha jsiru bla taħsir, u immortali, u huma jkunu erwieħ ħajjin, li għandhom għarfien perfett bħalna li ninsabu fil‑ġisem, ħlief li l‑għarfien tagħna se jkun perfett.",
                "14": "Għalhekk, aħna se jkollna għarfien perfett tal‑ħtija kollha tagħna, u tal‑inġiesa tagħna, u tal‑għera tagħna; u l‑ġusti se jkollhom għarfien perfett tat‑tgawdija tagħhom, u tal‑ġustizzja tagħhom, u sejrin jiġu mlibbsin bis‑safà, iva, sewwasew bil‑mantar tal‑ġustizzja.",
                "15": "U għad jiġi fis‑seħħ li meta l‑bnedmin kollha se jkunu għaddew minn din l‑ewwel mewt għall‑ħajja, minħabba li jkunu saru immortali, ikun jeħtieġ li huma jidhru quddiem it‑tribunal tal‑Qaddis ta’ Iżrael; u mbagħad jasal jum il‑ħaqq, u mbagħad jeħtieġ li jsir ħaqq minnhom skont il‑ħaqq qaddis ta’ Alla.",
                "16": "U fiż‑żgur, daqs kemm hu ħaj il‑Mulej, għax il‑Mulej Alla qal dan, u din hi l‑kelma ta’ dejjem tiegħu, li hi bla tmiem, li dawk li jagħmlu s‑sewwa ħa jkomplu jagħmlu s‑sewwa, u dawk li huma maħmuġin ħa jkomplu jitħammġu iżjed; għalhekk, il‑maħmuġin huma x‑xitan u l‑anġli tiegħu; u huma sejrin imorru fin‑nar ta’ dejjem, li ġie mħejji għalihom; u t‑tbatija tagħhom se tkun bħal belliegħa ta’ nar u kubrit, li l‑fjamma tagħha titla’ għal dejjem ta’ dejjem u m’għandhiex tmiem.",
                "17": "O l‑kobor u l‑ġustizzja ta’ Alla tagħna! Għax huwa jwettaq dak kollu li jgħid, u dan il‑kliem ħareġ minn fommu, u l‑liġi tiegħu jeħtieġ li tiġi fis‑seħħ.",
                "18": "Iżda, araw, il‑ġusti, il‑qaddisin tal‑Qaddis ta’ Iżrael, huma dawk li emmnu fil‑Qaddis ta’ Iżrael, huma dawk li qagħdu għas‑slaleb tad‑dinja, bla xejn ma qiesu l‑għajb tiegħu, u huma sejrin jirtu s‑saltna ta’ Alla, li tħejjiet għalihom sa mill‑ħolqien tad‑dinja, u l‑hena tagħhom se tkun sħiħa għal dejjem.",
                "19": "O l‑kobor tal‑ħniena ta’ Alla tagħna, il‑Qaddis ta’ Iżrael! Għax huwa jeħles lill‑qaddisin tiegħu minn dak il‑mostru terribbli x‑xitan, u mill‑mewt u l‑infern, u minn dik il‑belliegħa ta’ nar u kubrit, li hija tbatija bla tmiem.",
                "20": "O kemm hi kbira l‑qdusija ta’ Alla tagħna! Għax huwa jaf kollox, u m’hemm xejn li huwa ma jafx.",
                "21": "U huwa se jiġi fid‑dinja biex isalva lill‑bnedmin kollha jekk huma jisimgħu minn kliemu; għax araw, huwa jbati l‑uġigħ tal‑bnedmin kollha, iva, l‑uġigħ tal‑ħlejjaq ħajjin kollha, kemm l‑irġiel, kemm in‑nisa, kif ukoll it‑tfal, li jappartjenu lill‑familja ta’ Adam.",
                "22": "U huwa jgħaddi minn dan kollu biex il‑qawmien mill‑imwiet ikollu effett fuq il‑bnedmin kollha, biex ilkoll ikunu jistgħu jieqfu quddiemu fil‑jum il‑kbir tal‑ħaqq.",
                "23": "U huwa jordna lill‑bnedmin kollha sabiex jindmu, u jitgħammdu f’ismu, u jkollhom fidi perfetta fil‑Qaddis ta’ Iżrael, jew huma ma jkunux jistgħu isalvaw fis‑saltna ta’ Alla.",
                "24": "U jekk huma ma jindmux u ma jemmnux f’ismu, u ma jitgħammdux f’ismu, u ma jibqgħux sħaħ sal‑aħħar, jeħtieġ li jiġu kkundannati; għax il‑Mulej Alla, il‑Qaddis ta’ Iżrael, qal dan.",
                "25": "Għalhekk, huwa tana liġi; u fejn ma tingħata l‑ebda liġi m’hemm l‑ebda kastig; u fejn m’hemm l‑ebda kastig m’hemm l‑ebda kundanna; u fejn m’hemm l‑ebda kundanna, il‑ħniena tal‑Qaddis ta’ Iżrael teħodhom f’idejha, minħabba l‑espjazzjoni; għax huma jiksbu l‑ħelsien permezz tal‑qawwa tiegħu.",
                "26": "Għax l‑espjazzjoni tissodisfa l‑bżonn tal‑ġustizzja tiegħu fuq dawk kollha li ma ġewx mogħtija l‑liġi, u huma jinħelsu minn dak il‑mostru terribbli, mill‑mewt u l‑infern, u mix‑xitan, u mill‑belliegħa ta’ nar u kubrit, li hija tbatija bla tmiem; u huma jerġgħu lura għand dak Alla li tahom in‑nifs, li hu l‑Qaddis ta’ Iżrael.",
                "27": "Iżda ħażin għalih dak li ġie mogħti l‑liġi, iva, li bħalna għandu l‑kmandamenti kollha ta’ Alla, u ma jobdihomx, u jaħli l‑jiem ta’ prova tiegħu, għax l‑istat tiegħu hu wieħed terribbli!",
                "28": "O dak il‑pjan qarrieq tal‑malinn! O l‑vanità, u l‑fraġilità, u l‑bluha tal‑bnedmin! Meta jiksbu t‑tagħlim jaħsbu li huma għorrief, u ma jagħtux widen għall‑parir ta’ Alla, u jinjorawh, għax jaħsbu li jafu kollox, għalhekk, l‑għerf tagħhom huwa bluha u ma jiswihom għal xejn. U huma sejrin jinqerdu.",
                "29": "Iżda jkun tajjeb li jitgħallmu jekk huma jagħtu widen għall‑pariri ta’ Alla.",
                "30": "Iżda ħażin għalihom l‑għonja, li huma għonja fil‑ħwejjeġ tad‑dinja. Għax minħabba l‑għana tagħhom huma jistmerru lill‑foqra, u jippersegwitaw lill‑imsejknin, u qalbhom hi marbuta mat‑teżori tagħhom; għalhekk, it‑teżor tagħhom hu alla tagħhom. U araw, it‑teżor tagħhom sejjer jinqered magħhom ukoll.",
                "31": "U ħażin għalihom it‑torox li ma jridux jisimgħu; għaliex huma sejrin jinqerdu.",
                "32": "Ħażin għalihom l‑għomja li ma jridux jaraw; għaliex huma sejrin jinqerdu wkoll.",
                "33": "Ħażin għalihom ta’ bla ħtin f’qalbhom, għax għarfien ta’ ħżunithom se jolqothom fl‑aħħar jum.",
                "34": "Ħażin għalih dak li jgħid kelma b’oħra, għax hu sejjer jinxteħet fl‑infern.",
                "35": "Ħażin għalih min joqtol deliberatament, għax huwa sejjer imut.",
                "36": "Ħażin għalihom iż‑żienja, għax huma sejrin jinxteħtu fl‑infern.",
                "37": "Iva, ħażin għalihom dawk li jqimu allat foloz, għax missier ix‑xjaten kollha bihom jitgħaxxaq.",
                "38": "U, f’kelma waħda, ħażin għalihom dawk kollha li jmutu fi dnubiethom; għax huma għad jerġgħu lura għand Alla, u jaraw wiċċu, u jibqgħu fi dnubiethom.",
                "39": "O, għeżież ħuti, ftakru kemm hi ħaġa terribbli li tkunu diżubbidjenti lejn dak l‑Imqaddes Alla, u kemm hi ħaġa terribbli wkoll li taqgħu għall‑istigazzjoni ta’ dak il‑qarrieq. Ftakru, li x‑xewqat tal‑ġisem iwasslu għall‑mewt, u x‑xewqat tal‑ispirtu jwasslu għall‑ħajja ta’ dejjem.",
                "40": "O, għeżież ħuti, agħtu widen għal kliemi. Ftakru fil‑kobor tal‑Qaddis ta’ Iżrael. Tgħidux li jiena għidt ħwejjeġ ibsin kontrikom; għax jekk tgħidu dan, intom tkunu qed tinsulentaw il‑verità; għax dak li jiena għidt huwa l‑kliem tal‑Ħallieq tagħkom. Jiena naf li kliem il‑verità huwa iebes kontra kull xorta ta’ ħmieġ; imma l‑ġusti ma jibżgħux minnu, għax huma jħobbu l‑verità u ma jitħawdux.",
                "41": "O, mela, għeżież ħuti, ersqu lejn il‑Mulej, il‑Qaddis. Ftakru li triqatu huma ġusti. Araw, it‑triq għall‑bniedem hi dejqa, imma hija tinsab dritta quddiemu, u l‑għassies tal‑bieb huwa l‑Qaddis ta’ Iżrael; u hemm hu ma jħaddem l‑ebda qaddej; u m’hawn l‑ebda triq oħra ħlief permezz tal‑bieb; għaliex bih ma tqarraqx, għax il‑Mulej Alla hu ismu.",
                "42": "U lil kull min iħabbat, lilu jiftaħ; u l‑għorrief, u l‑imgħallmin, u l‑għonja, li huma mkabbrin minħabba tagħlimhom, u minħabba l‑għerf tagħhom, u l‑ġid materjali tagħhom—huma sewwasew dawk li lilhom iwarrab; u jekk huma ma jpoġġux fil‑ġenb dawn il‑ħwejjeġ, u ma jħarsux lejhom infushom bħala nies boloh quddiem Alla, u ma jinżlux sal‑qiegħ tal‑umiltà, huwa ma jiftħilhomx.",
                "43": "Iżda l‑ħwejjeġ tal‑għorrief u ta’ min hu bil‑għaqal se jinħbew minnhom għal dejjem—iva, dak il‑ferħ li huwa mħejji għall‑qaddisin.",
                "44": "O, għeżież ħuti, ftakru kliemi. Araw, ħwejġi nneħħi minn fuqi, u nfarfarhom quddiemkom; nitlob lil Alla tas‑salvazzjoni tiegħi biex iħares lejja permezz ta’ għajnu li tara kollox, għalhekk, għandkom tkunu tafu fl‑aħħar jum, meta l‑bnedmin kollha se jiġu ġġudikati skont għemilhom, li l‑Alla ta’ Iżrael ra tabilħaqq li jiena farfart ħżunitkom minn ruħi, u li jien ninsab wieqaf b’dija quddiemu, u ħieles minn demmkom.",
                "45": "O, għeżież ħuti, iċħdu dnubietkom; eħilsu mill‑ktajjen ta’ dak li jorbotkom miegħu; ersqu lejn dak Alla li huwa l‑blata tas‑salvazzjoni tagħkom.",
                "46": "Ħejju ruħkom għal dak il‑jum glorjuż meta mal‑ġusti se ssir ġustizzja, sewwasew f’jum il‑ħaqq, fejn intom ma jkollkomx għalfejn taħbu wiċċkom minħabba biża’ terribbli; u ma jkollkomx għalfejn tiftakru b’ċarezza l‑ħtija terribbli tagħkom, u jkollkom tistqarru: Qaddisa, qaddisa d‑digrieti tiegħek, O Mulej Alla li Tista’ Kollox—imma jiena naf ħtijieti; jiena ksirt il‑liġi tiegħek, u kont jien li waqajt fit‑trasgressjoni; u f’idejh ix‑xitan ħakimni, u jiena spiċċajt priża għall‑miżerja terribbli tiegħu.",
                "47": "Iżda araw, ħuti, taħsbu intom li jkun jaqbel li jiena nagħmilkom konxji tar‑realtà terribbli ta’ dawn il‑ħwejjeġ? Taħsbu li se noqgħod nitturmenta ruħkom li kieku moħħkom huwa safi? Taħsbu li se noqgħod inkellimkom b’mod daqstant ċar, skont iċ‑ċarezza tal‑verità, li kieku kontu ħielsa mid‑dnub?",
                "48": "Araw, jekk intom kontu qaddisa jiena kont inkellimkom dwar il‑qdusija; imma peress li m’intomx qaddisa, u intom tħarsu lejja bħala għalliem, bla dubju jkun jaqbel li jiena ngħallimkom dwar il‑konsegwenzi tad‑dnub.",
                "49": "Araw, ruħi tistmerr id‑dnub, u qalbi titgħaxxaq fis‑sewwa; u jiena nfaħħar l‑isem qaddis ta’ Alla tiegħi.",
                "50": "Ejjew, ħuti, intom li bikom l‑għatx, ejjew għall‑ilma; u intom li m’għandkomx flus, ejjew, ixtru u kulu; iva, ejjew ixtru nbid u ħalib bla flus u bla prezz.",
                "51": "Għalhekk, tonfqux flus f’dak li m’għandu ebda valur, jew taħdmu għal xi ħaġa li ma tistax tissodisfakom. Agħtu kas ta’ dak li jien qed ngħid, u ftakru l‑kliem li tennejt; u ejjew għand il‑Qaddis ta’ Iżrael, u mantnu lilkom infuskom permezz ta’ dak li ma jispiċċa qatt, u qatt ma jitħassar, u ħallu ruħkom tifraħ b’ikel bnin.",
                "52": "Araw, għeżież ħuti, ftakru l‑kliem ta’ Alla tagħkom; itolbuh bla heda matul il‑jum, u roddu ħajr lill‑isem qaddis tiegħu mal‑lejl. Ħa tifraħ qalbkom.",
                "53": "U araw kemm huma kbar il‑patti tal‑Mulej, u kemm hi kbira l‑kondixxendenza tiegħu lejn ulied il‑bnedmin; u minħabba l‑kobor tiegħu, u l‑grazzja u l‑ħniena tiegħu, huwa wegħidna li n‑nisel tagħna mhuwiex se jinqered għal kollox, skont il‑ġisem, imma lilhom huwa se jħares; u fil‑ġenerazzjonijiet futuri huma se jsiru fergħa ġusta għad‑dar ta’ Iżrael.",
                "54": "U issa, ħuti, jien għandi aktar x’ngħidilkom; imma għada se nistqarr magħkom dak li baqagħli x’ngħidilkom. Ammen."
            },
            "10": {
                "1": "U issa jiena, Ġakobb, se nerġa’ nkellimkom, għeżież ħuti, dwar din il‑fergħa ġusta li tkellimt dwarha qabel.",
                "2": "Għax araw, il‑wegħdiet li aħna ngħatajna huma wegħdiet li ngħataw lilna skont il‑ġisem; għalhekk, kif jien ġejt muri li ħafna minn uliedna sejrin jinqerdu fil‑ġisem minħabba n‑nuqqas ta’ twemmin tagħhom, madankollu, Alla se juri l‑ħniena tiegħu ma’ ħafna minnhom; u wliedna se jinġiebu lura, sabiex huma jkunu jistgħu jiksbu dak li jagħtihom il‑veru għarfien tal‑Feddej tagħhom.",
                "3": "Għalhekk, kif għidtilkom jien, jeħtieġ li Kristu—għax il‑lejl li għadda l‑anġlu qalli li hekk se jkun jismu—jiġi fost il‑Lhud, fost dawk li huma l‑aktar ħżiena fid‑dinja; u huma se jsallbuh—għax hu meħtieġ li Alla tagħna jiġi msallab, u m’hawn l‑ebda ġens ieħor fuq l‑art li jasal biex isallab lil Alla tiegħu.",
                "4": "Għax kieku l‑mirakli mill‑aktar kbar twettqu fost ġnus oħra huma kienu jindmu, u kienu jagħrfu li hu Alla tagħhom.",
                "5": "Iżda minħabba l‑frodi saċerdotali u minħabba ħżunithom, dawk li jinsabu f’Ġerusalemm se jwebbsu rashom kontrih, tant li jispiċċaw isallbuh.",
                "6": "Għalhekk, minħabba ħżunithom huma se jintlaqtu minn qerda sħiħa, u mill‑ġuħ, u mill‑pesta, u mit‑tixrid tad‑demm; u dawk li mhumiex se jinqerdu se jispiċċaw imxerrdin fost il‑ġnus kollha.",
                "7": "Għax araw, dan jgħid il‑Mulej Alla: Meta jasal il‑jum li huma jemmnu fija, jiena li jien Kristu, imbagħad jiena nagħmel patt ma’ missirijiethom li huma jinġiebu lura fil‑ġisem, f’arthom, fl‑artijiet ta’ wirthom.",
                "8": "U għad jiġri li huma jinġabru flimkien u jinġiebu lura mid‑dispersjoni twila tagħhom, mill‑gżejjer tal‑baħar, u mill‑erba’ naħat tad‑dinja; u l‑ġnus tal‑Ġentili sejrin ikunu kbar f’għajnejja, jgħid Alla, fejn lilhom jien se nġorr lejn l‑artijiet ta’ wirthom.",
                "9": "Iva, is‑slaten tal‑Ġentili se jkunu l‑missirijiet li jrabbuhom, u l‑irġejjen tagħhom se jkunu l‑ommijiet li jreddgħuhom; għalhekk, il‑wegħdiet tal‑Mulej huma kbar għall‑Ġentili, għax hu stess qal dan, u min jista’ jmerih?",
                "10": "Iżda araw, din l‑art, jgħid Alla, se tkun l‑art ta’ wirtkom, u l‑Ġentili se jkunu mberkin fuq din l‑art.",
                "11": "U din l‑art se tkun art ta’ ħelsien għall‑Ġentili, u mhu se jkun hawn l‑ebda slaten fuq l‑art li se jaħkmu fuq il‑Ġentili.",
                "12": "U jiena sejjer niffortifika din l‑art kontra l‑ġnus l‑oħra kollha.",
                "13": "U min jeħodha kontra Sijon sejjer jinqered, jgħid Alla.",
                "14": "Għax dak li jaħtar sultan kontrija sejjer jinqered, għax jien, il‑Mulej, is‑sultan tas‑smewwiet, se nkun is‑sultan tagħhom, u se nkun għal dejjem dawl għal dawk li jisimgħu kliemi.",
                "15": "U hu għalhekk li jeħtieġ li jiġu fis‑seħħ il‑patti li jien għamilt ma’ wlied il‑bnedmin, u li se nagħmel magħhom waqt li għadhom fil‑ġisem, u jeħtieġ li jien neqred l‑għemejjel sigrieti tad‑dlam, u tal‑qtil, u l‑għemejjel mistkerrha.",
                "16": "Għalhekk, dawk li jeħduha kontra Sijon, kemm il‑Lhudi kif ukoll il‑Ġentil, kemm l‑ilsir kif ukoll il‑ħieles, kemm ir‑raġel kif ukoll il‑mara, sejrin jinqerdu; għax dawn huma dawk li huma l‑prostituta tad‑dinja kollha; għax min mhuwiex miegħi huwa kontra tiegħi, jgħid Alla tagħna.",
                "17": "Għax jiena se nġib fis‑seħħ il‑wegħdiet li jien għamilt ma’ wlied il‑bnedmin, li se nagħmel magħhom waqt li huma fil‑ġisem—",
                "18": "Għalhekk, għeżież ħuti, hekk jgħid Alla tagħna: Jiena sejjer ngħakkes lil nislek permezz ta’ id il‑Ġentili; madankollu, jiena se nrattab qalb il‑Ġentili, li għalihom se jkunu qishom missierhom, għalhekk, il‑Ġentili se jkunu mberkin u se jkunu magħdudin mad‑dar ta’ Iżrael.",
                "19": "Għalhekk, jiena se nikkonsagra din l‑art lil nislek, u lil dawk li sejrin jingħaddu ma’ nislek, għal dejjem, bħala l‑art ta’ wirthom; għax din hija art magħżula minn fost kull art oħra, jgħid Alla, għalhekk jien irrid li dawk kollha li jgħammru fiha jagħtuni qima, jgħid Alla.",
                "20": "U issa, għeżież ħuti, peress li Alla tagħna kollu ħniena tana daqstant għarfien kbir dwar dawn il‑ħwejjeġ, ejjew niftakru fih, u niċħdu dnubietna, u ma nniżżlux rasna ’l isfel, għax huwa lilna ma warrabniex; madankollu, aħna spiċċajna mkeċċijin mill‑art ta’ wirtna; imma aħna ġejna mmexxijin lejn art aħjar, għax il‑Mulej għamel il‑baħar triqitna, u aħna ninsabu fuq gżira tal‑baħar.",
                "21": "Iżda kbar huma l‑wegħdiet li l‑Mulej għamel ma’ dawk li jinsabu fuq il‑gżejjer tal‑baħar; għalhekk peress li l‑kitba tgħidilna gżejjer, mela bilfors li hawn aktar minn din, u ħutna jgħammru fihom ukoll.",
                "22": "Għax araw, il‑Mulej Alla, minn żmien għall‑ieħor, wera t‑triq lil hinn mid‑dar ta’ Iżrael, skont ir‑rieda u x‑xewqa tiegħu. U issa araw, il‑Mulej jiftakar f’dawk kollha li spiċċaw inqatgħu, għalhekk huwa jiftakar fina wkoll.",
                "23": "Għalhekk, imlew qalbkom bil‑ferħ u ftakru li intom ħielsa li taġixxu għalikom infuskom—li tagħżlu t‑triq tal‑mewt ta’ dejjem jew it‑triq tal‑ħajja ta’ dejjem.",
                "24": "Għalhekk, għeżież ħuti, irrekonċiljaw irwieħkom mar‑rieda ta’ Alla, u mhux mar‑rieda tax‑xitan u tal‑ġisem; u wara li tirrekonċiljaw irwieħkom ma’ Alla, ftakru li huwa biss fil‑grazzja u permezz tal‑grazzja ta’ Alla li intom tiksbu s‑salvazzjoni.",
                "25": "Għalhekk, jalla Alla jqajjimkom mill‑mewt permezz tal‑qawwa tal‑qawmien, u mill‑mewt ta’ dejjem permezz tal‑qawwa tal‑espjazzjoni, biex intom tkunu tistgħu tintlaqgħu fis‑saltna eterna ta’ Alla, biex lilu intom tfaħħru permezz tal‑grazzja divina. Ammen."
            },
            "11": {
                "1": "U issa, dak iż‑żmien Ġakobb qal bosta ħwejjeġ oħra lill‑poplu tiegħi; madankollu jiena rajt li nikteb biss dawn il‑ħwejjeġ, għax il‑ħwejjeġ li ktibt għalija biżżejjed.",
                "2": "U issa jiena, Nefi, se nikteb aktar minn kliem Isaija, għax fi kliemu ruħi ssib l‑għaxqa tagħha. Għax kliemu jiena nxebbhu mal‑poplu tiegħi, u se nxandru ma’ wliedi kollha, għax huwa ra tassew lill‑Feddej tiegħi, l‑istess kif rajtu jien.",
                "3": "U ħija, Ġakobb, rah ukoll kif rajtu jien; għalhekk, jiena se nxandar kliemhom ma’ wliedi biex nurihom li kliemi huwa veru. Għalhekk, Alla qal, li permezz tal‑kelma ta’ tlieta jiena nistabbilixxi kelmti. Madankollu, Alla jibgħat aktar xhieda, u huwa jivvalida dak kollu li jgħid.",
                "4": "Araw, ruħi ssib l‑għaxqa tagħha hekk kif jien nuri lill‑poplu tiegħi l‑verità tal‑miġja ta’ Kristu; għax hu għal dan il‑għan li l‑liġi ta’ Mosè ġiet mogħtija; u kull ħaġa li ġiet mogħtija minn Alla lill‑bniedem, sa mill‑bidu tad‑dinja, hija rappreżentazzjoni tiegħu.",
                "5": "U ruħi ssib l‑għaxqa tagħha wkoll fil‑patti li l‑Mulej għamel ma’ missirijietna; iva, ruħi ssib l‑għaxqa tagħha fil‑grazzja tiegħu, u fil‑ġustizzja, u l‑qawwa, u l‑ħniena tiegħu permezz tal‑pjan kbir u etern tal‑ħelsien mill‑mewt.",
                "6": "U ruħi ssib l‑għaxqa tagħha hekk kif jiena nuri lill‑poplu tiegħi li kieku mhux għax Kristu għandu jiġi, il‑bnedmin kollha jispiċċaw jintilfu.",
                "7": "Għax jekk ma jkun hawn l‑ebda Kristu ma jkun hawn l‑ebda Alla; u jekk ma jkun hawn l‑ebda Alla aħna m’aħniex hawn, għax ma kien ikun hawn l‑ebda ħolqien. Iżda hemm Alla, u huwa Kristu, u hu għandu jiġi fil‑milja ta’ żmienu.",
                "8": "U issa jiena se nikteb ftit mill‑kliem ta’ Isaija, biex dawk kollha fost il‑poplu tiegħi li se jaraw dan il‑kliem jgħollu qlubhom ’il fuq u jimtlew bil‑ferħ għall‑bnedmin kollha. Issa l‑kliem huwa dan, u intom tistgħu xxebbhuh magħkom infuskom u mal‑bnedmin kollha."
            },
            "12": {
                "1": "Il‑kelma li ra Isaija bin Amos, dwar Ġuda u Ġerusalemm:",
                "2": "U din tiġi fis‑seħħ fl‑aħħar żminijiet, meta l‑għolja tad‑dar tal‑Mulej se tistabbilixxi ruħha fil‑quċċata tal‑muntanji, u se tintrefa ’l fuq mill‑għoljiet, u lejha għad jiġru l‑ġnus kollha.",
                "3": "U kotra ta’ popli għad imorru u jgħidu, Ejjew ħalli mmorru u nitilgħu fuq l‑għolja tal‑Mulej, lejn id‑dar ta’ Alla ta’ Ġakobb; u hu jgħallimna triqatu, u nimxu fil‑mogħdijiet tiegħu; għax minn Sijon joħroġ it‑tagħlim, u l‑kelma tal‑Mulej minn Ġerusalemm.",
                "4": "U hu jagħmel il‑ħaqq bejn il‑ġnus, u jċanfar bosta popli: u huma jibdlu x‑xwabel tagħhom f’sikek tal‑moħriet, u l‑lanez tagħhom fi mnieġel—ebda ġens ma jerfa’ x‑xabla kontra ġens ieħor, u s‑sengħa tal‑gwerra ma jitgħallmuhiex iżjed.",
                "5": "Ejja, O dar Ġakobb, ħalli nimxu fid‑dawl tal‑Mulej; iva, ejja, għax intom intliftu lkoll, kull wieħed minnkom spiċċa fi triqat il‑ħażen.",
                "6": "B’hekk, O Mulej, int abbandunajt il‑poplu tiegħek, id‑dar ta’ Ġakobb, għax huma jimtlew bin‑nies tal‑lvant, u jisimgħu mis‑sħaħar bħall‑Filistin, u jieħdu gost b’ulied il‑barranin.",
                "7": "Arthom imtliet ukoll bil‑fidda u d‑deheb, u t‑teżori tagħhom bla qjies; arthom mimlija wkoll biż‑żwiemel, u l‑karrijiet tagħhom bla qjies.",
                "8": "U mtliet arthom bl‑idoli; iqimu xogħol idejhom, dak li huma ħadmu subgħajhom.",
                "9": "U l‑bniedem komuni ma jitbaxxiex, u r‑raġel setgħan ma jiċċekkinx, għalhekk, la taħfirlux.",
                "10": "Ja nies ħżiena, idħlu fil‑blat, u nħbew fit‑trab, għax mill‑biża’ tal‑Mulej u mill‑glorja tal‑kobor tiegħu sejrin tintlaqtu.",
                "11": "U għad jiġri li sejra titbaxxa l‑ħarsa mkabbra tal‑bniedem, u s‑suppervja tal‑bniedem tiġi fix‑xejn, u dakinhar jitgħolla waħdu l‑Mulej.",
                "12": "Għax ma jdumx ma jasal jum il‑Mulej tal‑Eżerċti għal ġnus kollha, iva, għal kulħadd; sewwasew, għal kull min hu kburi u supperv, u għal kull min hu merfugħ, u hu se jieħu tisbita ’l isfel.",
                "13": "Iva, u jasal jum il‑Mulej għaċ‑ċedri kollha tal‑Libanu, għax huma mkabbra u għolja; u għall‑ballut kollu ta’ Basan;",
                "14": "U għall‑muntanji kollha għolja, u għall‑għoljiet kollha, u għall‑ġnus kollha merfugħa, u għal kull poplu;",
                "15": "U għat‑torrijiet kollha għolja, u għal kull sur imsaħħaħ;",
                "16": "U għal kull ġifen tal‑baħar, u kull ġifen ta’ Tarsis, u għal kull xena pjaċevoli.",
                "17": "U tiġġarraf il‑kburija tal‑bniedem, u titniżżel is‑suppervja tal‑bniedem; u dakinhar, jitgħolla waħdu l‑Mulej.",
                "18": "U l‑idoli hu jeqred għalkollox.",
                "19": "U huma jidħlu fil‑blat, u fl‑għerien tal‑art, għax huma se jinħakmu mill‑biża’ tal‑Mulej, u se jintlaqtu bil‑glorja tal‑kobor tiegħu, meta jqum biex iriegħed l‑art.",
                "20": "Dakinhar il‑bniedem se jixħet allatu tal‑fidda, u allatu tad‑deheb, li hu għamel għalih biex iqimhom, qalb il‑ġrieden u l‑friefet il‑lejl;",
                "21": "Biex jidħol fl‑għerien tal‑blat u fil‑quċċata tal‑irdum, għax se jinħakmu mill‑biża’ tal‑Mulej u se jintlaqtu mill‑kobor tal‑glorja tiegħu, meta jqum biex iriegħed l‑art.",
                "22": "Ħallikom minnu l‑bniedem, li nifs biss għandu fi mnifsejh; għax huwa x’jiswa?"
            },
            "13": {
                "1": "Għax araw, is‑Sid, il‑Mulej tal‑Eżerċti, se jneħħi minn Ġerusalemm, u minn Ġuda, kull appoġġ u sapport, kull matmura ħobż, u kull ħażna ta’ ilma—",
                "2": "Il‑qalbieni, u l‑gwerrier, l‑imħallef, u l‑profeta, u l‑għaqli u l‑anzjan;",
                "3": "Il‑kaptan tal‑ħamsin, u l‑bniedem nobbli, u l‑kunsillier, u l‑artiġjan makakk, u l‑kelliem elokwenti.",
                "4": "U nagħtihom tfal bi prinċpijiethom, u t‑trabi għad jaħkmuhom.",
                "5": "U l‑poplu se jkun mgħakkes, wieħed jgħakkes lil ieħor, kull wieħed mill‑ġar tiegħu; it‑tfajjel jitkabbar fuq l‑anzjan, u l‑bniedem vili fuq in‑nobbli.",
                "6": "Meta jaqbad wieħed lil ħuh f’dar missieru u jgħidlu: Int għandek x’tilbes, ejja u aħkem fuqna, u tħallix li din il‑ħerba tkun taħt idejk—",
                "7": "Dakinhar hu jaħlef u jgħid: Jien mhux se nkun fejjieq; għax f’dari m’għandi la ħobż u lanqas ħwejjeġ; la tagħmlunix ħâkem tal‑poplu.",
                "8": "Għax iġġarrfet Ġerusalemm u Ġuda waqgħet, għax ilsienhom u għemilhom kienu kontra l‑Mulej, biex jipprovokaw l‑għajnejn tal‑glorja tiegħu.",
                "9": "Il‑ħarsa ta’ wiċċhom tixhed kontrihom, u sewwasew dnubiethom bħal Sodoma jxandru, u ma jistgħux jaħbuhom. Ħażin għalihom, għax b’idejhom iġibu fuqhom stess il‑ħażen!",
                "10": "Għidu lill‑ġusti li huma se jkollhom ir‑risq; għax għad jieklu frott għemilhom.",
                "11": "Ħażin għall‑ħżiena, għaliex huma sejrin jinqerdu; għax għemil idejhom se jkun fuqhom!",
                "12": "U l‑poplu tiegħi, it‑tfal huma li jaħkmuhom, u n‑nisa li jmexxuhom. O poplu tiegħi, il‑mexxejja tiegħek iwassluk biex tiżbalja, iħarbtu t‑triq tal‑mogħdijiet tiegħek.",
                "13": "Il‑Mulej iqum biex jiddefendikom, u jagħmel ħaqq mill‑poplu.",
                "14": "Il‑Mulej ġej jagħmel il‑ħaqq mill‑anzjani tal‑poplu tiegħu; u mill‑prinċpijiet tagħhom; għax intom ħarbattu qasam id‑dwieli u sraqtu l‑fqir biex imlejtu djarkom.",
                "15": "X’se tieħdu b’dan? Intom tgħakksu l‑poplu tiegħi, u titħnu wiċċ il‑fqir, jgħid il‑Mulej Alla tal‑Eżerċti.",
                "16": "Barra minn hekk, jgħid il‑Mulej: Minħabba li l‑bniet ta’ Sijon tkabbru, u jimxu b’għonqhom imserdak, u b’għajnejhom jegħmżu, jgħaddu jiżżegilgu, u jċekċku ċ‑ċnieċel ta’ riġlejhom—",
                "17": "Għalhekk il‑Mulej għad jiksi bil‑qxur il‑qorriegħa ta’ bniet Sijon, u għerithom jikxfilhom il‑Mulej.",
                "18": "Dakinhar il‑Mulej ineżżagħhom mit‑tlellix ta’ lbieshom, u mill‑bejta ta’ xagħarhom, u mill‑oqmra li jkunu lebsin;",
                "19": "Mill‑imsielet u l‑brazzuletti, u mill‑filoxx;",
                "20": "Mix‑xedd tar‑ras, u mill‑ġawhar imsensel mar‑riġlejn, u mill‑faxex tar‑ras u l‑kwies tal‑fwejjaħ, u mill‑amuleti;",
                "21": "Miċ‑ċrieket, u mill‑ħoloq għall‑imnieħer;",
                "22": "Mill‑ilbies rikk u l‑imnatar, u mix‑xalel, u l‑labar tax‑xagħar;",
                "23": "Mill‑mirja u mill‑għażel fin, u mill‑brieret, u mill‑velu.",
                "24": "U jkun hemm dakinhar minflok fwieħa, ntejjen; u minflok trieħi, ħbula; u minflok xagħar midfur, qriegħi; u minflok mantar, tgeżwir bl‑ixkejjer; minflok ġmiel, it‑timbru tal‑jasar.",
                "25": "L‑irġiel tiegħek jaqgħu taħt ix‑xabla u l‑qalbiena tiegħi fit‑taqtigħa.",
                "26": "U l‑bwieb tagħha jibku u jixhru; u hi se tkun għerja, u se tkun mitluqa mal‑art."
            },
            "14": {
                "1": "U dakinhar jaqbdu seba’ nisa ma’ raġel wieħed u jgħidulu: Nieklu ħobżna, u nxiddu lbiesna; biżżejjed nissejħu b’ismek biex jitneħħa l‑għajb minn fuqna.",
                "2": "Dakinhar il‑fergħa tal‑Mulej tkun ġmiel u glorja; il‑frott tal‑art ikun eċċellenti u mill‑itjeb għal dawk li ħarbu minn Iżrael.",
                "3": "U jiġri li min jibqa’ f’Sijon u min jitħalla f’Ġerusalemm, qaddis jissejjaħ, kull min hu miktub fost il‑ħajjin f’Ġerusalemm—",
                "4": "Meta l‑Mulej ikun naddaf il‑ħmieġ tal‑bniet ta’ Sijon, u ħasel id‑dmija ta’ Ġerusalemm minn ġo nofsha bl‑ispirtu tal‑ħaqq u bl‑ispirtu tal‑qerda tan‑nar.",
                "5": "U joħloq il‑Mulej fuq il‑medda kollha tal‑muntanja ta’ Sijon, u fuq in‑nies miġmugħa fiha, sħaba binhar u duħħan, u dija ta’ nar iħeġġeġ billejl; għax il‑protezzjoni se tkun fuq il‑glorja kollha ta’ Sijon.",
                "6": "U se jkun hemm tabernaklu għad‑dell mis‑sħana binhar, u post kenni, u lqugħ mill‑maltemp u x‑xita."
            },
            "15": {
                "1": "U mbagħad ħa ngħanni lill‑maħbub tiegħi għanja ta’ mħabbtu, dwar l‑għalqa tad‑dwieli tiegħu. Il‑maħbub tiegħi għandu għalqa tad‑dwieli fuq għolja għammiela.",
                "2": "U dawwarha b’ċint, u naddafha miż‑żrar, u ħawwel fiha dwieli mill‑aħjar, u bena torri f’nofsha, u wkoll għamel magħsar fiha; u stennieha tagħmel l‑għeneb, imma għamlet għeneb qares.",
                "3": "U issa, intom li tgħammru f’Ġerusalemm, u rġiel ta’ Ġuda, nitlobkom tagħmlu intom ħaqq bejni u bejn l‑għalqa tad‑dwieli tiegħi.",
                "4": "X’kien fadalli nagħmel aktar għall‑għalqa tiegħi li ma għamiltux? Għalhekk, meta stennejtha tagħmel l‑għeneb, għamlet għeneb qares.",
                "5": "U issa ħa nurikom x’sejjer nagħmel jien lill‑għalqa tad‑dwieli tiegħi—Inneħħilha l‑ilqugħ ta’ madwarha, u jħarbtuha; u nġarrfilha l‑ħajt ta’ madwarha, u tispiċċa mgħaffġa;",
                "6": "U nagħmel minnha xagħra; ħadd ma jiżborha jew jaħdimha; imma jinbet fiha l‑ħurrieq u x‑xewk; jien nordna wkoll lis‑sħab biex ma jagħmilx aktar xita fuqha.",
                "7": "Għax l‑għalqa tad‑dwieli tal‑Mulej tal‑Eżerċti hija d‑dar ta’ Iżrael, u l‑irġiel ta’ Ġuda huma l‑mixtla sabiħa tiegħu; u huwa stenna l‑ġustizzja, u araw, sab l‑oppressjoni; stenna s‑sewwa, u araw, sama’ l‑għajjat.",
                "8": "Gwaj għal dawk li jżidu dar ma’ dar, sakemm ma jibqax aktar wisa’, fejn jibqgħu jgħammru weħidhom f’nofs l‑art!",
                "9": "Jien smajt b’widnejja, qal il‑Mulej tal‑Eżerċti, li fil‑verità ħafna djar għad isiru ħerba, u bliet kbar u sbieħ ma jgħammar fihom ħadd.",
                "10": "Iva, għaxar fiddien dwieli se jagħtu bât wieħed, u ħomer żerriegħa se jagħmlu efa.",
                "11": "Gwaj għal dawk li jbakkru filgħodu, li jiġru għal wara xorb is‑sokor, li jiddawru billejl, sa ma jisħnu bl‑inbid!",
                "12": "U l‑arpa, u ċ‑ċitra, it‑tanbur u l‑flawt, u nbid x’jixorbu fl‑ikliet tagħhom; imma xejn ma jaħsbu f’għemil il‑Mulej, u lanqas ma jagħtu kas għemil idejh.",
                "13": "Għalhekk, il‑poplu tiegħi spiċċa fil‑jasar, għax m’għandu l‑ebda għarfien; u n‑nobbli tagħhom imutu bil‑ġuħ, u tinxef bil‑għatx il‑kotra tagħhom.",
                "14": "Għalhekk, wassa’ l‑infern griżmejh u fetaħ ħalq daqsiex; u fih jinżlu l‑glorja tagħhom u l‑kotra tagħhom, u l‑għajjat tagħhom u dawk li jifirħu.",
                "15": "U għad jaqa’ fix‑xejn il‑bniedem, u jiċċekken is‑setgħan, u jitniżżlu għajnejn l‑imkabbrin.",
                "16": "Iżda l‑Mulej tal‑Eżerċti se jitgħolla f’jum il‑ħaqq, u Alla li hu Qaddis se jitqaddes fil‑ġustizzja.",
                "17": "Mbagħad jirgħu l‑ħrief bħallikieku f’mergħathom, u l‑barranin se jibilgħu l‑postijiet mitluqa tal‑għonja.",
                "18": "Gwaj għal dawk li jiġbdu l‑ħażen lejhom bil‑ħbula tal‑frugħa, u d‑dnub bħallikieku bil‑ħbula tal‑karrijiet;",
                "19": "Li jgħidu: Ħa jfittex jagħmel li għandu jagħmel ħalli narawh; u ħa joqrob u jseħħ il‑kmand tal‑Qaddis ta’ Iżrael, ħalli nagħrfuh.",
                "20": "Gwaj għal dawk li jsejħu tajjeb il‑ħażin, u ħażin it‑tajjeb, u jibdlu d‑dlam mad‑dawl, u d‑dawl mad‑dlam, li jibdlu l‑morr mal‑ħelu, u l‑ħelu mal‑morr!",
                "21": "Gwaj għal dawk li huma għorrief f’għajnejhom, u mingħalihom għandhom id‑dehen!",
                "22": "Gwaj għal dawk qalbiena għal xorb l‑inbid, u rġiel jinqalgħu għat‑taħlit ta’ xorb is‑sokor;",
                "23": "Li jeħilsu l‑ħati mit‑tixħim, u mid‑dritt tiegħu jċaħħdu l‑bniedem sewwa!",
                "24": "Għalhekk, kif in‑nar jikkonsma l‑qasab, u bħalma l‑ħaxix niexef tibilgħu l‑fjamma, hekk għerqhom għad jitħassar, u n‑nwar tagħhom bħat‑trab jittajjar; għax huma warrbu l‑liġi tal‑Mulej tal‑Eżerċti, u stmerrew il‑kelma tal‑Qaddis ta’ Iżrael.",
                "25": "Għalhekk, xegħlet il‑qilla tal‑Mulej għall‑poplu tiegħu, u medd idu fuqhom u darabhom; u theżżu l‑għoljiet, u l‑katavri tagħhom sfaw biċċiet f’nofs it‑toroq. B’danakollu l‑korla tiegħu ma reġgħetx lura, imma idu għadha merfugħa.",
                "26": "U hu jgħolli stendard lill‑ġnus mill‑bogħod, u jsaffrilhom minn truf l‑art; u arawhom, għandhom jiġu ħafif ħafif; ħadd minnhom mhu se jkun għajjien jew jogħtor.",
                "27": "Ħadd mhu se jongħos jew jorqod; la ħżiem ġenbejhom mhu se jinħall, u lanqas il‑qafla ta’ qrieqhom mhi se tinqata’;",
                "28": "Ikunu misnuna l‑vleġeġ tagħhom, u qwieshom kollha miġbuda, u bħaż‑żnied jingħaddu dwiefer iż‑żwiemel tagħhom, u bħal riefnu r‑roti ta’ karrijiethom, l‑għajjat tagħhom bħal tal‑iljun.",
                "29": "Bħall‑frieħ l‑iljun jgħajtu; iva, jgħajtu u jaħtfu l‑priża, u jaħarbu biha ’l bogħod mill‑periklu, u ħadd ma jeħodhielhom.",
                "30": "U jgħajtu għalihom dakinhar, bħall‑għajjat tal‑baħar; u jekk iħarsu lejn l‑art, araw, dalma u diqa, u d‑dawl imdallam fis‑sema tiegħu."
            },
            "16": {
                "1": "Fis‑sena li fiha miet is‑sultan Għużżija, jien rajt ukoll lill‑Mulej bilqiegħda fuq tron għoli mgħolli ’il fuq, u djul il‑libsa tiegħu kienu jimlew it‑tempju.",
                "2": "’Il fuq minnu kien hemm is‑serafini; kull wieħed b’sitt ġwienaħ; bi tnejn għatta wiċċu, u bi tnejn għatta riġlejh, u bi tnejn ittajjar.",
                "3": "U wieħed beda jgħajjat lill‑ieħor u jgħid: Qaddis, qaddis, qaddis, hu l‑Mulej tal‑Eżerċti; l‑art kollha mimlija bil‑glorja tiegħu.",
                "4": "U s‑sisien tal‑bieb theżżu b’leħen dak li beda jgħajjat, u d‑dar mtliet bid‑duħħan.",
                "5": "Mbagħad jiena għidt: Jaħasra għalija! mitluf jien; għax jien bniedem b’xufftejh imniġġsa; u f’nofs poplu b’xufftejh imniġġsa ngħammar; għax rajt b’għajnejja lis‑Sultan, il‑Mulej tal‑Eżerċti.",
                "6": "Mbagħad wieħed mis‑serafini ttajjar lejja, b’faħma taqbad f’idu, li hu kien qabad bil‑pinzetti minn fuq l‑artal;",
                "7": "U messli fommi biha u qalli: Ara, din messitlek xufftejk; u ħżunitek għebet, u minn dnubek tnaddaft.",
                "8": "Mbagħad smajt ukoll leħen il‑Mulej jgħid: Lil min se nibgħat, u min se jmurilna? U jien għidt: Hawn jien; ibgħat lili.",
                "9": "U hu qal: Mur u għid lil dan il‑poplu—Jisimgħuk, iva, imma ma jifhmux; jarawk, iva, imma ma jagħrfux.",
                "10": "Semmen qalb dan il‑poplu, u soddlu widnejh, u agħlaqlu għajnejh—li ma jmurx jara b’għajnejh, u jisma’ b’widnejh, u b’qalbu jifhem, u jikkonverti u jfiq.",
                "11": "Mbagħad jien għidt: Sakemm Mulej? U hu qal: Sakemm jitħarbtu l‑ibliet, u ħadd ma jgħammar fihom, u d‑djar jibqgħu bla nies, u l‑art issir ħerba sħiħa;",
                "12": "U l‑Mulej biegħed lin‑nies, u bosta jkunu l‑imkejjen mitluqa f’nofs l‑art.",
                "13": "Iżda madankollu se jkun hemm waħda f’għaxra, u jerġgħu lura, u jittieklu, bħat‑terebint u l‑balluta li s‑sustanza tagħhom tinsab fihom meta jwaqqgħu l‑weraq tagħhom; b’hekk iż‑żerriegħa qaddisa tkun is‑sustanza tagħhom."
            },
            "17": {
                "1": "U ġara fi żmien Aħaż bin Ġotam, bin Għużżija, sultan ta’ Ġuda, ġara li Resin, sultan ta’ Aram, u Pekaħ bin Remalija, sultan ta’ Iżrael, telgħu Ġerusalemm biex jaħbtu għaliha, imma ma felħux għaliha.",
                "2": "U wasslu l‑aħbar f’dar David u qalulu: Aram hu alleat ma’ Efrajm. U qalbu u qalb il‑poplu triegħdu bħalma jitriegħdu s‑siġar fil‑masġar bir‑riħ.",
                "3": "Mbagħad il‑Mulej qal lil Isaija: Mur iltaqa’ ma’ Aħaż, int u ibnek Sijarjasub, f’tarf is‑sieqja tal‑ġiebja l‑fuqanija, fuq triq l‑għalqa tal‑ħassiel;",
                "4": "U għidlu: Iftaħ għajnejk, u ibqa’ kalm; la tibżax, la taqtax qalbek quddiem dawn iż‑żewġt ifdal ta’ ħatbiet idaħħnu, mill‑qilla tar‑rabja ta’ Resin ma’ Aram, u ta’ bin Remalija.",
                "5": "Għax Aram, Efrajm, u bin Remalija kkonfoffaw kontrik, u qalu:",
                "6": "Ħa nitilgħu għal Ġuda, u nagħksuha, u nġegħluha toqgħod għalina, u nqiegħdu sultan f’nofsha, sewwasew, lil bin Tabal.",
                "7": "Dan jgħid il‑Mulej Alla: Dan ma jseħħx u ma jkun qatt.",
                "8": "Għax ras Aram hi Damasku, u ras Damasku hi Resin; u ħamsa u sittin sena oħra Efrajm isir bċejjeċ li ma jibqax poplu.",
                "9": "U ras Efrajm hi Samarija, u ras Samarija hu bin Remalija. Jekk ma temmnux bla dubju ma tibqgħux teżistu.",
                "10": "Barra minn hekk, il‑Mulej reġa’ kellem lil Aħaż u qallu:",
                "11": "Itlob sinjal mingħand il‑Mulej, Alla tiegħek; itolbu jew f’qiegħ l‑art jew fl‑għoli tas‑smewwiet.",
                "12": "Iżda Aħaż qal: Ma nitlobx, lanqas ma rrid nittanta lill‑Mulej.",
                "13": "U huwa qal: Isimgħu, O dar David; mhux biżżejjed għalikom li tkiddu lill‑bnedmin, biex issa se tkiddu wkoll lil Alla tiegħi?",
                "14": "Għalhekk, is‑sinjal jagħtihulkom il‑Mulej stess—Araw, ix‑xebba verġni titqal, u jkollha iben, u ssemmih Għimmanu‑el.",
                "15": "Baqta u għasel jiekol, ħalli jasal biex jagħraf iwarrab il‑ħażin u jagħżel it‑tajjeb.",
                "16": "Għaliex qabel ma t‑tifel jagħraf iwarrab il‑ħażin u jagħżel it‑tajjeb, l‑art li inti tistmerr se tiġi abbandunata miż‑żewġ slaten tagħha.",
                "17": "U l‑Mulej iġib fuqek, u fuq il‑poplu tiegħek, u fuq dar missierek, jiem li qatt ma ġew minn mindu Efrajm telaq minn Ġuda, is‑sultan tal‑Assirja.",
                "18": "U jiġri f’dak il‑jum meta jsaffar il‑Mulej lid‑dubbiena, li hemm f’ras l‑Eġittu, u lin‑naħla li hemm fl‑art tal‑Assirja.",
                "19": "U jiġu, u jistrieħu lkoll fil‑widien għerja, u fl‑għerien tal‑blat, u fuq l‑għollieq imxewwek u fuq kemm hemm arbuxxelli.",
                "20": "Dakinhar stess iqaxxar il‑Mulej b’mus mikri min‑naħa l‑oħra tax‑xmara, mis‑sultan tal‑Assirja, ir‑ras u x‑xagħar tar‑riġlejn; u jġiżż il‑leħja wkoll.",
                "21": "U jiġri dakinhar, li raġel jitma’ baqra u żewġ nagħġiet;",
                "22": "U jiġri li minħabba l‑kotra tal‑ħalib li jagħtu jiekol il‑baqta; għax baqta u għasel jiekol, kull min jifdal fl‑art.",
                "23": "U jiġri wkoll dakinhar, li kull imkien, li fih elf dielja jiswew elf xekel tal‑fidda, hemm jitla’ l‑ħurrieq u x‑xewk.",
                "24": "L‑irġiel jiġu bil‑vleġeġ u l‑qwas, għax l‑art kollha tispiċċa mimlija ħurrieq u xewk.",
                "25": "U l‑għoljiet kollha fejn kienu jagħżqu bl‑imgħażqa, ma jkunx hemm il‑biża’ tal‑ħurrieq u x‑xewk; imma hemm jitilqu l‑gniedes, u jirgħu n‑nagħaġ."
            },
            "18": {
                "1": "Barra minn hekk, il‑kelma tal‑Mulej qaltli: Ħu romblu kbir, u ikteb fih b’pinna ta’ bniedem, dwar Maħer‑salal‑ħas‑baż.",
                "2": "U ħadt xhieda ta’ fiduċja biex jiktbu, il‑qassis Urija u ’l Żakkarija bin Ġeberkija.",
                "3": "Mbagħad mort għand il‑profetessa; u tqalet, u wildet iben. Mbagħad il‑Mulej qalli: Semmih, Maħer‑salal‑ħas‑baż.",
                "4": "Għax ara, it‑tifel mhux se jitgħallem jgħid, Pa qabel ma jittieħed il‑ġid ta’ Damasku u l‑priża ta’ Samarija quddiem is‑sultan tal‑Assirja.",
                "5": "Il‑Mulej issokta jkellimni u jgħidli:",
                "6": "Ladarba dan il‑poplu jirrifjuta l‑ilmijiet ta’ Silwam, li jgħaddu ħelu ħelu u jifraħ b’Resin u b’bin Remalija;",
                "7": "Għalhekk mela, araw, il‑Mulej itella’ għal fuqhom l‑ilmijiet tax‑xmara, qawwija u kotrana, sewwasew is‑Sultan tal‑Assirja u l‑glorja tiegħu kollha; u jogħla ’l fuq mis‑swieqi kollha tiegħu, u jaqbeż xtutu kollha.",
                "8": "U hu jgħaddi minn fuq art Ġuda; jgħarraq u jfawwar, sa ma jilħaq sa l‑għonq; u l‑medda ta’ ġwenħajh, tgħatti l‑wisa’ kollu ta’ artek, O Għimmanu‑el.",
                "9": "Ingħaqdu flimkien, O ġnus, u intom titkissru biċċiet; u agħtu widen, intom ilkoll mill‑ibgħad artijiet; tħażżmu, u intom titkissru biċċiet; tħażżmu, u intom titkissru biċċiet.",
                "10": "Fasslu pjan u jisfrattalkom; tkellmu bejnietkom, imma kliemkom ma jseħħx; għax Alla magħna.",
                "11": "Għax il‑Mulej kellimni b’id qawwija, u talabni biex ma nimxix fi triq dan il‑poplu, fejn qalli:",
                "12": "Issejħulux ftehim dak li dan il‑poplu jsejjaħlu ftehim; la tibżgħux mit‑tbeżżigħ tiegħu, u la titregħdux minnu.",
                "13": "Il‑Mulej tal‑Eżerċti, lilu għandkom tqaddsu, u minnu għandkom tibżgħu, u minnu għandkom titriegħdu.",
                "14": "U jkun għalikom maqdes; imma ġebla ta’ tfixkil, u blata ta’ offiża għaż‑żewġt idjar ta’ Iżrael, ta’ xbiek u mansab għal min jgħammar f’Ġerusalemm.",
                "15": "U ħafna minnhom għad jogħtru u jaqgħu, u jitfarrku, u fix‑xbiek jinqabdu, u jaħtfuhom.",
                "16": "Orbot ix‑xhieda, issiġilla t‑tagħlim fost id‑dixxipli tiegħi.",
                "17": "U nittama fil‑Mulej, li jaħbi wiċċu minn dar Ġakobb, u nafda fih.",
                "18": "Arawni, jien u wliedi li tani l‑Mulej, aħna sinjali u għeġubijiet f’Iżrael, mingħand il‑Mulej tal‑Eżerċti, li jgħammar fuq l‑Għolja ta’ Sijon.",
                "19": "U meta jgħidulkom: Fittxu lil dawk li jsejħu l‑ispirti, u lis‑sħaħar li jsefsfu u jgemgmu—m’għandux il‑poplu jistaqsi lil Alla tiegħu biex il‑ħajjin jisimgħu mill‑mejtin?",
                "20": "Għat‑tagħlim u għax‑xhieda; u jekk ma jitkellmux b’dan il‑mod, dan għax fihom m’hemm l‑ebda dawl.",
                "21": "U jgħaddu minnha magħkusin u mġewħin; u jiġri li meta jeħodhom il‑ġuħ, jitmasħnu u jisħtu lis‑sultan tagħhom u lil Alla tagħhom, u jgħollu wiċċhom ’il fuq.",
                "22": "U jħarsu lejn l‑art u jilmħu tbatija, u dalma, u dellijiet ta’ diqa, u jitkeċċew fid‑dalma."
            },
            "19": {
                "1": "Madankollu, dellijiet aktar ma jkunx hemm, fejn qabel kien hemm it‑tbatija, bħalma qabel kien ħarbat kemxejn l‑art ta’ Żebulun, u l‑art ta’ Naftali, u wara ħarbat waħda sew tul it‑triq tal‑Baħar tal‑Qasab, ’l hemm mill‑Ġordan fil‑Galilija tal‑ġnus.",
                "2": "Il‑poplu li kien miexi fid‑dlam ra dawl kbir; u d‑dawl beda jiddi fuq dawk li joqogħdu fl‑art ta’ dell il‑mewt.",
                "3": "Int kattart il‑ġens, u kabbart l‑hena—huma jithennew quddiemek, bħalma jithennew fi żmien il‑ħsad, u bħalma l‑bnedmin jifirħu fi qsim il‑priża.",
                "4": "Għax int kissirt il‑madmad li kien itaqqlu, u l‑ħatar ta’ fuq spallejh, u l‑bastun tal‑oppressur tiegħu.",
                "5": "Għax kull battalja tal‑ġellied hija waħda ta’ storbju u konfużjoni, u ta’ lbies irrumblat fid‑demm; u se tkun ikkaratterizzata mill‑ħruq, u ikel in‑nar.",
                "6": "Għax tweldilna tifel, ngħatalna iben; u s‑setgħa se tkun fuq spallejh; u jsemmuh, Kunsillier tal‑Għaġeb, Alla Setgħan, Missier għal Dejjem, Prinċep tas‑Sliem.",
                "7": "Għat‑tkabbir bla qjies tas‑setgħa u tas‑sliem, fuq it‑tron ta’ David, u fuq is‑saltna tiegħu biex jorganizzaha, u biex isaħħaħha bil‑ħaqq u s‑sewwa, minn issa u għal dejjem. Il‑ħeġġa tal‑Mulej tal‑Eżerċti tagħmel dan.",
                "8": "Bagħat il‑Mulej kelmtu għand Ġakobb, u waqgħet fuq Iżrael.",
                "9": "U l‑poplu kollu jkun jaf, anke Efrajm u dawk li jgħammru f’Samarija, dawk li jgħidu mkabbra u suppervi f’qalbhom:",
                "10": "Waqa’ x‑xaqquf, imma nibnu bil‑ġebel minġur; tqaċċat il‑ġummajż, imma minfloku nxettlu ċ‑ċedru.",
                "11": "Għalhekk il‑Mulej se jqajjem kontrih l‑avversarji ta’ Resin, u jiġbor flimkien l‑għedewwa tiegħu;",
                "12": "Lil Aram fuq quddiem, u l‑Filistin fuq wara; u jibilgħu lil Iżrael b’ħalq daqsiex. B’danakollu l‑korla tiegħu ma reġgħetx lura, imma idu għadha merfugħa.",
                "13": "Għax il‑poplu ma darx lejn min darbu, u l‑Mulej tal‑Eżerċti ma fittxewhx.",
                "14": "Għalhekk il‑Mulej se jaqta’ minn Iżrael ir‑ras u d‑denb, il‑fergħa u s‑simar f’jum wieħed.",
                "15": "L‑anzjan, huwa r‑ras; u l‑profeta li jgħallem il‑gideb, huwa d‑denb.",
                "16": "Għax il‑mexxejja ta’ dan il‑poplu jwassluh biex jiżbalja; u dawk immexxija minnhom jinqerdu.",
                "17": "Għalhekk il‑Mulej ma jieħux gost biż‑żgħażagħ tagħhom, u lanqas ma jitħassar l‑iltiema u r‑romol tagħhom; għax ilkoll ipokriti u ħżiena, u kull fomm jitkellem il‑bluha. B’danakollu l‑korla tiegħu ma reġgħetx lura, imma idu għadha merfugħa.",
                "18": "Għax il‑ħażen jinħaraq bħan‑nar; jibla’ l‑ħurrieq u x‑xewk, u jqabbad il‑ħatab tal‑masġar, u jinbarmu ’l fuq qishom kolonna duħħan.",
                "19": "Bl‑għadab tal‑Mulej tal‑Eżerċti mdallma l‑art, u l‑poplu se jkun bħal ikel in‑nar; ħadd ma jħenn għal ħuh.",
                "20": "U hu jaħtaf min‑naħa tal‑lemin u jibqa’ bil‑ġuħ; u jiekol min‑naħa tax‑xellug u ma jixbax; kull wieħed minnhom jiekol laħam driegħu—",
                "21": "Manassi, Efrajm; u Efrajm, Manassi; it‑tnejn flimkien kontra Ġuda. B’danakollu l‑korla tiegħu ma reġgħetx lura, imma idu għadha merfugħa."
            },
            "20": {
                "1": "Gwaj għal dawk li jħabbru digrieti nġusti, u li jiktbu l‑inġustizzja li jkunu ordnaw;",
                "2": "Li jwarrbu mill‑ġustizzja lil min hu fil‑bżonn, u jisirqu jedd il‑fqar tal‑poplu tiegħi, li jagħmlu priża mir‑romol, u jaħtfu ġid l‑iltiema!",
                "3": "U x’se tagħmlu f’jum il‑kastig, u fil‑ħerba li ġejja mill‑bogħod? lejn min se dduru għall‑għajnuna? u fejn se tħallu l‑glorja tagħkom?",
                "4": "Mingħajri jispiċċaw jinxteħtu taħt il‑priġunieri, u jaqgħu taħt il‑mejtin. B’danakollu l‑korla tiegħu ma reġgħetx lura, imma idu għadha merfugħa.",
                "5": "O Assirjan, il‑ħatar ta’ għadbi, u l‑għasluġ f’idejhom il‑qilla tagħhom.",
                "6": "Kontra ġens ipokrita jien nibagħtu, u kontra l‑poplu tad‑dagħdigħa tiegħi jien nordnalu, li jħarbtu bla ħniena, jaħtaflu l‑priża, u jgħaffeġ fuqu bħat‑tajn tat‑toroq.",
                "7": "Iżda hu ma jifhimhiex hekk, u f’qalbu ma jidhirlux hekk; imma f’qalbu għandu li jħarbat, u jeqred bosta ġnus mhux ftit.",
                "8": "Għax jgħid: Jaqaw il‑prinċpijiet tiegħi mhumiex kollha slaten?",
                "9": "Mhijiex Kalnu bħal Karkemis? Mhijiex Ħamat bħal Arfad? Mhijiex Samarija bħal Damasku?",
                "10": "Bħalma idi waqqfet is‑saltniet tal‑allat, fejn kellhom xbihat minquxa aktar minn Ġerusalemm u Samarija;",
                "11": "Bħalma għamilt lil Samarija u lil allatha, ma nagħmilx lil Ġerusalemm u lil allatha?",
                "12": "Għalhekk għad jiġri li meta l‑Mulej itemm li għandu jagħmel fuq l‑Għolja ta’ Sijon u Ġerusalemm, jien nikkastiga l‑frott tal‑kburija ta’ qalb is‑sultan tal‑Assirja, u l‑glorja tal‑arroganza tiegħu.",
                "13": "Għax hu qal: Bis‑saħħa ta’ jdejja u bl‑għaqal tiegħi għamilt dan kollu; għax jien għaqli; u mexxejt il‑fruntieri tal‑popli, u ħtaftilhom ġidhom, u bħall‑ġorf niżżilt lil dawk li jgħammru fiha;",
                "14": "U idi sabet bħal bejta ġid il‑poplu; u bħalma wieħed jiġbor il‑bajd mitluq, jien ġbart l‑art kollha; u ħadd ma ħarrek ġwenħajh, jew fetaħ munqaru u pespes.",
                "15": "Forsi qatt ftaħret il‑mannara kontra min iqaċċat biha? Forsi l‑munxar qatt qam għal min jaħdem bih? Bħallikieku l‑ħatar jista’ jħarrek lil min jerfgħu, jew l‑għasluġ jerfa’ lilu nnifsu bħallikieku ma kienx biċċa għuda!",
                "16": "Għalhekk għad jibgħat is‑Sid, il‑Mulej tal‑Eżerċti, l‑għelubija f’simnitu, u taħt il‑glorja tiegħu iqabbadlu l‑ħruq bħall‑ħruq tan‑nar.",
                "17": "U d‑dawl ta’ Iżrael isir nar, u l‑Qaddis tiegħu nar iħeġġeġ, u jsir jaħraq u jikkonsma f’jum wieħed il‑ħurrieq u x‑xewk;",
                "18": "U se jikkonsma l‑glorja tal‑masġar tiegħu u tal‑għalqa għammiela tiegħu, kemm ir‑ruħ u kemm il‑ġisem; u huma jkunu bħal meta jaqa’ wieħed li jġorr il‑bandiera.",
                "19": "U ftit biss se jkun il‑fdal tas‑siġar tal‑masġar tiegħu, li tfajjel jgħoddhom.",
                "20": "U jiġri dakinhar li l‑fdal ta’ Iżrael u l‑bqija li jaħarbu minn dar Ġakobb, ma jibqgħux iżjed jistrieħu fuq min sawwathom, imma jitwieżnu bis‑sewwa fuq il‑Mulej, il‑Qaddis ta’ Iżrael.",
                "21": "Il‑fdal jerġa’ lura, iva, sewwasew il‑fdal ta’ Ġakobb, lejn Alla l‑qawwi.",
                "22": "Għax, mqar jekk il‑poplu tiegħek Iżrael, ikun bħar‑ramel tal‑baħar, madankollu fdal minnu għad jerġa’ lura; il‑qerda ordnata se tfur bil‑ġustizzja.",
                "23": "Għax deċiża l‑qerda li se jagħmel il‑Mulej Alla tal‑Eżerċti, fl‑art kollha.",
                "24": "Għalhekk, dan jgħid il‑Mulej Alla tal‑Eżerċti: O poplu tiegħi, int li tgħammar f’Sijon, la tibżax mill‑Assirjan; huwa jsawwtek bil‑bastun, u jerfa’ fuqek il‑ħatar tiegħu, bħalma għamlulek fl‑Eġittu.",
                "25": "Għax f’qasir żmien għad tibred ir‑rabja tiegħi, u l‑korla tiegħi ddur għall‑qerda tagħhom.",
                "26": "U l‑Mulej tal‑Eżerċti se jibgħat kastig fuqu, bħalma għamel fil‑massakru ta’ Midjan ħdejn il‑blata ta’ Għoreb; u kif il‑ħatar refa’ għal fuq il‑baħar, l‑istess jerfgħu bħalma għamel fl‑Eġittu.",
                "27": "U jiġri dakinhar li titneħħa minn fuq spalltek it‑tagħbija, u l‑madmad tiegħu jitneħħa minn fuq għonqok, u l‑madmad sejjer jinqered minħabba d‑dlik.",
                "28": "Hu wasal Għajjât, qasam minn Migron; f’Mikmas ħalla t‑tagħmir tiegħu.",
                "29": "Huma qasmu l‑mogħdija; f’Geba waqqfu l‑kamp; Rama titriegħed; Gibgħa ta’ Sawl ħarbet.",
                "30": "Għolli leħnek, O bint Gallim; ara li jasal sa Lajsa, O msejkna Għanatot.",
                "31": "Madmena tneħħiet; in‑nies ta’ Gebim jinġabru biex jaħarbu.",
                "32": "Imma għal dakinhar jibqa’ f’Nob; u jxejjer idu lejn l‑għolja ta’ bint Sijon, il‑muntanja ta’ Ġerusalemm.",
                "33": "Arawh is‑Sid, il‑Mulej tal‑Eżerċti se jqaċċat il‑friegħi bit‑terrur; u se jitqaċċtu dawk ta’ statura għolja; u l‑kburin se jkunu umiljati.",
                "34": "U hu se jaqta’ l‑qalba tal‑masġar bil‑ħadid, u jaqa’ l‑Libanu permezz ta’ wieħed setgħan."
            },
            "21": {
                "1": "U għad toħroġ fergħa miz‑zokk ta’ Ġesse, u għad tinbet fergħa minn għeruqu.",
                "2": "U fuqu jistrieħ l‑Ispirtu tal‑Mulej, l‑ispirtu tal‑għerf u d‑dehen, l‑ispirtu tal‑għaqal u l‑qawwa, l‑ispirtu tal‑għarfien u l‑biża’ tal‑Mulej;",
                "3": "U se jagħmlu jifhem malajr permezz tal‑biża’ tal‑Mulej; u ma jiġġudikax skont ma jara b’għajnejh, lanqas ma jċanfar skont ma jisma’ b’widnejh.",
                "4": "Iżda jiġġudika lill‑foqra skont il‑ġustizzja, u jċanfar skont is‑sewwa għall‑imsejknin tal‑art; u jsawwat id‑dinja bix‑xettru ta’ fommu, u b’nifs xufftejh joqtol lill‑ħażin.",
                "5": "U l‑ħżiem ta’ ġenbejh tkun il‑ġustizzja, u l‑fedeltà l‑ħżiem ta’ qaddu.",
                "6": "Il‑lupu wkoll jibda jgħammar mal‑ħaruf, u l‑leopard jimtedd mal‑gidi, u jirgħu flimkien l‑għoġol u ferħ l‑iljun; u daqsxejn ta’ tfajjel imexxihom.",
                "7": "U l‑baqra u l‑ors jieklu flimkien; il‑frieħ tagħhom flimkien jimteddu; u l‑iljun bħall‑gendus jiekol it‑tiben.",
                "8": "U t‑tarbija tal‑ħalib tilgħab fuq il‑ħofra tas‑serp, u t‑tifel miftum idaħħal idu fil‑bejta tal‑lifgħa.",
                "9": "Ma jagħmlux deni u anqas ħsara fuq il‑muntanja qaddisa tiegħi kollha, għax mimlija se tkun l‑art bl‑għarfien tal‑Mulej, bħalma l‑baħar hu miksi bl‑ilmijiet.",
                "10": "U f’dak il‑jum se jkun hemm għerq ta’ Ġesse, li jieqaf bħala sinjal għall‑popli; lilu jfittxu l‑Ġentili; u glorjuż se jkun il‑mistrieħ tiegħu.",
                "11": "U jiġri f’dak il‑jum li l‑Mulej jerġa’ jmidd idu għat‑tieni darba, biex jikseb lura fdal il‑poplu tiegħu, li jkun fadal, mill‑Assirja u mill‑Eġittu, minn Patros u minn Kus, minn Għelam u minn Singħar, u minn Ħamat u mill‑gżejjer tal‑baħar.",
                "12": "U jgħolli sinjal lill‑ġnus, u jiġbor il‑mormijin ta’ Iżrael, u jiġbor flimkien l‑imxerrdin ta’ Ġuda mill‑erbat itruf tal‑art.",
                "13": "Tintemm ukoll l‑għira ta’ Efrajm, u jinqerdu l‑għedewwa ta’ Ġuda; Efrajm ma jgħirx aktar għal Ġuda, u Ġuda ma jaħqarx lil Efrajm.",
                "14": "Iżda huma jtiru fuq spallejn il‑Filistin lejn il‑punent; flimkien jaħtfu lin‑nies tal‑lvant; fuq Edom u Mowab imiddu idejhom, u wlied Għammon lilhom jobdu.",
                "15": "U l‑Mulej inixxef għalkollox ilsien il‑baħar tal‑Eġittu; u jxejjer idu fuq ix‑xmara bil‑qawwa tar‑riħ tiegħu, u jofroqha f’seba’ widien, u jwassal lin‑nies biex jaqsmuha bi qrieq niexfa.",
                "16": "U jkun hemm triq għall‑poplu tiegħi, għal dawk li jifdal fl‑Assirja, bħalma kien hemm għal Iżrael, dakinhar li tela’ ’l barra mill‑art tal‑Eġittu."
            },
            "22": {
                "1": "U inti tgħid dakinhar: Inroddlok ħajr, O Mulej; minkejja li għadabt għalija l‑korla tiegħek reġgħet lura, u farraġtni.",
                "2": "Araw, Alla s‑salvazzjoni tiegħi; jiena nafda u ma jkollix mniex nibża’; għax qawwieti u għanjieti hu l‑Mulej Jaħweh li sar ukoll is‑salvazzjoni tiegħi.",
                "3": "Għalhekk, kollkom hena timlew l‑ilma mill‑għejun tas‑salvazzjoni.",
                "4": "U f’dak il‑jum għad tgħidu: Roddu ħajr lill‑Mulej, sejħu ismu, għarrfu lill‑ġnus bl‑għemejjel tiegħu, xandru li ismu huwa fil‑għoli.",
                "5": "Għannu lill‑Mulej; għax għamel ħwejjeġ eċċellenti; dan magħruf mal‑art kollha.",
                "6": "Għolli leħnek u għajjat, int li tgħammar f’Sijon; għax kbir hu f’nofsok il‑Qaddis ta’ Iżrael."
            },
            "23": {
                "1": "Il‑kundanna ta’ Babilonja, li ra Isaija bin Amos.",
                "2": "Fuq muntanja għolja tellgħu stendard, għollu leħinkom lejhom, xejrulhom idkom, ħalli jidħlu minn bwieb in‑nobbli.",
                "3": "Jien tajt l‑ordni lill‑qaddisin tiegħi, sejjaħt ukoll lill‑qalbiena tiegħi, għax għadbi mhuwiex fuq dawk li jifirħu bil‑glorja tiegħi.",
                "4": "L‑istorbju tal‑kotra fuq il‑muntanji bħal ta’ poplu kbir, l‑istorbju tar‑rewwixta tas‑saltniet tal‑ġnus miġmugħa flimkien, il‑Mulej tal‑Eżerċti jiġbor l‑eżerċti tal‑gwerra.",
                "5": "Ġejjin minn art imbiegħda, minn truf is‑smewwiet, sewwasew, il‑Mulej, u t‑tagħmir ta’ għadbu, biex jagħmel ħerba mill‑art kollha.",
                "6": "Ixhru, għax qorob jum il‑Mulej; se jasal bħal qerda mingħand is‑Setgħan.",
                "7": "Għalhekk idejn kulħadd jintelqu, u qalb kull bniedem tinħall;",
                "8": "U lkoll jitwerwru; uġigħ u niket jaqbadhom; miblugħin iħarsu lejn xulxin; wiċċhom ikun bħall‑fjammi.",
                "9": "Araw, jum il‑Mulej għad jasal, kiefer kemm bil‑għadab kif ukoll bil‑qilla tal‑korla, biex jagħmel mill‑art ħerba; u jeqred minnha l‑midinbin.",
                "10": "Għax il‑kwiekeb tas‑smewwiet u l‑ġemgħat tagħhom ma jarmux aktar id‑dawl tagħhom; hi u tielgħa, ix‑xemx tiddallam, u l‑qamar ma jroxx dawlu.",
                "11": "U jien nikkastiga d‑dinja għal ħżunitha, u l‑ħżiena għal ħtijiethom; nġib fix‑xejn il‑kburija tal‑imkabbrin, u s‑suppervja tan‑nies orribbli mmidd mal‑art.",
                "12": "Nagħmel il‑bniedem aktar prezzjuż mid‑deheb fin; sewwasew il‑bniedem aktar mill‑feles dehbi ta’ Ofir.",
                "13": "Għalhekk, nriegħed is‑smewwiet, u minn sisienha titheżżeż l‑art, bil‑qilla tal‑Mulej tal‑Eżerċti, u f’jum in‑nar tal‑korla tiegħu.",
                "14": "U jkun bħal ċriev ikkaċċjat, u bħal nagħġa li m’hemm ħadd jiġborha; u jdur kull wieħed lejn il‑poplu tiegħu, u kull bniedem lejn artu jaħrab.",
                "15": "Kull min hu mkabbar, jinfduh; iva, u kull min hu ħaġa waħda mal‑ħżiena, jaqa’ permezz tax‑xabla.",
                "16": "Itertqulhom l‑uliedhom quddiem għajnejhom; jisirqulhom ’il djarhom u sa lil marthom jistuprawlhom.",
                "17": "Araw, jien inqajjem għalihom il‑Medi, li ma jħarisx lejn il‑fidda u d‑deheb, u ma jeħux pjaċir bihom.",
                "18": "Qwieshom itertqu wkoll iż‑żgħażagħ; u ma jkollhom l‑ebda ħniena għal frott il‑ġuf; għajnejhom mhumiex se jħennu għat‑tfal.",
                "19": "U Babilonja, il‑glorja tas‑saltniet, is‑sbuħija tal‑maestà tal‑Kaldin, għad tkun bħal Sodoma u Gomorra, meta ġġarrfu b’idejn Alla.",
                "20": "Qatt aktar ma titgħammar, minn nisel għal nisel ħadd aktar ma joqgħod fiha: lanqas l‑Għarbi ma jtella l‑għarix fiha; u r‑ragħajja lanqas ma jserrħu l‑merħla tagħhom hemm.",
                "21": "Imma hemm jistrieħu l‑bhejjem selvaġġi tax‑xagħri; u djarhom ikunu mimlijin ngħam; u jgħammru hemm il‑kokki, u jiżfnu hemm is‑satri.",
                "22": "U l‑bhejjem selvaġġi tal‑gżejjer inewħu fil‑ħerba ta’ djarhom, u d‑draguni fi djarhom tal‑pjaċir; u s‑siegħa tagħha waslet, u jiemha iżjed ma jtulux. Għax jien ma ndumx ma neqridha; iva, għax jien se nkun ħanin mal‑poplu tiegħi, imma l‑ħżiena se jinqerdu."
            },
            "24": {
                "1": "Għax il‑Mulej se jħenn għal Ġakobb, u jerġa’ jagħżel lil Iżrael, u jġibhom jistrieħu f’arthom; u magħhom jissieħbu l‑barranin, u huma jingħaqdu ma’ dar Ġakobb.",
                "2": "U jeħduhom il‑popli u jġibuhom f’imkienhom; iva, mill‑bogħod sat‑truf l‑art; u huma se jerġgħu lura fl‑artijiet imwiegħda tagħhom. U tiksibhom dar Iżrael, u art il‑Mulej tkun għall‑qaddejja, rġiel u nisa; u jeħduhom lsiera għand dawk li kienu jassruhom; u huma jaħkmu fuq il‑ħakkiema tagħhom.",
                "3": "U jiġri dakinhar li l‑Mulej iserrħek min‑niket, u mill‑biża’, u mill‑jasar iebes li fih ġagħluk isservi.",
                "4": "U jiġri f’dak il‑jum, li int tippronunzja dan il‑proverbju kontra s‑sultan ta’ Babilonja, u tgħidlu: Kif intemm it‑tirann, kif intemmet il‑belt tad‑deheb!",
                "5": "Kisser il‑Mulej ħatar il‑ħżiena, ix‑xettru tal‑ħakkiema.",
                "6": "Hu li sawwat il‑popli fil‑qilla tiegħu, bi swat ma jaqta’ qatt; hu li saltan f’qilltu fuq il‑ġnus, hu ppersegwitat, u ħadd ma jopponi.",
                "7": "Strieħet u kkwitat l‑art kollha; nfexxew jgħannu.",
                "8": "Iva, iċ‑ċipress jifraħ minħabba fik, hekk ukoll iċ‑ċedri tal‑Libanu, u jgħidu: Mindu int tinsab mimdud, ħadd ma jitla’ jqaċċat minna.",
                "9": "L‑infern minn taħt tqanqal għalik biex jilqgħek mal‑wasla tiegħek; iqajjem għalik il‑mejtin, saħansitra il‑kbarat kollha tal‑art; qajjem mit‑tronijiet tagħhom is‑slaten kollha tal‑ġnus.",
                "10": "U jinfexxu jitkellmu u jgħidulek: Int ukoll ġejt dgħajjef bħalna? Int sirt tixbahna?",
                "11": "Tniżżlet kburitek fil‑qabar; ma jinstemax aktar id‑daqq taċ‑ċitra tiegħek; taħtek hemm sodda tad‑dud, u d‑dud għatietek.",
                "12": "Kif waqajt mis‑smewwiet, O Luċifru, bin iż‑żerniq! Stabatt mal‑art, int li l‑ġnus dgħajjift!",
                "13": "Għax int kont għidt f’qalbek: Nitla’ sas‑smewwiet, ’il fuq mill‑kwiekeb ta’ Alla t‑tron tiegħi ngħolli; u npoġġi wkoll fuq il‑muntanja tal‑kongregazzjoni, fi truf it‑tramuntana;",
                "14": "Nitla’ sa fuq qċaċet is‑sħab; insir nixbah lil Alla l‑Għoli.",
                "15": "Imma int titniżżel fl‑infern, f’qiegħ l‑għammieq.",
                "16": "Dawk li jarawk jifluk waħda sew, iħarsu lejk u jgħidu: Hu dan il‑bniedem li heżżeż l‑art, li riegħed is‑saltniet?",
                "17": "U għamel deżert mid‑dinja, u blietha qeridhom, u ma fetaħx id‑dar tal‑ħabsin tiegħu?",
                "18": "Is‑slaten kollha tal‑ġnus, sewwasew, lkoll jistrieħu fil‑glorja, kull wieħed f’daru.",
                "19": "Imma int mormi ’l bogħod minn qabrek, bħal fergħa mistkerrha, u l‑fdal ta’ dawk li ġew maqtulin, minfuda bis‑sejf, li jinżlu sal‑qiegħa tal‑ħofra; bħal ġisem mirfus taħt ir‑riġlejn.",
                "20": "Int ma tingħaqadx magħhom fid‑difna, għax int ħarbatt lil artek, u l‑poplu tiegħek qtilt; qatt iżjed ma jissemma nisel il‑ħażin.",
                "21": "Ħejju għall‑qatla ta’ wliedu minħabba l‑ħażen ta’ missirijiethom, li ma jqumux, jew jirtu l‑art, jew jimtlew bl‑ibliet wiċċ id‑dinja.",
                "22": "Għax jien inqum għalihom, jgħid il‑Mulej tal‑Eżerċti, u neqred minn Babilonja, isimha u fdalha, u binha, u neputiha, jgħid il‑Mulej.",
                "23": "Nagħmel minnha wkoll xagħri għall‑kappun, u għadajjar ta’ ilma; u niknisha bl‑ixkupa tal‑qerda, jgħid il‑Mulej tal‑Eżerċti.",
                "24": "Ħalef il‑Mulej tal‑Eżerċti u qal: Bħalma ħsibt jien, hekk se jiġri; bħalma jien ipproponejt, hekk isir—",
                "25": "Lill‑Assirjan nġib f’arti, u fuq il‑muntanji tiegħi nitfgħu taħt riġlejja; u minn fuqu jitneħħa l‑madmad tiegħu, u minn fuq spallejhom jitneħħa tagħbijietu.",
                "26": "Dan hu l‑għan li ġie propost għall‑art kollha; u din hi l‑id merfugħa fuq il‑ġnus kollha.",
                "27": "Għax il‑Mulej tal‑Eżerċti ppropona, u min se jħassru? U idu merfugħa, u min se jiċħadha?",
                "28": "Fis‑sena li miet is‑sultan Aħaż tħabbret din il‑kundanna.",
                "29": "La tifraħx, Filistja, kollha, talli tkisser il‑ħatar li kien isawtek; għax minn għerq is‑serp toħroġ lifgħa, u frottu jkun serpent tan‑nar itir.",
                "30": "U jiekol l‑ewwel wild tal‑foqra, u min hu fil‑bżonn jistrieħ b’moħħu kwiet; u jien noqtol bil‑ġuħ lil għerqek, u lil fdalek huwa jeqred.",
                "31": "Ixher, ja bieb; għajjat, ja belt; iddiżintegra, Filistja, kollok kemm int; għax se tiġi daħna mit‑tramuntana, u waħdu ħadd mhu ħa jkun fiż‑żminijiet maħtura tiegħu.",
                "32": "Xi jwieġbu mela l‑messaġġiera tal‑ġnus? Li l‑Mulej waqqaf lil Sijon, u fiha jistkennu l‑imsejknin tal‑poplu tiegħu."
            },
            "25": {
                "1": "Issa jiena, Nefi, se nitkellem ftit dwar il‑kliem li jiena ktibt, li ngħad b’fomm Isaija. Għax araw, Isaija qal bosta ħwejjeġ li kienu diffiċli għal ħafna minn niesi li jifhmuhom; għax huma ma jafux dwar il‑mod li bih iħabbru l‑Lhud.",
                "2": "Għax jiena, Nefi, m’għallimthomx ħafna ħwejjeġ dwar l‑użanza tal‑Lhud; għax għemilhom kien għemil id‑dlam, u ħidmiethom kienu ħidmiet mistkerrha.",
                "3": "Għalhekk, jiena se nikteb lill‑poplu tiegħi, lil dawk kollha li minn issa ’l quddiem għandhom jirċievu dawn il‑ħwejjeġ li jiena se nikteb, ħalli huma jkunu jafu dwar il‑ħaqq ta’ Alla, li huwa jagħmel mal‑ġnus kollha, skont il‑kelma li hu qal.",
                "4": "Għalhekk, agħtu widen, O poplu tiegħi, li ġejjin mid‑dar ta’ Iżrael, u isimgħu kliemi; għax minkejja li għalikom kliem Isaija mhumiex daqstant ċar, madankollu kliemu huwa ċar għal dawk kollha li huma mimlijin bl‑ispirtu tal‑profezija. Iżda jiena se nagħtikom profezija, skont l‑ispirtu li jinsab fija; għalhekk jiena se nħabbar bi kliem sempliċi kif ili nagħmel miż‑żmien li jiena ħallejt Ġerusalemm ma’ missieri; għax araw, ruħi ssib l‑għaxqa tagħha fis‑sempliċità li biha nkellem lill‑poplu tiegħi, ħalli huma jkunu jistgħu jitgħallmu.",
                "5": "Iva, u ruħi ssib l‑għaxqa tagħha fi kliem Isaija, peress li jien tlaqt minn Ġerusalemm, u għajnejja raw l‑għemejjel tal‑Lhud, u jiena naf li l‑Lhud jifhmu tassew kliem il‑profeti, u m’hawn l‑ebda poplu ieħor li jifhem daqshom il‑ħwejjeġ li ntqalu lil‑Lhud, ħlief dawk li ġew mgħallmin skont l‑użanza tal‑għemejjel tal‑Lhud.",
                "6": "Iżda araw, jiena, Nefi, m’għallimtx lil uliedi skont id‑drawwa tal‑Lhud; imma araw, jien stess kont ngħammar Ġerusalemm, għalhekk jien naf dwar l‑inħawi tal‑madwar; u lil uliedi semmejtilhom dwar il‑ħaqq ta’ Alla, li seħħ fost il‑Lhud, skont dak kollu li tkellem dwaru Isaija, u dwaru jien m’iniex se nikteb.",
                "7": "Iżda araw, jiena se nkompli bil‑profezija tiegħi stess, skont is‑sempliċità tiegħi; għax naf li permezz tagħha ħadd ma jista’ jifhimni ħażin; madankollu, fi żmien li fih jitwettqu l‑profeziji ta’ Isaija l‑bnedmin se jkunu jafu tassew, fiż‑żmien li fih se jiġu fis‑seħħ.",
                "8": "Għalhekk, huma mill‑aktar siewja għal ulied il‑bnedmin, u dawk li jassumu li mhumiex, lilhom jiena se nkellem b’mod partikolari, u jien se nindirizza kliemi lill‑poplu tiegħi; għax naf li se jkunu mill‑aktar siewja għalihom fl‑aħħar żminijiet; għax f’dak iż‑żmien huma jaslu biex jifhmuhom; għalhekk, għall‑ġid tagħhom jiena ktibthom.",
                "9": "U hekk kif nisel spiċċa nqered minn fost il‑Lhud minħabba l‑ħażen, bl‑istess mod huma spiċċaw inqerdu minn nisel għal nisel skont ħżunithom; u qatt ma kien hemm minnhom li nqerdu mingħajr ma l‑ewwel ġie mbassar lilhom dan mill‑profeti tal‑Mulej.",
                "10": "Għalhekk, huma ġew mgħarrfa dwar il‑qerda li kellha tolqothom, dlonk wara li missieri ħalla Ġerusalemm; madankollu, huma webbsu qalbhom; u skont il‑profezija tiegħi huma spiċċaw inqerdu, ħlief għal dawk li kienu tturufnati fil‑jasar tal‑Babilonja.",
                "11": "U issa jien ngħid dan permezz tal‑ispirtu li jinsab fija. U minkejja li kienu tturufnati huma se jerġgħu lura, u se jirtu l‑art ta’ Ġerusalemm; għalhekk, huma se jerġgħu jiġu rrestawrati għal darb’oħra fl‑art ta’ wirthom.",
                "12": "Iżda, araw, huma se jesperjenzaw il‑gwerer u x‑xnigħat ta’ gwerer; u meta jasal iż‑żmien li l‑Iben il‑Waħdieni tal‑Missier, sewwasew il‑Missier tas‑smewwiet u l‑art, juri lilu nnifsu fil‑ġisem, araw, huma sejrin iwarrbuh, minħabba ħżunithom, u l‑ebusija ta’ qalbhom, u r‑ras iebsa tagħhom.",
                "13": "Araw, huma se jsallbuh; u wara li huwa jitqiegħed f’qabar għal tlett ijiem hu se jqum mill‑imwiet, bil‑fejqan fuq ġwenħajh; u dawk kollha li jemmnu f’ismu se jiksbu s‑salvazzjoni fis‑saltna ta’ Alla. Għalhekk, ruħi ssib l‑għaxqa tagħha kull meta nħabbar dwaru, għax jiena rajt żmienu, u qalbi tfaħħar l‑isem qaddis tiegħu.",
                "14": "U araw, għad jiġri li wara li l‑Messija jqum mill‑imwiet, u juri lilu nnifsu lill‑poplu tiegħu, lil dawk kollha li jemmnu f’ismu, araw, Ġerusalemm se terġa’ tisfa meqruda; għax ħażin għalihom dawk li jeħduha kontra Alla u kontra l‑poplu tal‑knisja tiegħu.",
                "15": "Għalhekk, il‑Lhud sejrin jinxterdu fost il‑ġnus kollha; iva, u Babilonja se tisfa meqruda wkoll; għalhekk, il‑Lhud se jispiċċaw jinxterdu permezz ta’ ġnus oħra.",
                "16": "U wara li huma jinxterdu, u l‑Mulej Alla jikkastigahom permezz ta’ ġnus oħra għal bosta ġenerazzjonijiet, iva, sewwasew minn nisel għal nisel, sakemm huma jaslu biex jemmnu fi Kristu, Iben Alla, u fl‑espjazzjoni infinita għall‑umanità kollha—u meta jasal dak il‑jum, li huma jemmnu fi Kristu, u jqimu lill‑Missier f’ismu, b’qalb safja u idejn nodfa, u ma jibqgħux aktar jistennew Messija ieħor, mbagħad, f’dak iż‑żmien, jasal il‑jum li fih tabilħaqq ikun meħtieġ li huma jemmnu dawn il‑ħwejjeġ.",
                "17": "U l‑Mulej jerġa’ jmidd idu għat‑tieni darba biex jirrestawra lill‑poplu tiegħu mill‑istat mitluf u dekadut tiegħu. Għalhekk, huwa jkompli biex iwettaq ħidma mill‑aktar meraviljuża u tal‑għaġeb fost ulied il‑bnedmin.",
                "18": "Għalhekk, lilhom huwa jiżvela kliemu, liema kliem sejjer jagħmel ħaqq minnhom fl‑aħħar jum, għax se jingħata lilhom biex jikkonvinċihom dwar il‑veru Messija, li minnhom ġie mwarrab; u biex jikkonvinċihom li m’għandhomx ikomplu aktar jistennew li jiġi xi Messija, għax ħadd mhu ġej aktar, sakemm ma jkunx xi Messija falz biex iqarraq bin‑nies; għax hawn biss Messija wieħed li dwaru tkellmu l‑profeti, u dan il‑Messija huwa dak li lilu l‑Lhud sejrin iwarrbu.",
                "19": "Għax skont kliem il‑profeti, il‑Messija għandu jiġi fi żmien sitt mitt sena miż‑żmien li fih missieri ħalla Ġerusalemm; u skont kliem il‑profeti, kif ukoll skont il‑kelma tal‑anġlu ta’ Alla, ismu se jkun Ġesù Kristu, Bin Alla.",
                "20": "U issa, ħuti, jiena tkellimt b’mod ċar biex intom ma tifhmunix ħażin. U daqs kemm hu ħaj il‑Mulej Alla li ħareġ lil Iżrael ’il barra mill‑art tal‑Eġittu, u ta lil Mosè l‑qawwa li hu seta’ jfejjaq il‑ġnus wara li huma sfaw migduma mis‑sriep velenużi, jekk huma jixħtu għajnejhom fuq is‑serp li huwa għolla quddiemhom, u li wkoll tah qawwa li jħabbat fuq il‑blat u minnu joħroġ l‑ilma; araw jiena ngħidilkom, li daqs kemm huma minnhom dawn il‑ħwejjeġ, u daqs kemm hu ħaj il‑Mulej Alla, m’hawn l‑ebda isem ieħor mogħti mis‑smewwiet ’l isfel ħlief isem dan Ġesù Kristu, li dwaru jiena tkellimt, li permezz tiegħu l‑bniedem jista’ jikseb is‑salvazzjoni.",
                "21": "Hu għalhekk li l‑Mulej Alla wegħidni li dawn il‑ħwejjeġ li jien qed nikteb għandhom jiġu mħarsa u ppreservati, u mgħoddija lil nisli, minn nisel għal nisel, ħalli l‑wegħda dwar Ġużeppi tkun tista’ tiġi fis‑seħħ, li tgħid li nislu qatt mhuwa se jinqered sakemm iddum wieqfa d‑dinja.",
                "22": "Għalhekk, dawn il‑ħwejjeġ għandhom jgħaddu minn nisel għal nisel sakemm iddum wieqfa d‑dinja; u huma se jgħaddu għandhom skont ir‑rieda u x‑xewqa ta’ Alla; u l‑ġnus li se jirtuhom se jsir ħaqq minnhom skont il‑kliem li jinsab miktub fihom.",
                "23": "Għax aħna nagħmlu li nistgħu biex niktbu ħalli nipperswadu lil uliedna, kif ukoll lil ħutna, biex jemmnu fi Kristu, u jerġgħu jitħabbu ma’ Alla; għax nafu li hu permezz tal‑grazzja li aħna niksbu s‑salvazzjoni, wara li nagħmlu dak kollu li nistgħu.",
                "24": "U, minkejja li nemmnu fi Kristu, aħna nħarsu l‑liġi ta’ Mosè, u b’fermezza nistennew bil‑ħrara lil Kristu, sakemm tiġi fis‑seħħ il‑liġi.",
                "25": "Għax hu għalhekk li ġiet mogħtija l‑liġi; b’hekk il‑liġi saret għalina ħaġa mejta, u aħna ksibna l‑ħajja fi Kristu minħabba l‑fidi tagħna; madankollu aħna nħarsu l‑liġi minħabba l‑kmandamenti.",
                "26": "U aħna nitkellmu dwar Kristu, aħna nifirħu fi Kristu, aħna nxandru ’l Kristu, aħna nħabbru dwar Kristu, u aħna niktbu skont il‑profeziji tagħna, biex uliedna jkunu jafu lejn liema sors għandhom iħarsu għall‑maħfra ta’ dnubiethom.",
                "27": "Għalhekk, aħna nitkellmu dwar il‑liġi biex uliedna jkunu jafu li l‑liġi hija mejta; u għax jafu li l‑liġi hija mejta, huma jistgħu jħarsu ’l quddiem lejn dik il‑ħajja li tinsab fi Kristu, u jkunu jafu għalfejn ġiet mogħtija l‑liġi. U wara li l‑liġi tiġi fis‑seħħ permezz ta’ Kristu, huma ma jkollhomx għalfejn iwebbsu qalbhom kontrih meta l‑liġi tiġi fi tmiemha.",
                "28": "U issa araw, ja poplu tiegħi, intom nies ta’ ras iebsa; għalhekk, jiena kellimtkom b’mod mill‑aktar ċar, biex ma tifhmunix ħażin. U l‑kliem li jiena għidt se jixhed kontrikom; għax hu biżżejjed biex jgħallem bniedem, hu min hu, dwar it‑triq it‑tajba; għax it‑triq it‑tajba hi li intom temmnu fi Kristu u ma tiċħduhx; għax jekk intom tiċħduh tkunu qed tiċħdu wkoll il‑profeti u l‑liġi.",
                "29": "U issa araw, jiena ngħidilkom li t‑triq it‑tajba hi li intom temmnu fi Kristu, u ma tiċħduhx; u Kristu huwa l‑Qaddis ta’ Iżrael; għalhekk jeħtieġ li tmilu quddiemu, u tqimuh bis‑setgħa u l‑qawwa tagħkom kollha, kif ukoll b’moħħkom kollu, u b’ruħkom kollha; u jekk intom tagħmlu dan bl‑ebda mod ma tiġu mwarrbin.",
                "30": "U, sakemm tibqa’ l‑ħtieġa, jeħtieġ li intom tħarsu r‑riti u l‑ordinanzi ta’ Alla sakemm il‑liġi li ngħatat lil Mosè tiġi fis‑seħħ."
            },
            "26": {
                "1": "U wara li Kristu jkun qam mill‑imwiet huwa se juri lilu nnifsu lilkom, uliedi, u għeżież ħuti; u l‑kliem li huwa se jgħidilkom se jkun il‑liġi li intom għandkom twettqu.",
                "2": "Għax araw, ngħidilkom li jiena rajt illi se jgħaddu bosta ġenerazzjonijiet, u se jkun hemm gwerer enormi u bosta tilwim fost il‑poplu tiegħi.",
                "3": "U wara li jiġi l‑Messija se jingħataw sinjali lill‑poplu tiegħi li juru t‑twelid tiegħu, kif ukoll il‑mewt u l‑qawmien tiegħu; u kbir u tal‑biża’ se jkun dak il‑jum għall‑ħżiena, għax huma sejrin jinqerdu; u huma se jinqerdu minħabba li jwarrbu lill‑profeti, u lill‑qaddisin, u lilhom huma jħaġġru, u joqtlu; għalhekk l‑għajjat ta’ demm il‑qaddisin għad jitla’ ’l fuq mill‑art lejn Alla kontrihom.",
                "4": "Għalhekk, il‑jum li ġej sejjer jaħraq lil dawk kollha li huma mkabbrin, u li jagħmlu l‑ħażen, jgħid il‑Mulej tal‑Eżerċti, għax huma se jkunu bħat‑tiben.",
                "5": "U l‑qigħan tal‑art sejrin jibilgħu lil dawk li joqtlu lill‑profeti, u lill‑qaddisin, jgħid il‑Mulej tal‑Eżerċti; u l‑muntanji sejrin jiksuhom, u l‑irwiefen sejrin itajruhom, u l‑bini fuqhom se jaqa’ u jfarrakhom biċċiet u jitħanhom fi trab.",
                "6": "U huma se jintlaqtu mir‑ragħad u l‑beraq, u mit‑terrimoti, u minn kull xorta ta’ qerda, għax jixgħel in‑nar tal‑qilla tal‑Mulej kontrihom, u huma se jkunu bħat‑tiben, u l‑jum li ġej sejjer jeqridhom, jgħid il‑Mulej tal‑Eżerċti.",
                "7": "O l‑uġigħ, u n‑niket ta’ ruħi għat‑telfien tal‑maqtulin tal‑poplu tiegħi! Għax jiena, Nefi, rajt dan kollu, u kważi nħossni se ninfena quddiem il‑preżenza tal‑Mulej; imma jeħtieġ li nsejjaħ lil Alla tiegħi: Triqatek huma ġusti.",
                "8": "Iżda araw, il‑ġusti li jisimgħu kliem il‑profeti, u ma jeqirduhomx, imma b’fermezza jħarsu ’l quddiem lejn Kristu għas‑sinjali li jingħataw, minkejja l‑persekuzzjoni kollha—araw, dawn huma dawk li mhumiex se jinqerdu.",
                "9": "Iżda huma sejrin jaraw lil Bin is‑Sewwa; u huwa lilhom se jfejjaq, u huma se jkunu fis‑sliem miegħu, sakemm jgħaddu tliet ġenerazzjonijiet, u se jkunu bosta mir‑raba’ ġenerazzjoni li se jkunu ħallew din id‑dinja fis‑sewwa.",
                "10": "U meta dawn il‑ħwejjeġ jiġu fis‑seħħ, f’qasir żmien niesi se jintlaqtu minn qerda; għax minkejja l‑uġigħ ta’ ruħi, jiena rajt dan kollu; għalhekk, jien naf li dan se jiġi fis‑seħħ; u huma jbigħu lilhom infushom b’xejn; għax huma se jaħsdu l‑qerda bħala premju għall‑kburija u l‑bluha tagħhom; għax peress li huma jagħtu ruħhom f’idejn ix‑xitan u jagħżlu l‑għemejjel tad‑dlam minflok tad‑dawl, għalhekk huma se jkollhom jinżlu fl‑infern.",
                "11": "Għax l‑Ispirtu tal‑Mulej ma jibqax dejjem mal‑bniedem. U meta l‑Ispirtu ma jibqax aktar mal‑bniedem imbagħad f’qasir żmien tasal il‑qerda, u dil‑ħaġa tnikkitli ruħi.",
                "12": "U kif jiena tkellimt dwar il‑konvinzjoni tal‑Lhud, li Ġesù hu tassew Kristu, jeħtieġ li l‑Ġentili jkunu konvinti wkoll li Ġesù huwa Kristu, Alla l‑Etern;",
                "13": "U li huwa juri lilu nnifsu lil dawk kollha li jemmnu fih, bil‑qawwa tal‑Ispirtu s‑Santu; sewwasew, lil kull ġens, tribù, ilsien u poplu, u huwa jwettaq mirakli mill‑aktar kbar, kif ukoll sinjali, u għeġubijiet, fost ulied il‑bnedmin skont il‑fidi tagħhom.",
                "14": "Iżda araw, jiena qed inħabbrilkom dwar l‑aħħar żminijiet; dwar iż‑żminijiet meta l‑Mulej Alla sejjer jiżvela dawn il‑ħwejjeġ lill‑ulied il‑bnedmin.",
                "15": "Wara li nisli u nisel ħuti, ftit, ftit, ikunu tilfu l‑fidi, u jkunu ġew ikkastigati mill‑Ġentili; sewwasew, wara li l‑Mulej Alla jkun dawwarhom minn kull naħa, u assedjahom b’muntanja, u bena fortizzi kontrihom; u wara li jkunu tniżżlu ’l isfel fit‑trab, sal‑punt li huma ma jibqgħux aktar, madankollu kliem il‑ġusti se jinkiteb, u se jinstama’ talb il‑fidili, u dawk kollha li spiċċaw tilfu l‑fidi mhumiex sejrin jintesew.",
                "16": "Għax dawk li se jinqerdu lilhom se jkellmu minn ġol‑art, u kliemhom se joħroġ minn ġot‑trab, u leħinhom se jkun bħal ta’ wieħed li jsejjaħ l‑ispirti; għax lilu l‑Mulej Alla se jagħtih il‑qawwa li jista’ jitkellem dwarhom b’leħen ipespes, bħallikieku ħiereġ minn ġol‑art; u kliemhom se jpespes minn ġot‑trab.",
                "17": "Għax dan jgħid il‑Mulej: Huma se jiktbu l‑ħwejjeġ li se jseħħu fosthom, u dawn se jinkitbu u jiġu ssiġillati fi ktieb, u dawk li spiċċaw biex tilfu l‑fidi mhumiex se jirtuhom, għax huma jaraw kif jagħmlu biex jeqirdu l‑ħwejjeġ ta’ Alla.",
                "18": "Għalhekk, hekk kif dawk li ġew meqruda f’qasir żmien inqerdu; u l‑kotra tan‑nies orribbli tagħhom se tkun bħal karfa li m’għadhiex aktar—sewwasew, dan jgħid il‑Mulej Alla: dan kollu se jseħħ f’ħakka t’għajn, għal għarrieda—",
                "19": "U għad jiġri li dawk li spiċċaw tilfu l‑fidi sejrin jiġu kkastigati permezz ta’ id il‑Ġentili.",
                "20": "U l‑Ġentili huma merfugħin fil‑kburija ta’ għajnejhom, u huma tfixklu, minħabba l‑kobor tal‑ostaklu tagħhom, hekk li huma bnew bosta knejjes; madankollu, huma wrew disprezz lejn il‑qawwa u l‑mirakli ta’ Alla, u bdew ixandru lilhom infushom għerfhom u tagħlimhom, biex ikunu jistgħu jiggwadanjaw u jitħnu wiċċ il‑fqir.",
                "21": "U nbnew bosta knejjes li jwasslu għall‑għira, u l‑ġlied, u l‑ħażen.",
                "22": "U hemm ukoll alleanzi sigrieti, sewwasew kif kien hemm fi żmien il‑qedem, skont l‑alleanzi tax‑xitan, għaliex huwa l‑fundatur ta’ dan kollu; iva, il‑fundatur tal‑qtil u l‑għemejjel tad‑dlam; iva, u huwa jmexxihom minn għonqhom b’ħabel tal‑għażel, sakemm bi ħbula b’saħħithom lilhom jorbot għal dejjem.",
                "23": "Għax araw, għeżież ħuti, jiena ngħidilkom li l‑Mulej Alla ma jaħdimx fid‑dlam.",
                "24": "Hu ma jagħmel xejn ħlief dak li huwa ta’ ġid għad‑dinja; għax huwa jħobb id‑dinja, hekk li huwa jagħti ħajtu biex ikun jista’ jressaq lill‑bnedmin kollha lejh. Għalhekk, huwa lil ħadd ma jordna biex ma jgawdix mis‑salvazzjoni tiegħu.",
                "25": "Araw, huwa jgħid lil xi ħadd, Itlaq minn quddiemi? Araw, jien ngħidilkom, Le; imma huwa jgħid: Ejjew għandi lkoll minn truf l‑art, ixtru ħalib u għasel, bla flus u bla ħlas.",
                "26": "Araw, huwa qatt ordna lil xi ħadd biex jitlaq ’il barra mis‑sinagogi, jew ’il barra mid‑djar ta’ qima? Araw, jiena ngħidilkom, Le.",
                "27": "Huwa qatt ordna lil xi ħadd biex ma jgawdix mis‑salvazzjoni tiegħu? Araw, jiena ngħidilkom, Le; imma hu offriha lill‑bnedmin kollha mingħajr ħlas; u hu ordna lill‑poplu tiegħu li huma għandhom jipperswadu lil kulħadd biex jindem.",
                "28": "Araw, il‑Mulej qatt ordna lil xi ħadd biex ma jgawdix mit‑tjubija tiegħu? Araw, jiena ngħidilkom, Le; imma l‑bnedmin kollha għandhom l‑istess privileġġ, wieħed bħall‑ieħor, u ħadd mhu pprojbit.",
                "29": "Hu jordna li m’għandu jkun hawn l‑ebda frodi saċerdotali; għax, araw, il‑frodi saċerdotali hija meta n‑nies ixandru u jippreżentaw irwieħhom bħala dawl għad‑dinja, biex jakkwistaw u jiksbu t‑tifħir tad‑dinja; imma ma jfittxux il‑ġid ta’ Sijon.",
                "30": "Araw, il‑Mulej ma jridx li dan iseħħ; għalhekk, il‑Mulej Alla ta kmandament li l‑bnedmin kollha għandu jkollhom il‑karità, liema karità hija l‑imħabba. U jekk ma jkollhomx il‑karità ma jkunu jiswew għal xejn. Għalhekk, jekk huma jkollhom il‑karità huma ma jħallux lill‑ħaddiem f’Sijon jinqered.",
                "31": "Iżda l‑ħaddiem f’Sijon għandu jaħdem għal Sijon; għax jekk jaħdem għall‑flus huwa jinqered.",
                "32": "U għal darb’oħra, il‑Mulej Alla ordna lill‑bnedmin li m’għandhomx joqtlu; li m’għandhomx jgħidu kelma b’oħra; li m’għandhomx jisirqu; li m’għandhomx isemmu isem il‑Mulej Alla tagħhom fil‑batal; li m’għandhomx jgħiru; li m’għandu jkollhom l‑ebda malizzja; li m’għandhomx jitlewmu bejniethom; li m’għandhomx jaqgħu fiż‑żinà; u li m’għandhom jagħmlu xejn minn dawn il‑ħwejjeġ; għax min jagħmilhom jinqered.",
                "33": "Għax m’hemm xejn minn dan il‑ħażen li ġej mill‑Mulej; għax huwa jagħmel dak li hu tajjeb fost ulied il‑bnedmin; u hu ma jagħmel xejn li ma jidhirx ċar għal ulied il‑bnedmin; u lilhom ilkoll huwa jistieden biex imorru għandu u jgawdu mit‑tjubija tiegħu; u hu ma jirrifjuta lil ħadd li jiġi għandu, iswed jew abjad, ilsir jew ħieles, raġel jew mara; u huwa jiftakar fil‑pagani; u kulħadd l‑istess għal Alla, kemm il‑Lhud kif ukoll il‑Ġentili."
            },
            "27": {
                "1": "Iżda, araw, fl‑aħħar żminijiet, jew fi żmien il‑Ġentili—iva, araw il‑ġnus kollha tal‑Ġentili kif ukoll il‑Lhud, kemm dawk li għandhom jiġu fuq din l‑art u dawk li se jkunu f’artijiet oħra, iva, sewwasew fuq l‑artijiet kollha tad‑dinja, araw, huma se jiskru bil‑ħażen u b’kull xorta ta’ għemejjel mistkerrha—",
                "2": "U meta jasal dak il‑jum il‑Mulej tal‑Eżerċti se jżurhom bir‑ragħad u bit‑theżhiż, u bi ħsejjes kbar, u b’riefnu, u tempesta, u bil‑fjamma tan‑nar qerried.",
                "3": "U l‑ġnus kollha li jeħduha kontra Sijon, u li jgħakksuha, se jkunu bħal ħolma ta’ dehra billejl; iva, għalihom se jkun bħal raġel imġewwaħ li joħlom, u araw huwa jiekol imma jistenbaħ u jsib li ruħu vojta; jew bħal raġel għatxan li joħlom, u araw hu jixrob imma jistenbaħ u jsib li hu debboli, u ruħu għatxana; iva, l‑istess jiġrilha l‑miġemgħa tal‑ġnus kollha li jeħduha kontra l‑Muntanja ta’ Sijon.",
                "4": "Għax araw, intom kollha li tagħmlu l‑ħażen, ieqfu u stagħġbu, għax intom se tgħajtu fuq li tgħajtu; iva, intom se tiskru imma mhux bl‑inbid, intom se tixxenglu imma mhux bix‑xorb qawwi.",
                "5": "Għax araw, il‑Mulej xeħet fuqkom spirtu ta’ nagħsa tqila. Għax araw, intom għalaqtu għajnejkom, u warrabtu lill‑profeti; u minħabba ħżunitkom huwa ħeba lill‑ħakkiema tagħkom u l‑veġġenti.",
                "6": "U għad jiġri li l‑Mulej Alla sejjer jiżvelalkom il‑kliem ta’ ktieb, u dan se jkun il‑kliem ta’ dawk li ħadhom in‑ngħas.",
                "7": "U araw il‑ktieb se jkun issiġillat; u fil‑ktieb se jkun hemm rivelazzjoni mingħand Alla, mill‑bidu tad‑dinja sa tmiemha.",
                "8": "Għalhekk, minħabba l‑ħwejjeġ li huma ssiġillati, il‑ħwejjeġ li huma ssiġillati mhumiex sejrin jitwasslu fi żmien il‑ħażen u l‑għemejjel mistkerrha tal‑poplu. Għalhekk il‑ktieb se jinżamm mistur minnhom.",
                "9": "Iżda l‑ktieb sejjer jitwassal għand wieħed raġel, u hu se jwassal kliem il‑ktieb, li huwa l‑kliem ta’ dawk li ħadhom in‑ngħas fit‑trab, u hu se jwassal dan il‑kliem lil bniedem ieħor;",
                "10": "Iżda huwa mhumiex se jwassal il‑kliem li hu ssiġillat, lanqas mhu se jwassal il‑ktieb. Għax il‑ktieb se jkun issiġillat bil‑qawwa ta’ Alla, u r‑rivelazzjoni li ġiet issiġillata se tinżamm fil‑ktieb saż‑żmien dovut tal‑Mulej, fejn ikun jista’ jinġieb għad‑dawl; għax araw, dan il‑kliem jiżvela kull ħaġa mill‑ħolqien tad‑dinja sa tmiemha.",
                "11": "U jasal il‑jum li fih kliem il‑ktieb li ġie ssiġillat sejjer jinqara minn fuq il‑bjut; u se jinqara bil‑qawwa ta’ Kristu; u se tiġi żvelata lill‑ulied il‑bnedmin kull ħaġa li qatt seħħet fost ulied il‑bnedmin, u li qatt trid isseħħ sal‑aħħar tad‑dinja.",
                "12": "Għalhekk, f’dak il‑jum meta l‑ktieb se jitwassal għand ir‑raġel li jiena tkellimt dwaru, il‑ktieb se jinħeba minn għajnejn id‑dinja, fejn ma huma se jarawh l‑ebda għajnejn ħlief għal tliet xhieda li sejrin jarawh, bil‑qawwa ta’ Alla, flimkien ma’ dak li lilu l‑ktieb se jitwassal; u huma se jixhdu dwar il‑verità tal‑ktieb u l‑ħwejjeġ li hemm fih.",
                "13": "U ma hemm ħadd aktar li se jarah, ħlief għal xi ftit nies skont ir‑rieda ta’ Alla, biex huma jagħtu xhieda ta’ kliemu lil ulied il‑bnedmin; għax il‑Mulej Alla qal li kliem il‑fidili għandu jiġi mitkellem bħallikieku kien ġej mill‑imwiet.",
                "14": "Għalhekk, il‑Mulej Alla se jkompli bil‑ħidma tiegħu li jġib għad‑dawl kliem il‑ktieb; u hu se jseddaq kelmtu permezz ta’ fomm ħafna xhieda, skont kemm jidhirlu hu; u ħażin għalih min iwarrab il‑kelma ta’ Alla!",
                "15": "Iżda araw, għad jiġri li l‑Mulej Alla sejjer jgħid lil dak li lilu se jwassal il‑ktieb: Ħu dan il‑kliem li mhuwiex issiġillat u wasslu għand raġel ieħor, ħalli hu jkun jista’ jurih lill‑istudjuż u jgħidlu: Aqra dan, nitolbok. U l‑istudjuż iwieġbu: Ġibli l‑ktieb hawn, u jiena naqrah.",
                "16": "U issa, huwa jgħid dan minħabba l‑glorja tad‑dinja u biex jakkwista mhux għall‑glorja ta’ Alla.",
                "17": "U r‑raġel jgħid: Ma nistax inġiblek il‑ktieb, għax issiġillat.",
                "18": "Mbagħad l‑istudjuż jgħid: Ma nistax naqrah.",
                "19": "Għalhekk għad jiġri, li l‑Mulej Alla se jerġa’ jwassal il‑ktieb u l‑kliem li fih għand wieħed nieqes mit‑tagħlim; u r‑raġel nieqes mit‑tagħlim se jgħid: Jiena nieqes mit‑tagħlim.",
                "20": "Imbagħad il‑Mulej Alla jgħidlu: L‑istudjużi mhumiex se jaqrawh, għax huma warrbuh, u jiena kapaċi nwettaq ħidmieti; għalhekk int għandek taqra l‑kliem li jien se nagħtik.",
                "21": "La tmissx il‑ħwejjeġ li huma ssiġillati, għax jiena se nġibhom għad‑dawl meta nħoss li huwa l‑waqt; għax jien se nuri lill‑ulied il‑bnedmin li jien kapaċi nwettaq ħidmieti.",
                "22": "Għalhekk, meta int taqra l‑kliem li ordnajtlek jien, u tikseb ix‑xhieda li wegħidtek jien, mbagħad int terġa’ tissiġilla l‑ktieb, u taħbih għandi, ħalli jiena nkun nista’ nħares il‑kliem li inti għadek ma qrajtx, sakemm jiena nara li jkun xieraq fl‑għerf tiegħi li jien niżvela kollox lill‑ulied il‑bnedmin.",
                "23": "Għax araw, jiena Alla; u jien Alla tal‑mirakli; u jien nuri lid‑dinja li jiena l‑istess, fl‑imgħoddi, issa, u għal dejjem; u jien ma nwettaq xejn fost ulied il‑bnedmin ħlief skont il‑fidi tagħhom.",
                "24": "U għad jiġri wkoll li l‑Mulej se jgħid lil dak li se jaqra l‑kliem li se jitwassal lilu:",
                "25": "Peress li dawn in‑nies jersqu lejja b’fommhom, u b’xufftejhom iqimuni, imma qalbhom tinsab ’il bogħod minni, u l‑biża’ li għandhom minni mhijiex ħlief preċetti mgħallmin lilhom mill‑bnedmin—",
                "26": "Għalhekk, jiena se nara li nwettaq ħidma meraviljuża fost dan il‑poplu, iva, ħidma mill‑aktar meraviljuża u tal‑għaġeb, għax se jintemm l‑għerf tal‑għorrief u l‑istudjużi, u se jgħib id‑dehen tad‑dehnin tagħhom.",
                "27": "U ħażin għalihom dawk li jaħbu fil‑fond fehmithom mill‑Mulej! U għemilhom jinsab fid‑dlam; u jgħidu: Min se jarana, u min se jagħrafna? U huma jgħidu wkoll: Bla dubju, li ddawru l‑affarijiet ta’ taħt fuq se jitqies bħat‑tafal tal‑fuħħari. Iżda araw, jien nurihom, jgħid il‑Mulej tal‑Eżerċti, li jien naf l‑għemejjel kollha tagħhom. Għax sejjer jgħid ix‑xogħol fuq min għamlu, mhux hu li għamilni? Jew sejra tgħid il‑ħaġa mfassla fuq min fassalha, li hu ma jifhimx?",
                "28": "Iżda araw, jgħid il‑Mulej tal‑Eżerċti: jien nuri lill‑ulied il‑bnedmin li baqa’ biss ftit ieħor, u l‑Libanu jittrasforma ruħu f’art għammiela; u l‑art għammiela se titqies bħal masġar.",
                "29": "U dakinhar it‑torox jisimgħu kliem il‑ktieb, u, meħlusin mill‑oskurità u d‑dlam, għajnejn l‑għomja jaraw.",
                "30": "U l‑imsejknin ukoll se jistagħnew, u sejrin jithennew fil‑Mulej, u l‑fqajrin fost il‑bnedmin se jifirħu fil‑Qaddis ta’ Iżrael.",
                "31": "Għax fiż‑żgur daqs kemm hu ħaj il‑Mulej għad jaraw li t‑tirann nġieb fix‑xejn, u l‑insolenti ntemm, u tqaċċtu dawk kollha li jfittxu l‑ħażen;",
                "32": "U dawk li jwaqqgħu l‑ħtija fuq xi ħadd minħabba kelmtu, u jonsbu lil dak li fil‑bieb irażżanhom, u jwarrbu fil‑ġenb lill‑ġust għal ħaġa ta’ xejn.",
                "33": "Għalhekk, dan jgħid il‑Mulej; hu li feda lil Abraham, dwar id‑dar ta’ Ġakobb: M’għandux minn xiex jistħi aktar Ġakobb, u wiċċu m’għandux aktar jisfar.",
                "34": "Iżda meta jara lil uliedu, l‑opra ta’ jdejja f’nofsu, huma sejrin iqaddsu ismi, u jqaddsu l‑Qaddis ta’ Ġakobb, u jibżgħu minn Alla ta’ Iżrael.",
                "35": "U dawk ukoll li żbaljaw fl‑ispirtu sejrin jiksbu d‑dehen, u dawk li jgemgmu se jitgħallmu d‑duttrina."
            },
            "28": {
                "1": "U issa, araw, ħuti, jiena kellimtkom, skont kif riedni nagħmel l‑Ispirtu; għalhekk, jiena naf fiż‑żgur li dan se jiġi fis‑seħħ.",
                "2": "U l‑ħwejjeġ li se jinkitbu fil‑ktieb se jkunu ta’ siwi kbir għal ulied il‑bnedmin, u speċjalment għan‑nisel tagħna, li hu fdal tad‑dar ta’ Iżrael.",
                "3": "Għax jiġri f’dak il‑jum li l‑knejjes mibnija, iżda mhux għall‑Mulej, se jgħidu wieħed lill‑ieħor: Ara jiena, jien mal‑Mulej; u l‑oħrajn jgħidu: Jiena, jien mal‑Mulej; u hekk se jgħid kull wieħed li jibni l‑knejjes, u mhux għall‑Mulej—",
                "4": "U huma jitlewmu bejniethom; u l‑qassisin tagħhom jitlewmu bejniethom, u huma jgħallmu skont tagħlimhom, u jiċħdu l‑Ispirtu s‑Santu, dak li jispira.",
                "5": "U huma jiċħdu l‑qawwa ta’ Alla, il‑Qaddis ta’ Iżrael; u jgħidu lin‑nies: Isimgħu minna, u agħtu widen għall‑preċett tagħna; għax araw illum m’hawn l‑ebda Alla, għax il‑Mulej u l‑Feddej ġab fi tmiemha l‑ħidma tiegħu, u huwa għadda l‑qawwa tiegħu lill‑bnedmin;",
                "6": "Araw, isimgħu mill‑preċett tiegħi; jekk xi ħadd jgħid li seħħ miraklu permezz ta’ id il‑Mulej, temmnuhx; għax f’dawn iż‑żminijiet hu mhuwiex Alla tal‑mirakli; huwa ġab fi tmiemha l‑ħidma tiegħu.",
                "7": "Tabilħaqq, se jkun hemm ħafna li jgħidu: Kul, ixrob, u xxala, għax għada se mmutu; u kollox se jkun sew għalina.",
                "8": "U se jkun hemm ħafna wkoll li jgħidu: Kul, ixrob, u xxala; madankollu, ibża’ minn Alla—huwa jiġġustifika xi ftit dnubiet li inti twettaq; iva, li tigdeb ftit, li tieħu vantaġġ minn xi ħadd minħabba kliemu, li tħaffer ħofra għal għajrek; b’daqshekk m’hemm xejn ħażin li tagħmel dan kollu, għax għada se mmutu; u jekk ninstabu ħatja, Alla jagħtina daqtejn bil‑frosta, u fl‑aħħar mill‑aħħar aħna niġu salvati fis‑saltna ta’ Alla.",
                "9": "Iva, u se jkun hemm ħafna li se jgħallmu b’dan il‑mod, duttrini foloz, fiergħa, u assurdi, u huma se jkunu mkabbrin f’qalbhom, u se jfittxu li jaħbu fil‑fond fehmithom mill‑Mulej; u għemilhom se jkun fid‑dlam.",
                "10": "U demm il‑qaddisin se jgħajjat mill‑art kontrihom.",
                "11": "Iva, ilkoll ħarġu minn triqathom; ilkoll spiċċaw tħassru.",
                "12": "Minħabba l‑kburija, u minħabba l‑għalliema foloz, u d‑duttrina falza, il‑knejjes tagħhom spiċċaw imħassra, u l‑knejjes tagħhom huma merfugħin; minħabba l‑kburija huma minfuħin.",
                "13": "Huma jisirqu lill‑fqir minħabba l‑imqades sbieħ tagħhom; jisirqu lill‑fqir minħabba l‑ilbies fin tagħhom; u jippersegwitaw lill‑imsejknin u lill‑foqra f’qalbhom, għax minfuħin bihom infushom.",
                "14": "Huma nies ta’ rashom iebsa u arroganti; iva, u minħabba l‑kburija, u l‑ħażen u l‑għemejjel mistkerrha, u ż‑żína, ilkoll spiċċaw intilfu ħlief għal ftit, li huma d‑dixxipli umli ta’ Kristu; madankollu, dawn jitmexxew b’tali mod li ħafna drabi jispiċċaw jiżbaljaw peress li huma mgħallmin skont il‑preċetti tal‑bnedmin.",
                "15": "O l‑għorrief, u l‑istudjużi, u l‑għonja, li huma minfuħin fil‑kburija ta’ qalbhom, u dawk kollha li jgħallmu duttrini foloz, u dawk kollha li jaqgħu fiż‑żinà, u jgħawġu t‑triq dritta tal‑Mulej, gwaj għalihom, jgħid il‑Mulej Alla li Jista’ Kollox, għax huma sejrin jinxteħtu ġo qiegħ l‑infern!",
                "16": "Ħażin għalihom li jwarrbu lill‑ġusti għal ħaġa ta’ xejn u jżebilħu dak li hu tajjeb, u jgħidu li ma jiswa għal xejn! Għax għad jasal il‑jum li l‑Mulej Alla jżur minnufih lil min jgħammar fl‑art; u f’dak il‑jum li fih huma se jkunu misjurin sew fil‑ħażen huma sejrin jinqerdu.",
                "17": "Iżda araw, jekk min jgħammar fid‑dinja jindem mill‑ħażen u mill‑għemejjel mistkerrha tiegħu huwa ma jinqeridx, jgħid il‑Mulej tal‑Eżerċti.",
                "18": "Iżda araw, dik il‑knisja kbira u mistkerrha, il‑prostituta tad‑dinja kollha, għad taqa’ mal‑art, u kbira se tkun il‑waqgħa tagħha.",
                "19": "Għax is‑saltna tax‑xitan għad titriegħed, u dawk li jagħmlu parti minnha jeħtieġ jiġu mħeġġa sabiex jindmu, jew ix‑xitan jispiċċa jaħtafhom bil‑ktajjen eterni tiegħu, u jqanqalhom ħalli jimtlew bil‑għadab, u jinqerdu;",
                "20": "Għax araw, f’dak il‑jum huwa jgħaddab qlub ulied il‑bnedmin, u jqanqalhom sabiex bil‑korla jimtlew kontra dak li hu tajjeb.",
                "21": "U lil oħrajn huwa jikkalma, u jingannahom b’sens falz ta’ sigurtà karnali, li huma jgħidu: Kollox sew f’Sijon; iva, Sijon miexja ’l quddiem, kollox sew—u b’dal‑mod ix‑xitan iqarraq b’ruħhom, u bir‑reqqa kollha jmexxihom sa qiegħ l‑infern.",
                "22": "U araw, lil oħrajn iqarraq bihom bi ħlewwa, u jgħidilhom li m’hemm l‑ebda infern; u lilhom jgħid: Jiena mhux xitan, għax ma jeżistix—u b’dal‑mod ifesfsilhom f’widnejhom, sakemm jaħtafhom bil‑ktajjen terribbli tiegħu, li minnhom m’hemmx ħelsien.",
                "23": "Iva, huma jinħatfu mill‑mewt, u l‑infern; u l‑mewt, u l‑infern, u x‑xitan, u dawk kollha li ġew maħkumin minnhom għad jieqfu quddiem it‑tron ta’ Alla, u jsir ħaqq minnhom skont għemilhom, u minn hemm imorru fil‑post li ġie mħejji għalihom, sewwasew ġo belliegħa ta’ nar u kubrit, li hi turment bla tmiem.",
                "24": "Għalhekk, ħażin ikun għalih dak li għandu moħħu mistrieħ f’Sijon!",
                "25": "Ħażin ikun għalih dak li jgħajjat: Kollox sew!",
                "26": "Iva, ħażin ikun għalih dak li jagħti widen għall‑preċetti tal‑bnedmin, u jiċħad il‑qawwa ta’ Alla, u d‑don tal‑Ispirtu s‑Santu!",
                "27": "Iva, ħażin ikun għalih dak li jgħid: Aħna rċevejna, u m’għandniex bżonn aktar!",
                "28": "U fi ftit kliem, ħażin għalihom dawk kollha li jitriegħdu, u mimlijin korla minħabba l‑verità ta’ Alla! Għax araw, min hu mibni fuq il‑blat bil‑ferħ jirċievi; u min hu mibni fuq pedament tar‑ramel jirtogħod għax jibża’ li se jaqa’.",
                "29": "Ħażin ikun għalih dak li jgħid: Aħna rċevejna l‑kelma ta’ Alla, u m’għandniex bżonn aktar kelma ta’ Alla, għax għandna biżżejjed!",
                "30": "Għax araw, dan jgħid il‑Mulej Alla: Jiena nagħti lil ulied il‑bnedmin linja wara linja, preċett wara preċett, ftit minn hawn u ftit minn hemm; u mberkin huma dawk li jagħtu widen għall‑preċetti tiegħi, u jiftħu widnejhom għall‑parir tiegħi, għaliex huma jitgħallmu l‑għerf; għax lil dak li jirċievi jiena nagħti aktar; u mingħand dawk li jgħidu, Għandna biżżejjed, mingħandhom jittieħed saħansitra dak li għandhom.",
                "31": "Misħut min jittama fil‑bniedem, jew ifittex il‑qawwa tiegħu fil‑ġisem, jew jagħti widen għall‑preċetti tal‑bnedmin, sakemm il‑preċetti tagħhom ma jingħatawx bil‑qawwa tal‑Ispirtu s‑Santu.",
                "32": "Ħażin għalihom il‑Ġentili, jgħid il‑Mulej Alla tal‑Eżerċti! Għax minkejja li minn jum għal jum jiena se ntawwal driegħi lejhom, huma lili se jiċħduni; madankollu, jekk huma jindmu u jiġu għandi, jiena jkolli ħniena minnhom, jgħid il‑Mulej Alla; għax driegħi jinsab mtawwal il‑jum kollu, jgħid il‑Mulej Alla tal‑Eżerċti."
            },
            "29": {
                "1": "Iżda araw, se jkun hemm ħafna—f’dak il‑jum meta jiena nagħti bidu biex inwettaq ħidma meraviljuża fosthom, ħalli nkun nista’ niftakar fil‑patti li għamilt ma’ wlied il‑bnedmin, biex inkun nista’ nerġa’ nġib lura għal darb’oħra lill‑poplu tiegħi, li hu mid‑dar ta’ Iżrael.",
                "2": "Kif ukoll inkun nista’ niftakar fil‑wegħdiet li jien għamilt miegħek, Nefi, u li għamilt ukoll ma’ missierek, ħalli nkun nista’ niftakar f’nisilkom; u biex kliem nislek jgħaddi minn fommi għal għand nislek; u kliemi jasal b’qawwa sa truf l‑art, bħala stendard għall‑poplu tiegħi, li hu mid‑dar ta’ Iżrael;",
                "3": "U peress li kliemi se jasal b’qawwa—ħafna mill‑Ġentili sejrin jgħidu: Bibbja! Bibbja! Aħna għandna Bibbja, u ma jistax ikun hawn aktar Bibbja.",
                "4": "Iżda dan jgħid il‑Mulej Alla: Ja boloh, huma se jkollhom Bibbja; u din se tasal mingħand il‑Lhud, il‑poplu tal‑patt tal‑qedem tiegħi. U huma kif se jirringrazzjaw lil‑Lhud għall‑Bibbja li se jirċievu mingħandhom? Tabilħaqq, x’għandhom f’moħħhom il‑Ġentili? Se jiftakru huma t‑tbatija, u l‑ħidma, u l‑uġigħ tal‑Lhud, u d‑diliġenza tagħhom lejja, biex wasslu s‑salvazzjoni lill‑Ġentili?",
                "5": "O intom il‑Ġentili, ftakartu fil‑Lhud, il‑poplu tal‑patt tal‑qedem tiegħi? Le; imma intom sħettuhom, u mtlejtu bil‑mibgħeda lejhom, u ma ppruvajtux iġġibuhom lura. Iżda araw, jiena nroddilkom dan kollu fuq irjuskom; għax jien il‑Mulej lill‑poplu tiegħi ma nsejtux.",
                "6": "Ja boloh, li se tgħidu: Bibbja, aħna għandna Bibbja, u m’għandniex bżonn ta’ aktar Bibbja. Kien ikollkom Bibbja li kieku ma kienx għal‑Lhud?",
                "7": "Ma tafux intom li hawn aktar minn ġens wieħed? Ma tafux intom li jien, il‑Mulej Alla tagħkom, ħloqt il‑bnedmin kollha, u li jien niftakar f’dawk li jinsabu fuq il‑gżejjer tal‑baħar; u li jiena nsaltan fl‑għoli tas‑smewwiet u isfel fl‑art; u jiena nwassal kelmti għand ulied il‑bnedmin, iva, sewwasew fost il‑ġnus kollha tal‑art?",
                "8": "Għalfejn intom tilmentaw għax sejrin tirċievu aktar minn kliemi? Ma tafux li t‑testimonjanza ta’ żewġt iġnus hija għalikom xhieda li jiena Alla, li niftakar f’ġens daqskemm niftakar f’ieħor? Għalhekk, jiena ngħid lil ġens l‑istess kliem li ngħid lil ieħor. U meta żewġt iġnus jingħaqdu flimkien it‑testimonjanza ta’ żewġt iġnus tingħaqad flimkien ukoll.",
                "9": "U jiena nagħmel dan biex nuri lil bosta li jiena l‑istess, fl‑imgħoddi, issa, u għal dejjem; u li jiena nlissen kliemi skont xewqti. U l‑fatt li jiena għidt kelma waħda la tassumux li ma nistax ngħid oħra; għax il‑ħidma tiegħi għadha ma ġietx fi tmiemha; lanqas mhi se tiġi fi tmiemha sa ma jiġi fi tmiemu l‑bniedem, lanqas minn dak iż‑żmien ’il quddiem u għal dejjem.",
                "10": "Għalhekk, il‑fatt li għandkom Bibbja tassumux li fiha l‑kliem kollu tiegħi; u tassumux lanqas li jiena ma ridx li jinkiteb aktar.",
                "11": "Għax jiena nordna lill‑bnedmin kollha, kemm li jinsabu fil‑lvant kif ukoll fil‑punent, u fit‑tramuntana, u fin‑nofsinhar, u fil‑gżejjer tal‑baħar, biex huma jiktbu l‑kliem li jiena ngħidilhom; għax permezz tal‑kotba li se jinkitbu jiena sejjer nagħmel ħaqq mid‑dinja, kull bniedem skont għemilu, skont dak li hu miktub.",
                "12": "Għax araw, jiena se nkellem lil‑Lhud u huma jiktbuh; u jiena se nkellem lin‑Nefiti u huma jiktbuh; u jien se nkellem ukoll lit‑tribujiet l‑oħra tad‑dar ta’ Iżrael, li t‑triq lilhom urejt, u huma jiktbuh; u jien se nkellem ukoll il‑ġnus kollha tal‑art u huma jiktbuh.",
                "13": "U għad jiġri li l‑Lhud se jkollhom kliem in‑Nefiti, u n‑Nefiti se jkollhom kliem il‑Lhud; u n‑Nefiti u l‑Lhud se jkollhom il‑kliem tat‑tribujiet mitlufa ta’ Iżrael; u t‑tribujiet mitlufa ta’ Iżrael se jkollhom kliem in‑Nefiti u kliem il‑Lhud.",
                "14": "U għad jiġri li l‑poplu tiegħi, li hu mid‑dar ta’ Iżrael, sejjer jinġabar lura d‑dar fl‑artijiet li ħa f’idejh; u kelmti se tinġabar ukoll taħt ras waħda. U jiena se nuri lil dawk li jeħduha kontra kelmti u kontra l‑poplu tiegħi, li hu mid‑dar ta’ Iżrael, li jiena Alla, u li jien għamilt patt ma’ Abraham li jien sejjer niftakar f’nislu għal dejjem."
            },
            "30": {
                "1": "U issa araw, għeżież ħuti, jiena se nkellimkom; għax jiena, Nefi, mhux se nħallikom taħsbu li intom aktar twajbin milli jistgħu jkunu l‑Ġentili. Għax araw, jekk intom ma tħarsux il‑kmandamenti ta’ Alla intom żgur li tinqerdu; u minħabba l‑kliem li ntqal ara taħsbu li l‑Ġentili se jinqerdu għalkollox.",
                "2": "Għax araw, jien ngħidilkom li dawk kollha fost il‑Ġentili li jindmu huma l‑poplu tal‑patt tal‑Mulej; u dawk kollha fost il‑Lhud li ma jindmux sejrin jitwarrbu; għax il‑Mulej ma jagħmel patt ma’ ħadd ħlief ma dawk li jindmu u jemmnu f’Ibnu, li hu l‑Qaddis ta’ Iżrael.",
                "3": "U issa, jien se nħabbrilkom xi ftit aktar dwar il‑Lhud u l‑Ġentili. Għax wara li l‑ktieb li tkellimt dwaru joħroġ għad‑dawl, u jinkiteb għall‑Ġentili, u jerġa’ jiġi ssiġillat mill‑ġdid għall‑Mulej, se jkunu ħafna li jemmnu l‑kliem miktub; u huma sejrin iwassluh lill‑fdal ta’ nisilna.",
                "4": "U mbagħad il‑fdal ta’ nisilna se jsiru jafu dwarna, li aħna ħriġna minn Ġerusalemm, u li huma ġejjin minn nisel il‑Lhud.",
                "5": "U l‑evanġelju ta’ Ġesù Kristu se jiġi mxandar fosthom; għalhekk, huma se jerġgħu lura għall‑għarfien ta’ missirijiethom, kif ukoll għall‑għarfien ta’ Ġesù Kristu, li kien fost missirijiethom.",
                "6": "U mbagħad huma jithennew; għax se jkunu jafu li din hija barka mogħtija lilhom minn id Alla; u l‑qxur tad‑dlam jibda jaqa’ minn għajnejhom; u mhumiex se jgħaddu wisq ġenerazzjonijiet fosthom, meta huma jsiru poplu safi u dħuli.",
                "7": "U għad jiġri li l‑Lhud imxerrdin jibdew jemmnu wkoll fi Kristu; u huma jibdew jinġabru flimkien fuq wiċċ l‑art; u dawk kollha fosthom li jemmnu fi Kristu għad isiru wkoll poplu dħuli.",
                "8": "U għad jiġri li l‑Mulej Alla sejjer jagħti bidu għall‑ħidma tiegħu fost kull ġens, tribù, ilsien, u poplu, biex iġib fis‑seħħ ir‑restawrazzjoni tal‑poplu tiegħu fuq l‑art.",
                "9": "U l‑Mulej Alla se jagħmel ħaqq mill‑imsejknin skont il‑ġustizzja, u se jagħti sentenza skont is‑sewwa lill‑fqajrin tal‑art. U huwa se jsawwat lid‑dinja bix‑xettru ta’ fommu; u b’nifs xufftejh joqtol lill‑ħżiena.",
                "10": "Għax ma jdumx ma jasal iż‑żmien meta l‑Mulej Alla se joħloq firda kbira fost il‑poplu, u lill‑ħżiena huwa jeqred; u huwa jħenn għall‑poplu tiegħu, iva, anke jekk ikollu jeqred lill‑ħżiena permezz tan‑nar.",
                "11": "U l‑ħżiem ta’ ġenbejh tkun il‑ġustizzja, u l‑fedeltà l‑ħżiem ta’ qaddu.",
                "12": "Mbagħad il‑lupu jibda jgħix mal‑ħaruf; u l‑leopard mal‑gidi jimtedd, u jirgħu flimkien l‑għoġol, u ferħ l‑iljun, u l‑bhima msemmna; u daqsxejn ta’ tfajjel isuqhom.",
                "13": "U l‑baqra u l‑ors sejrin jirgħu; il‑frieħ tagħhom flimkien jimteddu; u l‑iljun bħall‑gendus jiekol it‑tiben.",
                "14": "U t‑tarbija tal‑ħalib tilgħab fuq il‑ħofra tas‑serp, u t‑tifel miftum idaħħal idu fil‑bejta tal‑lifgħa.",
                "15": "Ma jagħmlux deni u anqas ħsara fuq il‑muntanja qaddisa kollha tiegħi; għax mimlija se tkun l‑art bl‑għarfien tal‑Mulej bħalma l‑baħar hu miksi bl‑ilmijiet.",
                "16": "Għalhekk, se jiġu żvelati l‑ħwejjeġ ta’ kull ġens; iva, kull ħaġa se tiġi żvelata lill‑ulied il‑bnedmin.",
                "17": "M’hawn xejn li hu sigriet li mhuwiex se joħroġ fid‑deher; m’hawn l‑ebda għemil tad‑dlam li mhuwiex se joħroġ għad‑dawl; u m’hawn xejn issiġillat fid‑dinja li mhuwiex se jinħall.",
                "18": "Għalhekk, kull ħaġa li ġiet żvelata lill‑ulied il‑bnedmin se tiġi żvelata dakinhar; u għal żmien twil Satana mhux se jkollu aktar setgħa fuq ulied il‑bnedmin. U issa, għeżież ħuti, jiena se ntemm hawnhekk id‑diskors tiegħi."
            },
            "31": {
                "1": "U issa jiena, Nefi, se ntemm inħabbrilkom il‑profeziji tiegħi, għeżież ħuti. U kulma nista’ nikteb huwa biss ftit ħwejjeġ, li naf fiż‑żgur li se jiġu fis‑seħħ; u nista’ nikteb ukoll ftit biss mill‑kliem ta’ ħija Ġakobb.",
                "2": "Għalhekk, il‑ħwejjeġ li jiena ktibt huma biżżejjed għalija, ħlief għal ftit kliem li jeħtieġ li jien ngħid dwar id‑duttrina ta’ Kristu; għalhekk, jiena se nkellimkom b’mod sempliċi, skont is‑sempliċità tal‑profeziji tiegħi.",
                "3": "Għax ruħi ssib l‑għaxqa tagħha fis‑sempliċità; għax huwa b’dan il‑mod li l‑Mulej Alla jaħdem fost ulied il‑bnedmin. Għax il‑Mulej Alla jagħti d‑dawl lill‑intellett; għax huwa jkellem lill‑bnedmin skont ilsienhom, biex huma jifhmu.",
                "4": "Għalhekk, nixtieq li intom tiftakru li jiena kellimtkom dwar dak il‑profeta li wrieni l‑Mulej, li għandu jgħammed lill‑Ħaruf ta’ Alla, li se jneħħi d‑dnubiet tad‑dinja.",
                "5": "U issa, jekk il‑Ħaruf ta’ Alla, li hu qaddis, kellu bżonn jitgħammed bl‑ilma, biex itemm is‑sewwa kollha, mela allura, kemm neħtieġu aktar aħna, li m’aħniex qaddisa, li nitgħammdu, sewwasew, permezz tal‑ilma!",
                "6": "U issa, irrid nistaqsikom, għeżież ħuti, b’liema mod il‑Ħaruf ta’ Alla temm is‑sewwa kollha meta tgħammed permezz tal‑ilma?",
                "7": "Ma tafux li hu kien qaddis? Iżda minkejja li hu qaddis, huwa juri lill‑ulied il‑bnedmin li skont il‑ġisem hu jiċċekken quddiem il‑Missier, u jixhed mal‑Missier li huwa ħa jkun ubbidjenti lejh billi jħares il‑kmandamenti tiegħu.",
                "8": "Għalhekk, wara li huwa tgħammed bl‑ilma l‑Ispirtu s‑Santu niżel fuqu f’għamla ta’ ħamiema.",
                "9": "U għal darb’oħra, dan juri lill‑ulied il‑bnedmin kemm hi stretta l‑mogħdija, u kemm hu dejjaq il‑bieb, li minnu huma għandhom jidħlu, skont l‑eżempju li huwa tahom.",
                "10": "U huwa qal lil ulied il‑bnedmin: Imxu warajja. Għalhekk, għeżież ħuti, nistgħu aħna nimxu wara Ġesù jekk ma nkunux lesti li nħarsu l‑kmandamenti tal‑Missier?",
                "11": "U l‑Missier qal: Indmu intom, indmu, u tgħammdu f’isem Ibni l‑Għażiż.",
                "12": "U l‑leħen tal‑Iben kellimni wkoll u qalli: Dak li jitgħammed f’ismi, lilu l‑Missier jagħti l‑Ispirtu s‑Santu, kif huwa ta lili; għalhekk, imxu warajja, u agħmlu l‑ħwejjeġ li rajtuni nagħmel.",
                "13": "Għalhekk, għeżież ħuti, jiena naf li jekk intom timxu wara l‑Iben, b’rieda sħiħa f’qalbkom, bla ma turu wiċċ b’ieħor u mingħajr qerq quddiem Alla, imma, b’intenzjoni ġenwina, tindmu minn dnubietkom, u tixhdu mal‑Missier li intom lesti li tieħdu fuqkom isem Kristu, permezz tal‑magħmudija—iva, billi timxu wara l‑Mulej u s‑Salvatur tagħkom u tinżlu fl‑ilma, skont kelmtu, araw, mbagħad intom tirċievu l‑Ispirtu s‑Santu; iva, mbagħad tasal il‑magħmudija tan‑nar u tal‑Ispirtu s‑Santu; u mbagħad intom tkunu tistgħu titkellmu b’ilsien l‑anġli, u tfaħħru b’leħen għoli lill‑Qaddis ta’ Iżrael.",
                "14": "Iżda, araw, għeżież ħuti, il‑leħen tal‑Iben kellimni u qalli dan: Wara li intom tkunu ndimtu minn dnubietkom, u tajtu xhieda lill‑Missier li lesti tħarsu l‑kmandamenti tiegħi, permezz tal‑magħmudija tal‑ilma, u wara li tkunu rċevejtu l‑magħmudija tan‑nar u tal‑Ispirtu s‑Santu, u tistgħu titkellmu b’ilsien ġdid, iva, sewwasew b’ilsien l‑anġli, u wara dan kollu intom tiċħduni, kien ikun aħjar għalikom li qatt ma kontu tafuni.",
                "15": "U smajt leħen mill‑Missier jgħidli: Iva, kliem il‑Maħbub tiegħi huwa veru u ta’ min joqgħod fuqu. Min jibqa’ sħiħ sal‑aħħar, huwa jsalva.",
                "16": "U issa, għeżież ħuti, jiena naf permezz ta’ dan li jekk bniedem ma jibqax sħiħ sal‑aħħar, billi jimxi wara l‑eżempju ta’ Iben Alla l‑ħaj, huwa ma jistax isalva.",
                "17": "Għalhekk, agħmlu l‑ħwejjeġ li għidtilkom li rajt li se jagħmel il‑Mulej u l‑Feddej tagħkom; għax għalhekk ġew murija lili, biex intom tkunu tafu l‑bieb li minnu għandkom tidħlu. Għax il‑bieb li minnu għandkom tidħlu huwa l‑indiema u l‑magħmudija permezz tal‑ilma; u mbagħad tiġi l‑maħfra ta’ dnubietkom permezz tan‑nar u l‑Ispirtu s‑Santu.",
                "18": "U mbagħad intom tkunu qegħdin f’din il‑mogħdija stretta u dejqa li twassal għall‑ħajja ta’ dejjem; iva, intom dħaltu mill‑bieb; intom imxejtu skont il‑kmandamenti tal‑Missier u tal‑Iben; u intom irċevejtu l‑Ispirtu s‑Santu, li jagħti xhieda tal‑Missier u tal‑Iben, li jwassal sabiex tiġi fis‑seħħ il‑wegħda li huwa għamel, li jekk intom tidħlu mill‑mogħdija intom tirċievu.",
                "19": "U issa, għeżież ħuti, wara li tkunu dħaltu fil‑mogħdija stretta u dejqa, nistaqsikom jekk dan hux kollox? Araw, jiena ngħidilkom, Le; għaliex intom ma kontux taslu s’hawn li kieku ma kienx permezz tal‑kelma ta’ Kristu u b’fidi ferma fih, u b’fiduċja sħiħa fil‑merti ta’ dak li hu qawwi biex isalva.",
                "20": "Għalhekk, araw li tibqgħu mexjin ’il quddiem b’fermezza fi Kristu, u b’dija perfetta ta’ tama, u mħabba lejn Alla u lejn il‑bnedmin kollha. Għalhekk, jekk tibqgħu mexjin ’il quddiem, u tmantnu lilkom infuskom permezz tal‑kelma ta’ Kristu, u tibqgħu sħaħ sal‑aħħar, araw, hekk jgħid il‑Missier: Intom ikollkom il‑ħajja ta’ dejjem.",
                "21": "U issa, araw, għeżież ħuti, din hija t‑triq; u ma hemm l‑ebda triq oħra jew isem ieħor mogħtija mis‑smewwiet ’l isfel li permezz tagħhom il‑bniedem jista’ jsalva fis‑saltna ta’ Alla. U issa, araw, din hi d‑duttrina ta’ Kristu, u l‑uniku vera duttrina tal‑Missier, u tal‑Iben, u tal‑Ispirtu s‑Santu, li hu Alla wieħed, mingħajr tmiem. Ammen."
            },
            "32": {
                "1": "U issa, araw, għeżież ħuti, nassumi li intom tixtarru xi ftit f’qalbkom dwar x’għandkom tagħmlu wara li tkunu dħaltu fit‑triq. Iżda, araw, għalfejn tixtarru dawn il‑ħwejjeġ f’qalbkom?",
                "2": "Ma tiftakrux li jien għidtilkom li wara li tkunu rċevejtu l‑Ispirtu s‑Santu intom tkunu tistgħu titkellmu b’ilsien l‑anġli? U issa, kif tistgħu titkellmu b’ilsien l‑anġli jekk mhux permezz tal‑Ispirtu s‑Santu?",
                "3": "L‑anġli jitkellmu bil‑qawwa tal‑Ispirtu s‑Santu; għalhekk, huma jlissnu kliem Kristu. Għalhekk, jiena ngħidilkom, mantnu lilkom infuskom permezz ta’ kliem Kristu; għax araw, kliem Kristu jurikom dak kollu li għandkom tagħmlu.",
                "4": "Għalhekk, issa wara li jien għidt dan il‑kliem, jekk intom ma tistgħux tifhmuh, dan għaliex ma tistaqsux, u ma tħabbtux; għalhekk, intom ma twassaltux għad‑dawl, iżda jeħtieġ li tinqerdu fid‑dlam.",
                "5": "Għax araw, jien se nerġa’ ngħidilkom li jekk intom tidħlu fit‑triq, u tirċievu l‑Ispirtu s‑Santu, hu jurikom dak kollu li għandkom tagħmlu.",
                "6": "Araw, din hija d‑duttrina ta’ Kristu, u mhux se tingħata aktar duttrina qabel ma huwa juru lilu nnifsu lilkom fil‑ġisem. U meta huwa juri lilu nnifsu lilkom fil‑ġisem, araw li intom twettqu l‑ħwejjeġ li huwa se jgħidilkom biex twettqu.",
                "7": "U issa jiena, Nefi, ma nistax ngħid aktar minn hekk; l‑Ispirtu jżommni milli nitkellem, u jiena nista’ biss nuri s‑sogħba tiegħi għan‑nuqqas ta’ fidi, u għall‑ħażen, u l‑injoranza, u r‑ras iebsa tal‑bnedmin; għax huma ma jfittxux it‑tagħlim, u lanqas ma jifhmu l‑għarfien li hu l‑aktar importanti, wara li jingħata lilhom fis‑sempliċità kollha, sewwasew bi kliem mill‑aktar sempliċi.",
                "8": "U issa, għeżież ħuti, jien qed nara li intom għadkom qed tixtarru f’qalbkom; u nħossni mnikket li se jkolli nitkellem dwar dil‑ħaġa. Għax jekk intom tisimgħu mill‑Ispirtu li jgħallem lill‑bniedem biex jitlob, intom għandkom tkunu tafu li jeħtieġ li titolbu; għax l‑ispirtu l‑ħażin ma jgħallimx lill‑bniedem biex jitlob, imma jgħallmu li m’għandux jitlob.",
                "9": "Iżda araw, jiena ngħidilkom li intom għandkom titolbu dejjem, bla ma tintelqu; u li m’għandkom twettqu xejn għall‑Mulej qabel ma l‑ewwel titolbu lill‑Missier f’isem Kristu, sabiex huwa jikkonsagralkom il‑ħidma tagħkom, ħalli l‑ħidma tagħkom tkun għall‑ġid ta’ ruħkom."
            },
            "33": {
                "1": "U issa jiena, Nefi, ma nistax nikteb dak kollu li ġie mgħallem fost il‑poplu tiegħi; u jien ma ninqalax biex nikteb bħalma ninqala’ biex nitkellem; għax meta bniedem jitkellem bil‑qawwa tal‑Ispirtu s‑Santu, il‑qawwa tal‑Ispirtu s‑Santu twassal kliemu f’qalb ulied il‑bnedmin.",
                "2": "Iżda araw, hemm ħafna li jwebbsu qalbhom kontra l‑Ispirtu s‑Santu, u fihom huwa ma jgħammarx; għalhekk, huma jwarrbu bosta ħwejjeġ li ġew miktuba u jqisuhom bħallikieku ma jiswew xejn.",
                "3": "Iżda jien, Nefi, ktibt dak li ktibt, u nqisu li huwa ta’ siwi kbir, speċjalment għall‑poplu tiegħi. Għax jien nitlob għalihom bla heda matul il‑jum, u għajnejja l‑imħadda tiegħi jxarrbu matul il‑lejl, minħabba fihom; u b’fidi nsejjaħ lil Alla tiegħi, u jien naf li hu jisma’ l‑għajta tiegħi.",
                "4": "U naf li l‑Mulej Alla jikkonsagra talbi għall‑ġid tal‑poplu tiegħi. U l‑kliem li fi dgħufiti jiena ktibt se jsir qawwi għalihom; għax huwa jipperswadihom biex jagħmlu t‑tajjeb; u jgħarrafhom dwar missirijiethom; u jitkellem dwar Ġesù, u jipperswadihom biex jemmnu fih, u jibqgħu sħaħ sal‑aħħar, u dan iwassalhom għall‑ħajja ta’ dejjem.",
                "5": "U jitkellem b’mod iebes kontra d‑dnub, skont is‑sempliċità tal‑verità; għalhekk, l‑ebda bniedem ma jinkorla minħabba l‑kliem li jiena ktibt ħlief dak li jkun maħkum mill‑ispirtu tax‑xitan.",
                "6": "Jiena neżulta fis‑sempliċità; jiena neżulta fil‑verità; jiena neżulta f’Ġesù tiegħi, għax huwa ħeles ruħi mill‑infern.",
                "7": "Jiena nuri l‑karità mal‑poplu tiegħi, u għandi fidi kbira fi Kristu li jiena sejjer niltaqa’ ma’ bosta erwieħ bla tebgħa quddiem it‑tribunal tiegħu.",
                "8": "Jiena nuri karità mal‑Lhud—u meta ngħid Lhud, jien qed nirreferi għal dawk minn fejn jiena ġejt.",
                "9": "Jiena nuri karità wkoll mal‑Ġentili. Iżda araw, jien għal ħadd minnhom ma nista’ nittama ħlief għal dawk li jitħabbu ma’ Kristu, u jidħlu mill‑bieb id‑dejjaq, u jimxu fil‑mogħdija stretta li twassal għall‑ħajja, u jibqgħu fil‑mogħdija sa tmiem il‑jum ta’ prova.",
                "10": "U issa, għeżież ħuti, kif ukoll intom il‑Lhud, u intom ilkoll minn truf l‑art, isimgħu dan il‑kliem u emmnu fi Kristu; u jekk intom ma temmnux f’dan il‑kliem araw li temmnu fi Kristu. U jekk intom temmnu fi Kristu intom temmnu f’dan il‑kliem, għax dan huwa kliem Kristu, u hu żvelah ili; u huwa jgħallem lill‑bnedmin kollha li għandhom jagħmlu t‑tajjeb.",
                "11": "U jekk huwiex kliem Kristu, iġġudikaw intom—għax fl‑aħħar jum Kristu sejjer jurikom, b’qawwa u bi glorja kbira, li dan huwa kliemu; u jien u intom sejrin nieqfu wiċċ imb wiċċ quddiem l‑iżbarra tiegħu; u intom tkunu tafu li huwa ordnali sabiex nikteb dawn il‑ħwejjeġ, minkejja dgħufiti.",
                "12": "U jiena nitlob lill‑Missier f’isem Kristu li ħafna minna, jekk mhux kollha, niksbu s‑salvazzjoni fis‑saltna tiegħu f’dak il‑jum kbir u aħħari.",
                "13": "U issa, għeżież ħuti, intom kollha li ġejjin mid‑dar ta’ Iżrael, u intom ilkoll minn truf l‑art, jien inkellimkom bħal leħen ta’ wieħed jgħajjat minn ġot‑trab: Ngħidilkom saħħa sakemm jasal dak il‑jum il‑kbir.",
                "14": "U intom li mhux se tgawdu mit‑tjubija ta’ Alla, u li mhux se turu rispett lejn kliem il‑Lhud, kif ukoll lejn kliemi, u lejn il‑kliem li se joħroġ minn fomm il‑Ħaruf ta’ Alla, araw, jiena ngħidilkom saħħa għal dejjem, għax dan il‑kliem lilkom għad jikkundanna fl‑aħħar jum.",
                "15": "Għax dak li jiena nissiġilla fl‑art, sejjer jinġieb kontrikom quddiem l‑iżbarra tal‑ġudizzju; għax dan hu dak li ordnali l‑Mulej, u jeħtieġ li jiena nobdi. Ammen."
            }
        }
    },
    "jacob": {
        "meta": {
            "slug": "jacob",
            "name": "Il‑Ktieb ta’ Ġakobb",
            "chapterWord": "Kapitlu"
        },
        "chapters": {
            "1": {
                "intro": "Il‑kliem li huwa xandar lil ħutu. Hu ħalla bla kliem lil raġel li pprova jeqred id‑duttrina ta’ Kristu. Ftit kliem dwar l‑istorja tal‑poplu ta’ Nefi.",
                "1": "Għax araw, ġara li għaddew ħamsa u ħamsin sena minn meta Leħi ħalla Ġerusalemm; għalhekk, Nefi ta lili, Ġakobb, kmandament li jikkonċerna l‑pjanċi ż‑żgħar, li fuqhom jinsabu mnaqqxa dawn il‑ħwejjeġ.",
                "2": "U ta lili, Ġakobb, kmandament biex nikteb fuq dawn il‑pjanċi ftit mill‑ħwejjeġ li jiena nqishom bħala ħwejjeġ mill‑aktar siewja; u li m’għandix nikteb, ħlief xi ħaġa żgħira, dwar l‑istorja ta’ dan il‑poplu li jissejjaħ il‑poplu ta’ Nefi.",
                "3": "Għax huwa qal li l‑istorja tal‑poplu tiegħu għandha tiġi mnaqqxa fuq il‑pjanċi l‑oħra tiegħu, u li jien għandi nħares dawn il‑pjanċi u ngħaddihom lil nisli, minn nisel għal nisel.",
                "4": "U jekk huma kienu qed ixandru xi ħaġa sagra, jew xi rivelazzjoni kbira, jew xi profezija, jien għandi nnaqqax il‑punti ewlenin tagħha fuq dawn il‑pjanċi, u nikteb kemm jista’ jkun dwarha, f’ġieħ Kristu, u għall‑ġid tal‑poplu tagħna.",
                "5": "Għax minħabba l‑fidi u t‑tħassib kbir tagħna, aħna tabilħaqq ġejna mgħarrfin dwar niesna, u minn xiex għandhom jgħaddu.",
                "6": "U aħna ngħatajna wkoll bosta rivelazzjonijiet, u abbundanza tal‑ispirtu tal‑profezija; għalhekk, konna nafu dwar Kristu u s‑saltna tiegħu, li għandha tiġi.",
                "7": "Għalhekk aħna ħdimna bil‑ħrara fost niesna, biex forsi nipperswaduhom ħalli jersqu lejn Kristu, u jgawdu mit‑tjubija ta’ Alla, ħalli huma jkunu jistgħu jiksbu l‑mistrieħ tiegħu, li ma jmurx b’xi mod, fl‑għadab tiegħu, jaħlef li m’għandhomx jidħlu, bħalma ġara minħabba l‑provokazzjoni fil‑jiem tat‑tiġrib meta wlied Iżrael kienu jinsabu fid‑deżert.",
                "8": "Għalhekk, nixtiequ li Alla jgħinna nipperswadu lill‑bnedmin kollha biex ma jeħduhiex kontra Alla, u jinkurlawh, imma nixtiequ li l‑bnedmin kollha jemmnu fi Kristu, u jħarsu lejn il‑mewt tiegħu, u jġorru s‑salib tiegħu u joqogħdu għat‑tagħjir tad‑dinja; għalhekk, jiena, Ġakobb, se nara li nwettaq il‑kmandament ta’ ħija Nefi.",
                "9": "Issa Nefi beda jixjieħ, u hu ra li dalwaqt kien se jmut; għalhekk, huwa dilek raġel biex ikun sultan u mexxej tal‑poplu tiegħu, skont is‑saltniet tas‑slaten.",
                "10": "In‑nies li lil Nefi kienu ħabbew bil‑kbir, hu li kien protettur kbir tagħhom, li żamm fuqu x‑xabla ta’ Laban biex jiddefendihom, u li ħadem ħajtu kollha għall‑ġid tagħhom—",
                "11": "B’hekk, in‑nies kellhom xewqa kbira li huma jibqgħu jiftakru ismu. U dawk li kellhom isaltnu minfloku ġew imsejħa min‑nies, it‑tieni Nefi, it‑tielet Nefi, u komplew sejrin hekk, skont is‑saltniet tas‑slaten; u b’dal‑mod huma ġew imsejħa min‑nies, irrispettivament x’kien ikun jisimhom.",
                "12": "U ġara li Nefi miet.",
                "13": "Issa n‑nies li ma kinux Lamaniti kienu Nefiti; madankollu, huma kienu jissejħu Nefiti, Ġakobbin, Ġużeppin, Żoramiti, Lamaniti, Lemweliti, u Ismagħelin.",
                "14": "Iżda jien, Ġakobb, minn issa ’l quddiem m’iniex se niddistingwihom b’dawn l‑ismijiet, imma jien se nsejjaħ Lamaniti lil dawk li jippruvaw jeqirdu lill‑poplu ta’ Nefi, u lil dawk li juru ħbiberija ma’ Nefi jien se nsejħilhom Nefiti, jew il‑poplu ta’ Nefi, skont is‑saltniet tas‑slaten.",
                "15": "U issa ġara li n‑nies ta’ Nefi, fi żmien is‑saltna tat‑tieni sultan, bdew iwebbsu qalbhom, u b’xi mod bdew jipparteċipaw f’drawwiet ħżiena, bl‑istess mod kif David tal‑qedem beda jixtieq ħafna nisa u konkubini, u l‑istess ibnu Salamun.",
                "16": "Iva, u huma bdew ukoll ifittxu ħafna deheb u fidda, u bdew jitkabbru bihom infushom.",
                "17": "Għalhekk jiena, Ġakobb, xandartilhom dan il‑kliem kif għallimtu fit‑tempju, wara li ġejt imsejjaħ nagħmel dan mill‑Mulej.",
                "18": "Għax jiena, Ġakobb, u ħija Ġużeppi ġejna kkonsagrati bħala qassisin u għalliema ta’ dan il‑poplu, permezz ta’ id Nefi.",
                "19": "U aħna onorajna l‑kariga tagħna f’ġieħ il‑Mulej, u ħadna fuqna r‑responsabbiltà, li aħna konna lesti nġorru l‑ħtija għad‑dnubiet tal‑poplu jekk aħna ma ngħallmuhomx il‑kelma ta’ Alla bir‑reqqa kollha; għalhekk, jekk aħna naħdmu bil‑qawwa tagħna kollha, ħwejjiġna ma jispiċċawx imċappsa b’demmhom; altrimenti demmhom jispiċċa fuq ħwejjiġna u aħna ma ninstabux bla tebgħa fl‑aħħar jum."
            },
            "2": {
                "1": "Il‑kliem li Ġakobb, ħu Nefi, qal lill‑poplu ta’ Nefi, wara l‑mewt ta’ Nefi:",
                "2": "Issa, għeżież ħuti, jiena, Ġakobb, skont ir‑responsabbiltà li jiena għandi lejn Alla, sabiex nonora l‑kariga tiegħi b’għaqal, u biex inkun nista’ neħles ilbiesi minn dnubietkom, jiena llum se nitla’ ġewwa t‑tempju ħalli nkun nista’ nxandrilkom il‑kelma ta’ Alla.",
                "3": "U intom stess tafu li s’issa jiena dejjem kont diliġenti fil‑kariga li ġejt imsejjaħ għaliha; imma llum qed inħoss fija xewqa u anzjetà akbar għall‑ġid ta’ ruħkom, milli jien qatt ħassejt qabel.",
                "4": "Għax araw, sa issa, intom kontu ubbidjenti lejn il‑kelma tal‑Mulej, li jiena tajtkom.",
                "5": "Iżda araw, isimgħuni, u kunu afu li bl‑għajnuna tal‑Ħallieq mill‑aktar setgħan tas‑sema u l‑art jiena nista’ nkellimkom dwar ħsibijietkom, dwar kif intom qed tibdew tgħixu ħajja ta’ dnub, liema dnub jidher mill‑aktar mistkerrah f’għajnejja, iva, u mistkerrah f’għajnejn Alla.",
                "6": "Iva, dan inikkitli ruħi u jwassalni biex b’sens ta’ ħtija jiena ninġibed lura minn quddiem il‑Ħallieq tiegħi, u jien se jkolli nixhdilkom dwar il‑ħżunija ta’ qalbkom.",
                "7": "U nħossni nitnikket ukoll li se jkolli nuża kliem tassew iebes dwarkom, quddiem martkom u wliedkom, li ħafna minnhom iġorru fihom sentimenti mill‑aktar teneri, safja u sensittivi quddiem Alla, liema ħaġa togħġob lil Alla;",
                "8": "U jien naħseb li huma ġew hawn fuq biex jisimgħu l‑kelma ħelwa ta’ Alla, iva, il‑kelma li tfejjaq ir‑ruħ imġarrba.",
                "9": "Għalhekk, jiena nħoss ruħi mtaqqla li se jkolli nagħmel dan, minħabba l‑kmandament strett li jiena rċevejt mingħand Alla, biex lilkom jiena nwiddeb dwar ħżunitkom, u li jien se jkolli nkabbar il‑ġrieħi ta’ dawk li diġà jinsabu miġruħa, minflok ma nkun għalihom ta’ faraġ u nfejqilhom il‑ġrieħi tagħhom; u dawk li ma sfawx miġruħa, minflok ma jiena se nmantnihom bil‑kelma ħelwa ta’ Alla, jiena se nnifdilhom ruħhom bl‑istaletti u se nweġġa’ l‑moħħ sensittiv tagħhom.",
                "10": "Iżda, minkejja din il‑ħaġa daqstant diffiċli, jeħtieġ li jien naġixxi skont l‑ordni stretta ta’ Alla, u jiena nkellimkom dwar il‑ħażen u l‑għemejjel mistkerrha tagħkom, quddiem dawk li għandhom qalbhom safja u maqsuma, u taħt il‑ħarsa tal‑għajn penetranti ta’ Alla li Jista’ Kollox.",
                "11": "Għalhekk, jeħtieġ li jiena ngħidilkom il‑verità skont is‑sempliċità tal‑kelma ta’ Alla. Għax araw, wara li jiena staqsejt lill‑Mulej, dan hu dak li Huwa qalli: Ġakobb, għada itla’ ġewwa t‑tempju, u lil dan il‑poplu xandarlu l‑kelma li jiena se nagħtik.",
                "12": "U issa araw, ħuti, din hija l‑kelma li jiena se nxandrilkom, li ħafna minnkom bdejtu tfittxu għad‑deheb, u għall‑fidda, u għal kull xorta ta’ metall prezzjuż, li f’din l‑art, li hija art imwiegħda għalikom u għal nisilkom, jinsabu bil‑kotra.",
                "13": "U l‑id tal‑providenza tbissmitilkom bi ħlewwa kbira, u intom ksibtu bosta ġid materjali; u peress li xi wħud minnkom ksibtu b’abbundanza akbar milli kisbu ħutkom intom spiċċajtu nies imkabbra f’qalbkom, u ta’ ras iebsa u arroganti minħabba l‑lussu ta’ lbieskom, u intom tippersegwitaw lil ħutkom għax taħsbu li intom aħjar minnhom.",
                "14": "U issa, ħuti, taħsbu li Alla jista’ qatt jiġġustifika li intom tagħmlu dan? Araw, jiena ngħidilkom, Le. Iżda huwa jikkundannakom, u jekk intom se tibqgħu għaddejjin b’dawn il‑ħwejjeġ il‑ħaqq tiegħu ma jdumx ma jinżel fuqkom.",
                "15": "O li kien li huwa jurikom li jista’ jniffidkom, u b’ħarsa waħda ta’ għajnejh jista’ jixħetkom mal‑art!",
                "16": "O li kien li huwa jeħliskom minn dan il‑ħażen u minn din il‑ħaġa mistkerrha. U, O li kien li intom tisimgħu l‑kelma tal‑ordni tiegħu, u ma tħallux din il‑kburija ta’ qalbkom teqridilkom ruħkom!",
                "17": "Araw li tqisu lil ħutkom bħalkom infuskom, u li turu l‑id tal‑ħbiberija ma’ kulħadd u taqsmu magħhom il‑ġid tagħkom, biex huma jkunu għonja bħalkom.",
                "18": "Iżda qabel ma tfittxu l‑ġid materjali, araw li tfittxu s‑saltna ta’ Alla.",
                "19": "U wara li tkunu ksibtu tama fi Kristu intom tiksbu l‑ġid materjali, jekk tfittxuh; u araw li tfittxuh bl‑intenzjoni li tagħmlu t‑tajjeb—li tlibbsu lill‑għeri, u titimgħu lill‑imġewwaħ, u teħilsu lil min hu fil‑jasar, u tagħtu l‑għajnuna lill‑marid u lill‑imsejken.",
                "20": "U issa, ħuti, jiena kellimtkom dwar il‑kburija; u dawk fostkom li għakkistu lil għajrkom, u ppersegwitajtuh minħabba l‑kburija f’qalbkom, permezz tal‑ħwejjeġ li takom Alla, xi tgħidu dwar dan?",
                "21": "Ma taħsbux li ħwejjeġ bħal dawn huma mistkerrha minn dak li ħoloq lil kull bniedem? U li bniedem hu prezzjuż f’għajnejh daqs bniedem ieħor. U li l‑bnedmin kollha huma ġejjin mit‑trab; u għal għan wieħed huwa ħalaqhom, biex iħarsu l‑kmandamenti tiegħu u jagħtuh glorja għal dejjem.",
                "22": "U issa jiena mhux se nkompli nkellimkom aktar dwar din il‑kburija. U li kieku mhux għax se jkolli nkellimkom dwar għemil ferm aktar serju, qalbi kienet tithenna bil‑kbir minħabba fikom.",
                "23": "Iżda l‑kelma ta’ Alla nħossha ttaqqalni minħabba l‑għemejjel aktar serji li wettaqtu. Għax araw, jgħid il‑Mulej: Dan il‑poplu qed jibda jikber fi ħżunitu; huma ma jifhmux l‑iskrittura, għax huma jippruvaw isibu skuża għalfejn jaqgħu fiż‑żína, minħabba l‑ħwejjeġ li ġew miktubin dwar David, u ibnu Salamun.",
                "24": "Araw, hu tassew li David u Salamun kellhom bosta nisa u konkubini, liema ħaġa kienet mistkerrha f’għajnejja, jgħid il‑Mulej.",
                "25": "Għalhekk, dan jgħid il‑Mulej, jiena mexxejt lil dan il‑poplu ’l barra mill‑art ta’ Ġerusalemm, bil‑qawwa ta’ driegħi, ħalli jiena nkun nista’ nqajjem għalija fergħa ġusta mill‑frott ta’ ġenbejn Ġużeppi.",
                "26": "Għalhekk, jien, il‑Mulej Alla, ma nħallix lil dan il‑poplu jagħmel bħal dawk tal‑qedem.",
                "27": "Għalhekk, ħuti, isimgħuni, u iftħu widnejkom sew għall‑kelma tal‑Mulej: Għax l‑ebda raġel fostkom m’għandu jkollu aktar minn mara waħda; u huwa m’għandu jkollu l‑ebda konkubini;",
                "28": "Għax jien, il‑Mulej Alla, nitgħaxxaq bil‑kastità tan‑nisa. U ż‑żína jien nistmerr; dan jgħid il‑Mulej tal‑Eżerċti.",
                "29": "Għalhekk, dan il‑poplu għandu jħares il‑kmandamenti tiegħi, jgħid il‑Mulej tal‑Eżerċti, jew misħuta tkun l‑art minħabba fih.",
                "30": "Għax jekk jiena nqajjem nisel għalija, jgħid il‑Mulej tal‑Eżerċti, jiena nikkmanda lill‑poplu tiegħi; altrimenti huma għandhom jagħtu widen għal dawn il‑ħwejjeġ.",
                "31": "Għax araw, jien, il‑Mulej, rajt in‑niket, u smajt il‑biki tal‑bniet tal‑poplu tiegħi fl‑art ta’ Ġerusalemm, iva, u fl‑artijiet kollha tal‑poplu tiegħi, minħabba l‑ħażen u l‑għemejjel mistkerrha ta’ żwieġhom.",
                "32": "U jiena mhux se nħalli, jgħid il‑Mulej tal‑Eżerċti, li jasal għandi l‑biki tal‑bniet mill‑aktar sbieħ ta’ dan il‑poplu kontra l‑irġiel tal‑poplu tiegħi, liema poplu jiena mexxejt ’il barra mill‑art ta’ Ġerusalemm, jgħid il‑Mulej tal‑Eżerċti.",
                "33": "Għax huma mhux se jieħdu fil‑jasar lill‑bniet tal‑poplu tiegħi minħabba l‑ħlewwa tagħhom, għax inkella lilhom jiena nżur b’saħta kbira, li twassal għall‑qerda tagħhom; għax huma m’għandhomx jaqgħu fiż‑żína, bħal dawk tal‑qedem, jgħid il‑Mulej tal‑Eżerċti.",
                "34": "U issa araw, ħuti, intom tafu li dawn il‑kmandamenti ġew mogħtija lil missierna, Leħi; għalhekk, intom kontu tafuhom minn qabel; u intom ġibtu fuqkom kundanna kbira; għax għamiltu dawn il‑ħwejjeġ li ma kellkomx tagħmlu.",
                "35": "Araw, il‑ħażen li intom wettaqtu huwa akbar minn ta’ ħutna l‑Lamaniti. Intom qsamtu qalb in‑nisa ħelwin tagħkom, u tliftu l‑fiduċja ta’ wliedkom, minħabba l‑eżempji ħżiena tagħkom quddiemhom, u t‑tnewwiħ ta’ qalbhom jitla’ ’l fuq lejn Alla kontrikom. U minħabba l‑kelma stretta ta’ Alla, li tinżel fuqkom biex tidrobkom, kienu bosta l‑qlub li mietu, mifnija b’ġrieħi mill‑aktar fondi."
            },
            "3": {
                "1": "Iżda araw, jiena, Ġakobb, se nkellem lilkom ta’ qalbkom safja. Duru lejn Alla b’moħħ determinat, u itolbuh b’fidi qawwija, u huwa jfarraġkom f’hemmkom, u huwa jiddefendi l‑kawża tagħkom, u jikkastiga lil dawk li jippruvaw jeqirdukom.",
                "2": "O intom kollha li intom safja f’qalbkom, erfgħu raskom ’il fuq u rċievu l‑kelma ħelwa ta’ Alla, u mantnu lilkom infuskom permezz ta’ mħabbtu; u jekk għandkom moħħkom determinat, tistgħu tagħmlu dan għal dejjem.",
                "3": "Iżda ħażin ikun għalikom intom li m’intomx ta’ qalbkom safja, li llum tinsabu maħmuġin quddiem Alla; għax jekk ma tindmux, misħuta tkun l‑art minħabba fikom; u l‑Lamaniti, li mhumiex maħmuġin bħalkom, li madankollu huma misħutin b’saħta kbira, se jkunu għalikom pjaga li twassalkom għall‑qerda.",
                "4": "U ma jdumx ma jasal iż‑żmien, li jekk intom ma tindmux, huma sejrin jirtu l‑art ta’ wirtkom, u l‑Mulej Alla joħroġ lill‑ġusti minn ġo nofskom.",
                "5": "Araw, ħutkom il‑Lamaniti, li lilhom intom tobgħodu minħabba ħmieġhom u minħabba s‑saħta li niżlet fuq ġildhom, huma aktar twajbin minnkom; għax huma ma nsewx il‑kmandament tal‑Mulej, li ġie mogħti lil missierna—li huma għandu jkollhom biss mara waħda, u li m’għandu jkollhom l‑ebda konkubini, u li ħadd minnhom m’għandu jaqa’ fiż‑żína.",
                "6": "U issa, huma jaraw li jħarsu dan il‑kmandament; għalhekk, minħabba li huma jaraw li jħarsu dan il‑kmandament, il‑Mulej Alla mhuwiex se jeqridhom, imma huwa se jkun ħanin magħhom; u xi darba huma se jsiru poplu mbierek.",
                "7": "Araw, żwieġhom iħobbu lil marthom, u marthom iħobbu lil żwieġhom; u żwieġhom u marthom iħobbu lil uliedhom; u n‑nuqqas ta’ fidi tagħhom u l‑mibegħda tagħhom lejkom huma minħabba l‑ħażen ta’ missirijiethom; għalhekk, intom kemm intom aħjar minnhom f’għajnejn il‑Ħallieq il‑kbir tagħkom?",
                "8": "O ħuti, nibża’ li jekk intom ma tindmux minn dnubietkom ġildhom se tkun abjad minn tagħkom, meta intom tittieħdu flimkien magħhom quddiem it‑tron ta’ Alla.",
                "9": "Għalhekk, jiena se nagħtikom kmandament, li huwa l‑kelma ta’ Alla, li lilhom m’għandkomx tinsulentawhom aktar minħabba l‑ġilda skura tagħhom; lanqas m’għandkom tinsulentawhom minħabba ħmieġhom; imma jeħtieġ li intom tiftakru fi ħmieġkom, u tiftakru li ħmieġhom ġie minħabba missirijiethom.",
                "10": "Għalhekk, intom għandkom tiftakru f’uliedkom, u kemm sewwidtulhom qalbhom minħabba l‑eżempju li tajtuhom; u ftakru wkoll li minħabba ħmieġkom, intom tistgħu twasslu lil uliedkom għall‑qerda, u dnubiethom fuq raskom sejrin jingħaddu fl‑aħħar jum.",
                "11": "U ħuti, agħtu widen għal kliemi; qanqlu l‑fakultajiet ta’ ruħkom; triegħdu ħalli tkunu tistgħu tqumu min‑nagħsa tal‑mewt; u araw li tinħallu mill‑uġigħ tal‑infern sabiex ma ssirux anġli tax‑xitan, u tinxteħtu f’dik il‑belliegħa tan‑nar u kubrit li hija t‑tieni mewt.",
                "12": "U issa jiena, Ġakobb, għidt ħafna aktar affarijiet lill‑poplu ta’ Nefi, fejn jiena widdibthom kontra ż‑żína u n‑nuqqas ta’ rażan, u kontra kull tip ta’ dnub, u kellimthom dwar il‑konsegwenzi terribbli tagħhom.",
                "13": "U lanqas wieħed fil‑mija tal‑għemejjel ta’ dan il‑poplu, li issa beda jsir wieħed numeruż, ma jistgħu jinkitbu fuq dawn il‑pjanċi; imma ħafna mill‑għemejjel tagħhom jinsabu miktubin fuq il‑pjanċi l‑kbar, flimkien mal‑gwerer u t‑tilwim tagħhom, u s‑saltniet tas‑slaten tagħhom.",
                "14": "Dawn il‑pjanċi jissejħu l‑pjanċi ta’ Ġakobb, u nħadmu permezz ta’ id Nefi. U jiena se nieqaf ngħid dan il‑kliem."
            },
            "4": {
                "1": "Issa araw, ġara li jiena, Ġakobb, għal żmien twil qdejt lill‑poplu tiegħi permezz tal‑kelma, (u ma nistax nikteb ħlief ftit minn kliemi, minħabba d‑diffikultà biex innaqqxu kliemna fuq il‑pjanċi) u aħna nafu li l‑ħwejjeġ li niktbu fuq il‑pjanċi jeħtieġ li jibqgħu;",
                "2": "Iżda kull ħaġa li aħna niktbu fuq kwalunkwe ħaġa li mhijiex pjanċi tispiċċa tinqered u tgħib; imma fuq il‑pjanċi aħna nistgħu niktbu ftit kliem, li jwassal lil uliedna, kif ukoll lill‑għeżież ħutna, daqsxejn ta’ għarfien dwarna, jew dwar missirijiethom—",
                "3": "Issa minħabba f’hekk aħna nifirħu; u aħna naħdmu bil‑ħrara biex innaqqxu dan il‑kliem fuq il‑pjanċi, bit‑tama li l‑għeżież ħutna u wliedna jilqgħuh b’qalb mimlija gratitudni, u jifluh bir‑reqqa ħalli jkunu jistgħu jitgħallmu b’ferħ, u mhux b’niket jew disprezz, dwar l‑ewwel ġenituri tagħhom.",
                "4": "Għax dan kien l‑għan għalfejn aħna ktibna dawn il‑ħwejjeġ, biex huma jkunu jafu li aħna konna nafu dwar Kristu, u li konna nittamaw fil‑glorja tiegħu mijiet u mijiet ta’ snin qabel il‑miġja tiegħu; u mhux aħna biss li konna nittamaw fil‑glorja tiegħu, imma anke l‑profeti qaddisa kollha li ġew qabilna.",
                "5": "Araw, huma emmnu fi Kristu u taw qima lill‑Missier f’ismu, u aħna wkoll nagħtu qima lill‑Missier f’ismu. U għal dan il‑għan aħna nħarsu l‑liġi ta’ Mosè, għax hija lejh tmexxi ruħna; u għalhekk huwa xieraq li aħna nagħmlu dan, hekk kif Abraham ġie mitlub jagħmel fid‑deżert biex huwa jkun ubbidjenti lejn il‑kmand ta’ Alla meta huwa ġie mitlub joffri lil ibnu Iżakk, bħala similitudni ta’ Alla u tal‑Iben il‑Waħdieni tiegħu.",
                "6": "Għalhekk, aħna niflu sew kliem il‑profeti, u aħna għandna bosta rivelazzjonijiet u l‑ispirtu tal‑profezija; u għax għandna dawn ix‑xhieda kollha aħna niksbu tama, u l‑fidi tagħna ssir waħda soda, hekk li aħna tassew nistgħu nordnaw f’isem Ġesù u anke s‑siġar jobduna, jew il‑muntanji, jew il‑mewġ tal‑baħar.",
                "7": "Madankollu, il‑Mulej Alla jurina dgħufitna biex inkunu nafu li huwa permezz tal‑grazzja tiegħu, u l‑kondixxendenza kbira tiegħu lejn ulied il‑bnedmin, li aħna għandna l‑qawwa li nagħmlu dawn il‑ħwejjeġ.",
                "8": "Araw, kbar u tal‑għaġeb huma l‑għemejjel tal‑Mulej. Kemm tassew ħadd ma jista’ jgħarbel il‑kobor tal‑misteri tiegħu; u hu impossibbli li l‑bniedem isir jaf l‑għemejjel kollha tiegħu. U l‑ebda bniedem ma jaf triqatu sakemm dawn ma jiġux żvelati lilu; għalhekk, l‑aħwa, tistmerrux ir‑rivelazzjonijiet ta’ Alla.",
                "9": "Għax araw, bil‑qawwa ta’ kelmtu l‑bniedem ġie fuq wiċċ l‑art, liema art ġiet maħluqa bil‑qawwa ta’ kelmtu. Għalhekk, jekk Alla kien kapaċi jitkellem u d‑dinja ġiet fis‑seħħ, mela, għalfejn huwa ma jistax jikkmanda l‑art, jew l‑għemejjel li ħoloq b’idejh fuq wiċċ l‑art, skont ir‑rieda u x‑xewqa tiegħu?",
                "10": "Għalhekk, ħuti, tippruvawx tagħtu parir lill‑Mulej, imma araw li tieħdu parir mingħandu. Għax araw, intom stess tafu li l‑parir tiegħu jagħtih b’għerf, u b’ġustizzja, u bi ħniena kbira, fuq l‑għemejjel tiegħu kollha.",
                "11": "Għalhekk, għeżież ħuti, araw li tirrekonċiljaw irwieħkom miegħu permezz tal‑espjazzjoni ta’ Kristu, l‑Iben il‑Waħdieni tiegħu, u intom tkunu tistgħu tiksbu qawmien mill‑imwiet, skont il‑qawwa tal‑qawmien mill‑imwiet li tinsab fi Kristu, u intom tiġu ppreżentati lil Alla bħala l‑ewwel frott ta’ Kristu, għaliex intom għandkom il‑fidi, u ksibtu tama tajba ta’ glorja fih qabel ma huwa juri lilu nnifsu fil‑ġisem.",
                "12": "U issa, għeżież tiegħi, tistagħġbux li jien qed ngħidilkom dawn il‑ħwejjeġ; għax għalfejn jien m’għandix nitkellem dwar l‑espjazzjoni ta’ Kristu, u nipprova nikseb għarfien perfett tiegħu, u nipprova nikseb l‑għarfien tal‑qawmien mill‑imwiet u tal‑ħajja li jmiss?",
                "13": "Araw, ħuti, lil dak li jħabbar, ħalluh iħabbar skont il‑fehma tal‑bnedmin; għax l‑Ispirtu jgħid il‑verità u ma jgħidx kelma b’oħra. Għalhekk, huwa jitkellem dwar ħwejjeġ kif fil‑fatt huma, u dwar ħwejjeġ kif fil‑fatt se jkunu; għalhekk, dawn il‑ħwejjeġ qed jiġu murija lilna b’mod ċar, għas‑salvazzjoni ta’ ruħna. Għax araw, aħna m’aħniex l‑uniċi xhieda fejn jidħlu dawn il‑ħwejjeġ; għax Alla tkellem dwarhom ukoll mal‑profeti tal‑qedem.",
                "14": "Iżda araw, il‑Lhud kienu nies ta’ ras iebsa; u huma kienu jistmerru l‑kliem sempliċi, u qatlu lill‑profeti, u huma fittxew ħwejjeġ li ma setgħux jifhmuhom. Għalhekk, minħabba l‑għama tagħhom, liema għama waslet għaliex ħarsu lil hinn mill‑marka, jeħtieġ li huma jaqgħu; għax Alla ħa minn fosthom dak li hu sempliċi, u tahom bosta ħwejjeġ li huma ma setgħux jifhmu, għax huma hekk xtaqu. U peress li xtaqu hekk Alla għamel dan, biex huma jkunu jistgħu jogħtru.",
                "15": "U issa l‑Ispirtu qed jispira lili, Ġakobb, biex inħabbar; għax jiena nista’ nagħraf, skont kif qed imexxini l‑Ispirtu li jinsab fija, li minħabba l‑waqgħa tal‑Lhud huma sejrin iwarrbu l‑ġebla li fuqha huma jistgħu jibnu u jkollhom pedament sigur.",
                "16": "Iżda araw, skont l‑iskrittura, din il‑ġebla sejra tkun il‑pedament il‑kbir u finali, u l‑uniku wieħed imsejjes sewwa, li fuqu l‑Lhud jistgħu jibnu.",
                "17": "U issa, għeżież tiegħi, kif jista’ qatt ikun possibbli, wara li huma warrbu l‑pedament imsejjes sewwa, li huma jibnu fuqu, u huwa jsir il‑ġebla tax‑xewka tagħhom?",
                "18": "Araw, għeżież ħuti, jiena se niżvelalkom dan il‑misteru; jekk ma nagħmilx dan, b’xi mod jiena niġi mqanqal mill‑fermezza tiegħi fl‑Ispirtu, u nispiċċa nogħtor daqskemm qed ninkwieta għalikom."
            },
            "5": {
                "1": "Araw, ħuti, ma tiftakrux li qrajtu l‑kliem tal‑profeta Żenos, li kellem lid‑dar ta’ Iżrael u qalilhom:",
                "2": "Agħtu widen, O dar ta’ Iżrael, u isimgħu kliemi, jien li jien profeta tal‑Mulej.",
                "3": "Għax araw, dan jgħid il‑Mulej, jien inxebbahkom, O dar ta’ Iżrael, ma’ siġra taż‑żebbuġ ikkultivata, li raġel ħadha għandu u mantniha fl‑għalqa tiegħu; u hija kibret, u xjieħet, u bdiet tidbiel.",
                "4": "U ġara li sid il‑għalqa ħareġ u ra li s‑siġra taż‑żebbuġ tiegħu bdiet tidbiel; u huwa qal: Jien sejjer niżborha, u nagħżqilha madwarha, u nmantniha, ħalli forsi tarmi friegħi żgħar u rotob, u ma tmutx.",
                "5": "U ġara li huwa żabarha, u għażqilha madwarha, u mantniha kif kien qal li se jagħmel.",
                "6": "U ġara li wara bosta jiem hija bdiet tarmi xi ftit friegħi żgħar u rotob; imma araw, il‑friegħi ewlenin tagħha bdew imutu.",
                "7": "U ġara li sid il‑għalqa ra x’kien qed jiġri, u huwa qal lill‑qaddej tiegħu: Inħossni nitnikket li se jkolli nitlef din is‑siġra; għalhekk, mur u aqta’ l‑friegħi minn siġra taż‑żebbuġ selvaġġa, u ġibhomli hawn; u aħna naqtgħu dawk il‑friegħi ewlenin li qed jibdew jidbielu, u nixħtuhom fin‑nar biex jinħarqu.",
                "8": "U araw, jgħid Sid il‑għalqa, jien nieħu miegħi ħafna minn dawn il‑friegħi żgħar u rotob, u nlaqqamhom fejn irrid jien; u ma jimpurtax jekk l‑għerq ta’ din is‑siġra jmut, għax jien nista’ nippreserva frottha għall‑użu tiegħi; għalhekk, jiena nieħu dawn il‑friegħi żgħar u rotob, u nlaqqamhom fejn irrid jien.",
                "9": "Mela ħudu l‑friegħi tas‑siġra taż‑żebbuġ selvaġġa, u laqqmuhom minflokhom; u dawn li jiena qtajt nitfagħhom fin‑nar u naħraqhom, ħalli ma jingumbrawx l‑art tal‑għalqa tiegħi.",
                "10": "U ġara li l‑qaddej ta’ Sid il‑għalqa għamel skont kif qallu s‑Sid tal‑għalqa, u laqqam fiha l‑friegħi tas‑siġra taż‑żebbuġ selvaġġ.",
                "11": "U Sid il‑għalqa ried li l‑qaddej tiegħu jagħżqilha madwarha, jiżborha, u jmantniha, u qallu: Inħossni nitnikket li se jkolli nitlef din is‑siġra; għalhekk, biex forsi nippreserva għeruqha ħalli ma jmutux, biex inkun nista’ nippreservahom għalija, jien għamilt din il‑ħaġa.",
                "12": "Għalhekk, mur; ħu ħsieb is‑siġra, u mantniha, skont kif għidtlek.",
                "13": "U dawn jiena se npoġġi fin‑naħa l‑aktar imbiegħda tal‑għalqa tiegħi, fejn irrid jien, u mhux importanti li int tkun taf; u jien nagħmel dan ħalli nkun nista’ nippreserva għalija l‑friegħi naturali tas‑siġra; kif ukoll, ħalli nkun nista’ nwarrab għalija frottha, bi tħejjija għall‑istaġun; għax inħossni nitnikket li jkolli nitlef din is‑siġra u l‑frott tagħha.",
                "14": "U ġara li Sid il‑għalqa telaq u mar jaħbi l‑friegħi naturali tas‑siġra taż‑żebbuġ ikkultivata fil‑partijiet l‑aktar imbiegħda tal‑għalqa, ftit ġo post u ftit ġo ieħor, skont dak li ried u xtaq.",
                "15": "U ġara li għadda ħafna żmien, u Sid il‑għalqa qal lill‑qaddej tiegħu: Ejja, imxi ħa mmorru u ninżlu fl‑għalqa, ħalli nkunu nistgħu naħdmu fl‑għalqa.",
                "16": "U ġara li Sid il‑għalqa, kif ukoll il‑qaddej, niżlu fl‑għalqa biex jaħdmu. U ġara li l‑qaddej qal lil sidu: Ara, ħares ’l hawn; ħares lejn is‑siġra.",
                "17": "U ġara li Sid il‑għalqa ħares u ra s‑siġra li fiha ġew imlaqqma l‑friegħi taż‑żebbuġ selvaġġ; u hija nibtet u bdiet tagħmel il‑frott. U huwa ra li kien tajjeb; u frottha kien bħall‑frott naturali.",
                "18": "U hu qal lill‑qaddej: Ara, il‑friegħi tas‑siġra selvaġġa spiċċaw jikkontrollaw it‑tira tal‑għerq tagħha, u b’hekk l‑għerq tagħha pproduċa saħħa kbira; u minħabba li l‑għerq tagħha hu daqstant b’saħħtu, il‑friegħi selvaġġ ipproduċew frott ikkultivat. Issa, kieku aħna ma laqqamniex dawn il‑friegħi, is‑siġra li magħha tlaqqmu kienet tmut. U issa, ara, jiena se nwarrab ħafna frott, li għamlet is‑siġra; u frottha sejjer inwarrbu għalija bi tħejjija għall‑istaġun.",
                "19": "U ġara li Sid il‑għalqa qal lill‑qaddej: Ejja, imxi mmorru ħdejn in‑naħa l‑aktar imbiegħda tal‑għalqa, u ejja naraw jekk il‑friegħi naturali tas‑siġra għamlux ukoll ħafna frott, ħalli jien inkun nista’ nwarrab għalija frottha bi tħejjija għall‑istaġun.",
                "20": "U ġara li huma marru fejn is‑sid kien ħeba l‑friegħi naturali tas‑siġra, u hu qal lill‑qaddej: Ħares lejn dawn; u huwa ra li l‑ewwel waħda kienet għamlet ħafna frott; u huwa ra wkoll li frottha kien tajjeb. U hu qal lill‑qaddej: Ħu frottha, u warrbu bi tħejjija għall‑istaġun, ħalli jiena nkun nista’ nippreservah għalija; għax ara, huwa qallu, jien ili daż‑żmien kollu nmantniha, u hija għamlet ħafna frott.",
                "21": "U ġara li l‑qaddej qal lil sidu: Għalfejn ġejt hawn biex tħawwel din is‑siġra, jew din il‑fergħa tas‑siġra? Għax ara, din hi l‑anqas parti fertili li hawn fl‑għalqa kollha.",
                "22": "U Sid il‑għalqa qallu: Tagħtix lili l‑parir; jien kont naf li din kienet art xejn fertili; għalhekk jiena għidtlek li ili daż‑żmien kollu nmantniha, u int qed tara li hija għamlet ħafna frott.",
                "23": "U ġara li Sid il‑għalqa qal lill‑qaddej tiegħu: Ħares ’l hawn; ara jiena ħawwilt ukoll fergħa oħra tas‑siġra; u int taf li din il‑parti tal‑art kienet anqas fertili minn tal‑ewwel. Iżda, ħares lejn is‑siġra. Jien ili daż‑żmien kollu nmantniha, u hija għamlet ħafna frott; għalhekk, iġbru, u warrbu bi tħejjija għall‑istaġun, ħalli jiena nkun nista’ nippreservah għalija.",
                "24": "U ġara li Sid il‑għalqa reġa’ qal lill‑qaddej tiegħu: Ħares ’l hawn, u ara li hawn ukoll fergħa oħra li jiena ħawwilt; ara li lilha mantnejtha wkoll, u hija għamlet il‑frott.",
                "25": "U hu qal lill‑qaddej: Ħares ’l hawn u ara l‑aħħar waħda. Ara, din jien ħawwiltha f’art tajba; u ili daż‑żmien kollu nmantniha, u parti waħda biss mis‑siġra għamlet frott ikkultivat, u l‑parti l‑oħra tas‑siġra għamlet frott selvaġġ; ara, jiena mantnejt din is‑siġra bħall‑oħrajn.",
                "26": "U ġara li Sid il‑għalqa qal lill‑qaddej: Aqta’ l‑friegħi li ma għamlux frott tajjeb, u ixħethom fin‑nar.",
                "27": "Iżda araw, il‑qaddej qallu: Ejja niżbruha, u nagħżqulha madwarha, u nmantnuha ftit ieħor, biex forsi hija tagħtik frott tajjeb, li tkun tista’ twarrbu bi tħejjija għall‑istaġun.",
                "28": "U ġara li Sid il‑għalqa u l‑qaddej ta’ Sid il‑għalqa mantnew il‑frott kollu tal‑għalqa.",
                "29": "U ġara li għadda ħafna żmien, u Sid il‑għalqa qal lill‑qaddej tiegħu: Ejja, imxi ħa ninżlu fl‑għalqa, ħalli naħdmu għal darb’oħra fl‑għalqa. Għax ara, iż‑żmien qed joqrob, u t‑tmiem dalwaqt jasal; għalhekk, jeħtieġ li jiena nwarrab għalija l‑frott bi tħejjija għall‑istaġun.",
                "30": "U ġara li Sid il‑għalqa u l‑qaddej niżlu fl‑għalqa; u huma marru ħdejn is‑siġra li minnha kienu tqaċċtu l‑friegħi naturali, u ġew imlaqqmin fiha l‑friegħi selvaġġ; u araw, is‑siġra spiċċat mgħobbija sa ruħ ommha b’kull tip ta’ frott.",
                "31": "U ġara li Sid il‑għalqa daq il‑frott, minn kull tip skont l‑abbundanza tiegħu. U Sid il‑għalqa qal: Ara, ilna daż‑żmien kollu nmantnu din is‑siġra, u jiena warrabt għalija ħafna frott bi tħejjija għall‑istaġun.",
                "32": "Iżda ara, din id‑darba hija għamlet ħafna frott, u l‑ebda frotta li għamlet mhi tajba. U ara, hawn kull tip ta’ frott ħażin; u għalija ma jiswa xejn, lanqas ħaqq kemm ħdimna; u issa nħossni nitnikket li se jkolli nitlef din is‑siġra.",
                "33": "U Sid il‑għalqa qal lill‑qaddej: X’għandna nagħmlulha din is‑siġra, ħalli għal darb’oħra nkun nista’ nippreserva minnha frott tajjeb għalija?",
                "34": "U l‑qaddej qal lil sidu: Ara, għax inti laqqamt fiha l‑friegħi tas‑siġra selvaġġa huma sostnew l‑għeruq, fejn huma għadhom ħajjin u ma mietux; għalhekk tista’ tara li huma għadhom tajbin.",
                "35": "U ġara li Sid il‑għalqa qal lill‑qaddej tiegħu: Is‑siġra ma tiswa xejn għalija, u għeruqha ma jiswew xejn għalija sakemm hija tibqa’ tagħmel frott ħażin.",
                "36": "Madankollu, jiena naf li l‑għeruq huma tajbin, u għall‑għan proprju tiegħi jiena ppreservajthom; u minħabba li huma daqstant b’saħħithom huma s’issa għamlu mill‑friegħi selvaġġ frott tajjeb.",
                "37": "U ara, il‑friegħi selvaġġ kibru u qabżu l‑friegħi tagħha; u peress li l‑friegħi selvaġġ għelbu lill‑friegħi tagħha hija għamlet ħafna frott ħażin; u peress li għamlet daqstant frott ħażin tista’ tara li hi se tibda tmut; u hi dalwaqt se ssir misjura żżejjed, lesta biex tinxteħet fin‑nar, sakemm ma nagħmlux xi ħaġa biex nippreservawha.",
                "38": "U ġara li Sid il‑għalqa qal lill‑qaddej tiegħu: Ejja ninżlu fl‑inħawi l‑aktar imbiegħda tal‑għalqa, u naraw jekk il‑friegħi naturali għamlux ukoll frott ħażin.",
                "39": "U ġara li huma niżlu fl‑inħawi l‑aktar imbiegħda tal‑għalqa. U ġara li huma raw li l‑frott tal‑friegħi naturali spiċċa tħassar ukoll; iva, tal‑ewwel u tat‑tieni kif ukoll tal‑aħħar; u tħassar kollu kemm hu.",
                "40": "U l‑frott selvaġġ tal‑aħħar għeleb dik il‑parti tas‑siġra li għamlet frott tajjeb, tant li l‑fergħa spiċċat nixfet u mietet.",
                "41": "U ġara li Sid il‑għalqa nfaqa’ jibki, u qal lill‑qaddej: Xi stajt nagħmel aktar għall‑għalqa tiegħi?",
                "42": "Ara, kont naf li l‑frott kollu tal‑għalqa, ħlief għal dawn biss, spiċċa tħassar. U issa dawn li darba għamlu frott tajjeb ukoll spiċċaw tħassru; u issa s‑siġar kollha tal‑għalqa tiegħi mhuma tajbin għal xejn ħlief biex jitqaċċtu u jinxteħtu fin‑nar.",
                "43": "U ħares lejn din tal‑aħħar, li l‑fergħa tagħha nixfet, jiena din ħawwiltha f’art tajba; iva, sewwasew dik li għalija kienet l‑aħjar art minn fost l‑inħawi l‑oħra kollha tal‑art tal‑għalqa tiegħi.",
                "44": "U tista’ tara li jiena qtajt ukoll dak kollu li kien qed jingombra dil‑biċċa art, biex minfloku nkun nista’ nħawwel din is‑siġra.",
                "45": "U tista’ tara li parti minnha għamlet frott tajjeb, u parti minnha għamlet frott selvaġġ; u peress li l‑friegħi tagħha ma qtajthomx u ma xħetthomx fin‑nar, ara, huma għelbu l‑fergħa t‑tajba li spiċċat biex nixfet.",
                "46": "U issa, ara, minkejja li l‑għalqa tiegħi ħadna daqstant ħsiebha, is‑siġar tagħha spiċċaw tħassru, fejn huma ma għamlu l‑ebda frott tajjeb; u dawn jiena ttamajt li nippreservahom, biex inkun nista’ nwarrab frotthom għalija, bi tħejjija għall‑istaġun. Iżda, ara, huma saru bħas‑siġra taż‑żebbuġ selvaġġa, ma jiswew għal xejn ħlief biex jitqaċċtu u jinxteħtu fin‑nar; u nħossni nitnikket li se jkolli nitlifhom.",
                "47": "Iżda xi stajt nagħmel aktar fl‑għalqa tiegħi? Tgħid żammejt idi dgħajfa wisq, li ma mantnejthiex? Le, jiena mantnejtha, u għażaqtilha madwarha, u żbartha, u tajtha d‑demel; u middejt idi kważi l‑jum kollu, u t‑tmiem qed joqrob. U nħossni nitnikket li se jkolli nqaċċat is‑siġar kollha tal‑għalqa tiegħi, u nixħethom fin‑nar sabiex jinħarqu. Min ħassar l‑għalqa tiegħi?",
                "48": "U ġara li l‑qaddej qal lil sidu: Mhijiex il‑kburija tal‑għalqa tiegħek—ma kinux il‑friegħi tagħha li għelbu l‑għeruq it‑tajbin? U peress li l‑friegħi għelbu l‑għeruq tagħha, ara huma kibru aktar malajr mis‑saħħa tal‑għeruq, fejn spiċċaw huma stess b’saħħithom. Ara, jiena ngħid, mhijiex din il‑kawża għalfejn is‑siġar tal‑għalqa tiegħek spiċċaw tħassru?",
                "49": "U ġara li Sid il‑għalqa qal lill‑qaddej: Ejja mmorru u nqaċċtu s‑siġar tal‑għalqa u nixħtuhom fin‑nar, biex ma jingumbrawx l‑art tal‑għalqa, għax jien għamilt dak kollu li stajt. Xi stajt nagħmel aktar għall‑għalqa tiegħi?",
                "50": "Iżda, ara, il‑qaddej qal lil Sid il‑għalqa: Agħtiha ftit ċans ieħor.",
                "51": "U s‑Sid qal: Iva, jiena se nagħtiha ftit ċans ieħor, għax inħossni nitnikket li jkolli nitlef is‑siġar tal‑għalqa tiegħi.",
                "52": "Għalhekk, ejja nieħdu ftit minn dawn il‑friegħi li jien ħawwilt fl‑inħawi l‑aktar imbiegħda tal‑għalqa tiegħi, u ejja nlaqqmuhom fis‑siġra li minnha huma ġew; u ejja naqtgħu mis‑siġra dawk il‑friegħi li frotthom hu mill‑aktar morr, u minflokhom inlaqqmu l‑friegħi naturali tas‑siġra.",
                "53": "U jien nagħmel dan biex is‑siġra ma tmutx, biex forsi nkun nista’ nippreserva għalija għeruqha għall‑għan proprju tiegħi.",
                "54": "U, ara, l‑għeruq tal‑friegħi naturali tas‑siġra li jien ħawwilt f’kull post li stajt inħawwel għadhom ħajjin; għalhekk, biex jien nippreservahom ukoll għall‑għan proprju tiegħi, jien se nieħu mill‑friegħi ta’ dis‑siġra, u se nlaqqamhom fihom. Iva, jien se nlaqqam fihom il‑friegħi tas‑siġra l‑omm li ħarġu minnha, ħalli nkun nista’ nippreserva wkoll il‑friegħi għalija stess, biex meta jkunu b’saħħithom biżżejjed forsi jkunu jistgħu jagħtuni frott tajjeb, u forsi għad hemm ċans li jiena ngawdi l‑frott tal‑għalqa tiegħi.",
                "55": "U ġara li huma ħadu l‑friegħi mis‑siġra naturali li kienet saret selvaġġa, u laqqmuhom fis‑siġar naturali, li wkoll kienu saru selvaġġi.",
                "56": "U ħadu wkoll il‑friegħi mis‑siġar naturali li kienu saru selvaġġi, u laqqmuhom fis‑siġra l‑omm li minnha kienu ħarġu.",
                "57": "U Sid il‑għalqa qal lill‑qaddej: Taqtax il‑friegħi selvaġġ mis‑siġar, ħlief dawk li huma l‑aktar morri; u fihom għandek tlaqqam il‑friegħi skont kif għidtlek jien.",
                "58": "U mbagħad nerġgħu nmantnu s‑siġar tal‑għalqa, u niżbru l‑friegħi tagħhom; u naqtgħu mis‑siġar dawk il‑friegħi misjura żżejjed, li jeħtieġ li jmutu, u nixħtuhom fin‑nar.",
                "59": "U jiena se nagħmel dan biex forsi l‑għeruq tagħhom ikunu jistgħu jissaħħu minħabba t‑tjubija tagħhom; u minħabba l‑iskambju tal‑friegħi, ħalli t‑tajjeb ikun jista’ jegħleb lill‑ħażin.",
                "60": "U minħabba li jiena ppreservajt il‑friegħi naturali u l‑għeruq tagħhom, u erġajt laqqamt il‑friegħi naturali fis‑siġra omm li ħarġu minnha, u ppreservajt l‑għeruq tas‑siġra omm li ħarġu minnha, biex forsi s‑siġar tal‑għalqa tiegħi jkunu jistgħu jerġgħu jagħmlu frott tajjeb; u sabiex jiena nkun nista’ ngawdi għal darb’oħra l‑frott tal‑għalqa tiegħi, u forsi nkun nista’ nithenna bil‑kbir minħabba li nkun ippreservajt l‑għeruq u l‑friegħi tal‑ewwel frott—",
                "61": "Għalhekk, morru, u sejħu lill‑qaddejja, ħalli bil‑qawwa kollha tagħna mmorru naħdmu qatigħ ġewwa l‑għalqa, biex nkunu nistgħu nħejju mod kif jiena nkun nista’ nerġa’ nipproduċi l‑frott naturali, liema frott naturali huwa tajjeb u aktar prezzjuż minn kull frott ieħor.",
                "62": "Għalhekk, għall‑aħħar darba ejja mmorru u naħdmu qatigħ, għax ara t‑tmiem qed joqrob, u din hi l‑aħħar darba li jiena se niżbor l‑għalqa tiegħi.",
                "63": "Laqqam il‑friegħi; ibda minn tal‑aħħar biex ikunu l‑ewwel, u biex tal‑ewwel ikunu l‑aħħar, u agħżaq madwar is‑siġar, kemm il‑maturi u kemm iż‑żgħar, kemm tal‑ewwel u kemm tal‑aħħar; u kemm tal‑aħħar u kemm tal‑ewwel, ħalli lkoll jerġgħu jiġu mantnuti għall‑aħħar darba.",
                "64": "Għalhekk, agħżqilhom madwarhom, u iżborhom, u erġa’ agħtihom id‑demel, għall‑aħħar darba, għax it‑tmiem qed joqrob. U jekk jiġri li dawn li tlaqqmu l‑aħħar jikbru, u jipproduċu l‑frott naturali, imbagħad għandek tħejji għalihom mod kif huma jkunu jistgħu jikbru.",
                "65": "U hekk kif jibdew jikbru għandek teħles mill‑friegħi li jagħmlu frott morr, skont is‑saħħa tat‑tajbin u d‑daqs tagħhom; u m’għandekx teħles mill‑ħżiena tagħhom f’daqqa, ma jmorrux l‑għeruq tagħhom ikunu b’saħħithom wisq għat‑tilqima, u t‑tilqima tagħhom tispiċċa tmut, u jiena nitlef is‑siġar tal‑għalqa tiegħi.",
                "66": "Għax inħossni nitnikket li jkolli nitlef is‑siġar tal‑għalqa tiegħi; għalhekk, hekk kif jikbru t‑tajbin għandek teħles mill‑ħżiena, biex l‑għerq u l‑quċċata jkunu tal‑istess saħħa, sakemm it‑tajbin jaslu biex jegħlbu lill‑ħżiena, u l‑ħżiena jitqaċċtu u jinxteħtu fin‑nar, biex ma jingumbrawx l‑art tal‑għalqa tiegħi; u b’hekk jiena nkun nista’ niknes il‑ħżiena ’l barra mill‑għalqa tiegħi.",
                "67": "U l‑friegħi tas‑siġra naturali nerġa’ nlaqqamhom fis‑siġra naturali;",
                "68": "U l‑friegħi tas‑siġra naturali nlaqqamhom fil‑friegħi naturali tas‑siġra; u b’dal‑mod jiena nerġa’ nlaqqagħhom flimkien, biex huma jkunu jistgħu jagħmlu l‑frott naturali, u jsiru ħaġa waħda.",
                "69": "U l‑ħżiena jintremew, iva, sewwasew ’il barra mill‑art tal‑għalqa tiegħi; għax ara, huwa biss din id‑darba li jiena se niżbor l‑għalqa tiegħi.",
                "70": "U ġara li Sid il‑għalqa talab lill‑qaddej biex imur; u l‑qaddej mar u għamel kif ordnalu Sidu, u ġab miegħu qaddejja oħra; u huma kienu ftit.",
                "71": "U Sid il‑għalqa qalilhom: Morru, u aħdmu qatigħ fil‑għalqa. Għax araw, din hi l‑aħħar darba li jien se nmantni l‑għalqa tiegħi; għax it‑tmiem jinsab fil‑qrib, u l‑istaġun mhux se jdum ma jiġi; u jekk taħdmu qatigħ miegħi intom għad tgawdu minħabba l‑frott li jien se nwarrab għalija bi tħejjija għaż‑żmien li dalwaqt għandu jiġi.",
                "72": "U ġara li l‑qaddejja marru u ħadmu qatigħ; u Sid il‑għalqa ħadem ukoll magħhom; u huma obdew il‑kmandamenti ta’ Sid il‑għalqa f’kollox.",
                "73": "U fl‑għalqa beda jfeġġ għal darb’oħra l‑frott naturali; u l‑friegħi naturali bdew jikbru u jiffjorixxu bil‑kbir; u l‑friegħi selvaġġ bdew jinqatgħu u jintremew; u huma raw li jżommu l‑għerq u l‑quċċata tagħhom indaqs, skont is‑saħħa tagħhom.",
                "74": "U hekk huma ħadmu, bir‑reqqa kollha, skont il‑kmandamenti ta’ Sid il‑għalqa, sewwasew sakemm il‑ħżiena spiċċaw intremew ’il barra mill‑għalqa, u s‑Sid ippreserva għalih is‑siġar naturali biex huma reġgħu saru l‑frott naturali; u huma saru bħallikieku kienu ġisem wieħed; u l‑frott kien kollu l‑istess; u Sid il‑għalqa ppreserva għalih il‑frott naturali, li mill‑bidu nett kien għalih l‑aktar wieħed prezzjuż.",
                "75": "U ġara li meta Sid il‑għalqa ra li l‑frott tiegħu kien tajjeb, u li l‑għalqa tiegħu ma kenitx aktar imħassra, huwa sejjaħ lill‑qaddejja tiegħu, u qalilhom: Araw, għal din l‑aħħar darba aħna mantnejna l‑għalqa tiegħi; u intom stajtu taraw li jien għamilt kollox skont ir‑rieda tiegħi; u jiena ppreservajt il‑frott naturali, li huwa tajjeb, sewwasew kif kien fil‑bidu. U henjin intom; għax peress li intom ħdimtu miegħi bir‑reqqa fl‑għalqa tiegħi, u ħaristu l‑kmandamenti tiegħi, u erġajtu għal darb’oħra ġibtuli l‑frott naturali, tant li l‑għalqa tiegħi m’għadhiex aktar mħassra, u l‑ħażin intrema, araw intom sejrin tgawdu miegħi minħabba l‑frott tal‑għalqa tiegħi.",
                "76": "Għax araw, għal żmien twil sejjer inwarrab għalija l‑frott tal‑għalqa tiegħi bi tħejjija għall‑istaġun, li dalwaqt se jasal; u għall‑aħħar darba jiena mantnejt l‑għalqa tiegħi, u żbartha, u għażaqtilha madwarha, u tajtha d‑demel; għalhekk jiena, għal żmien twil, se nwarrab għalija mill‑frott, skont dak li jiena kont għidt.",
                "77": "U meta jasal iż‑żmien li jerġa’ jitfaċċa l‑frott ħażin fl‑għalqa tiegħi, hemmhekk jiena nordna biex it‑tajjeb u l‑ħażin jinġabru t‑tnejn; u t‑tajjeb nippreservah għalija, u l‑ħażin narmih fil‑post li hemm lest għalih. U mbagħad jasal l‑istaġun u t‑tmiem; u jien nordna biex l‑għalqa tiegħi tingħata n‑nar."
            },
            "6": {
                "1": "U issa, araw, ħuti, kif jien għidtilkom li se nħabbrilkom, araw, din hi l‑profezija tiegħi—li l‑ħwejjeġ li tkellem dwarhom Żenos, dwar id‑dar ta’ Iżrael, liema ħwejjeġ jien xebbahhom ma’ siġra taż‑żebbuġ ikkultivata, żgur li se jiġu fis‑seħħ.",
                "2": "U l‑jum li fih hu jerġa’ jmidd idu għat‑tieni darba biex jiġbor lill‑poplu tiegħu, huwa l‑jum, sewwasew l‑aħħar darba, li fih il‑qaddejja tal‑Mulej sejrin imorru bil‑qawwa tiegħu, biex imantnu u jiżbru l‑għalqa tiegħu; u wara li jagħmlu dan ma jdumx ma jasal it‑tmiem.",
                "3": "U kemm huma henjin dawk li ħadmu bir‑reqqa fl‑għalqa tiegħu; u kemm huma misħutin dawk li sejrin jintremew ’il barra fil‑post li hemm lest għalihom! U d‑dinja sejra tinħaraq bin‑nar.",
                "4": "U kemm hu ħanin magħna Alla tagħna, għax hu jiftakar fid‑dar ta’ Iżrael, kemm fl‑għeruq kif ukoll fil‑friegħi; u jestendi jdejh lilhom il‑jum kollu; u huma nies rashom iebsa u jagħmlu ta’ rashom; imma dawk kollha li ma jwebbsux qalbhom sejrin isalvaw fis‑saltna ta’ Alla.",
                "5": "Għalhekk, għeżież ħuti, nitlobkom b’mod mill‑aktar solenni sabiex tindmu, u tiġu b’impenn sħiħ f’qalbkom, u tkunu leali lejn Alla kif hu huwa leali lejkom. U waqt li hu qed jestendi d‑driegħ ta’ ħniena tiegħu lejkom fid‑dawl tal‑jum, la twebbsux qalbkom.",
                "6": "Iva, jekk illum tisimgħu leħnu, la twebbsux qalbkom; għax għalfejn għandkom tmutu?",
                "7": "Għax araw, wara li l‑jum kollu intom ġejtu mantnuti permezz tal‑kelma tajba ta’ Alla, allura intom tridu li tagħmlu frott ħażin, u tispiċċaw titqaċċtu u tinxteħtu fin‑nar?",
                "8": "Araw, intom sejrin tiċħdu dan il‑kliem? Se tiċħu kliem il‑profeti; u se tiċħdu l‑kliem kollu li ntqal dwar Kristu, wara li tant nies tkellmu dwaru; u se tiċħdu l‑kelma tajba ta’ Kristu, u l‑qawwa ta’ Alla, u d‑don tal‑Ispirtu s‑Santu, u toħonqu l‑Ispirtu s‑Santu, u twaqqgħu għar‑redikolu l‑pjan kbir ta’ fidwa, li ġie mfassal għalikom?",
                "9": "Ma tafux li jekk intom tagħmlu dawn il‑ħwejjeġ, il‑qawwa tal‑fidwa u l‑qawmien li tinsab fi Kristu, twassalkom biex intom tieqfu b’għajb u bi ħtija terribbli quddiem l‑iżbarra ta’ Alla?",
                "10": "U skont il‑qawwa tal‑ġustizzja, għax il‑ġustizzja ma tistax tiġi miċħuda, jeħtieġ li intom tinxteħtu f’dik il‑belliegħa ta’ nar u kubrit, li l‑fjammi tagħha ma jintfewx, u li d‑duħħan tagħha jitla’ ’l fuq għal dejjem ta’ dejjem, liema belliegħa ta’ nar u kubrit hija turment bla tmiem.",
                "11": "O mela, għeżież ħuti, indmu, u idħlu mill‑bieb id‑dejjaq, u komplu mexjin fit‑triq id‑dejqa, sakemm tiksbu l‑ħajja ta’ dejjem.",
                "12": "Kunu għaqlin; x’nista’ ngħidilkom aktar?",
                "13": "Finalment, ngħidilkom saħħa, sakemm nerġa’ niltaqa’ magħkom quddiem l‑iżbarra pjaċevoli ta’ Alla, liema żbarra twerwer u tbeżża’ bil‑kbir lill‑ħżiena. Ammen."
            },
            "7": {
                "1": "U issa ġara li wara li għaddew numru ta’ snin, ġie raġel fost il‑poplu ta’ Nefi, li kien jismu Serem.",
                "2": "U ġara li hu beda jxandar fost il‑poplu, u jgħarrafhom li m’għandu jkun hemm l‑ebda Kristu. U huwa xandar lin‑nies bosta ħwejjeġ li ma kienu xejn ħlief tifħir żejjed; u hu għamel dan ħalli jkun jista’ jeqred id‑duttrina ta’ Kristu.",
                "3": "U huwa ħadem bir‑reqqa biex jipprova jqarraq bi qlub in‑nies, tant li huwa spiċċa biex qarraq b’bosta qlub; u hu, għax kien jaf li jien, Ġakobb, kelli fidi fi Kristu u li huwa għandu jiġi, beda jipprova jsib il‑ħin opportun biex jiġi għandi.",
                "4": "U huwa kien bniedem għaref, fejn kellu għarfien perfett ta’ lsien il‑poplu; għalhekk, hu kien kapaċi juża ħafna kliem ħelu, u ħafna diskors li jipperswadi, skont il‑qawwa tax‑xitan.",
                "5": "U beda jittama li jħawwadni fil‑fidi tiegħi, minkejja l‑bosta rivelazzjonijiet u l‑bosta ħwejjeġ li jiena rajt relatati ma’ dawn il‑ħwejjeġ; għax jien tassew rajt l‑anġli, u huma daru bija. U minn żmien għall‑ieħor jiena smajt ukoll leħen il‑Mulej ikellimni permezz ta’ kliemu; għalhekk, jien ma stajtx nitħawwad.",
                "6": "U ġara li hu ġie għandi, u kellimni b’dan il‑mod, fejn qalli: Ħija Ġakobb, ili nipprova nsib il‑ħin opportun biex forsi niġi nkellmek; għax jiena smajt, u naf ukoll, li inti tiġri minn post għall‑ieħor, ixxandar dak li inti ssejjaħlu l‑evanġelju, jew id‑duttrina ta’ Kristu.",
                "7": "U int qarraqt b’ħafna minn dawn in‑nies tant li huma qed jispiċċaw jgħawġu s‑sewwa ta’ Alla, u ma jħarsux il‑liġi ta’ Mosè li hija s‑sewwa; u huma qed jibdlu l‑liġi ta’ Mosè f’qima lejn xi ħadd li inti tgħid li għandu jiġi mijiet ta’ snin oħra. U issa, ara, jiena, Serem, se nistqarr miegħek li din hija dagħwa; għax l‑ebda bniedem ma jaf dwar dawn il‑ħwejjeġ; għax ħadd ma jista’ jitkellem dwar ħwejjeġ li għad iridu jseħħu. U b’dan il‑mod Serem beda jeħodha kontrija.",
                "8": "Iżda ara, il‑Mulej Alla sawwab l‑Ispirtu tiegħu f’ruħi, tant li jiena rribattejt kull kelma li huwa qalli.",
                "9": "U għidtlu: Inti tiċħad lil Kristu li għandu jiġi? U hu qalli: Jekk ikun hawn Kristu, jiena m’iniex se niċħdu; imma jiena naf li m’hawn l‑ebda Kristu, la qatt kien hawn, u lanqas mhu se jkun hawn.",
                "10": "U jien għidtlu: Int temminha l‑iskrittura? U hu qalli, Iva.",
                "11": "U għidtlu: Mela allura ma tifhimhiex; għax hija tixhed tassew dwar Kristu. Ara, jiena ngħidlek li ħadd mill‑profeti ma kiteb xejn, jew ma ħabbar xejn ħlief kliem li jitkellem dwar dan Kristu.",
                "12": "U dan mhux kollox—dan ġie żvelat lili, għax jiena smajt kif ukoll rajt; u dan ġie żvelat lili wkoll bil‑qawwa tal‑Ispirtu s‑Santu; għalhekk, jiena naf li jekk l‑ebda espjazzjoni ma tiġi fis‑seħħ, l‑umanità kollha tispiċċa tintilef.",
                "13": "U ġara li huwa qalli: Urini sinjal bil‑qawwa tal‑Ispirtu s‑Santu, li dwaru inti taf sew.",
                "14": "U jien għidtlu: Jien x’jien biex inġarrab ’l Alla biex lilek nurik sinjal f’xi ħaġa li inti taf li hija vera? Imma inti tiċħadha, għax inti max‑xitan. Madankollu, ma tkunx magħmula r‑rieda tiegħi; imma jekk Alla jilħqek, ħudha bħala sinjal li hu għandu l‑qawwa, kemm fis‑sema u kemm fl‑art; kif ukoll, li Kristu għandu jiġi. U tkun magħmula r‑rieda tiegħek, O Mulej, u mhux tiegħi.",
                "15": "U ġara li meta jiena, Ġakobb, għidt dan il‑kliem, il‑qawwa tal‑Mulej niżlet fuqu, hekk li waqa’ mal‑art. U ġara li hu ġie mantnut għal perjodu ta’ bosta jiem.",
                "16": "U ġara li huwa qal lin‑nies: Għada nġabru flimkien, għax jiena se mmut; għalhekk, qabel immut nixtieq inkellem lin‑nies.",
                "17": "U ġara li l‑għada l‑miġemgħa nġabret flimkien; u hu kellimhom ċar u tond u ċaħad il‑ħwejjeġ li kien għallimhom, u huwa stqarr dwar Kristu, u dwar il‑qawwa tal‑Ispirtu s‑Santu, u l‑qadi tal‑anġli.",
                "18": "U hu qalilhom ċar u tond li hu kien ġie mqarraq mill‑qawwa tax‑xitan. U huwa tkellem dwar l‑infern, u dwar l‑eternità, u dwar il‑kastig etern.",
                "19": "U qal: Nibża’ li jien għamilt id‑dnub li ma jinħafirx, għaliex gdibt lil Alla; għax jiena ċħadt lil Kristu, u għidt li jien emmint l‑iskrittura; u hi tassew tixhed dwaru. U peress li jiena b’hekk gdibt lil Alla nibża’ tassew li l‑istat tiegħi se jkun wieħed terribbli; imma jien se nistqarr kollox ma’ Alla.",
                "20": "U ġara li meta huwa qal dan il‑kliem hu ma setax jitkellem aktar, u radd ruħu.",
                "21": "U meta l‑miġemgħa semgħetu jgħid dawn il‑ħwejjeġ ftit qabel ma huwa radd ruħu, huma stagħġbu bil‑kbir; tant li l‑qawwa ta’ Alla niżlet fuqhom, u huma spiċċaw maħkumin minnha tant li waqgħu mal‑art.",
                "22": "Issa, jiena, Ġakobb, ħadt pjaċir b’din il‑ħaġa, għax dan kien dak li jiena kont tlabt mingħand Missieri li hu fis‑Smewwiet; għax hu sema’ l‑għajta tiegħi u sema’ talbi.",
                "23": "U ġara li s‑sliem u l‑imħabba ta’ Alla ġew irrestawrati mill‑ġdid fost il‑poplu; u huma bdew jiflu sew l‑iskrittura, u ma tawx widen aktar għall‑kliem ta’ dan ir‑raġel ħażin.",
                "24": "U ġara li ġew imfassla bosta mezzi kif il‑Lamaniti setgħu jibdlu ħajjithom u jinġiebu lura għall‑għarfien tal‑verità; imma kien kollu ta’ xejn, għax huma kienu jħobbu l‑gwerer u t‑tixrid tad‑demm, u kellhom mibegħda eterna kontrina, kontra l‑istess ħuthom. U kienu jippruvaw il‑ħin kollu jeqirduna bil‑qawwa ta’ dirgħajhom.",
                "25": "Għalhekk, in‑nies ta’ Nefi ffortifikaw ruħhom kontrihom; permezz tal‑armamenti tagħhom, u bil‑qawwa kollha tagħhom, u huma wrew il‑fiduċja tagħhom f’dak li huwa l‑Alla u l‑blata tas‑salvazzjoni tagħhom; għalhekk, sa issa, huma ħarġu rebbieħa fuq l‑għedewwa tagħhom.",
                "26": "U ġara li jiena, Ġakobb, bdejt nixjieħ; u r‑rakkont ta’ dan il‑poplu qed jinżamm fuq il‑pjanċi l‑oħra ta’ Nefi, għalhekk, jiena se nikkonkludi dan ir‑rakkont, fejn qed niddikjara li jiena ktibt skont l‑għarfien tiegħi, billi ngħid li żmienna għadda, u għaddiet ukoll ħajjitna bħallikieku kienet ħolma, aħna li aħna poplu solitarju u solenni, niġġerrew minn post għall‑ieħor, u li tkeċċejna minn Ġerusalemm, u ġejna mwielda fil‑hemm, f’deżert, u aħna nies mibgħuda minn ħutna, li kkawżaw kemm gwerer u kemm ġlied; għalhekk, aħna għaddejna ħajjitna fin‑niket.",
                "27": "U jien, Ġakobb, rajt li dalwaqt se jkolli ninżel f’qabarti; għalhekk, jien għidt lil ibni Enos: Ħu għandek dawn il‑pjanċi. U jien għidtlu bil‑ħwejjeġ li kien ordnali ħija Nefi, u huwa wiegħed li hu kien lest jobdi dawn l‑ordnijiet. U jien se ntemm il‑kitba tiegħi fuq dawn il‑pjanċi, liema kitba kienet waħda żgħira; u lilek li qed taqraha ngħidlek saħħa, u nittama li ħafna minn ħuti jaqraw kliemi. Addiju, ħuti."
            }
        }
    },
    "enos": {
        "meta": {
            "slug": "enos",
            "name": "Il‑Ktieb ta’ Enos",
            "chapterWord": "Kapitlu"
        },
        "chapters": {
            "1": {
                "1": "Araw, ġara li jiena, Enos, naf li missieri kien bniedem ġust—għax hu għallimni dwar l‑ilsien tiegħu, kif ukoll skont it‑trawwim u t‑twiddib tal‑Mulej—u mbierek ikun isem Alla tiegħi għal dan—",
                "2": "U jiena se ngħidilkom dwar it‑taqbida li jiena kelli quddiem Alla, qabel ma ksibt maħfra ta’ dnubieti.",
                "3": "Araw, jiena mort nikkaċċja l‑bhejjem fil‑foresti; u l‑kliem li ta’ spiss smajt lil missieri jgħid dwar il‑ħajja ta’ dejjem, u l‑hena tal‑qaddisin, ħassejtu jippenetra ruħi.",
                "4": "U ruħi ħadha l‑ġuħ; u jien nżilt għarkupptejja quddiem il‑Ħallieq tiegħi, u lilu jien sejjaħt permezz tat‑talb u t‑tħannin ferventi tiegħi għal ruħi; u jien għaddejt il‑jum kollu nsejjaħlu; iva, u meta wasal il‑lejl bqajt insemma’ leħni tant li laħaq is‑smewwiet.",
                "5": "U smajt leħen jgħidli: Enos, dnubietek maħfura, u inti se tkun imbierek.",
                "6": "U jiena, Enos, kont naf li Alla ma jigdibx; għalhekk, jien ġejt meħlus mill‑ħtija tiegħi.",
                "7": "U jiena għidt: Mulej, kif jista’ jkun dan?",
                "8": "U huwa qalli: Minħabba l‑fidi tiegħek fi Kristu, li leħnu inti qatt ma smajt u lilu qatt ma rajt qabel. U għad iridu jgħaddu ħafna snin qabel ma hu juri lilu nnifsu fil‑ġisem; għalhekk, mur, il‑fidi tiegħek salvatek.",
                "9": "Issa, ġara li meta jiena smajt dan il‑kliem, fija bdejt inħoss xewqa kbira għall‑ġid ta’ ħuti, in‑Nefiti; għalhekk, jiena ftaħt qalbi kollha ma’ Alla għalihom.",
                "10": "U waqt li jiena kont għadni qed nitqabad fl‑ispirtu, araw, f’moħħi feġġ mill‑ġdid leħen il‑Mulej, u qalli: Jiena se nżur lil ħutek skont id‑diliġenza tagħhom fil‑ħarsien tal‑kmandamenti tiegħi. Lilhom jiena tajt din l‑art, u din hija art qaddisa; u jien m’iniex se nisħetha jekk mhux minħabba l‑ħażen; għalhekk, jiena se nżur lil ħutek skont kif għidt; u b’niket se nixħet fuq rashom it‑trasgressjonijiet tagħhom.",
                "11": "U wara li jiena, Enos, smajt dan il‑kliem, il‑fidi tiegħi fil‑Mulej bdiet tissoda; u permezz ta’ bosta taqbid jien tlabtu għal ħuti, il‑Lamaniti.",
                "12": "U ġara li wara li jiena tlabt u ħdimt bir‑reqqa kollha, il‑Mulej qalli: Jiena nagħtik skont xewqtek, minħabba l‑fidi tiegħek.",
                "13": "U issa araw, dan kien dak li jiena xtaqt mingħandu—li kieku kellu l‑poplu tiegħi, in‑Nefiti, jaqa’ fit‑trasgressjoni, u b’xi mod jinqered, u l‑Lamaniti ma jinqerdux, il‑Mulej Alla jħares l‑istorja tal‑poplu tiegħi, in‑Nefiti; anke jekk dan jiġi fis‑seħħ permezz tal‑qawwa tad‑driegħ qaddis tiegħu, sabiex f’xi żmien futur hija tkun tista’ tinġieb għad‑dawl għal‑Lamaniti, biex, forsi, huma jkunu jistgħu jitwasslu għas‑salvazzjoni—",
                "14": "Għax bħalissa t‑taqbid tagħna biex inġibuhom lura lejn il‑vera fidi kien kollu ta’ xejn. U fl‑għadab tagħhom huma ħalfu li, kieku kien possibbli, huma jeqirdu lilna u l‑annali tagħna, kif ukoll id‑drawwiet kollha ta’ missirijietna.",
                "15": "Għalhekk, jien li naf li l‑Mulej Alla kellu s‑setgħa li jħares l‑annali tagħna, bdejt kontinwament insejjaħlu, għax hu qalli: Kull ma titlob b’fidi, u temmen li se jingħatalek f’isem Kristu, inti taqilgħu.",
                "16": "U jien fidi kelli, u tlabt lil Alla biex huwa jħares l‑annali; u hu għamel patt miegħi li hu kien se jġibhom għad‑dawl għal‑Lamaniti fiż‑żmien li jagħżel hu.",
                "17": "U jien, Enos, kont naf li dan kien se jseħħ skont il‑patt li huwa għamel; għalhekk ruħi sabet is‑serħan.",
                "18": "U l‑Mulej qalli: Missirijietek ukoll staqsewni dwar dil‑ħaġa; u huma jingħatalhom skont il‑fidi tagħhom; għax il‑fidi tagħhom kienet tixbah lil tiegħek.",
                "19": "U ġara li jien, Enos, mort indur fost il‑poplu ta’ Nefi, inħabbar dwar ħwejjeġ li għandhom iseħħu, u nixhed dwar ħwejjeġ li jiena smajt u rajt.",
                "20": "U nagħti xhieda li l‑poplu ta’ Nefi tassew fittex bil‑ħrara biex iġib lura lil‑Lamaniti lejn il‑veru fidi f’Alla. Iżda l‑ħidma tagħna kienet kollha ta’ xejn; huma kellhom mibegħda stinata, u kienu mmexxijin min‑natura ħażina tagħhom tant li huma saru nies slavaġ, u feroċi, u għatxana għad‑demm, kollhom allat foloz u ħmieġ; jieklu bhejjem tal‑priża; jgħammru ġewwa t‑tined, u jiġġerrew fix‑xagħri bi ħżiem qasir tal‑ġild madwar qaddhom u b’rashom imqaxxra; u kienu nies kapaċi bil‑qaws, u bix‑ximitarra, u bil‑mannara. U ħafna minnhom ma kienu jieklu xejn ħlief laħam nej; u kienu kontinwament jippruvaw jeqirduna.",
                "21": "U ġara li n‑nies ta’ Nefi bdew jaħdmu r‑raba’, u jkabbru kull xorta ta’ ċereali, u frott, u jrabbu għadd ta’ merħliet, u varjetà ta’ bhejjem ta’ kull tip, u mogħoż, u mogħoż selvaġġ, kif ukoll ħafna żwiemel.",
                "22": "U fostna kien hemm għadd kbir ta’ profeti. U n‑nies kienu nies ta’ ras iebsa, ma tfehimhomx.",
                "23": "U ma kien hemm xejn ħlief ħruxija mill‑aktar kbira, u huma bdew ixandru u jħabbru dwar il‑gwerer, u l‑ġlied, u l‑qerda, u dejjem ifakkruhom dwar il‑mewt, u t‑tul tal‑eternità, u l‑ħaqq u l‑qawwa ta’ Alla, u ħwejjeġ bħal dawn—iħeġġuhom dejjem biex jibqgħu fil‑biża’ tal‑Mulej. Ngħidilkom li aħna ma konniex neqsin minn dawn il‑ħwejjeġ, u d‑diskors mill‑aktar ċar li beda jintqal żammhom milli f’qasir żmien jinżlu dritt għall‑qerda. U hu b’dan il‑mod li jiena nikteb dwarhom.",
                "24": "U jien rajt għadd ta’ gwerer bejn in‑Nefiti u l‑Lamaniti tul il‑jiem ta’ ħajti.",
                "25": "U ġara li jiena bdejt nixjieħ, u għaddew mija u disgħa u sebgħin sena miż‑żmien li fih missierna Leħi ħalla Ġerusalemm.",
                "26": "U jien rajt li dalwaqt kelli ninżel ġewwa qabri, wara li ġejt imħeġġeġ permezz tal‑qawwa ta’ Alla biex inxandar u nħabbar fost dan il‑poplu, u niddikjara l‑kelma skont il‑verità li tinsab fi Kristu. U jien iddikjarajtha fil‑jiem kollha ta’ ħajti, u l‑ferħ li ġabitli jiżboq kull ħaġa li toffri d‑dinja.",
                "27": "U jien dalwaqt se mmur fil‑post tal‑mistrieħ tiegħi, li hu ħdejn il‑Feddej tiegħi; għax naf li fih jien se nsib is‑serħan. U nithenna fil‑jum meta l‑ġisem mortali tiegħi jxedd fuqu l‑immortalità, u jieqaf quddiemu; hemmhekk jiena nifraħ tassew hekk kif nara wiċċu, u huwa jgħidli: Ejja għandi, imbierek, hawn post imħejji għalik fl‑abitazzjonijiet ta’ Missieri. Ammen."
            }
        }
    },
    "jarom": {
        "meta": {
            "slug": "jarom",
            "name": "Il‑Ktieb ta’ Ġarom",
            "chapterWord": "Kapitlu"
        },
        "chapters": {
            "1": {
                "1": "Issa araw, jiena, Ġarom, se nikteb ftit kliem skont il‑kmandament ta’ missieri, Enos, ħalli jkun jista’ jinżamm l‑arblu tar‑razza tagħna.",
                "2": "U peress li dawn il‑pjanċi huma żgħar, u għax dawn il‑ħwejjeġ huma miktubin bil‑għan li jkunu ta’ benefiċċju għal ħutna l‑Lamaniti, għalhekk, jeħtieġ li nikteb biss ftit; imma m’iniex se jikteb dwar il‑profezija tiegħi, lanqas dwar ir‑rivelazzjonijiet tiegħi. Għax x’nista’ nikteb aktar milli kitbu missirijieti? Għax ma żvelawx huma l‑pjan tas‑salvazzjoni? Jien ngħidilkom, Iva; u dan għalija biżżejjed.",
                "3": "Araw, hemm bżonn li titwettaq ħidma kbira fost dan il‑poplu, minħabba l‑ebusija ta’ qalbhom, u t‑truxija ta’ widnejhom, u l‑għama ta’ moħħhom, u l‑ebusija ta’ rashom; madankollu, Alla huwa mill‑aktar ħanin magħhom, u s’issa għadu ma qeridhomx minn wiċċ l‑art.",
                "4": "U fostna hawn ħafna li rċevew bosta rivelazzjonijiet, għax mhumiex kollha rashom iebsa. U dawk kollha li mhumiex rashom iebsa u għandhom il‑fidi, dawn għandhom rabta mill‑qrib mal‑Ispirtu s‑Santu, li juri dak li hu fil‑moħbi lil ulied il‑bnedmin, skont il‑fidi tagħhom.",
                "5": "U issa, araw, għaddew mitejn sena, u l‑poplu ta’ Nefi sar poplu mill‑aktar b’saħħtu fil‑pajjiż. Huma raw li jħarsu l‑liġi ta’ Mosè u jqaddsu jum is‑sibt lill‑Mulej. Huma la jitkellmu b’mod profan; u lanqas ma jidgħu. U l‑liġijiet tal‑art kienu mill‑aktar stretti.",
                "6": "U huma kienu jinsabu mxerrdin mal‑parti l‑kbira ta’ wiċċ l‑art, u l‑istess il‑Lamaniti. U huma kienu ferm aktar numerużi milli kienu dawk li huma man‑Nefiti; u huma kienu jħobbu l‑qtil u jixorbu demm il‑bhejjem.",
                "7": "U ġara li huma ġew diversi drabi biex jeħduha magħna, in‑Nefiti, biex jiġġieldu kontrina. Iżda s‑slaten tagħna u l‑mexxejja tagħna kienu rġiel mill‑aktar qalbiena fil‑fidi tal‑Mulej; u huma għallmu lill‑poplu triqat il‑Mulej; għalhekk, aħna waqafna lil‑Lamaniti u keċċejniehom ’il barra minn artijietna, u bdejna niffortifikaw blietna, jew kull post li aħna writna.",
                "8": "U aħna tkattarna bil‑kbir, u spiċċajna mifruxin ma’ wiċċ l‑art, u sirna nies mill‑aktar għonja fejn jidħol deheb, u fidda, u ħwejjeġ prezzjużi, u ta’ sengħa kbira fejn jidħol injam, bini, u makkinarju, kif ukoll fejn jidħol ħadid u ram, u ram isfar u azzar, u bdejna nagħmlu kull tip ta’ għodda ta’ kull għamla biex naħdmu l‑art, kif ukoll armi tal‑gwerra—iva, il‑vleġġa bil‑ponta misnuna, u l‑ħorġa, u l‑lanza, u ħejjejna kulma stajna għall‑gwerra.",
                "9": "U għax aħna konna lestejna ruħna biex naffrontawhom, il‑Lamaniti ma tantx spiċċaw tajjeb kontrina. Iżda l‑kelma tal‑Mulej ġiet fis‑seħħ, li huwa qal lil missirijietna, illi: Diment li intom tħarsu l‑kmandamenti tiegħi intom ikollkom ir‑risq f’artkom.",
                "10": "U ġara li l‑profeti tal‑Mulej wissew lill‑poplu ta’ Nefi, skont il‑kelma ta’ Alla, li jekk huma ma jħarsux il‑kmandamenti, imma jaqgħu fit‑trasgressjoni, huma jispiċċaw jinqerdu minn fuq wiċċ l‑art.",
                "11": "Għalhekk, il‑profeti, u l‑qassisin, u l‑għalliema, ħadmu bil‑ħrara, iwissu bis‑sabar kollu lin‑nies biex ikunu diliġenti; u bdew jgħallmuhom il‑liġi ta’ Mosè, u għalfejn ġiet mogħtija; u jipperswaduhom biex iħarsu ’l quddiem għall‑miġja tal‑Messija, u biex jemmnu li huwa għandu jiġi daqslikieku diġà ġie. U b’dan il‑mod huma bdew jgħallmuhom.",
                "12": "U ġara li għaliex għamlu dan huma żammewhom milli jinqerdu minn fuq wiċċ l‑art; għaliex huma niggżulhom qalbhom permezz tal‑kelma, u bdew iħeġġuhom dejjem biex jindmu.",
                "13": "U ġara li għaddew mitejn u tmienja u tletin sena—li fihom aħna rajna gwerer, u ġlied, u tilwim, tista’ tgħid tul iż‑żmien kollu.",
                "14": "U jiena, Ġarom, mhux se nikteb aktar minn hekk, għax il‑pjanċi huma żgħar. Iżda araw, ħuti, intom tistgħu tmorru tfittxu fil‑pjanċi l‑oħra ta’ Nefi; għax araw, fuqhom hemm imnaqqax rakkont tal‑gwerer tagħna, skont il‑kitbiet tas‑slaten, jew ta’ dawk li ordnawlhom biex jiktbu.",
                "15": "U jien se ngħaddi dawn il‑pjanċi f’idejn ibni Omni, ħalli jkunu jistgħu jinżammu skont il‑kmandamenti ta’ missirijieti."
            }
        }
    },
    "omni": {
        "meta": {
            "slug": "omni",
            "name": "Il‑Ktieb ta’ Omni",
            "chapterWord": "Kapitlu"
        },
        "chapters": {
            "1": {
                "1": "Araw, ġara li jiena, Omni, ġejt ordnat minn missieri, Ġarom, sabiex nikteb xi ħaġa fuq dawn il‑pjanċi, biex nippreserva l‑arblu tar‑razza tagħna—",
                "2": "Għalhekk, nixtieqkom tkunu tafu li fi żmieni jiena tqabadt ferm permezz tax‑xabla biex inħares lill‑poplu tiegħi, in‑Nefiti, u ma nħallihomx jaqgħu f’idejn l‑għedewwa tagħhom, il‑Lamaniti. Iżda araw, jiena stess bniedem ħażin, u ma ħaristx il‑liġijiet u l‑kmandamenti tal‑Mulej kif kelli nagħmel.",
                "3": "U ġara li għaddew mitejn u sitta u sebgħin sena, u aħna esperjenzajna diversi staġuni ta’ paċi; u esperjenzajna diversi staġuni ta’ gwerra qerrieda u tixrid tad‑demm. Iva, fi ftit kliem, għaddew mitejn u tnejn u tmenin sena, u jiena żammejt għandi dawn il‑pjanċi skont il‑kmandamenti ta’ missirijieti; u jiena għaddejthom lil ibni Għamaron. U jien se nieqaf hawn.",
                "4": "U issa jiena, Għamaron, se nikteb il‑ħwejjeġ li jiena se nikteb, li huma ftit, fil‑ktieb ta’ missieri.",
                "5": "Araw, ġara li għaddew tliet mija u għoxrin sena, u l‑aktar nies ħżiena minn fost in‑Nefiti sfaw meqruda.",
                "6": "Għax il‑Mulej ma jippermettix, wara li ħariġhom ’il barra mill‑art ta’ Ġerusalemm u wara li ħarishom u żammhom milli jaqgħu f’idejn l‑għedewwa tagħhom, iva, huwa ma jippermettix li l‑kliem li huwa qal lil missirijietna ma jiġix fis‑seħħ, meta qal: Jekk intom ma tħarsux il‑kmandamenti tiegħi intom ma jkollkomx ir‑risq f’artkom.",
                "7": "Għalhekk, għalihom il‑ħaqq tal‑Mulej kien wieħed sever; madankollu, huwa wera ħniena mal‑ġusti biex huma ma jinqerdux, fejn huwa ħelishom minn idejn l‑għedewwa tagħhom.",
                "8": "U ġara li jiena għaddejt il‑pjanċi lil ħija Kemis.",
                "9": "Issa jiena, Kemis, il‑ftit li se nikteb se niktbu fl‑istess ktieb li kiteb fih ħija; għax araw, jiena rajt x’kiteb l‑aħħar, u li kiteb kitbu b’idu stess; u hu kiteb li kiteb fil‑jum li għadda l‑pjanċi lili. U hu b’dan il‑mod li aħna nżommu l‑annali, u nagħmlu dan skont il‑kmandamenti ta’ missirijietna. U jien se nieqaf hawn.",
                "10": "Araw, jiena, Abinadom, li niġi bin Kemis. Araw, ġara li jien rajt b’għajnejja ħafna gwerer u ġlied bejn il‑poplu tiegħi, in‑Nefiti, u l‑Lamaniti; u permezz tax‑xabla tiegħi, jien neħħejt il‑ħajja ta’ bosta Lamaniti biex niddefendi lil ħuti.",
                "11": "U araw, l‑istorja ta’ dan il‑poplu tinsab imnaqqxa fuq il‑pjanċi li jinżammu mis‑slaten, skont il‑ġenerazzjonijiet tagħhom; u jien ma naf bl‑ebda rivelazzjoni u profezija oħra ħlief dik li ġiet miktuba; għalhekk, dak kollu li hemm miktub hu dak kollu li hu meħtieġ. U jien se nieqaf hawn.",
                "12": "Araw, jiena Għamaleki, bin Abinadom. Araw, jien se ngħidilkom xi ħaġa dwar Mosija, li nħatar bħala sultan fuq l‑art ta’ Żaraħemla; għax araw, hu ġie mwissi mill‑Mulej sabiex jaħrab ’il barra mill‑art ta’ Nefi, u kull min jisma’ minn leħen il‑Mulej għandu wkoll jitlaq ’il barra mill‑pajjiż miegħu, u jerħilha lejn ix‑xagħri—",
                "13": "U ġara li hu għamel skont dak li ordnalu l‑Mulej. U telqu ’l barra mill‑pajjiż lejn ix‑xagħri dawk kollha li taw widen għal leħen il‑Mulej; u huma bdew jiġu mmexxija minn ħafna xandir tal‑kelma u profeziji. U huma bdew jiġu mwiddba kontinwament permezz tal‑kelma ta’ Alla; u bdew jitmexxew qalb ix‑xagħri permezz tal‑qawwa ta’ driegħu, sakemm huma niżlu f’art li tissejjaħ l‑art ta’ Żaraħemla.",
                "14": "U hemmhekk huma skoprew grupp ta’ nies, li kienu jissejħu n‑nies ta’ Żaraħemla. Issa, in‑nies ta’ Żaraħemla bdew jithennew bil‑kbir; u Żaraħemla nnifsu kien se jtir bil‑ferħ, peress li l‑Mulej kien bagħat lin‑nies ta’ Mosija bil‑pjanċi tar‑ram li fihom kien hemm l‑istorja tal‑Lhud.",
                "15": "Araw, ġara li Mosija skopra li n‑nies ta’ Żaraħemla kienu ħallew Ġerusalemm fi żmien meta Sedekija, sultan ta’ Ġuda, ittieħed fl‑eżilju f’Babilonja.",
                "16": "U huma vvjaġġaw fid‑deżert, u nġiebu permezz ta’ id il‑Mulej san‑naħa l‑oħra tal‑ilmijiet il‑kbar, sewwasew sa l‑art li sabhom fiha Mosija; u minn dakinhar baqgħu jgħammru hemm.",
                "17": "U fiż‑żmien li fih sabhom Mosija, huma kienu saru mill‑aktar numerużi. Madankollu, huma esperjenzaw bosta gwerer u ġlied qerriedi, u minn żmien għall‑ieħor huma sfaw mejta permezz tax‑xabla; u lsienhom ma baqax jingħaraf aktar; u ma ġabu magħhom l‑ebda annali; u huma ċaħdu l‑eżistenza tal‑Ħallieq tagħhom; u la Mosija, u lanqas in‑nies ta’ Mosija ma setgħu jifhmuhom.",
                "18": "Iżda ġara li Mosija ried li huma jiġu mgħallmin l‑ilsien tiegħu. U ġara li wara li huma ġew mgħallmin ilsien Mosija, Żaraħemla ppreżenta l‑arblu tar‑razza ta’ missirijietu, skont il‑memorja tiegħu; u ġie miktub, imma mhux f’dawn il‑pjanċi.",
                "19": "U ġara li n‑nies ta’ Żaraħemla u ta’ Mosija, ingħaqdu flimkien; u Mosija nħatar biex ikun is‑sultan tagħhom.",
                "20": "U ġara li fi żmien Mosija, inġiebet quddiemu ħaġra kbira b’inċiżjoni fuqha; u huwa interpreta l‑inċiżjoni li kien hemm fuqha permezz tad‑don u l‑qawwa ta’ Alla.",
                "21": "U hi kienet titkellem dwar ċertu Kurjantumir, u dwar il‑qtil ta’ niesu. U kienu n‑nies ta’ Żaraħemla li sabu lil Kurjantumir; u huwa għammar magħhom għal perjodu ta’ disa’ oqmra.",
                "22": "U fuqha kien hemm imnaqqax ukoll ftit kliem dwar missirijietu. U l‑ewwel ġenituri tiegħu kienu ħarbu mit‑torri, fiż‑żmien li fih il‑Mulej ħawwad ilsien il‑poplu; u l‑kastig tal‑Mulej niżel fuqhom skont il‑ħaqq tiegħu, li hu wieħed ġust; u għadamhom jinsab imxerred fl‑art tat‑tramuntana.",
                "23": "Araw, jiena, Għamaleki, twelidt fi żmien Mosija; u jien għixt biex nara mewtu; u ibnu Benjamin, beda jsaltan minfloku.",
                "24": "U araw, fi żmien is‑sultan Benjamin, jiena rajt għadd ta’ gwerra qerrieda u tixrid ta’ demm bejn in‑Nefiti u l‑Lamaniti. Iżda araw, in‑Nefiti spiċċaw kisbu vantaġġ kbir fuqhom; iva, hekk li s‑sultan Benjamin spiċċa biex ħariġhom ’il barra mill‑art ta’ Żaraħemla.",
                "25": "U ġara li jiena bdejt nixjieħ; u peress li tfal m’għandix, u għax naf li s‑sultan Benjamin huma raġel ġust quddiem il‑Mulej, għalhekk, jien sejjer ngħaddilu dawn il‑pjanċi, u nħeġġeġ lill‑bnedmin kollha biex jersqu lejn Alla, il‑Qaddis ta’ Iżrael, u jemmnu fil‑profeziji, u fir‑rivelazzjonijiet, u fil‑qadi tal‑anġli, u fid‑don li wieħed jitkellem bl‑ilsna, u fid‑don li wieħed jinterpreta l‑ilsna, kif ukoll f’dak kollu li huwa tajjeb; għax m’hemm xejn li hu tajjeb jekk mhux ġej mill‑Mulej: u dak li hu ħażin ġej mix‑xitan.",
                "26": "U issa, għeżież ħuti, nitlobkom sabiex tersqu lejn Kristu, li hu l‑Qaddis ta’ Iżrael, u tgawdu mis‑salvazzjoni tiegħu, u mill‑qawwa tal‑fidwa tiegħu. Iva, ersqu lejh, u bħala offerta offrulu ruħkom kollha, u araw li tibqgħu ssumu u titolbu, u li tibqgħu sħaħ sal‑aħħar; u daqs kemm hu ħaj il‑Mulej intom tiġu salvati.",
                "27": "U issa jien se ngħid xi ħaġa dwar xi wħud li telgħu fix‑xagħri biex jerġgħu jmorru lura fl‑art ta’ Nefi; għax kien hemm ħafna li kellhom ix‑xewqa li jirtu l‑art ta’ wirthom.",
                "28": "Għalhekk, huma telgħu fix‑xagħri. U l‑mexxej tagħhom kien raġel b’saħħtu u mkabbar, u rasu iebsa, għalhekk hu wassal għal ħafna ġlied bejniethom; u huma sfaw maqtula lkoll fix‑xagħri, ħlief għal ħamsin, li reġgħu lura għal darb’oħra fl‑art ta’ Żaraħemla.",
                "29": "U ġara li huma ħadu magħhom ukoll għadd ta’ nies oħra mhux ħażin, u reġgħu rħewlha għal darb’oħra lejn ix‑xagħri.",
                "30": "U jien, Għamaleki, kelli wkoll ħija, li mar ukoll magħhom; u sal‑lum għadni ma nafx x’sar minnhom. U issa jien wasalt biex ninżel f’qabarti; u dawn il‑pjanċi issa mtlew. U jien daqshekk se nitkellem aktar."
            }
        }
    },
    "w-of-m": {
        "meta": {
            "slug": "w-of-m",
            "name": "Il‑Kliem ta’ Mormon",
            "chapterWord": "Kapitlu"
        },
        "chapters": {
            "1": {
                "1": "U issa jiena, Mormon, li dalwaqt wasalt biex ngħaddi r‑rakkont li kont qed nikteb f’idejn ibni Moroni, araw jiena rajt b’għajnejja tista’ tgħid il‑qerda kollha tal‑poplu tiegħi, in‑Nefiti.",
                "2": "U issa li għaddew mijiet u mijiet ta’ snin minn wara l‑miġja ta’ Kristu jiena se ngħaddi dawn l‑annali f’idejn ibni; u naħseb li hu għad jara b’għajnejh il‑qerda sħiħa tal‑poplu tiegħi. Iżda jien nittama li Alla jippermettilu li huwa jeħlisha mill‑qerda tagħhom, biex hu jkun jista’ jikteb xi ħaġa dwarhom, u xi ħaġa dwar Kristu, biex forsi xi darba jkun ta’ ġid għalihom.",
                "3": "U issa, jiena se ngħid xi ħaġa dwar dak li ktibt; għax wara li jien għamilt sommarju mill‑pjanċi ta’ Nefi, li jibqa’ sejjer sas‑saltna ta’ dan is‑sultan Benjamin, li Għamaleki tkellem dwaru, jien fittixt fl‑annali li għaddew f’idejja, u sibt dawn il‑pjanċi, li fihom dan ir‑rakkont qasir tal‑profeti, minn Ġakobb sas‑saltna ta’ dan is‑sultan Benjamin, u fihom ukoll ħafna mill‑kliem ta’ Nefi.",
                "4": "U jien nħossni sodisfatt bil‑ħwejjeġ li jinsabu fuq dawn il‑pjanċi, minħabba l‑profeziji dwar il‑miġja ta’ Kristu; u missirijieti jafu li ħafna minnhom ġew fis‑seħħ; iva, u jien naf ukoll li bosta ħwejjeġ li ġew imħabbra dwarna sal‑ġurnata tal‑lum ġew fis‑seħħ ukoll, u dawk kollha li jmorru lil hinn mill‑ġurnata tal‑lum żgur li se jiġu fis‑seħħ—",
                "5": "Għalhekk, jien għażilt dawn il‑ħwejjeġ, biex permezz tagħhom intemm l‑istorja tiegħi, u jien se nieħu l‑bqija tal‑istorja tiegħi mill‑pjanċi ta’ Nefi; u jien lanqas wieħed fil‑mija biss ma nista’ nikteb dwar il‑ħwejjeġ tal‑poplu tiegħi.",
                "6": "Iżda araw, jien se nieħu dawn il‑pjanċi, li fihom dawn il‑profeziji u r‑rivelazzjonijiet, u se npoġġihom mal‑bqija tal‑istorja tiegħi, għax għalija huma ta’ valur kbir; u jien naf li se jkunu ta’ valur kbir għal ħuti.",
                "7": "U jien se nagħmel dan għal għan għaqli; għax dan hu dak li għadda minn għala widnejja mill‑Ispirtu tal‑Mulej li jinsab fija. U issa, jiena ma nafx kollox; imma l‑Mulej jaf kull ħaġa li għad trid tiġri; għalhekk, huwa jaħdem fija biex nagħmel skont ir‑rieda tiegħu.",
                "8": "U t‑talba tiegħi lil Alla tikkonċerna lil ħuti, biex huma jkunu jistgħu għal darb’oħra jaslu biex jagħrfu lil Alla, sewwasew, il‑fidwa ta’ Kristu; biex għal darb’oħra jkunu jistgħu jerġgħu jsiru poplu dħuli.",
                "9": "U issa jiena, Mormon, se ngħaddi biex intemm l‑istorja tiegħi, li se nieħu mill‑pjanċi ta’ Nefi; u jiena se nagħmel dan skont l‑għarfien u d‑dehen li tani Alla.",
                "10": "Għalhekk, ġara li wara li Għamaleki għadda dawn il‑pjanċi f’idejn is‑sultan Benjamin, hu ħadhom u poġġihom flimkien mal‑pjanċi l‑oħra, li fihom il‑kitbiet li kienu ngħataw mis‑slaten, minn nisel għal nisel sa żmien is‑sultan Benjamin.",
                "11": "U huma għaddew minn id is‑sultan Benjamin, u baqgħu jgħaddu minn nisel għal nisel sakemm spiċċaw f’idejja. U jien, Mormon, nitlob lil Alla li huma jibqgħu jiġu mħarsa minn issa ’l quddiem. U jiena naf li huma se jiġu mħarsa; għax fuqhom hemm miktubin ħwejjeġ kbar, u l‑ħaqq li se jsir min‑nies tiegħi u minn ħuthom, f’dak il‑jum kbir u aħħari, se jsir skont il‑kelma ta’ Alla li hemm miktuba fihom.",
                "12": "U issa, rigward dan is‑sultan Benjamin—hu esperjenza xi ftit ta’ tilwim fost il‑poplu tiegħu.",
                "13": "U ġara wkoll li l‑armati tal‑Lamaniti niżlu mill‑art ta’ Nefi, biex jiġġieldu kontra l‑poplu tiegħu. Iżda araw, is‑sultan Benjamin ġabar flimkien l‑armati tiegħu, u mar jaffrontahom; u huwa ġġieled bil‑qawwa ta’ driegħu, bix‑xabla ta’ Laban.",
                "14": "U huma ħaduha kontra l‑għedewwa tagħhom bil‑qawwa tal‑Mulej, sakemm qatlu eluf u eluf ta’ Lamaniti. U ġara li huma baqgħu jiġġieldu mal‑Lamaniti sakemm keċċewhom ’il barra mill‑artijiet kollha ta’ wirthom.",
                "15": "U ġara li wara bdew ifeġġu Kristi foloz, u huma ġew imsikkta milli jitkellmu, u ġew ikkastigati skont għemilhom;",
                "16": "U wara li kien hemm profeti foloz, u predikaturi u għalliema foloz fost il‑poplu, u dawn kollha ġew ikkastigati skont għemilhom; u wara li kien hemm ħafna tilwim u firda kbira fost il‑Lamaniti, araw, ġara li s‑sultan Benjamin, bl‑għajnuna tal‑profeti qaddisa li kien hemm fost il‑poplu tiegħu—",
                "17": "Għax araw, is‑sultan Benjamin kien raġel qaddis, u huwa saltan fuq il‑poplu tiegħu b’ġustizzja; u fil‑pajjiż kien hemm bosta rġiel qaddisa, u huma xandru l‑kelma ta’ Alla b’qawwa u b’awtorità; u huma użaw kliem mill‑aktar iebes minħabba r‑ras iebsa tal‑poplu—",
                "18": "Għalhekk, bl‑għajnuna ta’ dawn, is‑sultan Benjamin, li ħadem bl‑enerġija kollha tiegħu u bil‑fakultà kollha ta’ ruħu, flimkien mal‑profeti, reġa’ għal darb’oħra stabbilixxa s‑sliem fil‑pajjiż."
            }
        }
    },
    "mosiah": {
        "meta": {
            "slug": "mosiah",
            "name": "Il‑Ktieb ta’ Mosija",
            "chapterWord": "Kapitlu"
        },
        "chapters": {
            "1": {
                "1": "U issa ma kienx hemm aktar tilwim fl‑art kollha ta’ Żaraħemla, fost il‑poplu kollu li kien immexxi mis‑sultan Benjamin, għalhekk is‑sultan Benjamin baqa’ jsaltan f’paċi kontinwa għall‑bqija ta’ ħajtu.",
                "2": "U ġara li huwa kellu tliet subien; u semmiehom Mosija, u Ħeloru, u Ħelaman. U ra li huma jiġu mgħallmin kull ħaġa relatata ma’ lsien missirijiethom, ħalli huma jkunu jistgħu jsiru nies għaqlin; u ħalli jkunu jafu dwar il‑profeziji li ġew imlissna b’fomm missirijiethom, li ġew mgħoddija lilhom minn id il‑Mulej.",
                "3": "U hu għallimhom ukoll dwar l‑annali li ġew imnaqqxa fuq il‑pjanċi tar‑ram, fejn qalilhom: Uliedi, irridkom tiftakru li kieku ma kienx għal dawn il‑pjanċi, li fihom dawn l‑annali u dawn il‑kmandamenti, aħna konna nibqgħu ngħixu fl‑injoranza, sewwasew sal‑ġurnata tal‑lum, mingħajr ebda għarfien tal‑misteri ta’ Alla.",
                "4": "Għax ma kienx ikun possibbli li missierna, Leħi, jiftakar dawn il‑ħwejjeġ kollha, u jgħallimhom lil uliedu, li kieku ma kienx bis‑saħħa ta’ dawn il‑pjanċi; għax hu ġie mgħallem dwar ilsien l‑Eġizzjani għalhekk hu seta’ jaqra din l‑inċiżjoni, u jgħallem lil uliedu, ħalli huma jkunu jistgħu jgħallmu lil uliedhom, u b’hekk iwettqu l‑kmandamenti ta’ Alla, sewwasew sal‑ġurnata tal‑lum.",
                "5": "Uliedi, ngħidilkom li kieku ma kienx għal dawn il‑ħwejjeġ, li ġew imħarsa u ppreservati minn id Alla, ħalli aħna nkunu nistgħu naqraw u jkollna għarfien dwar il‑misteri tiegħu, u quddiem għajnejna jkollna dejjem il‑kmandamenti tiegħu, anke missirijietna stess, ftit, ftit, kienu jispiċċaw jitilfu l‑fidi, u aħna konna nispiċċaw bħal ħutna, il‑Lamaniti, li ma jafu xejn dwar dawn il‑ħwejjeġ, jew inkella ma jemmnuhomx meta jiġu mgħallmin lilhom, minħabba t‑twemmin ta’ missirijiethom, li huwiex korrett.",
                "6": "O wliedi, nixtieq li intom tiftakru li dan li qed ngħid huwa kollu veru, u anke dawn l‑annali huma vera. U hawn, anke l‑pjanċi ta’ Nefi, li fihom l‑annali u l‑kliem ta’ missirijietna miż‑żmien li fih ħallew Ġerusalemm sal‑lum, huma vera; u aħna nistgħu nkunu nafu dan b’ċertezza peress li jinsabu quddiem għajnejna.",
                "7": "U issa, uliedi, nixtieq li intom tiftakru ħalli tifluhom sewwa, biex b’hekk tibbenefikaw minnhom; u nixtieq li intom tħarsu l‑kmandamenti ta’ Alla, biex ikollkom ir‑risq f’artkom skont il‑wegħdiet li l‑Mulej għamel ma’ missirijietna.",
                "8": "U kienu bosta l‑ħwejjeġ illi s‑sultan Benjamin għallem lil uliedu, li mhumiex miktubin f’dan il‑ktieb.",
                "9": "U ġara li wara li s‑sultan Benjamin waqaf jgħallem lil uliedu, huwa xjieħ, u ra li dalwaqt kellu jaqbad it‑triq tal‑bnedmin kollha tal‑art; għalhekk, ra li jkun jaqbel li huwa jgħaddi s‑saltna f’idejn wieħed minn uliedu.",
                "10": "Għalhekk, hu talab biex Mosija jinġieb quddiemu; u dan hu l‑kliem li huwa qallu: Ibni, irrid li inti toħroġ proklama u xxandarha madwar din l‑art kollha fost dan il‑poplu kollu, jew fost in‑nies ta’ Żaraħemla, u n‑nies ta’ Mosija li jgħammru f’din l‑art, li tgħid li huma għandhom jinġabru flimkien; għax għada lil dan il‑poplu tiegħi se nxandarlu permezz ta’ fommi li inti sultan u mexxej fuq dan il‑poplu li tana l‑Mulej Alla tagħna.",
                "11": "Barra minn hekk, lil dan il‑poplu jiena se nagħtih isem, li permezz tiegħu jkun jista’ jiġi distint fost il‑popli kollha li l‑Mulej Alla ħareġ ’il barra mill‑art ta’ Ġerusalemm; u dan jien se nagħmlu għaliex huma kienu poplu li ħarsu bil‑ħrara l‑kmandamenti tal‑Mulej.",
                "12": "U se nagħtihom isem li qatt m’għandu jitħassar, ħlief permezz tat‑trasgressjoni.",
                "13": "Iva, u barra minn hekk ngħidlek, li jekk dan il‑poplu mbierek bil‑kbir mill‑Mulej jaqa’ fit‑trasgressjoni, u jsir poplu ħażin u żieni, il‑Mulej jerħihom minn idejh, fejn huma jsiru dgħajfin bħal ħuthom; u hu ma jħarishomx aktar permezz tal‑qawwa inkomparabbli u tal‑għaġeb tiegħu, kif sa issa dejjem ħares lil missirijietna.",
                "14": "Għax jiena ngħidlek, li kieku huwa ma estendiex driegħu biex iħares lil missirijietna huma kienu jaqgħu f’idejn il‑Lamaniti, u jsiru vittmi tal‑mibegħda tagħhom.",
                "15": "U ġara li wara li s‑sultan Benjamin temm jgħid dan il‑kliem lil ibnu, huwa għaddielu f’idejh ir‑responsabbiltà tal‑affarijiet tas‑saltna.",
                "16": "U barra minn hekk, hu għaddielu r‑responsabbiltà tal‑annali li kienu mnaqqxin fuq il‑pjanċi tar‑ram; kif ukoll il‑pjanċi ta’ Nefi; kif ukoll, ix‑xabla ta’ Laban, u l‑globu jew id‑direttur, li mexxa lil missirijietna f’nofs id‑deżert, li ġie mħejji minn id il‑Mulej ħalli huma jkunu jistgħu jitmexxew, kull wieħed minnhom, skont l‑attenzjoni u d‑diliġenza li huma jagħtuh.",
                "17": "Għalhekk, meta huma ma baqgħux fidili huma la kellhom ir‑risq u lanqas ma komplew mexjin ’il quddiem fi triqthom, iżda nġarrew lura, u stiednu fuqhom il‑qilla ta’ Alla; u għalhekk huma ntlaqtu mill‑ġuħ u minn tbatija kbira, biex dan iqanqalhom biex huma jiftakru fi dmirhom.",
                "18": "U issa, ġara li Mosija mar u għamel kif ordnalu missieru, u xandar lin‑nies kollha li kienu fl‑art ta’ Żaraħemla sabiex jinġabru flimkien, ħalli jitilgħu lejn it‑tempju biex jisimgħu l‑kliem li kellu jgħidilhom missieru."
            },
            "2": {
                "1": "U ġara li wara li Mosija għamel kif ordnalu missieru, u ħareġ proklama madwar il‑pajjiż kollu, in‑nies inġabru flimkien madwar l‑art kollha, ħalli huma jkunu jistgħu jitilgħu lejn it‑tempju biex jisimgħu l‑kliem li s‑sultan Benjamin kien se jgħidilhom.",
                "2": "U kien hemm għadd kbir ta’ nies, tant li lanqas ġew magħduda; għax huma kienu tkattru bil‑kbir u mlew l‑art kollha.",
                "3": "U ħadu magħhom ukoll l‑ewwel frieħ ta’ merħliethom, ħalli jkunu jistgħu joffru sagrifiċċju u sagrifiċċji tal‑ħruq skont il‑liġi ta’ Mosè;",
                "4": "U ħalli jkunu jistgħu wkoll iroddu ħajr lill‑Mulej Alla tagħhom, li ħariġhom ’il barra mill‑art ta’ Ġerusalemm, u li ħelishom minn idejn l‑għedewwa tagħhom, u huwa ħatar nies ġusti biex ikunu l‑għalliema tagħhom, u ħatar ukoll bniedem ġust biex ikun is‑sultan tagħhom, li stabbilixxa l‑paċi fl‑art ta’ Żaraħemla, u li għallimhom iħarsu l‑kmandamenti ta’ Alla, ħalli jithennew u jimtlew b’imħabba lejn Alla u lejn il‑bnedmin kollha.",
                "5": "U ġara li meta huma telgħu lejn it‑tempju, huma waqqfu t‑tined tagħhom madwaru, kull raġel skont familtu, li kienet magħmula minn martu, u wliedu s‑subien, u wliedu l‑bniet, u wliedhom is‑subien, u wliedhom il‑bniet, mill‑kbar saż‑żgħar, bil‑familji kollha mifrudin minn xulxin.",
                "6": "U huma waqqfu t‑tined tagħhom madwar it‑tempju, fejn kull raġel kellu t‑tinda tiegħu bil‑bieb tagħha jħares lejn it‑tempju, biex b’hekk huma setgħu jibqgħu fit‑tined tagħhom u jisimgħu dak li kellu x’jgħidilhom is‑sultan Benjamin;",
                "7": "Għax il‑miġemgħa tant kienet kbira li s‑sultan Benjamin ma setax jgħallimhom bejn il‑ħitan tat‑tempju, għalhekk huwa ra li jinbena torri, ħalli b’hekk niesu jkunu jistgħu jisimgħu dak li kellu x’jgħidilhom.",
                "8": "U ġara li hu beda jkellem lil niesu mit‑torri; u mhux kollha setgħu jisimgħu kliemu minħabba l‑kobor tal‑miġemgħa; għalhekk hu ried li dak li kien se jgħid kellu jinkiteb u jintbagħat lil dawk li ma kinux jinsabu f’post fejn setgħu jisimgħu leħnu, ħalli huma wkoll ikunu jistgħu jirċievu kliemu.",
                "9": "U dan hu l‑kliem li huwa qal u li ordna li għandu jinkiteb: Ħuti, intom kollha li nġbartu hawn flimkien, intom li tistgħu tisimgħu l‑kliem li se ngħidilkom illum; għax jien ma tlabtkomx sabiex tiġu hawn fuq biex imbagħad ma teħdux b’serjetà l‑kliem li jien se ngħid, iżda intom għandkom tisimgħuni, u tiftħu widnejkom ħalli tisimgħu, u qalbkom ħalli tifhmu, u tiftħu wkoll moħħkom ħalli l‑misteri ta’ Alla jkunu jistgħu jiġu żvelati lilkom.",
                "10": "Jiena ma tlabtkomx li tiġu hawn fuq biex tibżgħu minni, jew biex taħsbu li jiena nnifsi xi ħaġa aktar minn bniedem mortali.",
                "11": "Iżda jiena bħalkom, suġġett għal kull tip ta’ dgħufija fil‑ġisem u fil‑moħħ; madankollu jiena ġejt magħżul minn dan il‑poplu, u kkonsagrat minn missieri, u l‑Mulej innifsu ried li jiena nkun mexxej u sultan fuq dan il‑poplu; u jien ġejt imħares u ppreservat permezz tal‑qawwa inkomparabbli tiegħu, biex inservikom bil‑qawwa, bil‑moħħ u bis‑saħħa kollha li tani l‑Mulej.",
                "12": "Ngħidilkom li jien ġejt mogħti l‑opportunità li niddedika ħajti għas‑servizz tagħkom, sewwasew sal‑ġurnata tal‑lum, u mingħandkom ma tlabt l‑ebda deheb, lanqas fidda u lanqas xi tip ieħor ta’ ġid materjali;",
                "13": "Lanqas ma ppermettejt li intom tinxteħtu ġo xi ċella taħt l‑art, jew li tkunu lsiera ta’ xulxin, jew li toqtlu, jew tisirqu, jew tissakkeġġjaw, jew li tagħmlu adulterju; u lanqas ma ppermettejt li intom twettqu xi tip ta’ ħażen, u għallimtkom li intom għandkom tħarsu l‑kmandamenti tal‑Mulej, f’dak kollu li hu ordnalkom—",
                "14": "U anke jiena stess, ħdimt permezz ta’ jdejja biex inkun nista’ nservikom, u biex intom ma tkunux mgħobbija bit‑taxxi, u biex ma tintlaqtu bl‑ebda ħaġa li hi tqila wisq biex iġġorruha—u intom stess xhieda ta’ dak kollu li tkellimt dwaru llum.",
                "15": "Madankollu, ħuti, jien m’għamiltx dawn il‑ħwejjeġ biex inkun nista’ niftaħar, lanqas ma ngħidilkom dawn il‑ħwejjeġ biex b’hekk inkun nista’ nakkużakom; iżda ngħidilkom dawn il‑ħwejjeġ biex tkunu tafu li llum jiena nista’ nwieġeb b’kuxjenza safja quddiem Alla.",
                "16": "Araw, ngħidilkom li għax għidtilkom li jiena ddedikajt ħajti għas‑servizz tagħkom, ma nixtieqx li noqgħod niftaħar, għax jiena fil‑fatt kont qiegħed għas‑servizz ta’ Alla.",
                "17": "U araw, ngħidilkom dawn il‑ħwejjeġ sabiex tiksbu l‑għerf; ħalli tkunu tafu li meta tkunu għas‑servizz ta’ għajrkom intom fil‑fatt tkunu għas‑servizz ta’ Alla tagħkom.",
                "18": "Araw, intom lili tqisuni bħala s‑sultan tagħkom; u jekk jiena, li tqisuni bħala s‑sultan tagħkom, naħdem biex inservikom, m’għandkomx intom mela taħdmu biex isservu lil xulxin?",
                "19": "U araw ukoll, jekk jiena, li tqisuni bħala s‑sultan tagħkom li ddedika ħajtu għas‑servizz tagħkom, u li madankollu kien għas‑servizz ta’ Alla, jistħoqqli xi tip ta’ radd il‑ħajr mingħandkom, mela kemm għandkom troddu ħajr lis‑Sultan tagħkom tas‑smewwiet!",
                "20": "Jien ngħidilkom, ħuti, li jekk intom troddu l‑ħajr u t‑tifħir kollu li ruħkom għandha l‑qawwa li tippossedi, lil dak Alla li ħalaqkom, u li dejjem ħariskom u ppreservakom, u li wassalkom biex tithennew, u li ra li intom tgħixu fis‑sliem bejnietkom—",
                "21": "Jien ngħidilkom li jekk intom isservu lil dak li ħalaqkom sa mill‑bidu, u li qed iħariskom minn jum għall‑ieħor, billi jsellifkom in‑nifs, ħalli tkunu tistgħu tgħixu u titħarrku u taġixxu skont ir‑rieda tagħkom, u li saħansitra jappoġġjakom minn mument għall‑ieħor—jiena ngħid, jekk intom isservuh b’ruħkom kollha intom madankollu xorta waħda tkunu qaddejja li ma tiswew għal xejn.",
                "22": "U araw, kulma huwa jeħtieġ mingħandkom hu li tħarsu l‑kmandamenti tiegħu; u hu wegħidkom li jekk intom tħarsu l‑kmandamenti tiegħu intom ikollkom ir‑risq f’artkom; u hu qatt ma jmur lura minn dak li jkun qal; għalhekk, jekk intom tħarsu l‑kmandamenti tiegħu huwa jberikkom u jagħtikom ir‑risq.",
                "23": "U issa, l‑ewwel u qabel kollox, huwa ħalaqkom, u takom ħajjitkom, li għaliha miegħu midjunin.",
                "24": "U t‑tieni, hu jeħtieġ minnkom li tagħmlu kif ordnalkom; u jekk tagħmlu dan, hu jberikkom minnufih; u għalhekk ħlaskom ikun tahulkom. U xorta waħda intom bqajtu, u għadkom, u tibqgħu midjunin miegħu għal dejjem ta’ dejjem; għalhekk, x’għandkom għalxiex tiftaħru?",
                "25": "U issa nistaqsi, għandkom xi ħaġa xi tgħidu biex tiddefendu lilkom infuskom? Ngħidilkom, Le. Lanqas biss tistgħu tgħidu li intom saħansitra daqs it‑trab tal‑art; madankollu intom ġejtu maħluqa mit‑trab tal‑art; iżda araw, anke t‑trab hu ta’ dak li ħalaqkom.",
                "26": "U jiena, jien stess, li tqisuni bħala s‑sultan tagħkom, m’iniex aħjar minnkom; għax jien ukoll ġej mit‑trab. U tistgħu taraw li jiena xiħ, u dalwaqt sejjer nerħi dan il‑ġisem mortali f’idejn ommna l‑art.",
                "27": "Għalhekk, kif jien għidtilkom li lilkom jiena servejt, fejn imxejt b’kuxjenza safja quddiem Alla, anke issa f’dan il‑mument jiena tlabtkom biex tinġabru flimkien, ħalli jiena nkun nista’ ninstab bla ħtija, u ma jmurx demmkom jinżel fuqi, meta jiena nkun ninsab quddiem Alla, biex jagħmel ħaqq minni dwar il‑ħwejjeġ li huwa ordnali li jikkonċernaw lilkom.",
                "28": "Jien ngħidilkom li jiena tlabtkom tinġabru lkoll flimkien ħalli nkun nista’ neħles ħwejġi minn demmkom, sewwasew f’dan iż‑żmien meta wasalt biex ninżel ġewwa qabri, ħalli nkun nista’ ninżel fis‑sliem, u l‑ispirtu immortali tiegħi jkun jista’ jingħaqad mal‑korijiet tas‑sema f’għanja ta’ tifħir għal Alla ġust.",
                "29": "U barra minn hekk, ngħidilkom li jiena tlabt li intom tinġabru lkoll flimkien, ħalli nkun nista’ nħabbrilkom li jien ma nistax nibqa’ aktar l‑għalliem tagħkom, jew is‑sultan tagħkom;",
                "30": "Għax anke f’dan il‑mument, ġismi kollu qiegħed jitriegħed bil‑kbir waqt li qed nipprova nkellimkom; iżda l‑Mulej Alla jagħtini l‑għajnuna, u se jara li jiena nkun nista’ nkellimkom, u ordnali li għandi nħabbrilkom illum li issa ibni Mosija huwa sultan u mexxej fuqkom.",
                "31": "U issa, ħuti, nitlobkom tagħmlu kif dejjem għamiltu s’issa. Kif intom ħaristu l‑kmandamenti tiegħi, kif ukoll il‑kmandamenti ta’ missieri, u kellkom ir‑risq, u ġejtu mħarsa milli taqgħu f’idejn l‑għedewwa tagħkom, bl‑istess mod jekk intom tħarsu l‑kmandamenti ta’ ibni, jew il‑kmandamenti ta’ Alla li se jiġu żvelati lilkom permezz tiegħu, intom ikollkom ir‑risq f’artkom, u l‑għedewwa tagħkom ma jkollhom l‑ebda qawwa fuqkom.",
                "32": "Iżda, O poplu tiegħi, attenti li ma jqum l‑ebda tilwim fostkom, u li ma tagħżlux li tobdu l‑ispirtu l‑ħażin, li tkellem dwaru missieri Mosija.",
                "33": "Għax araw, hemm gwaj lest għal dak li jagħżel li jobdi dak l‑ispirtu; għax jekk hu jagħżel li jobdih, u jibqa’ jgħix u jmut fi dnubietu, huwa jispiċċa jixrob il‑kundanna ta’ ruħu; għax għal għemilu hu jirċievi l‑kastig ta’ dejjem, għaliex ikun kiser il‑liġi ta’ Alla kontra l‑istess għarfien tiegħu.",
                "34": "Jien ngħidilkom, li m’hemm ħadd fostkom, ħlief it‑tfal ċkejknin tagħkom li ma ġewx mgħallmin dwar dawn il‑ħwejjeġ, li ma jafx li intom għal dejjem midjunin lejn Missierkom fis‑smewwiet, u li lilu għandkom troddu dak kollu li għandkom u li intom; u li intom ġejtu mgħallmin dwar l‑annali li fihom il‑profeziji li tkellmu dwarhom il‑profeti qaddisa, sewwasew minn żmien li missierna, Leħi, ħalla Ġerusalemm;",
                "35": "Kif ukoll, dak kollu li ntqal minn missirijietna sal‑ġurnata tal‑lum. U araw, huma jitkellmu wkoll dwar dak li ordnalhom il‑Mulej; għalhekk, huma korretti u vera.",
                "36": "U issa, jien ngħidilkom, ħuti, li wara li intom għaraftu u ġejtu mgħallmin dawn il‑ħwejjeġ, jekk intom taqgħu fit‑trasgressjoni u tmorru kontra dak li ntqal, u żżommu ruħkom ’il bogħod mill‑Ispirtu tal‑Mulej, li ma jkollu l‑ebda post ġewwa fikom biex jiggwidakom fi triqat il‑għerf ħalli intom tkunu mberkin, ikollkom ir‑risq, u tiġu mħarsa—",
                "37": "Jien ngħidilkom, li l‑bniedem li jagħmel dan, hu stess ikun qed jeħodha kontra Alla fil‑beraħ; għalhekk huwa jagħżel li jobdi l‑ispirtu l‑ħażin, u jsir għadu ta’ kull ma hu sewwa; għalhekk, il‑Mulej ma jkollu l‑ebda post ġewwa fih, għax huwa ma jgħammarx f’tempji mhux qaddisa.",
                "38": "Għalhekk jekk dak il‑bniedem ma jindimx, u jibqa’ jgħix u jmut bħala għadu ta’ Alla, il‑bżonn tal‑ġustizzja divina jqanqal ir‑ruħ immortali tiegħu għal sens qawwi ta’ ħtijietu, u dan iwasslu biex huwa jerġa lura mill‑preżenza tal‑Mulej, u jimtela bil‑ħtija, u bl‑uġigħ, u b’diqa li tixbah lin‑nar li ma jintefiex, li l‑fjamma tiegħu titla’ ’l fuq għal dejjem ta’ dejjem.",
                "39": "U issa ngħidilkom li l‑ħniena m’għandha l‑ebda jedd fuq dak il‑bniedem; għalhekk id‑destin finali tiegħu hu li huwa jkollu jgħaddi minn turment bla tmiem.",
                "40": "O, intom ix‑xjuħ, kif ukoll intom iż‑żgħażagħ, u intom it‑tfal ċkejknin li tistgħu tifhmu kliemi, għax jien kellimtkom b’ċarezza ħalli tkunu tistgħu tifhmuni, nitlob li intom taslu biex tagħrfu s‑sitwazzjoni terribbli ta’ dawk li waqgħu fit‑trasgressjoni.",
                "41": "U barra minn hekk, nixtieq li intom tirriflettu dwar l‑istat imbierek u hieni ta’ dawk li jħarsu l‑kmandamenti ta’ Alla. Għax araw, huma mberkin tassew f’kull ħaġa, kemm temporali kif ukoll spiritwali; u jekk huma jibqgħu fidili sat‑tmiem huma jintlaqgħu fis‑smewwiet, fejn hemm ikunu jistgħu jgħammru ma’ Alla fi stat ta’ hena bla tmiem. O ftakru, ftakru li dawn il‑ħwejjeġ huma vera; għaliex il‑Mulej Alla qal dan."
            },
            "3": {
                "1": "U għal darb’oħra ħuti, nitlobkom tisimgħuni, għax għandi xi ħaġa oħra x’ngħidilkom; għax araw, għandi ħwejjeġ x’ngħidilkom dwar dak li għad irid iseħħ.",
                "2": "U l‑ħwejjeġ li jiena se ngħidilkom ġew żvelati lili minn anġlu mibgħut minn Alla. U huwa qalli: Qum; u jiena qomt, u rajtu wieqaf quddiemi.",
                "3": "U huwa qalli: Qum, u isma’ l‑kliem li se ngħidlek; għax ara, jiena ġejt biex inħabbarlek il‑bxara ta’ hena mill‑akbar.",
                "4": "Għax il‑Mulej sema’ talbek, u għamel ħaqq mis‑sewwa tiegħek, u bagħatni biex ngħarrfek li għandek tassew biex tithenna; u li inti għandek tgħarraf lil niesek, ħalli huma jkunu jistgħu jithennew ukoll.",
                "5": "Għax ara, se jasal żmien, u mhuwiex fil‑bogħod, li b’qawwa, il‑Mulej Omnipotenti li jsaltan, illi kien, u li hu mill‑eternità għall‑eternità, se jinżel mis‑smewwiet fost ulied il‑bnedmin, u se jgħammar f’tabernaklu tat‑tafal, u se jmur fost il‑bnedmin, iwettaq mirakli mill‑aktar kbar, bħalli jfejjaq lill‑morda, iqajjem lill‑mejtin, iwassal biex iz‑zopop jimxu, l‑għomja jaraw, u t‑torox jisimgħu, u jfejjaq kull xorta ta’ mard.",
                "6": "U hu sejjer ikeċċi x‑xjaten, jew l‑ispirti ħżiena li jgħammru fi qlub ulied il‑bnedmin.",
                "7": "U ara, huwa se jesperjenza t‑tiġrib, u l‑uġigħ fil‑ġisem, il‑ġuħ, l‑għatx u l‑għeja, sewwasew aktar milli bniedem jista’ jesperjenza, minbarra l‑mewt; għax ara, id‑demm se joħroġ mill‑pori kollha tiegħu, u d‑diqa tiegħu se tkun mill‑aktar kbira minħabba l‑ħażen u l‑abominazzjonijiet tal‑poplu tiegħu.",
                "8": "U ismu se jkun Ġesù Kristu, Bin Alla, Missier is‑sema u l‑art, il‑Ħallieq ta’ kollox sa mill‑bidu; u ommu se jkun jisimha Marija.",
                "9": "U ara, hu se jżur lil niesu, biex is‑salvazzjoni tkun tista’ tasal għand ulied il‑bnedmin permezz tal‑fidi tagħhom f’ismu; u anke wara dan kollu huma se jħarsu lejh bħala sempliċiment bniedem, u jgħidu li għandu fih ix‑xitan, u sejrin jagħtuh is‑swat, u jsallbuh.",
                "10": "U fit‑tielet jum huwa se jqum mill‑imwiet; u ara, hu se jagħmel ħaqq mid‑dinja; u ara, dan kollu se jsir sabiex isir ħaqq ġust minn ulied il‑bnedmin.",
                "11": "Għax ara, demmu wkoll se jpatti għad‑dnubiet ta’ dawk li waqgħu minħabba t‑trasgressjoni ta’ Adam, li mietu mingħajr ma kienu jafu r‑rieda ta’ Alla għalihom, jew li waqgħu fid‑dnub bla ma kienu jafu.",
                "12": "Iżda ħażin u ħażin ikun għalih dak li jaf li qed jeħodha kontra Alla! Għax min hu bħalu ma jistax jikseb is‑salvazzjoni ħlief permezz tal‑indiema u l‑fidi fil‑Mulej Ġesù Kristu.",
                "13": "U l‑Mulej Alla bagħat lill‑profeti qaddisa tiegħu fost ulied il‑bnedmin, biex ixandru dawn il‑ħwejjeġ lil kull tribù, ġens, u ilsien, ħalli b’hekk dawk kollha li jemmnu li Kristu għandu jiġi, dawn ikunu jistgħu jiksbu maħfra ta’ dnubiethom, u jithennew b’hena mill‑aktar kbira, bħallikieku huwa diġà ġie fosthom.",
                "14": "Madankollu l‑Mulej Alla ra li l‑poplu tiegħu kien poplu rasu iebsa, u huwa tahom liġi, sewwasew il‑liġi ta’ Mosè.",
                "15": "U huwa wriehom bosta sinjali, u għeġubijiet, u simboli, u xbihat, relatati mal‑miġja tiegħu; u anke profeti qaddisa kellmuhom dwar il‑miġja tiegħu; u madankollu huma webbsu qalbhom, u baqgħu ma fehmux li l‑liġi ta’ Mosè ma kienet tiswa għal xejn li kieku ma kienx għall‑espjazzjoni ta’ demmu.",
                "16": "U anke li kieku kien possibbli li t‑tfal ċkejknin jistgħu jaqgħu fid‑dnub huma ma setgħux isalvaw; iżda jien ngħidlek li huma mberkin; għax ara, hekk kif permezz ta’ Adam, jew tal‑istint naturali, huma jaqgħu, bl‑istess mod id‑demm ta’ Kristu jpatti għal dnubiethom.",
                "17": "U barra minn hekk, jien ngħidlek, li m’għandu jingħata l‑ebda isem ieħor jew l‑ebda mod jew mezz ieħor li permezz tiegħu wlied il‑bnedmin jistgħu jiksbu s‑salvazzjoni, ħlief fl‑isem u permezz tal‑isem ta’ Kristu, il‑Mulej Omnipotenti.",
                "18": "Għax ara, hu jagħmel ħaqq, u l‑ħaqq tiegħu hu wieħed ġust; u t‑tifel li jmut fl‑infanzja tiegħu ma jintilifx; iżda l‑bnedmin jixorbu l‑kundanna ta’ ruħhom jekk huma ma jumiljawx irwieħhom u jsiru bħat‑tfal ċkejknin, u jemmnu li s‑salvazzjoni kienet, u hi, u se tkun possibbli minħabba d‑demm u permezz tad‑demm espjatorju ta’ Kristu, il‑Mulej Omnipotenti.",
                "19": "Għax il‑bniedem naturali huwa għadu ta’ Alla, u ilu hekk mill‑waqgħa ta’ Adam, u hekk se jibqa’, għal dejjem ta’ dejjem, sakemm huwa ma jissottomettix ruħu għat‑tħajjir tal‑Ispirtu s‑Santu, u jinża’ minn fuqu l‑bniedem naturali u jsir qaddis permezz tal‑espjazzjoni ta’ Kristu l‑Mulej, u jsir bħat‑tfal, sottomess, ta’ qalb ħelwa, umli, kollu sabar, mimli mħabba, lest jissottometti ruħu għal dak kollu li lest jgħabbih bih il‑Mulej, l‑istess kif tifel ċkejken jissottometti ruħu għal missieru.",
                "20": "U barra minn hekk, jiena ngħidlek, li għad jasal żmien meta l‑għarfien ta’ Salvatur sejjer jinfirex ma’ kull ġens, tribù, ilsien u poplu.",
                "21": "U ara, meta jasal iż‑żmien, l‑ebda bniedem mhu se jinstab bla ħtija quddiem Alla, ħlief it‑tfal ċkejknin, sakemm ma jindimx u jkollu l‑fidi f’isem il‑Mulej Alla Omnipotenti.",
                "22": "U anke f’dan iż‑żmien, meta inti tkun għallimt lil niesek il‑ħwejjeġ li ordnalek il‑Mulej Alla tiegħek, anke hemm huma mhux se jiġu kkunsidrati bla ħtija f’għajnejn Alla, dan dejjem skont il‑kliem li jiena għidtlek.",
                "23": "U issa jiena għidt il‑kliem li ordnali ngħid il‑Mulej Alla.",
                "24": "U jgħid il‑Mulej: Kliemek se jkun ta’ xhieda kontra dan il‑poplu, f’jum il‑ħaqq; u permezz tiegħu se jsir ħaqq minnhom, kull bniedem skont l‑għemejjel tiegħu, sew jekk ikunu tajbin, u sew jekk ikunu ħżiena.",
                "25": "U jekk ikunu ħżiena huma se jkunu jistgħu jagħrfu ħtijiethom u l‑abominazzjonijiet tagħhom, li jwassluhom biex jerġgħu lura mill‑preżenza tal‑Mulej għal stat ta’ miżerja u turment bla tmiem, minn fejn ma jkunux jistgħu jerġgħu lura; għalhekk huma jkunu xorbu l‑kundanna ta’ ruħhom.",
                "26": "Għalhekk, huma jkunu xorbu mit‑tazza tal‑korla ta’ Alla, fejn il‑ġustizzja ma tistax tibqa’ teħlishom aktar, bl‑istess mod kif ma setgħetx twaqqaf lil Adam milli jaqa’ għaliex huwa kiel mill‑frotta pprojbita; għalhekk, il‑ħniena ma kienx ikollha jedd fuqhom aktar.",
                "27": "U t‑turment tagħhom huwa bħal belliegħa ta’ nar u kubrit, li l‑fjammi tagħha ma jintfewx, u d‑duħħan tagħha jitla’ ’l fuq għal dejjem ta’ dejjem. Dan hu li ordnali l‑Mulej. Ammen."
            },
            "4": {
                "1": "U issa, ġara li meta s‑sultan Benjamin temm jgħid il‑kliem li ġie mwassal lilu mill‑anġlu tal‑Mulej, huwa ħares ħarsa lejn il‑miġemgħa, u araw huma waqgħu mal‑art, għax inħakmu mill‑biża’ tal‑Mulej.",
                "2": "U huma bdew jaraw lilhom infushom fl‑istat karnali tagħhom, saħansitra li huma anqas mit‑trab tal‑art. U huma għajtu flimkien b’leħen għoli u qalu: Ikollok ħniena minna, u nitolbuk tapplika d‑demm espjatorju ta’ Kristu sabiex aħna nkunu nistgħu nirċievu maħfra ta’ dnubietna, u qalbna tissaffa; għax aħna nemmnu f’Ġesù Kristu, Iben Alla, li ħoloq is‑sema u l‑art, u kull ħaġa oħra; hu li għandu jinżel fost ulied il‑bnedmin.",
                "3": "U ġara li wara li huma qalu dan il‑kliem l‑Ispirtu tal‑Mulej niżel fuqhom, u huma mtlew bil‑hena, u kisbu maħfra ta’ dnubiethom, u kellhom il‑paċi fil‑kuxjenza, minħabba l‑fidi mill‑aktar kbira li kellhom f’Ġesù Kristu li għandu jiġi, skont il‑kliem li qalilhom is‑sultan Benjamin.",
                "4": "U s‑sultan Benjamin reġa’ fetaħ fommu u beda jkellimhom u jgħid: Ħbiebi u ħuti, qrabati u niesi, nerġa’ nitlobkom tisimgħuni, biex intom tkunu tistgħu tisimgħu u tifhmu l‑kliem li jien għad baqagħli ngħidilkom.",
                "5": "Għax araw, jekk l‑għarfien tat‑tjubija ta’ Alla bħalissa qajjem fikom ir‑rikonoxxenza tax‑xejn tagħkom, u tal‑istat bla siwi u dekadut tagħkom—",
                "6": "Jiena ngħidilkom, jekk intom ksibtu għarfien tat‑tjubija ta’ Alla, u tal‑qawwa inkomparabbli tiegħu, u tal‑għerf tiegħu, u tal‑paċenzja tiegħu, u tas‑sabar tiegħu lejn ulied il‑bnedmin; kif ukoll, tal‑espjazzjoni li ġiet imħejjija sa mill‑ħolqien tad‑dinja, biex permezz tagħha s‑salvazzjoni tkun tista’ tasal għand min jafda fil‑Mulej, u bi ħrara jħares il‑kmandamenti tiegħu, u jibqa’ fil‑fidi sewwasew sat‑tmiem ta’ ħajtu, jiġifieri sat‑tmiem tal‑ħajja tal‑ġisem mortali—",
                "7": "Jien ngħidilkom, li dan hu dak il‑bniedem li jirċievi s‑salvazzjoni, permezz tal‑espjazzjoni li ġiet imħejjija sa mill‑ħolqien tad‑dinja għall‑bnedmin kollha li kien hawn sa mill‑waqgħa ta’ Adam, li hawn bħalissa, jew li għal irid ikun hawn, sewwasew sal‑aħħar tad‑dinja.",
                "8": "U dan hu l‑mod kif wieħed jista’ jikseb is‑salvazzjoni. U m’hemm l‑ebda salvazzjoni oħra ħlief din li tkellimt dwarha; lanqas ma hemm xi kundizzjonijiet li permezz tagħhom il‑bniedem jista’ jsalva ħlief il‑kundizzjonijiet li jiena kellimtkom dwarhom.",
                "9": "Emmnu f’Alla; emmnu li jeżisti, u li hu ħoloq kull ħaġa, kemm fis‑sema u anke fl‑art; emmnu li hu jippossedi kull għerf, u kull qawwa, kemm fis‑sema u anke fl‑art; emmnu li l‑bniedem ma jistax jifhem dak kollu li jista’ jifhem il‑Mulej.",
                "10": "U għal darb’oħra, emmnu li jeħtieġ li intom tindmu minn dnubietkom u tabbandunawhom, u tkunu umli quddiem Alla; u staqsuh b’qalb sinċiera biex jaħfrilkom; u issa, jekk intom temmnu dan kollu araw li twettquh.",
                "11": "U għal darb’oħra ngħidilkom kif għidt qabel, li hekk kif intom wasaltu biex għaraftu l‑glorja ta’ Alla, jew esperjenzajtu t‑tjubija tiegħu u doqtu mħabbtu, u ksibtu maħfra ta’ dnubietkom, li wasslitkom biex timlew ruħkom b’hena mill‑aktar kbira, bl‑istess mod nixtieq li intom tiftakru, u dejjem iżżommu f’moħħkom il‑kobor ta’ Alla u x‑xejn tagħkom, u t‑tjubija tiegħu u s‑sabar tiegħu lejkom, O ħlejjaq indenji, u araw li tkunu umli sewwasew b’umiltà mill‑aktar profonda, u sejħu isem il‑Mulej kuljum, u ibqgħu sodi fil‑fidi tagħkom f’dak li għandu jiġi, li dwaru tkellem l‑anġlu.",
                "12": "U araw, jiena ngħidilkom li jekk intom tagħmlu dan intom tithennew dejjem, u tkunu mimlija bl‑imħabba ta’ Alla, u dejjem tiksbu maħfra ta’ dnubietkom; u tikbru fl‑għarfien tal‑glorja ta’ dak li ħalaqkom, jew fl‑għarfien ta’ dak li hu ġust u veru.",
                "13": "U ma jkollkomx moħħ li tweġġgħu lil xulxin, iżda li tgħixu fis‑sliem, u tagħtu lil kull bniedem skont dak li jistħoqqlu.",
                "14": "U taraw li wliedkom ma jispiċċawx bil‑ġuħ, jew għerja, u taraw ukoll li huma ma jiksrux il‑liġijiet ta’ Alla, u li ma jiġġieldux u jargumentaw bejniethom, u jaqdu lix‑xitan, li hu sid id‑dnub, u li huwa wkoll l‑ispirtu l‑ħażin li tkellmu dwaru missirijietna, għax huwa l‑għadu ta’ kull ma huwa sewwa.",
                "15": "Iżda intom għandkom tgħallmuhom biex jimxu fit‑triqat tal‑verità u l‑għaqal; għandkom tgħallmuhom iħobbu lil xulxin, u jaqdu lil xulxin.",
                "16": "U intom ukoll għandkom tgħinu lil dawk li jeħtieġu l‑għajnuna tagħkom; għandkom taqsmu ġidkom ma’ dak li jinsab fil‑bżonn; u araw li l‑fqir ma jiġix jittallab magħkom għal xejn, u intom tkeċċuh ’l hemm.",
                "17": "Forsi tafu tgħidu: Dar‑raġel il‑miżerja tiegħu ġabha b’idejh; għalhekk se nibqa’ lura u ma naqsamx miegħu l‑ikel tiegħi, lanqas ma jien se naqsam miegħu ġidi biex ma jibqax ibati, għax il‑kastig tiegħu hu wieħed ġust—",
                "18": "Iżda jiena ngħidlek, O bniedem, kull min jagħmel dan, hu stess għandu tassew għalfejn jindem; u jekk huwa ma jindimx minn dak li għamel hu jintilef għal dejjem, u ma jkollu l‑ebda sehem fis‑saltna ta’ Alla.",
                "19": "Għax araw, aħna mhux kollha tallaba? Mhux ilkoll niddependu fuq l‑istess Esseru, li hu Alla, għall‑ġid kollu li għandna, kemm għall‑ikel kif ukoll għall‑ilbies, u għad‑deheb, u għall‑fidda, u għal kull tip ta’ għana li aħna għandna?",
                "20": "U araw, anke bħalissa, intom kontu qed issejħu ismu, u tittallbu għal maħfra ta’ dnubietkom. U taħsbu li hu ħalliekom tittallbu għal xejn? Le; hu sawwab l‑Ispirtu tiegħu fuqkom, u ra li qalbkom timtela bil‑hena, u ra li intom tibqgħu b’fommkom magħluq ħalli ma tkunux tistgħu titkellmu, għax daqstant kbira kienet l‑hena tagħkom.",
                "21": "U issa, jekk Alla li ħalaqkom, li fuqu tiddependu għal ħajjitkom u għal dak kollu li għandkom u dak kollu li intom, lest jagħtikom dak kollu li b’fidi titolbuh, li huwa xieraq, fejn temmnu li sejrin tirċievu, O mela, kemm għandkom intom tabilħaqq taqsmu ġidkom bejnietkom.",
                "22": "U jekk intom tiġġudikaw lil dak il‑bniedem li jiġi jittallab magħkom għal ġidkom, biex ikun jista’ jgħix, u tikkundannawh, kemm tkun aktar ġusta l‑kundanna tagħkom talli żammejtu lura milli taqsmu ġidkom miegħu, liema ġid mhuwiex tagħkom iżda ta’ Alla, li tiegħu hija wkoll ħajjitkom; u madankollu intom la toffrulu talbkom, u lanqas tindmu mill‑ħaġa li intom għamiltu.",
                "23": "Jien ngħidilkom, ħażin ikun għalih dak il‑bniedem, għax ġidu għad jinqered miegħu; u issa, jien ngħid dawn il‑ħwejjeġ lil dawk li huma għonja fejn jidħlu l‑ħwejjeġ ta’ did‑dinja.",
                "24": "U għal darb’oħra, jiena ngħid lill‑foqra, intom li m’għandkomx iżda madankollu għandkom biżżejjed, li tgħixu minn jum għal jum; qed nirreferi għalikom kollha li tirrifjutaw lit‑tallab, għaliex m’għandkomx; nitlobkom tgħidu f’qalbkom li: jien ma nagħtix għax m’għandix, iżda li kieku kelli jien kont nagħti.",
                "25": "U issa, jekk f’qalbkom intom tgħidu dan intom tibqgħu mingħajr ħtija, inkella tiġu kkundannati; u l‑kundanna tagħkom hi ġusta għax tkunu qed tixxenqu għal dak li ma ngħatajtux.",
                "26": "U issa, sabiex intom tiksbu dawn il‑ħwejjeġ li kellimtkom dwarhom—jiġifieri, biex minn jum għal ieħor tkunu tistgħu tiksbu maħfra ta’ dnubietkom, ħalli tkunu tistgħu timxu mingħajr ħtija quddiem Alla—nitlobkom sabiex taqsmu ġidkom mal‑foqra, kull bniedem skont dak li għandu, bħalli titimgħu lil min hu bil‑ġuħ, tlibbsu lill‑għeri, iżżuru lill‑marid u tamministraw għall‑bżonnijiet tiegħu, kemm spiritwali kif ukoll temporali, skont ħtiġijietu.",
                "27": "U araw li kollox iseħħ b’għaqal u b’ordni; għax mhuwiex meħtieġ li bniedem jiġri aktar milli jiflaħ. U għal darb’oħra, jaqbel li hu jkun diliġenti, ħalli b’hekk ikun jista’ jirbaħ il‑premju; għalhekk, kollox jeħtieġ li jsir b’ordni.",
                "28": "U nitlobkom sabiex tiftakru, li kull min fostkom jissellef mingħand għajru għandu jrodd lura l‑ħaġa li jkun issellef, skont il‑ftehim li jkun għamel, għax inkella taqgħu fid‑dnub; u tafu wkoll twasslu lil għajrkom biex jaqa’ fid‑dnub.",
                "29": "U finalment, jien ma nistax ngħidilkom kull ħaġa li tista’ twassalkom biex taqgħu fid‑dnub; għax tant hemm modi u mezzi diversi, li ma nistax insemmihom kollha.",
                "30": "Iżda li nista’ ngħidilkom hu dan, li jekk intom ma tikkontrollawx lilkom infuskom, u ħsibijietkom, u kliemkom, u għemilkom, u ma tosservawx il‑kmandamenti ta’ Alla, u ma tibqgħux fil‑fidi ta’ dak li smajtu dwar il‑miġja ta’ Sidna l‑Mulej, sewwasew sat‑tmiem ta’ ħajjitkom, intom tispiċċaw tintilfu. U issa, ja bniedem, ftakar, u tintilifx."
            },
            "5": {
                "1": "U issa, ġara li meta s‑sultan Benjamin kellem lil niesu, hu bagħat messaġġiera fosthom, għax xtaq ikun jaf jekk niesu emmnux il‑kliem li hu kien qalilhom.",
                "2": "U huma lkoll għajtu b’leħen wieħed u qalu: Iva, aħna nemmnu l‑kliem kollu li għidtilna; u aħna nafu wkoll li huwa kollu minnu u veru, minħabba l‑Ispirtu tal‑Mulej Omnipotenti, li wassal għal bidla kbira fina, jew f’qalbna, fejn aħna m’għandniex aktar xewqa li nagħmlu l‑ħażen, iżda li nagħmlu dejjem it‑tajjeb.",
                "3": "U aħna stess, ukoll, permezz tat‑tjubija infinita ta’ Alla, u l‑manifestazzjonijiet tal‑Ispirtu tiegħu, għandna għarfien kbir ta’ dak li għandu jiġi; u jekk huwa xieraq, aħna nistgħu nħabbru dwar kull ħaġa.",
                "4": "U hija l‑fidi li kellna dwar il‑ħwejjeġ li kellimna dwarhom is‑sultan li wasslitna għal dan l‑għarfien kbir, u minħabba f’hekk aħna nithennew b’hena mill‑aktar kbira.",
                "5": "U aħna lesti li nidħlu f’patt ma’ Alla tagħna li aħna ninsabu lesti nagħmlu r‑rieda tiegħu, u nkunu ubbidjenti lejn il‑kmandamenti tiegħu f’dak kollu li jordnalna, għall‑bqija ta’ ħajjitna, sabiex ma nġibux fuqna nfusna turment bla tmiem, kif tkellem dwaru l‑anġlu, ħalli ma jkollniex għalfejn nixorbu mit‑tazza tal‑korla ta’ Alla.",
                "6": "U issa, dan hu l‑kliem li xtaqhom jgħidu s‑sultan Benjamin; u għalhekk huwa qalilhom: Intom għidtu dak li xtaqtkom tgħidu jien; u l‑patt li intom għamiltu huwa patt ġust.",
                "7": "U issa, minħabba l‑patt li għamiltu, intom se tissejħu wlied Kristu, uliedu s‑subien u l‑bniet; għax araw, illum lilkom huwa nissel spiritwalment; għax intom tgħidu li seħħet bidla f’qalbkom permezz tal‑fidi tagħkom f’ismu; għalhekk, intom ġejtu mwielda minnu u sirtu wliedu s‑subien u l‑bniet.",
                "8": "U permezz ta’ dan l‑isem intom ksibtu l‑ħelsien, u m’hemm l‑ebda isem ieħor li permezz tiegħu tistgħu tiksbu l‑ħelsien. M’hemm l‑ebda isem ieħor li permezz tiegħu tinkiseb is‑salvazzjoni; għalhekk, nitlobkom sabiex tieħdu fuqkom isem Kristu, intom ilkoll li dħaltu fil‑patt ma’ Alla li sejrin tkunu ubbidjenti sat‑tmiem ta’ ħajjitkom.",
                "9": "U għad jiġri li kull min jagħmel dan se jsib ruħu fuq il‑lemin ta’ Alla, għax hu se jkun jaf l‑isem li bih se jiġi msejjaħ; għax hu se jiġi msejjaħ bl‑isem ta’ Kristu.",
                "10": "U issa għad jiġri, li kull min mhux se jieħu fuqu isem Kristu se jiġi msejjaħ b’xi isem ieħor; għalhekk, huwa jsib ruħu fuq ix‑xellug ta’ Alla.",
                "11": "U nixtieqkom tiftakru wkoll, li dan huwa l‑isem li jien għidt li se nagħtikom, liema isem qatt m’għandu jitħassar, ħlief permezz tat‑trasgressjoni; għalhekk, attenti li ma taqgħux fit‑trasgressjoni, biex l‑isem qatt ma jitħassar minn ġo qalbkom.",
                "12": "Jien ngħidilkom, nixtieq li intom tiftakru biex iżżommu l‑isem dejjem miktub f’qalbkom, ħalli ma ssibux ruħkom fuq ix‑xellug ta’ Alla, iżda li intom tisimgħu u tagħrfu l‑leħen li sejjer isejħilkom, kif ukoll, l‑isem li bih se jsejħilkom.",
                "13": "Għax kif jista’ bniedem ikun jaf lill‑imgħallem li qatt ma serva, u li għalih hu barrani, u li jinsab ’il bogħod minn ħsibijietu u mill‑intenzjonijiet ta’ qalbu?”",
                "14": "U għal darb’oħra, x’għandu jagħmel bniedem, jaqbad ħmara li hi ta’ għajru, u jżommha għandu? Jiena ngħidilkom, Le; lanqas biss għandu jippermettilha li tirgħa qalb merħlietu, iżda huwa għandu jkeċċiha ’l bogħod, u jeħles minnha. Jien ngħidilkom, li lilkom l‑istess għad jiġrilkom jekk intom ma tkunux tafu l‑isem li bih se tissejħu.",
                "15": "Għalhekk, nitlobkom sabiex iżżommu sħiħ u ma titħarrkux, u araw li twettqu dejjem opri tajba, sabiex Kristu, il‑Mulej Alla Omnipotenti, jissiġillakom miegħu, ħalli intom tkunu tistgħu titwasslu sas‑smewwiet, ħalli tkunu tistgħu tiksbu s‑salvazzjoni ta’ dejjem u l‑ħajja eterna, permezz tal‑għerf, u l‑qawwa, u l‑ġustizzja, u l‑ħniena ta’ dak li ħoloq kull ħaġa, kemm fis‑sema u anke fl‑art, li hu Alla fuq kulħadd. Ammen."
            },
            "6": {
                "1": "U issa, is‑sultan Benjamin ra li jkun jaqbel, wara li spiċċa jkellem lin‑nies, li huwa jirreġistra l‑ismijiet ta’ dawk kollha li daħlu f’patt ma’ Alla li huma lesti jħarsu l‑kmandamenti tiegħu.",
                "2": "U ġara li ma kienx hemm ruħ waħda, ħlief it‑tfal ċkejknin, li ma daħlitx f’dan il‑patt u ħadet fuqha l‑isem ta’ Kristu.",
                "3": "Barra minn hekk, ġara li meta s‑sultan Benjamin waqaf jagħmel dan kollu, u kkonsagra lil ibnu Mosija biex ikun mexxej u sultan fuq il‑poplu tiegħu, u għadda f’idejh ir‑responsabbiltà tas‑saltna, kif ukoll ħatar qassisin biex jgħallmu lill‑poplu, biex huma jkunu jistgħu jisimgħu u jitgħallmu l‑kmandamenti ta’ Alla, u biex dan iqanqalhom b’tali mod li huma jiftakru fil‑ġurament li kienu ħadu, hu bagħat lill‑miġemgħa ’l hemm, u kull wieħed u waħda minnhom reġgħu lura, skont familthom, lejn djarhom.",
                "4": "U Mosija beda jsaltan minflok missieru. U hu beda jsaltan meta kellu tletin sena, u dan seħħ sewwasew madwar erba’ mija u sitta u sebgħin sena minn meta Leħi ħalla Ġerusalemm.",
                "5": "U s‑sultan Benjamin għex għal tliet snin u miet.",
                "6": "U ġara li s‑sultan Mosija mexa fi triqat il‑Mulej, u osserva d‑digrieti tiegħu u l‑preċetti tiegħu, u ħares il‑kmandamenti tiegħu f’kull ħaġa li huwa ordnalu.",
                "7": "U s‑sultan Mosija ordna lil niesu li huma għandhom jaħdmu l‑art. U huwa stess ukoll beda jaħdem l‑art, ħalli niesu ma jħarsux lejh bħala xi bniedem li jixtieq li jkun ta’ piż fuqhom, u b’hekk kien lest li jaġixxi skont kif aġixxa missieru f’kollox. U għal tliet snin sħaħ ma kien hemm l‑ebda tilwim fost niesu."
            },
            "7": {
                "1": "U issa, ġara li wara li s‑sultan Mosija esperjenza paċi kontinwa għal tliet snin sħaħ, hu kellu xewqa kbira li jsir jaf dwar in‑nies li telgħu jgħammru fl‑art ta’ Leħi‑Nefi, jew fil‑belt ta’ Leħi‑Nefi; għax niesu baqgħu ma semgħu xejn mingħandhom miż‑żmien li huma ħallew l‑art ta’ Żaraħemla; għalhekk, huma bdew jaqbdu miegħu u jdejquh.",
                "2": "U ġara li s‑sultan Mosija qabel li sittax‑il raġel b’saħħtu minn fosthom setgħu jitilgħu fl‑art ta’ Leħi‑Nefi, biex jitkixxfu dwar ħuthom.",
                "3": "U ġara li l‑għada bdew iħejju rwieħhom ħalli jmorru, u magħhom kellhom wieħed jismu Għammon, li kien raġel b’saħħtu u qalbieni, u kien ġej min‑nisel ta’ Żaraħemla; u hu kien ukoll il‑mexxej tagħhom.",
                "4": "U issa, huma ma kinux jafu liema triq kellhom jaqbdu fix‑xagħri biex jitilgħu fl‑art ta’ Leħi‑Nefi; għalhekk huma għaddew bosta jiem jiġġerrew fix‑xagħri, sewwasew huma damu erbgħin jum jiġġerrew.",
                "5": "U wara li kienu ilhom erbgħin jum jiġġerrew huma waslu ħdejn għolja, li tinsab fit‑tramuntana tal‑art ta’ Silom, u hemmhekk waqqfu t‑tined tagħhom.",
                "6": "U Għammon ħa miegħu tlieta minn ħutu, u isimhom kien Għamaleki, Ħelem, u Ħem, u huma rħewlha lejn l‑art ta’ Nefi.",
                "7": "U araw, huma ltaqgħu mas‑sultan tan‑nies li kienu fl‑art ta’ Nefi, u fl‑art ta’ Silom; u huma spiċċaw imdawrin bl‑għassiesa tas‑sultan, li qabduhom, u rabtuhom, u xeħtuhom f’ħabs.",
                "8": "U ġara li meta kienu ilhom jumejn fil‑ħabs huma reġgħu ttieħdu quddiem is‑sultan, u nħallu mill‑irbit; u waqfu quddiem is‑sultan, u ngħataw iċ‑ċans, jew aħjar ġew ordnati, li jwieġbu l‑mistoqsijiet li kien se jistaqsihom.",
                "9": "U hu qalilhom: Araw, jiena Limħi, bin Noè, li kien iben Żeniff, li ġie hawn mill‑art ta’ Żaraħemla sabiex jiret din l‑art, li kienet l‑art ta’ missirijiethom, li kien inħatar sultan permezz ta’ leħen il‑poplu.",
                "10": "U issa, nixtieq inkun naf għalfejn intom urejtu daqstant kuraġġ li tiġu ħdejn is‑swar tal‑belt, meta jien stess, kont ninsab mal‑għassiesa tiegħi barra l‑bieb?",
                "11": "U issa, għal dir‑raġuni jiena rajt li intom tkunu mħarsa, ħalli jiena nkun nista’ nikseb l‑informazzjoni mingħandkom, għax kieku ridt stajt tlabt lill‑għassiesa tiegħi sabiex joqtlukom. Issa jien qed nagħtikom ċans titkellmu.",
                "12": "U issa, meta Għammon ra li kien qed jingħata ċ‑ċans jitkellem, hu mar u miel quddiem is‑sultan; u wara li reġa’ qam huwa qal: O sultan, illum jiena nħossni grat ħafna lejn Alla li għadni ħaj, u qed ningħata ċ‑ċans nitkellem; u se nipprova nitkellem bl‑aktar mod ċar;",
                "13": "Għax jien ninsab ċert li kieku inti kont tafni inti lili ma kontx tħallini nintrabat b’dawn il‑ħbula. Għax jiena Għammon, u jien ġej min‑nisel ta’ Żaraħemla, u ġejt hawn mill‑art ta’ Żaraħemla biex nitkixxef dwar ħutna, li lilhom Żeniff ħareġ ’il barra minn dik l‑art.",
                "14": "U issa, ġara li wara li Limħi sema’ dak li qal Għammon, hu feraħ tassew, u qal: Issa, jiena naf fiż‑żgur li ħuti li kienu fl‑art ta’ Żaraħemla għadhom ħajjin. U issa, jien għandi għalfejn nithenna; u għada se nara li niesi jithennew ukoll.",
                "15": "Għax ara, aħna lsiera tal‑Lamaniti, u aħna ġejna ntaxxati b’taxxa li hi ta’ piż kbir għalina. U issa, ara, ħutna sejrin jeħilsuna mill‑jasar tagħna, jew minn idejn il‑Lamaniti, u aħna se nkunu l‑ilsiera tagħhom; għax ikun aħjar li nkunu lsiera tan‑Nefiti milli nħallsu t‑taxxa lis‑sultan tal‑Lamaniti.",
                "16": "U issa, is‑sultan Limħi ordna lill‑għassiesa tiegħu biex ma jħallux lil Għammon u lil ħutu marbutin aktar, iżda talabhom biex imorru ħdejn l‑għolja li kienet fit‑tramuntana ta’ Silom, u jġibu lil ħuthom fil‑belt, biex ikunu jistgħu jieklu, u jixorbu, u jistrieħu mill‑iskariġġ tal‑vjaġġ tagħhom; għax huma kienu batew ħafna; huma batew il‑ġuħ, l‑għatx, u l‑għeja.",
                "17": "U issa, ġara li l‑għada s‑sultan Limħi ħareġ proklama fejn talab lin‑nies tiegħu kollha sabiex jinġabru flimkien ħdejn it‑tempju, biex jisimgħu dak li huwa kellu x’jgħidilhom.",
                "18": "U ġara li meta huma nġabru flimkien hu kellimhom b’dan il‑mod, fejn qalilhom: Ja poplu tiegħi, għollu raskom ’il fuq u qawwu qalbkom; għax araw, is‑siegħa waslet, jew mhijiex fil‑bogħod, fejn aħna mhux se jkollna nibqgħu aktar taħt il‑ħakma tal‑għedewwa tagħna, minkejja l‑ħafna taqbid tagħna, li kien kollu ta’ xejn; madankollu nħoss li aħna għad baqgħalna ngħaddu minn taqbida li se tkun ta’ siwi għalina.",
                "19": "Għalhekk, għollu raskom ’il fuq, u ifirħu, u afdaw f’Alla, f’dak Alla li kien l‑Alla ta’ Abraham, u ta’ Iżakk, u ta’ Ġakobb; kif ukoll, dak Alla li ħareġ lil ulied Iżrael ’il barra mill‑art tal‑Eġittu, u għamilha possibbli li huma jimxu min‑nofs il‑Baħar tal‑Qasab fuq art niexfa, u li temagħhom il‑manna ħalli huma ma jispiċċawx meqruda fid‑deżert; u bosta ħwejjeġ oħra hu għamel għalihom.",
                "20": "Barra minn hekk, dak l‑istess Alla ħareġ lil missirijietna ’l barra mill‑art ta’ Ġerusalemm, u baqa’ jħares u jippreserva lill‑poplu tiegħu sewwasew sal‑ġurnata tal‑lum; u araw, hu minħabba ħżunitna u l‑abominazzjonijiet tagħna li hu ħalliena nispiċċaw fil‑jasar.",
                "21": "U llum intom ilkoll xhieda li Żeniff, li ġie maħtur sultan fuq dan il‑poplu, għax kien daqstant ħerqan li jiret l‑art ta’ missirijietu, għalhekk huwa safa mqarraq permezz tal‑qerq u l‑ingann tas‑sultan Laman, li daħal fi trattat mas‑sultan Żeniff, u għaddielu f’idejh il‑pussess ta’ parti mill‑art, jew sewwasew il‑belt ta’ Leħi‑Nefi, u l‑belt ta’ Silom; u l‑art tal‑madwar—",
                "22": "U l‑uniku għan għaliex għamel dan kien biex dan il‑poplu jispiċċa maħkum jew fil‑jasar. U araw, aħna bħalissa qed inħallsu t‑taxxa lis‑sultan tal‑Lamaniti, li tammonta għal nofs il‑qamħ tagħna, u x‑xgħir tagħna, u saħansitra ċ‑ċereali kollha tagħna ta’ kull għamla, u nofs it‑tkabbir tal‑imrieħel tagħna u tal‑baqar tagħna; u s‑sultan tal‑Lamaniti jitlob minna saħansitra nofs dak kollu li għandna jew nofs ġidna, jew inkella ħajjitna.",
                "23": "U issa, dan mhuwiex piż tqil wisq li għandna nġorru? U mhux tassew li hemmna huwa kbir? Issa araw, kemm għandna tabilħaqq għalfejn inħossuna mnikktin.",
                "24": "Iva, ngħidilkom, għandna tassew għalfejn inħossuna mnikktin; għax araw, kemm minn fost ħutna sfaw maqtula, u demmhom ixxerred għal xejn, u dan kollu seħħ minħabba l‑ħażen.",
                "25": "Għax kieku dan il‑poplu ma waqax fit‑trasgressjoni l‑Mulej ma kienx iħallihom jgħaddu minn dan il‑ħażen daqstant kbir. Iżda araw, huma ma tawx widen għal kliemu; iżda fosthom qam tilwim kbir, tant li huma spiċċaw xerrdu d‑demm ta’ xulxin.",
                "26": "U profeta tal‑Mulej spiċċa nqatel; iva, hu li kien raġel magħżul minn Alla, li għarrafhom dwar il‑ħażen u l‑abominazzjonijiet tagħhom, u li ħabbar dwar bosta ħwejjeġ li għad iridu jseħħu, iva, anke dwar il‑miġja ta’ Kristu.",
                "27": "U għax hu qalilhom li Kristu kien l‑Alla u l‑Missier ta’ kollox, u qal ukoll li hu kien se jieħu fuqu x‑xbieha ta’ bniedem, li se tkun ix‑xbieha li fuqha ġie maħluq il‑bniedem fil‑bidu; jew fi kliem ieħor, li l‑bniedem ġie maħluq fi xbieha ta’ Alla, u li Alla sejjer jinżel fost ulied il‑bnedmin, u li se jieħu fuqu nnifsu ġisem tad‑demm u l‑laħam, u li sejjer jimxi fuq wiċċ l‑art—",
                "28": "U issa, għax huwa qal dan, huma qatluh; u għamlu ħafna ħwejjeġ oħra li wasluhom biex ġabu fuqhom stess il‑korla ta’ Alla. Għalhekk, tistagħġbu intom li huma jinsabu fil‑jasar, u li ġew milquta minn daqstant tbatija?",
                "29": "Għax araw, il‑Mulej qal: Jien m’iniex se ngħin lil niesi f’jum it‑trasgressjoni tagħhom; iżda jien se nagħlqilhom triqathom ħalli huma ma jkollhomx ir‑risq; u l‑għemejjel tagħhom se jservu bħala ostakli quddiemhom.",
                "30": "U għal darb’oħra, huwa qal: Jekk niesi se jiżirgħu l‑ħmieġ huma se jaħsdu l‑karfa tiegħu fir‑riefnu; u l‑effett tagħha huwa velenuż.",
                "31": "U għal darb’oħra huwa qal: Jekk niesi se jiżirgħu l‑ħmieġ huma se jaħsdu r‑riħ mil‑lvant, li jġib miegħu l‑qerda f’qasir żmien.",
                "32": "U issa, araw, il‑wegħda tal‑Mulej ġiet fis‑seħħ, u intom ġejtu kkastigati u mgħakksin.",
                "33": "Iżda jekk intom idduru lejn il‑Mulej b’impenn sħiħ f’qalbkom, u tafdaw fih, u lilu intom taqdu bid‑diliġenza kollha ta’ moħħkom, jekk intom tagħmlu dan, huwa jeħliskom mill‑jasar, skont ir‑rieda u x‑xewqa tiegħu."
            },
            "8": {
                "1": "U ġara li wara li s‑sultan Limħi waqaf ikellem lil niesu, għax hu kellimhom dwar bosta ħwejjeġ li ftit biss minnhom jiena ktibt f’dan il‑ktieb, hu qal lil niesu dak kollu li kellu xi jgħidilhom dwar ħuthom li kienu jinsabu fl‑art ta’ Żaraħemla.",
                "2": "U hu ried li Għammon jieqaf quddiem il‑miġemgħa, u jgħidilhom dak kollu li ħuthom għaddew minnu miż‑żmien li fih Żeniff ħalla dik l‑art sewwasew saż‑żmien li fih huwa stess telaq ’il barra minn dik l‑art.",
                "3": "U hu tennielhom ukoll l‑aħħar kliem li għallimhom is‑sultan Benjamin, u spjega kliemu lin‑nies tas‑sultan Limħi, ħalli huma jkunu jistgħu jifhmu l‑kliem kollu li huwa qal.",
                "4": "U ġara li wara li għamel dan kollu, is‑sultan Limħi bagħat ’l hemm lill‑miġemgħa, u ra li kollha kemm huma jerġgħu lura lejn darhom.",
                "5": "U ġara li hu talab biex il‑pjanċi li kien fihom l‑istorja ta’ niesu miż‑żmien li huma ħallew l‑art ta’ Żaraħemla, kellhom jinġiebu quddiem Għammon, biex hu jkun jista’ jaqrahom.",
                "6": "Issa, hekk kif Għammon qara l‑istorja, is‑sultan ried ikun jaf jekk hu kienx kapaċi jinterpreta l‑ilsna, u Għammon wieġbu li ma kienx.",
                "7": "U s‑sultan qallu: Peress li ħassejtni mnikket minħabba l‑hemm ta’ niesi, jiena tlabt biex tlieta u erbgħin persuna minn fost niesi jitilqu lejn ix‑xagħri, forsi b’hekk ikunu jistgħu jsibu l‑art ta’ Żaraħemla, ħalli forsi nkunu nistgħu nappellaw lil ħutna biex jeħilsuna mill‑jasar.",
                "8": "U huma spiċċaw intilfu fix‑xagħri għal perjodu ta’ bosta jiem, madankollu huma kienu nies diliġenti, u minkejja li l‑art ta’ Żaraħemla ma sabuhiex, huma reġgħu lura f’din l‑art, wara li għaddew minn art imdawra b’ħafna ilmijiet, u skoprew art li kienet miksija għadam tan‑nies, u tal‑bhejjem, u kienet miksija wkoll bi fdalijiet ta’ bini ta’ kull għamla, fejn skoprew art li fiha kienu jgħammru nies li kienu numerużi daqs l‑eżerċti ta’ Iżrael.",
                "9": "U bħala xhieda li dak li qalu kien kollu minnu huma ġabu magħhom erbgħa u għoxrin pjanċa mimlija inċiżjonijiet, magħmula minn deheb pur.",
                "10": "U araw, huma ġabu wkoll magħhom pettorali kbar, magħmulin mir‑ram u mir‑ram isfar, f’kundizzjoni mill‑aqwa.",
                "11": "U għal darb’oħra, ġabu magħhom xwabel, li l‑manku tagħhom għosfor, u x‑xafra tagħhom rabbiet is‑sadid; u m’hawn ħadd fil‑pajjiż li hu kapaċi jinterpreta l‑ilsien jew l‑inċiżjoni li hemm fuq il‑pjanċi. Għalhekk jiena staqsejtek: Kapaċi tittraduċi?",
                "12": "U nerġa nistaqsik: Taf inti lil xi ħadd li kapaċi jittraduċi? Għax jien għandi xewqa kbira li dawn l‑annali jinqalbu għall‑ilsien tagħna; għax, forsi, ikunu jistgħu jipprovdulna għarfien ta’ xi fdal tal‑poplu li safa meqrud, minn fejn ġew dawn l‑annali; jew forsi, jipprovdulna għarfien ta’ dan l‑istess poplu li safa meqrud; u jien għandi xewqa kbira li nkun naf x’wassal għall‑qerda tagħhom.",
                "13": "Issa Għammon qallu: Nista’ ngħidlek fiż‑żgur, O sultan, dwar raġel li jista’ jittraduċi l‑annali; għax hu għandu affarijiet li permezz tagħhom jista’ jfittex, u jittraduċi l‑annali kollha li ġejjin minn żmien antik ħafna; u dan huwa don minn Alla. U dawn l‑affarijiet jissejħu interpreti, u l‑ebda bniedem ma jista’ jħares fihom jekk ma jiġix ordnat jagħmel dan, li ma jmurx ifittex għal dak li m’għandux ifittex u jispiċċa jinqered. U kull min jiġi ordnat sabiex iħares ġewwa fihom, dan jissejjaħ veġġent.",
                "14": "U ara, is‑sultan tan‑nies li jinsabu fl‑art ta’ Żaraħemla huwa l‑bniedem li ġie ordnat jagħmel dan, u li jippossedi dan id‑don daqstant sublimi mingħand Alla.",
                "15": "U s‑sultan qal li veġġent huwa akbar minn profeta.",
                "16": "U Għammon qal li veġġent huwa rivelatur kif ukoll profeta; u don akbar minn hekk l‑ebda bniedem ma jista’ jkollu, ħlief jekk hu jippossedi l‑qawwa ta’ Alla, li l‑ebda bniedem ma jista’ jippossedi; madankollu bniedem jista’ jingħata qawwa kbira minn Alla.",
                "17": "Iżda veġġent jista’ jkun jaf dwar ħwejjeġ li diġà seħħew, kif ukoll dwar ħwejjeġ li għad iridu jseħħu, u permezz tagħhom kollox jiġi żvelat, jew aħjar, permezz tagħhom ħwejjeġ mistura jsiru magħrufa, u ħwejjeġ moħbija joħorġu għad‑dawl, u ħwejjeġ mhux magħrufa jsiru magħrufa permezz tagħhom, kif ukoll permezz tagħhom ikunu magħrufa ħwejjeġ li kieku kienu jibqgħu mistura.",
                "18": "B’hekk Alla pprovda mezz kif il‑bniedem, permezz tal‑fidi, jista’ jwettaq mirakli tal‑għaġeb; għalhekk huwa jkun ta’ benefiċċju kbir għal għajru.",
                "19": "U issa, meta Għammon temm jgħid dan il‑kliem is‑sultan feraħ bil‑kbir, radd ħajr lil Alla, u qal: M’hemmx dubju li dawn il‑pjanċi jinkludu fihom misteru kbir, u l‑għan għalfejn ġew imħejjija dawn l‑interpreti hu bla dubju sabiex dawn il‑misteri kollha jiġu żvelati lill‑ulied il‑bnedmin.",
                "20": "O kemm huma tal‑għaġeb l‑għemejjel tal‑Mulej, u kemm se jdum jittollera lill‑poplu tiegħu; iva, kemm hija għamja u impenetrabbli l‑fehma ta’ wlied il‑bnedmin; għax huma la jfittxu l‑għerf, u lanqas ma juru x‑xewqa li jħallu l‑għerf imexxihom!",
                "21": "Iva, huma jixbhu lil merħla selvaġġa li taħrab minn ħdejn ir‑ragħaj, u tinxtered, u tiġi kkaċċjata, u mittiekla mill‑bhejjem tal‑foresta."
            },
            "9": {
                "intro": "L‑Istorja ta’ Żeniff—Rakkont ta’ niesu, miż‑żmien li telqu mill‑art ta’ Żaraħemla saż‑żmien li ġew meħlusa minn idejn il‑Lamaniti.",
                "1": "Jiena, Żeniff, ġejt mgħallem f’kull ħaġa relatata ma’ lsien in‑Nefiti, u kelli għarfien dwar l‑art ta’ Nefi, jew dwar l‑art tal‑ewwel wirt ta’ missirijietna, u jiena ntbagħatt bħala spija fost il‑Lamaniti biex nitkixxef dwar il‑forzi tagħhom, ħalli nkunu nistgħu naħbtu għalihom bl‑armata tagħna u neqirduhom—iżda meta rajt dak kollu li kien hemm tajjeb fosthom ġietni x‑xewqa li ma jinqerdux.",
                "2": "Għalhekk, jiena ħadtha ma’ ħuti fix‑xagħri, għax ridt li l‑mexxej tagħna jagħmel trattat magħhom; iżda hu, li kien raġel aħrax u għatxan għad‑demm, ordna li jien ninqatel; iżda jien ġejt meħlus permezz ta’ aktar tixrid ta’ demm; fejn missier tqabad ma’ missier, u l‑aħwa tqabdu mal‑aħwa, sakemm il‑maġġorparti tal‑armata tagħna sfat meqruda fix‑xagħri; u aħna, dawk fostna li bqajna ħajjin, erġajna lura lejn l‑art ta’ Żaraħemla, biex ngħidu lil marthom u lil uliedhom dwar dak li kien ġara.",
                "3": "U madankollu, jiena, li kont mimli ħerqa biex niret art missirijietna, ġbart miegħi lil kull min kellu x‑xewqa li jitla’ biex jiret l‑art, u erġajna komplejna bil‑vjaġġ tagħna lejn ix‑xagħri fi triqitna ’l fuq lejn dik l‑art; iżda aħna ntlaqatna minn ġuħ kbir u tbatija kbira; għax konna tqal biex niftakru fil‑Mulej Alla tagħna.",
                "4": "Madankollu, wara bosta jiem niġġerrew fix‑xagħri aħna tellajna t‑tined tagħna fil‑post fejn inqatlu ħutna, li kien jinsab qrib l‑art ta’ missirijietna.",
                "5": "U ġara li jien erġajt mort fil‑belt għand is‑sultan, ma’ erba’ rġiel minn tiegħi, biex forsi nsir naf kif kien jaħsibha s‑sultan, u nara jekk kellix nidħol flimkien ma’ niesi u nieħu l‑art f’idejja bis‑sewwa.",
                "6": "U jiena mort għand is‑sultan, u hu għamel patt miegħi li jien stajt nieħu f’idejja l‑art ta’ Leħi‑Nefi, u l‑art ta’ Silom.",
                "7": "U hu ordna wkoll lin‑nies tiegħu biex jitilqu ’l barra mill‑art, u jiena u niesi dħalna fil‑pajjiż biex forsi noħduh f’idejna.",
                "8": "U aħna bdejna nibnu l‑bini, u nsewwu s‑swar tal‑belt, iva, sewwasew is‑swar tal‑belt ta’ Leħi‑Nefi, u l‑belt ta’ Silom.",
                "9": "U aħna bdejna naħdmu l‑art, iva, u bdejna niżirgħu kull tip ta’ żerriegħa, kemm żerriegħa tal‑qamħ, u tax‑xgħir, kif ukoll nejs, u seum, u żerriegħa ta’ frott ta’ kull xorta; u aħna bdejna nitkattru u beda jkollna r‑risq fil‑pajjiż.",
                "10": "Issa kien sewwasew minħabba l‑qerq u l‑ingann tas‑sultan Laman, biex iwassal lil niesi fil‑jasar, li huwa offrielna l‑art biex inkunu nistgħu noħduha f’idejna.",
                "11": "Għalhekk ġara, li wara li aħna konna ilna ngħammru fil‑pajjiż għal tnax‑il sena sħaħ, is‑sultan Laman beda jinkwieta li b’xi mod in‑nies tiegħi jispiċċaw joktru sew fil‑pajjiż, u huma ma jkunux jistgħu jegħlbuhom u jitfgħuhom fil‑jasar.",
                "12": "Issa huma kienu nies għażżenin u jqimu l‑allat foloz; għalhekk kellhom xewqa kbira li lilna jitfgħuna fil‑jasar, biex huma jkunu jistgħu jistagħnew permezz tal‑ħidma ta’ jdejna; iva, ħalli jkunu jistgħu jiffungaw fl‑ikel mill‑merħliet tar‑raba’ tagħna.",
                "13": "Għalhekk ġara li s‑sultan Laman beda jxewwex lil niesu biex jibdew jitlewmu ma’ niesi; għalhekk beda jkun hemm il‑gwerer u l‑ġlied fil‑pajjiż.",
                "14": "Għaliex fit‑tlettax‑il sena tas‑saltna tiegħi fl‑art ta’ Nefi, lil hinn fin‑nofsinhar tal‑art ta’ Silom, meta niesi kienu qed jisqu u jitimgħu merħliethom, u jaħdmu artijiethom, ġew fuqhom numru kbir ta’ Lamaniti u bdew joqtluhom, u joħdulhom merħliethom, u l‑qamħ tar‑raba’ tagħhom.",
                "15": "Iva, u ġara li dawk kollha li ma waqgħux taħt idejhom, spiċċaw ħarbu sewwasew lejn il‑belt ta’ Nefi, u ġew jitolbuni biex nipproteġihom.",
                "16": "U ġara li jien armajthom bil‑qwas, u bil‑vleġeġ, bix‑xwabel, u bix‑ximitarri, u bil‑lembubi, u bl‑iżbandoli, u b’kull xorta ta’ armi li stajna nivvintaw, u jien u niesi morna sabiex niġġieldu kontra l‑Lamaniti.",
                "17": "Iva, bil‑qawwa tal‑Mulej aħna morna niġġieldu kontra l‑Lamaniti; għaliex jiena u niesi għajjatna b’qawwa lill‑Mulej biex hu jeħlisna minn idejn l‑għedewwa tagħna, peress li feġġet f’moħħna l‑memorja tal‑ħelsien ta’ missirijietna.",
                "18": "U Alla sema’ l‑għajjat tagħna u wieġeb talbna; u aħna tlaqna minn hemm bil‑qawwa tiegħu; iva, aħna morna noħduha kontra l‑Lamaniti, u f’temp ta’ jum u lejl aħna qtilna tlett elef u tlieta u erbgħin ruħ; u bqajna noqtluhom sewwasew sakemm ħriġnihom ’il barra minn artna.",
                "19": "U jiena stess, permezz ta’ jdejja, mort ngħin sabiex jindifnu l‑mejtin tagħhom. U araw, hu ta’ diqa u dispjaċir kbir għalina li mitejn u disgħa u sebgħin minn ħutna sfaw maqtula."
            },
            "10": {
                "1": "U ġara li aħna erġajna bdejna nwaqqfu s‑saltna u erġajna bdejna ngħammru f’dik l‑art fis‑sliem. U jien ordnajt li jagħmlu armi tal‑gwerra ta’ kull għamla, ħalli b’hekk ikun jista’ jkolli armi għan‑nies tiegħi f’każ li l‑Lamaniti jerġgħu jiġu sabiex jiġġieldu kontra n‑nies tiegħi.",
                "2": "U jien poġġejt l‑għassiesa madwar il‑pajjiż, ħalli l‑Lamaniti ma jkunux jistgħu jiġu fuqna għal għarrieda u jeqirduna; u b’dal‑mod jiena ddefendejt lil niesi u lill‑merħliet tiegħi, u żammejthom milli jaqgħu f’idejn l‑għedewwa tagħna.",
                "3": "U ġara li aħna ġejna mogħtija l‑art ta’ missirijietna għal numru ta’ snin, iva, għal tnejn u għoxrin sena.",
                "4": "U jiena ordnajt biex l‑irġiel jqaħdmu l‑art, u jkabbru kull xorta ta’ ċereali, u kull xorta ta’ frott ta’ kull għamla.",
                "5": "U lin‑nisa ordnajtilhom biex jinsġu, u jħabirku, u jaħdmu, u jaħdmu kull xorta ta’ għażel fin, iva, u drapp ta’ kull għamla, ħalli aħna nkunu nistgħu ngħattu l‑għera tagħna; u b’dal‑mod beda jkollna r‑risq fil‑pajjiż—b’hekk aħna esperjenzajna paċi kontinwa fil‑pajjiż għal tnejn u għoxrin sena.",
                "6": "U ġara li s‑sultan Laman miet, u ibnu beda jsaltan minfloku. U hu beda jipprovoka lil niesu biex iqumu kontra niesi; għalhekk huma bdew iħejju għall‑gwerra, u biex jiġu jiġġieldu kontra niesi.",
                "7": "Iżda jiena bgħatt l‑ispiji tiegħi madwar l‑art ta’ Semlon, ħalli nkun nista’ niskopri t‑tħejjijiet tagħhom, biex inkunu nistgħu niddefendu lilna nfusna kontrihom, ma jmorrux jaħbtu għal niesi u jeqirduhom.",
                "8": "U ġara li huma ġew min‑naħa tat‑tramuntana tal‑art ta’ Silom, flimkien mal‑eżerċti numerużi tagħhom, irġiel armati bil‑qwas, u bil‑vleġeġ, u bix‑xwabel, u bix‑ximitarri, u bil‑ġebel, u bl‑iżbandoli; u huma kellhom rashom imqaxxra u ma kellhomx ħwejjeġ fuqhom; u kienu lebsin ħżiem tal‑ġild madwar qaddhom.",
                "9": "U ġara li jien ordnajt biex in‑nisa u t‑tfal minn fost niesi jmorru jinħbew fix‑xagħri; u ordnajt ukoll biex l‑irġiel adulti kollha li setgħu jużaw l‑armi, kif ukoll il‑ġuvintur tiegħi kollha li kieku kapaċi jużaw l‑armi, kellhom jinġabru flimkien biex imorru jitqabdu kontra l‑Lamaniti; u jiena poġġejthom fi gradi differenti, kull raġel skont l‑età tiegħu.",
                "10": "U ġara li aħna morna nitqabdu kontra l‑Lamaniti; u jien, iva anke jien, minkejja l‑età kbira tiegħi, mort nitqabad kontra l‑Lamaniti. U ġara li aħna tlajna biex nitqabdu bil‑qawwa tal‑Mulej.",
                "11": "Issa ġara li l‑Lamaniti ma kienu jafu xejn dwar il‑Mulej, jew dwar il‑qawwa tal‑Mulej, għalhekk huma bdew jiddependu biss fuq il‑qawwa tagħhom. Madankollu huma kienu nies b’saħħithom, fejn tidħol is‑saħħa tal‑bniedem.",
                "12": "Huma kienu nies slavaġ, u feroċi, u għatxana għad‑demm, jemmnu fit‑twemmin ta’ missirijiethom, li hu dan—Li huma jemmnu li ġew imkeċċijin mill‑art ta’ Ġerusalemm minħabba l‑ħażen ta’ missirijiethom, u li huma spiċċaw ibatu minħabba l‑inġustizzja ta’ ħuthom fid‑deżert, u meta kienu qed jaqsmu l‑baħar;",
                "13": "U li huma batew ukoll l‑inġustizzja waqt li kienu fl‑ewwel art li huma wirtu, wara li qasmu l‑baħar, u dan kollu minħabba li Nefi kien aktar fidil fil‑ħarsien tal‑kmandamenti tal‑Mulej—għalhekk huwa ġie mbierek mill‑Mulej, għax il‑Mulej sema’ talbu, u lilhom huwa mexxa fil‑vjaġġ tagħhom fid‑deżert.",
                "14": "U ħutu nkurlaw għalih għaliex ma fehmux l‑għemejjel tal‑Mulej; huma nkurlaw għalih ukoll meta kienu fuq l‑ilmijiet għaliex webbsu qalbhom kontra l‑Mulej.",
                "15": "U huma nkurlaw għalih ukoll meta waslu fl‑art imwiegħda, għaliex qalu li huwa kien ħa minn idejhom it‑tmexxija tan‑nies; u huma ppruvaw joqtluh.",
                "16": "U huma nkurlaw għalih ukoll għaliex huwa telaq fid‑deżert kif ordnalu jagħmel il‑Mulej, u ħa għandu l‑annali li kienu mnaqqxin fuq il‑pjanċi ta‑ram, fejn qalu li kien seraqhom.",
                "17": "U b’hekk għallmu lil uliedhom li kellhom jobogħduhom, u li kellhom joqtluhom, u li kellhom jisirquhom u jissakkeġġjawhom, u jagħmlu dak kollu li setgħu biex jeqirduhom; għalhekk huma għandhom mibegħda eterna lejn ulied Nefi.",
                "18": "U kien għalhekk li s‑sultan Laman, permezz tal‑qerq u l‑ingann malizzjuż tiegħu, u l‑wegħdiet sbieħ tiegħu, qarraq bija, u jien ġibt lin‑nies tiegħi f’din l‑art, biex huma jkunu jistgħu jeqirduh; iva, u aħna ilna nbatu fil‑pajjiż das‑snin kollha.",
                "19": "U issa jiena, Żeniff, wara lil niesi għidtilhom dawn il‑ħwejjeġ kollha dwar il‑Lamaniti, jien ħeġġiġthom biex huma jmorru jiġġieldu bil‑qawwa kollha tagħhom, u jafdaw fil‑Mulej; għalhekk, aħna ħadniha magħhom, wiċċ imb wiċċ.",
                "20": "U ġara li aħna erġajna ħriġnihom ’il barra minn artna; u lilhom aħna qtilna u għamilna ħerba sħiħa minnhom, tant li lanqas biss nafu kemm kienu.",
                "21": "U ġara li aħna erġajna lura lejn artna, u niesi għal darb’oħra bdew jirgħu merħliethom, u jaħdmu r‑raba’ tagħhom.",
                "22": "U issa jiena, peress li xjeħt, se ngħaddi s‑saltna f’idejn wieħed minn uliedi; għalhekk, jien m’jien se ngħid xejn aktar. U jalla l‑Mulej ibierek lill‑poplu tiegħi. Ammen."
            },
            "11": {
                "1": "U issa ġara li Żeniff għadda s‑saltna f’idejn Noè, wieħed minn uliedu; għalhekk Noè beda jsaltan minfloku; u hu ma mexiex fuq il‑passi ta’ missieru.",
                "2": "Għax araw, huwa ma ħarisx il‑kmandamenti ta’ Alla, iżda mexa skont ix‑xewqat ta’ qalbu. U hu kellu bosta nisa u konkubini. U lil niesu wassalhom biex jaqgħu fid‑dnub, u jagħmlu dak li kien abominazzjoni f’għajnejn il‑Mulej. Iva, u huma waqgħu fiż‑żína u f’kull xorta ta’ ħażen.",
                "3": "U hu għamel taxxa ta’ wieħed minn ħamsa ta’ dak kollu li kellhom, wieħed minn ħamsa tad‑deheb u l‑fidda tagħhom, u wieħed minn ħamsa taż‑żiff tagħhom, u tar‑ram u r‑ram isfar tagħhom u tal‑ħadid tagħhom; u wieħed minn ħamsa tal‑bhejjem msemmna tagħhom; kif ukoll wieħed minn ħamsa taż‑żerriegħa kollha tagħhom.",
                "4": "U hu għamel dan kollu biex jipprovdi għalih innifsu, u għan‑nisa u l‑konkubini tiegħu; kif ukoll għall‑qassisin tiegħu, u għal marthom u l‑konkubini tagħhom; għalhekk hu bidel kulma kellu x’jaqsam mas‑saltna.",
                "5": "Għax huwa neħħa minn posthom il‑qassisin kollha li kienu ġew ikkonsagrati minn missieru, u kkonsagra oħrajn ġodda minflokhom, li kienu minfuħin fil‑kburija ta’ qalbhom.",
                "6": "Iva, u b’dal‑mod bdew jiġu megħjuna fil‑għażż tagħhom, u fl‑idolatrija tagħhom, u fiż‑żína tagħhom, mit‑taxxi li s‑sultan Noè poġġa fuq niesu; għalhekk in‑nies bdew jaħdmu qatigħ biex jipprovdu għall‑ħażen.",
                "7": "Iva, u huma bdew iqimu wkoll l‑allat foloz, għaliex ġew imqarrqa permezz tal‑kliem fieragħ u ħelu tas‑sultan u tal‑qassisin; għaliex huma qalulhom bosta ħwejjeġ qarrieqa.",
                "8": "U ġara li s‑sultan Noè bena ħafna bini eleganti u spazjuż; u żejnu b’xogħol tal‑injam mill‑aktar fin, u b’kull xorta ta’ ħwejjeġ prezzjużi, magħmulin mid‑deheb, u l‑fidda, u l‑ħadid, u r‑ram, u ż‑żiff, u r‑ram isfar;",
                "9": "U hu bena għalih ukoll palazz spazjuż, u f’nofsu għamel tron, li kien magħmul minn injam fin u kien imżejjen bid‑deheb u l‑fidda u bi ħwejjeġ prezzjużi.",
                "10": "U lill‑ħaddiema tiegħu qabbadhom jaħdmu kull tip ta’ xogħol fin bejn il‑ħitan tat‑tempju, permezz tal‑injam, u r‑ram, u r‑ram isfar.",
                "11": "U s‑siġġijiet li kienu riservati għall‑qassisin il‑kbar, li kienu ’l fuq mis‑siġġijiet l‑oħra kollha, żejjinhom b’deheb pur; u ordna biex quddiemhom jinbena ċint, biex fuqu jkunu jistgħu jserrħu ġisimhom u dirgħajhom waqt li joqogħdu jgħidu l‑gideb u l‑kliem fieragħ lin‑nies tiegħu.",
                "12": "U ġara li huwa bena torri ħdejn it‑tempju; iva, torri mill‑aktar għoli, li tant kien għoli li huwa seta’ jieqaf fuq il‑quċċata tiegħu u minn hemm seta’ jara l‑art ta’ Silom, kif ukoll l‑art ta’ Semlon, li kienet f’idejn il‑Lamaniti; u seta’ jara wkoll l‑art kollha tal‑madwar.",
                "13": "U ġara li huwa ordna sabiex jinbena ħafna bini fl‑art ta’ Silom; u ried li jinbena torri kbir fuq il‑għolja li kien hemm fit‑tramuntana tal‑art ta’ Silom, li kienet post ta’ refuġju għal ulied Nefi fiż‑żmien li fih huma ħarbu mill‑pajjiż; u dan hu dak li għamel bil‑ġid li huwa kiseb mit‑taxxi ta’ niesu.",
                "14": "U ġara li hu rabat qalbu ma’ ġidu, u għadda ħinu jgħix ħajja mtajra flimkien man‑nisa u l‑konkubini tiegħu; u anke l‑qassisin tiegħu bdew jgħaddu ħinhom man‑nisa żienja.",
                "15": "U ġara li huwa ħawwel id‑dwieli mal‑art kollha tal‑madwar; u bena l‑imgħasar tal‑inbid, u beda jipproduċi ħafna nbid; u b’hekk huwa sar bniedem sakranazz, u l‑istess niesu.",
                "16": "U ġara li l‑Lamaniti bdew jinżlu jattakkaw lil niesu, gruppi żgħar minnhom, u bdew joqtluhom fl‑għelieqi tagħhom, waqt li kienu jkunu qed jieħdu ħsieb il‑merħliet tagħhom.",
                "17": "U s‑sultan Noè bagħat l‑għassiesa madwar il‑pajjiż biex iżommhom ’il bogħod minnhom; iżda n‑numru li bagħat ma kienx biżżejjed, u l‑Lamaniti ġew fuqhom u qatluhom, u keċċew il‑merħliet tagħhom ’il barra mill‑pajjiż; għalhekk il‑Lamaniti bdew joqtluhom, u bdew juru x’mibegħda kellhom lejhom.",
                "18": "U ġara li s‑sultan Noè bagħat l‑armati tiegħu kontrihom, u huma ġew imġiegħla jirtiraw, jew aħjar, huma keċċewhom ’il barra għal xi żmien; għalhekk huma reġgħu lura jifirħu b’dak li rnexxielhom jaħtfu.",
                "19": "U issa, minħabba dir‑rebħa kbira huma spiċċaw minfuħin fil‑kburija ta’ qalbhom; huma bdew jiftaħru bil‑qawwa tagħhom, u jgħidu li l‑ħamsin raġel tagħhom jistgħu jeħduha kontra eluf ta’ Lamaniti; u b’dal‑mod bdew jiftaħru, u bdew jieħdu gost bid‑demm, u bit‑tixrid tad‑demm ta’ ħuthom, u dan minħabba l‑ħażen tas‑sultan u tal‑qassisin tagħhom.",
                "20": "U ġara li fosthom kien hemm raġel jismu Abinadi; u huwa mar fosthom, u beda jħabbar u jgħid: Araw, dan jgħid il‑Mulej, u dan hu dak li ordnali, fejn qalli: Mur, u għid lil dan il‑poplu, dan jgħid il‑Mulej—Ħażin ikun għalih dan il‑poplu, għax jiena rajt l‑abominazzjonijiet tagħhom, u ħżunithom, u ż‑żína tagħhom; u jekk huma ma jindmux jiena lilhom se nżur fl‑għadab tiegħi.",
                "21": "U jekk huma ma jindmux u jerġgħu lura lejn il‑Mulej Alla tagħhom, araw, jiena nagħtihom f’idejn l‑għedewwa tagħhom; iva, u huma jittieħdu fil‑jasar; u jispiċċaw ibatu taħt idejn l‑għedewwa tagħhom.",
                "22": "U għad jiġri li huma għad isiru jafu li jiena l‑Mulej Alla tagħhom, u jiena Alla għajjur, li nikkastiga lill‑poplu tiegħi minħabba ħżunitu.",
                "23": "U għad jiġri li jekk dan il‑poplu ma jindimx u ma jdurx lejn il‑Mulej Alla tiegħu, huma sejrin jittieħdu fil‑jasar; u ħadd ma jkun jista’ jeħlishom, jekk mhux il‑Mulej Alla li Jista’ Kollox.",
                "24": "Iva, u għad jiġri li meta huma jgħajtu ismi jiena ndum ma nisma’ l‑għajjat tagħhom; iva, u jiena nħallihom jiġu kkastigati mill‑għedewwa tagħhom.",
                "25": "U jekk huma ma jindmux bl‑ilbies tal‑ixkejjer u l‑irmied, u jgħajtu b’qawwa lill‑Mulej Alla tagħhom, jiena ma nismax talbhom, u lanqas ma neħlishom minn hemmhom; u dan jgħid il‑Mulej, u dan hu li huwa ordnali.",
                "26": "Issa ġara li meta Abinadi qalilhom dan il‑kliem huma nkurlaw għalih, u ppruvaw ineħħulu ħajtu; iżda l‑Mulej ħelsu minn idejhom.",
                "27": "Issa meta s‑sultan Noè sema’ l‑kliem li Abinadi qal lin‑nies, huwa wkoll inkorla; u qal: Min hu Abinadi, biex jikkundanna lili u lil niesi, jew min hu l‑Mulej, biex iġib fuq niesi daqstant tbatija?",
                "28": "Qed nordnalkom biex iġġibu lil Abinadi hawnhekk, ħalli noqtlu, għax hu qal dawn il‑ħwejjeġ biex huwa jxewwex lin‑nies tiegħi ħalli huma jinkurlaw wieħed kontra l‑ieħor, u biex iqajjem il‑ġlied fost il‑poplu tiegħi; għalhekk jien sejjer noqtlu.",
                "29": "Issa għajnejn in‑nies kienu għomja; għalhekk huma webbsu qalbhom kontra l‑kliem ta’ Abinadi, u minn dak il‑ħin bdew jaraw kif setgħu jaqbduh f’idejhom. U s‑sultan Noè webbes qalbu kontra l‑kelma tal‑Mulej, u huwa ma nidimx mill‑għemejjel ħżiena tiegħu."
            },
            "12": {
                "1": "U ġara li sentejn wara li Abinadi ġie bil‑moħbi fosthom, huma ma għarfuhx, u hu beda jħabbar fosthom u jgħid: Dan hu dak li ordnali l‑Mulej, fejn qalli—Abinadi, mur u ħabbar fost dan il‑poplu tiegħi, għax huma webbsu qalbhom kontra kliemi; huma ma nidmux mill‑għemejjel ħżiena tagħhom; għalhekk, jiena se nżurhom fl‑għadab tiegħi, iva, fil‑qilla ta’ għadbi jien se nżurhom fil‑ħażen u l‑abominazzjonijiet tagħhom.",
                "2": "Iva, ħażin ikun għalih dan in‑nisel! U l‑Mulej qalli: Medd idek u ħabbar, u għid: Dan jgħid il‑Mulej, għad jiġri li dan in‑nisel, minħabba ħżunitu, sejjer jittieħed fil‑jasar, u se jlaqqatha bil‑ħarta fuq ħaddejh; iva, u huma se jiġu mġiegħla jaħarbu min‑nies, u se jinqatlu; u l‑isqra tal‑ajru, u l‑klieb, iva, u l‑bhejjem selvaġġi, sejrin jieklu laħamhom.",
                "3": "U għad jiġri li l‑ħajja tas‑sultan Noè se tiġi stmata sewwasew daqs ilbies ġo forn jaħraq; għax hu għad ikun jaf li jiena l‑Mulej.",
                "4": "U għad jiġri li jiena se nara li dan il‑poplu tiegħi jintlaqat minn tbatija kbira, iva, mill‑ġuħ u mill‑pesta; u se nara li huma jgħaddu l‑jum kollu jnewħu.",
                "5": "Iva, u se nara li huma jkollhom it‑tagħbija marbuta fuq daharhom; u li jiġu misjuqa bħal ħmar tat‑tagħbija bla kliem.",
                "6": "U għad jiġri li jien nibgħat fosthom is‑silġ, u hu jidrobhom; u huma jintlaqtu ħażin ukoll mir‑riħ tal‑lvant; u l‑insetti jinfestaw ukoll arthom, u jieklulhom il‑qamħ tagħhom.",
                "7": "U huma jintlaqtu minn pesta kbira—u dan kollu se nagħmlu minħabba l‑ħażen u l‑abominazzjonijiet tagħhom.",
                "8": "U jiġri li jekk huma ma jindmux jiena neqridhom għalkollox minn fuq wiċċ l‑art; madankollu huma jħallu warajhom storja miktuba, u jiena nħarisha għal ġnus oħra li sejrin jirtu l‑art; iva, sewwasew jiena nagħmel dan biex inkun nista’ niżvela l‑abominazzjonijiet ta’ dan il‑poplu lil ġnus oħra. U ħafna kienu l‑ħwejjeġ li ħabbar Abinadi kontra dan il‑poplu.",
                "9": "U ġara li huma ħaduha kontrih; u qabduh, rabtuh, ħaduh quddiem is‑sultan, u qalu lis‑sultan: Ara, aħna ġibna quddiemek raġel li ħabbar id‑deni kontra niesek, u qal li Alla se jeqridhom.",
                "10": "U hu qed iħabbar ukoll id‑deni kontra ħajtek, u jgħid li ħajtek se tkun bħal ilbies ġo ħuġġieġa nar.",
                "11": "U qed jgħid ukoll li int se tkun bħal zokk, sewwasew bħal zokk niexef ġo għalqa, li l‑bhejjem jgħaddu minn fuqu u jgħaffġuh taħt saqajhom.",
                "12": "U qed jgħid ukoll li int se tkun bħall‑blanzuni tal‑għollieq, li, meta jkunu misjurin, jekk jonfoħ ir‑riħ, jinġarrew ma’ wiċċ l‑art. U hu jasserixxi li kien il‑Mulej li qal dan. U jgħid li dan kollu se jiġi fis‑seħħ jekk inti ma tindimx, u dan minħabba ħżunitek.",
                "13": "U issa, O sultan, x’ħażen daqstant kbir inti qatt għamilt, jew xi dnubiet kbar qatt wettqu niesek, li għandna niġu kkundannati minn Alla jew li dan ir‑raġel jagħmel ħaqq minna?",
                "14": "U issa, O sultan, ara, aħna bla ħtija, u int, O sultan, ma wettaqt l‑ebda dnub; għalhekk, dan ir‑raġel gideb dwarek, u dak li ħabbar hu kollu għal xejn.",
                "15": "U ara, aħna b’saħħitna, m’aħniex se nittieħdu fil‑jasar, u lanqas mhu se nittieħdu fl‑eżilju mill‑għedewwa tagħna; iva, u inti kellek ir‑risq fl‑art, u għad jerġa’ jkollok ir‑risq.",
                "16": "Ara, hawn hu r‑raġel, aħna qed nagħtuh f’idejk; agħmel minnu kif tixtieq.",
                "17": "U ġara li s‑sultan Noè ordna biex Abinadi jinxteħet fil‑ħabs; u ordna biex il‑qassisin jinġabru flimkien ħalli hu jkun jista’ jiddiskuti magħhom x’għandu jagħmel bih.",
                "18": "U ġara li huma qalu lis‑sultan: Ġibulna hawn ħalli nkunu nistgħu ninterrogawh; u s‑sultan ordna biex huwa jinġieb quddiemhom.",
                "19": "U huma bdew jinterrogawh, biex forsi jaqbduh f’xi ħaġa, ħalli jkollhom raġuni għalfejn jakkużawh; iżda hu weġibhom bi qlubija kbira, iva, u b’għaġeb kbir għalihom, hu rribatta l‑mistoqsijiet kollha li għamlulu, u ħallihom ilkoll b’ħalqhom miftuħ.",
                "20": "U ġara li wieħed minnhom qallu: Xi jfisser il‑kliem li hemm miktub, u li ġie mgħallem minn missirijietna, li jgħid:",
                "21": "Kemm huma sbieħ fuq il‑muntanji r‑riġlejn ta’ min iħabbar il‑bxara t‑tajba; ta’ min ixandar is‑sliem; ta’ min iħabbar ir‑risq; ta’ min ixandar is‑salvazzjoni; u jgħid lil Sijon, Alla tiegħek isaltan;",
                "22": "L‑għassiesa tiegħek se jgħollu leħinhom; b’leħen wieħed flimkien se jgħannu; għax huma se jkunu f’għaqda waħda bejniethom meta l‑Mulej iġib lura lil Sijon;",
                "23": "Intom, ħerbiet ta’ Ġerusalemm, għannu lkoll bil‑ferħ; għax farraġ il‑Mulej il‑poplu tiegħu, huwa feda lil Ġerusalemm;",
                "24": "Kixef il‑Mulej id‑driegħ tiegħu qaddis, quddiem il‑ġnus kollha, u t‑truf kollha tal‑art se jaraw is‑salvazzjoni ta’ Alla tagħna?",
                "25": "U issa Abinadi qalilhom: Intom qassisin, u tippretendu li tgħallmu lil dan il‑poplu, u li tifhmu l‑ispirtu tal‑profezija, u madankollu tixtiequ tkunu tafu mingħandi xi jfissru dawn il‑ħwejjeġ?",
                "26": "Jien ngħidilkom, ħażin ikun għalikom talli għawwiġtu triqat il‑Mulej! Għax jekk intom tifhmu dawn il‑ħwejjeġ intom m’għallimtuhomx; għalhekk, intom għawwiġtu triqat il‑Mulej.",
                "27": "Qalbkom ma tajtuhiex ċans tifhimhom; għalhekk ma kontux għaqlin; Għalhekk, intom x’tgħallmuh lil dan il‑poplu?",
                "28": "U huma qalu: Aħna ngħallmu l‑liġi ta’ Mosè.",
                "29": "U għal darb’oħra qalilhom: Jekk intom tgħallmu l‑liġi ta’ Mosè għalfejn ma tħarsuhiex? Għalfejn torbtu qalbkom ma’ ġidkom? Għalfejn taqgħu fiż‑żína u taħlu l‑enerġija tagħkom ma’ nisa żienja, iva, u lil dan il‑poplu twassluh biex jaqa’ fid‑dnub, tant li l‑Mulej kellu jibgħatni hawn biex jien inħabbar kontra dan il‑poplu, iva, sewwasew li ħsara kbira se tolqot lil dan il‑poplu?",
                "30": "Ma tafux intom li jien ngħid il‑verità? Iva, intom tafu li jien ngħid il‑verità; u intom għandkom għalfejn tirtogħdu quddiem Alla.",
                "31": "U għad jiġri li intom se tiġu kkastigati minħabba ħżunitkom, għax għidtu li intom tgħallmu l‑liġi ta’ Mosè. U x’tafu intom dwar il‑liġi ta’ Mosè? Taħsbu li s‑salvazzjoni tiġi permezz tal‑liġi ta’ Mosè? Xi tgħidu?",
                "32": "U huma wieġbu u qalu li s‑salvazzjoni ġiet fis‑seħħ permezz tal‑liġi ta’ Mosè.",
                "33": "Iżda issa Abinadi qalilhom: Jiena naf li jekk intom tħarsu l‑kmandamenti ta’ Alla intom tiksbu s‑salvazzjoni; iva, jekk intom tħarsu l‑kmandamenti li l‑Mulej ta lil Mosè fil‑muntanja Sinaj, meta qal:",
                "34": "Jiena hu l‑Mulej, Alla tiegħek, li ħriġtek mill‑art tal‑Eġittu, minn dar il‑jasar.",
                "35": "Ma jkollokx Alla ieħor għajri.",
                "36": "La tagħmilx għalik suriet minquxa, jew xi xbieha ta’ xi ħaġa li hemm fl‑għoli tas‑sema, jew xi ħaġa li hawn fl‑art.",
                "37": "Imbagħad Abinadi qalilhom, Intom dan kollu għamiltuh? Jien ngħidilkom, Le, m’għamiltuhx. U lil dawn in‑nies għallimtuhom li għandhom jagħmlu dawn il‑ħwejjeġ kollha? Jien ngħidilkom, Le, m’għallimtuhomx."
            },
            "13": {
                "1": "U issa meta s‑sultan sema’ dan il‑kliem, hu qal lill‑qassisin tiegħu: “Ħuduh minn hawn lil dan u morru oqtluh; għax dal‑bniedem miġnun x’jiswa għalina.",
                "2": "U huma marru u ppruvaw jaqbduh taħt idejhom; iżda hu waqfilhom, u qalilhom:",
                "3": "La tmissunix, għax Alla jilħaqkom jekk tmissuni b’idejkom, għax jien għadni ma wassaltx il‑messaġġ li l‑Mulej bagħatni biex inwassal; lanqas għadni m’għidtilkom dak li tlabtuni ngħidilkom; għalhekk, Alla ma jippermettix li jien ninqatel għalissa.",
                "4": "Iżda jeħtieġ li jiena nwettaq il‑kmandamenti li ordnali Alla; u għaliex jien għidtilkom il‑verità intom ħadtuha kontrija. U għal darb’oħra, għax jiena tkellimt il‑kelma ta’ Alla intom ħaristu lejja bħala bniedem miġnun.",
                "5": "Issa ġara li wara li Abinadi qal dan il‑kliem in‑nies tas‑sultan Noè m’azzardawx jaqbduh taħt idejhom, għax l‑Ispirtu tal‑Mulej kien miegħu; u wiċċu kien jiddi b’dija mill‑aktar kbira, l‑istess bħal Mosè meta kien fuq il‑muntanja Sinaj, waqt li kien qed jitkellem mal‑Mulej.",
                "6": "U hu tkellem b’qawwa u b’awtorità minn Alla; u kompla jitkellem u jgħid:",
                "7": "Qed taraw li intom m’għandkom l‑ebda qawwa biex toqtluni, għalhekk jien se nkompli sa ma ntemm il‑messaġġ tiegħi. Iva, u jien qed nara li dan qed jolqotkom fil‑laħam il‑ħaj għax jien qed ngħidilkom il‑verità dwar ħżunitkom.",
                "8": "Iva, u kliemi ħalliekom mistagħġba u miblugħa, u mimlijin korla.",
                "9": "Iżda jien sejjer intemm il‑messaġġ tiegħi; u mhux importanti fejn immur wara, diment li jiena nsalva.",
                "10": "Iżda jiena ngħidilkom dan, li dak li tagħmlu lili, wara li jiena nlesti, se jkun raffigurazzjoni u dell ta’ ħwejjeġ li għad iridu jseħħu.",
                "11": "U issa se naqralkom il‑bqija tal‑kmandamenti ta’ Alla, għax qed nara li huma ma jinsabux miktubin ġewwa qalbkom; qed nara li intom studjajtu u għallimtu l‑ħażen fil‑parti kbira ta’ ħajjitkom.",
                "12": "U issa, ftakru li jien għidtilkom: La tagħmilx għalik suriet minquxa, u ebda xbieha ta’ xi ħaġa li tinsab fil‑għoli tas‑sema, jew li tinsab hawn isfel fl‑art, jew li tinsab fil‑baħar taħt l‑art.",
                "13": "U għidtilkom ukoll: Tadurahomx u sservihomx; għax jiena l‑Mulej, Alla tiegħek, Alla għajjur, li npatti l‑ħażen tal‑missirijiet fuq l‑ulied, sat‑tielet u r‑raba’ nisel ta’ dawk li lili jobogħduni;",
                "14": "U nagħder eluf fosthom li jħobbuni u jħarsu l‑kmandamenti tiegħi.",
                "15": "Issejjaħx l‑isem tal‑Mulej Alla tiegħek fil‑batal, għaliex il‑Mulej ma jħallix bla kastig lil min isejjaħ ismu fil‑batal.",
                "16": "Ftakar f’jum is‑sibt u qaddsu.",
                "17": "Sitt ijiem għandek taħdem u tagħmel kull ma għandek tagħmel;",
                "18": "Iżda s‑seba’ jum, hu jum il‑Mulej, Alla tiegħek, u int ma tagħmel ebda xogħol, la int, la ibnek, la bintek, la l‑qaddej u l‑qaddejja tiegħek, la l‑bhejjem tiegħek, u lanqas il‑barrani li jkun ġewwa bwiebek;",
                "19": "Għax f’sitt ijiem il‑Mulej għamel is‑smewwiet u l‑art, u l‑baħar, u kull ma hemm fihom; għalhekk il‑Mulej bierek is‑seba’ jum u qaddsu.",
                "20": "Weġġaħ lil missierek u lil ommok, sabiex jitkattru jiemek fuq l‑art li l‑Mulej, Alla tiegħek, jagħtik.",
                "21": "La toqtolx.",
                "22": "La tagħmilx adulterju. ̋La tisraqx.",
                "23": "La tagħtix xhieda falza kontra għajrek.",
                "24": "La tixtieqx dar għajrek, la tixtieqx il‑mara ta’ għajrek, jew il‑qaddej jew il‑qaddejja tiegħu, jew il‑gendus, jew il‑ħmar tiegħu, jew xi ħaġa li hi ta’ għajrek.",
                "25": "U ġara li wara li Abinadi temm jgħid dan id‑diskors hu qalilhom: Għallimtuhom intom lil dawn in‑nies li għandhom jaraw li jagħmlu dawn il‑ħwejjeġ kollha ħalli huma jħarsu dawn il‑kmandamenti?",
                "26": "Jiena ngħidilkom, Le; għax kieku għamiltu dan, il‑Mulej ma kienx se jitlobni biex niġi hawn u nħabbar id‑deni lil dan il‑poplu.",
                "27": "U issa intom għidtu li s‑salvazzjoni tiġi fis‑seħħ permezz tal‑liġi ta’ Mosè. Jien ngħidilkom li jkun jaqbel li għalissa intom tħarsu l‑liġi ta’ Mosè; iżda ngħidilkom, li għad jasal żmien meta ma jkunx hemm aktar il‑ħtieġa li tħarsu l‑liġi ta’ Mosè.",
                "28": "U barra minn hekk, ngħidilkom, li s‑salvazzjoni ma tiġix biss permezz tal‑liġi; u li kieku ma kienx għall‑espjazzjoni, li Alla nnifsu se jagħmel għad‑dnubiet u l‑ħażen tal‑poplu tiegħu, huma żgur kienu jispiċċaw jinqerdu, minkejja l‑liġi ta’ Mosè.",
                "29": "U issa ngħidilkom li kien hemm bżonn tingħata liġi lil ulied Iżrael, iva, sewwasew liġi mill‑aktar stretta; għax huma kienu nies ta’ ras iebsa, li jaqgħu malajr fil‑ħażen, u li huma tqal biex jiftakru fil‑Mulej Alla tagħhom;",
                "30": "Għalhekk ġiet mogħtija lilhom liġi, iva, liġi ta’ konformità u ta’ ordinanzi, liġi li huma kellhom josservaw b’mod strett minn jum għal jum, li tgħinhom jiftakru f’Alla u jwettqu dmirhom lejh.",
                "31": "Iżda araw, jien ngħidilkom li dan kollu kien raffigurazzjoni ta’ ħwejjeġ li għad iridu jseħħu.",
                "32": "U issa, il‑liġi huma fehmuha? Jiena ngħidilkom, Le, mhux kollha fehmuha l‑liġi; u dan minħabba l‑ebusija ta’ qalbhom; għax huma baqgħu ma fehmux li l‑ebda bniedem ma jista’ jsalva ħlief permezz tal‑fidwa ta’ Alla.",
                "33": "Għax araw, ma kienx Mosè li ħabbrilhom dwar il‑miġja tal‑Messija, u li Alla għandu jifdi lill‑poplu tiegħu? Iva, u l‑istess il‑profeti kollha li ilhom iħabbru sa mill‑bidu tad‑dinja—ma tkellmux huma xi ftit jew wisq dwar dawn il‑ħwejjeġ?",
                "34": "Ma qalux huma li Alla nnifsu għandu jinżel fost ulied il‑bnedmin, u jieħu fuqu x‑xbieha ta’ bniedem, u jmur b’qawwa kbira fuq wiċċ l‑art?",
                "35": "Iva, u huma ma qalux ukoll li hu għandu jġib fis‑seħħ il‑qawmien mill‑imwiet tal‑mejtin, u li huwa nnifsu se jkun maħqur u msawwat?"
            },
            "14": {
                "1": "Iva, mhux anke Isaija qal: Min kien jemmen dak li smajna, u lil min intwera driegħ il‑Mulej?",
                "2": "Għax bħal xitla tenera jikber quddiemu, u bħal għerq minn art niexfa; ebda sura jew ġmiel ma għandu; u meta se narawh m’aħna se naraw l‑ebda ġmiel li nitgħaxxqu bih.",
                "3": "Huwa mżeblaħ u mwarrab mill‑bnedmin; bniedem li bata u jaf x’inhu n‑niket; u wieħed li aħna ħbejna wiċċna minnu; ġie mżeblaħ, u aħna xejn ma qisnih.",
                "4": "Huwa żgur li hu rafa’ fuqu n‑niket tagħna, u tgħabba bit‑tbatija tagħna; madankollu aħna qisnieh bħal wieħed magħkus, midrub minn Alla u mnikket.",
                "5": "Iżda hu kien miġruħ minħabba t‑trasgressjonijiet tagħna, misħuq minħabba fi ħżunitna; għas‑sliem tagħna waqa’ l‑kastig fuqu; u bis‑swat tiegħu sibna l‑fejqan tagħna.",
                "6": "Aħna lkoll bħal nagħaġ intlifna; kull wieħed minna qabad triq għal rasu; u l‑Mulej xeħet fuqu l‑ħażen tagħna lkoll.",
                "7": "Ħaqruh, u sawtuh, u madankollu ma fetaħx fommu; ġabuh bħal ħaruf meħud għall‑qatla, u bħal nagħġa mbikkma f’id min iġiżżha, u baqa’ ma fetaħx fommu.",
                "8": "Minn qiegħ il‑ħabs u mill‑ħaqq neħħewh; u min se jitkellem dwar nislu? Għax lilu qaċċtuh mill‑art tal‑ħajjin; minħabba t‑trasgressjonijiet tal‑poplu tiegħi huwa spiċċa midrub.",
                "9": "U tawh qabar mal‑ħżiena, u mal‑għonja difnuh; għalkemm ma għamel ebda deni, u minn fommu ma ħareġ ebda qerq.",
                "10": "Iżda l‑Mulej għoġbu jgħakksu; hu jħallih jgħaddi min‑niket; meta toffru ruħu bħala offerta għad‑dnub huwa jara nislu u jtawwal jiemu, u r‑rieda tal‑Mulej isseħħ permezz tiegħu.",
                "11": "Hu jara t‑tbatija ta’ ruħu, u jħossu sodisfatt; permezz tal‑għarfien tiegħu l‑qaddej ġust tiegħi jiġġustifika lill‑kotra; għax bil‑ħażen tagħhom huwa jitgħabba.",
                "12": "Għalhekk mas‑setgħana jien nagħtih sehmu, u hu jkollu sehem fil‑priża mal‑qalbenin; għaliex hu offra ruħu għall‑mewt; u kien magħdud mat‑trasgressuri; u hu ġarr id‑dnubiet tal‑kotra, u daħal għat‑trasgressuri."
            },
            "15": {
                "1": "U issa Abinadi qalilhom: Irridkom tifhmu li Alla nnifsu se jiġi fost ulied il‑bnedmin, u sejjer jifdi lill‑poplu tiegħu.",
                "2": "U għaliex huwa se jgħammar fil‑ġisem hu se jkun jissejjaħ Iben Alla, u għax hu ssottometta l‑ġisem mortali tieħu għar‑rieda tal‑Missier, huwa l‑Missier kif ukoll l‑Iben—",
                "3": "Il‑Missier, għaliex ġie mnissel bil‑qawwa ta’ Alla; u l‑Iben, minħabba l‑ġisem; b’hekk huwa jsir kemm il‑Missier kif ukoll l‑Iben—",
                "4": "U huma Alla wieħed, iva, il‑veru Missier Etern tas‑sema u tal‑art.",
                "5": "U għalhekk il‑ġisem isir suġġett għall‑Ispirtu, jew l‑Iben isir suġġett għall‑Missier, li huma Alla wieħed, u huwa jesperjenza t‑tiġrib, u ma jaqax għat‑tiġrib, iżda jippermetti li jiġi mżeblaħ, u msawwat, u mwarrab, u miċħud mill‑poplu tiegħu stess.",
                "6": "U wara dan kollu, wara li huwa jwettaq bosta mirakli tal‑għaġeb fost ulied il‑bnedmin, hu sejjer jinġarr, iva, sewwasew kif qal Isaija, bħal nagħġa mbikkma f’id min iġiżżha, u baqa’ ma fetaħx fommu.",
                "7": "Iva, bl‑istess mod huwa se jinġarr, jiġi msallab, u jinqatel, fejn il‑ġisem sewwasew isir suġġett għall‑mewt, u r‑rieda tal‑Iben tinbela fir‑rieda tal‑Missier.",
                "8": "U b’dal‑mod Alla jkisser l‑irbit tal‑mewt, għax ikun kiseb ir‑rebħa fuq il‑mewt; u lill‑Iben jagħtih is‑setgħa li jidħol għal ulied il‑bnedmin—",
                "9": "U hu tela’ fis‑smewwiet, kollu ħniena u kompassjoni lejn ulied il‑bnedmin; u jinsab wieqaf bejnhom u bejn il‑ġustizzja; hu li kisser l‑irbit tal‑mewt, li ħa fuqu nnifsu ħżunithom u t‑trasgressjonijiet tagħhom, u lilhom huwa feda, u ssodisfa t‑talbiet tal‑ġustizzja.",
                "10": "U issa jiena ngħidilkom, min se jitkellem dwar nislu? Araw, jiena ngħidilkom, li hu għad jara lil nislu meta huwa joffri ruħu b’sagrifiċċju għad‑dnub. U issa xi tgħiduli? U nislu min se jkun?",
                "11": "Araw, jiena ngħidilkom, li kull min sema’ kliem il‑profeti, iva, il‑profeti qaddisa kollha li ħabbru dwar il‑miġja tal‑Mulej—jiena ngħidilkom, li dawk kollha li taw widen għal kliemhom, u emmnu li l‑Mulej sejjer jifdi lill‑poplu tiegħu, u ħarsu ’l quddiem lejn dak il‑jum għal maħfra ta’ dnubiethom, jiena ngħidilkom, li dawn huma nislu, jew aħjar dawn huma l‑werrieta tas‑saltna ta’ Alla.",
                "12": "Għax dawn huma dawk li dnubiethom huwa ġarr; dawn huma dawk li għalihom huwa miet, biex jifdihom mit‑trasgressjonijiet tagħhom. U issa, temmnu li huma nislu?",
                "13": "Iva, u temmnu li l‑profeti huma nislu wkoll, kull wieħed minnhom li fetaħ fommu biex iħabbar, u li ma waqax fit‑trasgressjoni, jiġifieri l‑profeti qaddisa kollha sa mill‑bidu tad‑dinja? Jiena ngħidilkom li dawn kollha huma nislu.",
                "14": "U dawn huma dawk li xandru l‑paċi, li wasslu l‑aħbar it‑tajba, li xandru s‑salvazzjoni; u qalu lil Sijon: Alla tiegħek isaltan!",
                "15": "U kemm kienu sbieħ fuq il‑muntanji riġlejhom!",
                "16": "U kemm huma sbieħ ukoll fuq il‑muntanji ir‑riġlejn ta’ dawk li għadhom ixandru l‑paċi!",
                "17": "U kemm huma sbieħ ukoll fuq il‑muntanji ir‑riġlejn ta’ dawk li minn issa ’l quddiem sejrin ixandru l‑paċi, iva, minn issa ’l quddiem u għal dejjem!",
                "18": "U araw, jien ngħidilkom, dan mhux kollox. Għax kemm huma sbieħ fuq il‑muntanji r‑riġlejn ta’ dak li jwassal l‑aħbar it‑tajba, li huwa dak li jġib il‑paċi, iva, sewwasew il‑Mulej, li feda lill‑poplu tiegħu; iva, dak li ġab is‑salvazzjoni lill‑poplu tiegħu;",
                "19": "Għax li kieku ma kienx għall‑fidwa li huwa wassal lill‑poplu tiegħu, li ġiet imħejjija sa mill‑ħolqien tad‑dinja, jien ngħidilkom, li kieku ma kienx għal dan, l‑umanità kollha kienet tispiċċa tintilef.",
                "20": "Iżda araw, l‑irbit tal‑mewt sejjer jitkisser, u l‑Iben sejjer isaltan, u jkollu l‑qawwa fuq il‑mewt; għalhekk, huwa jġib fis‑seħħ il‑qawmien mill‑imwiet tal‑mejtin.",
                "21": "U jiġi fis‑seħħ il‑qawmien mill‑imwiet, li huwa l‑ewwel qawmien; iva, sewwasew il‑qawmien ta’ dawk li kienu, u dawk li huma, u dawk li għad ikunu, sewwasew sal‑qawmien mill‑imwiet ta’ Kristu—għax huwa hekk se jkun jissejjaħ.",
                "22": "U issa, il‑qawmien mill‑imwiet tal‑profeti kollha, u ta’ dawk kollha li emmnu fi kliemhom, jew ta’ dawk kollha li ħarsu l‑kmandamenti ta’ Alla, se jseħħ fl‑ewwel qawmien; għalhekk, huma l‑ewwel qawmien.",
                "23": "Huma jiġu mgħollija ’l fuq biex jgħammru ma’ dak Alla li fdihom; b’hekk huma jiksbu l‑ħajja ta’ dejjem permezz ta’ Kristu, li kisser l‑irbit tal‑mewt.",
                "24": "U dawn huma dawk li se jkunu parti mill‑ewwel qawmien; u dawn huma dawk li mietu qabel ġie Kristu, fl‑injoranza tagħhom, u li lilhom ħadd ma xandrilhom is‑salvazzjoni. U b’hekk il‑Mulej iġib fis‑seħħ ir‑restawrazzjoni tagħhom; u huma jkollhom sehem mill‑ewwel qawmien, jew aħjar ikollhom il‑ħajja ta’ dejjem, għax huma jiġu mifdija mill‑Mulej.",
                "25": "U t‑tfal ċkejknin jiksbu wkoll il‑ħajja ta’ dejjem.",
                "26": "Iżda ħarsu u ntlew bil‑biża’, u tkexkxu quddiem Alla, għax għandkom tassew għalfejn titkexkxu; għax il‑Mulej ma jifdix lil dawk li jeħduha kontrih u jmutu fi dnubiethom; iva, sewwasew dawk kollha li mietu fi dnubiethom sa mill‑bidu tad‑dinja, li minn rajhom ħaduha kontra Alla, u li kienu jafu l‑kmandamenti ta’ Alla, imma ma ħarsuhomx; dawn huma dawk li mhux se jkunu parti mill‑ewwel qawmien.",
                "27": "Għalhekk m’għandkomx tassew għalfejn titkexkxu? Għax m’hemm ħadd minnhom li se jikseb is‑salvazzjoni; għax lil ħadd minn dawn ma feda l‑Mulej; iva, lil dawn il‑Mulej ma jistax jifdihom; għax hu ma jistax jiċħad lilu nnifsu; għax hu ma jistax iċaħħad il‑ġustizzja minn dak li hu tagħha.",
                "28": "U issa jiena ngħidilkom li għad jasal żmien meta s‑salvazzjoni tal‑Mulej se tiġi mxandra lil kull ġens, tribù, ilsien u poplu.",
                "29": "Iva, Mulej, l‑għassiesa tiegħek se jgħollu leħinhom; b’leħen wieħed flimkien se jgħannu; għax huma se jkunu jistgħu jaraw b’għajnejhom lill‑Mulej iġib lura lil Sijon.",
                "30": "Intom, ħerbiet ta’ Ġerusalemm, għannu lkoll bil‑ferħ; għax farraġ il‑Mulej lill‑poplu tiegħu, huwa feda lil Ġerusalemm.",
                "31": "Kixef il‑Mulej id‑driegħ qaddis tiegħu, f’għajnejn il‑ġnus kollha; u t‑truf kollha tal‑art sejrin jaraw is‑salvazzjoni ta’ Alla tagħna."
            },
            "16": {
                "1": "U issa, ġara li wara li Abinadi qal dan il‑kliem huwa medd idu u qal: Għad jasal żmien meta kulħadd għad jara s‑salvazzjoni tal‑Mulej; meta kull ġens, tribù, ilsien u poplu sejjer jara b’għajnejh u jistqarr quddiem Alla li l‑ġudizzju tiegħu huwa wieħed ġust.",
                "2": "U mbagħad il‑ħżiena sejrin jintremew ’il barra, u jkollhom tassew għalfejn inewħu, u jibku, u jħabbtu fuq sidirhom, u jgħażżu snienhom; u dan għaliex ma jkunux iridu jisimgħu leħen il‑Mulej; għalhekk lil dawn il‑Mulej ma jifdihomx.",
                "3": "Għaliex dawn huma nies karnali u mxajtna, u x‑xitan għandu s‑setgħa fuqhom; iva, sewwasew dak is‑serp tal‑qedem li qarraq bl‑ewwel ġenituri tagħna, li wassal għall‑waqgħa tagħhom; li wassal biex l‑umanità kollha saret karnali, senswali, imxajtna, tagħraf il‑ħażin mit‑tajjeb, u tissottometti ruħha għax‑xitan.",
                "4": "B’hekk il‑bnedmin kollha spiċċaw intilfu; u araw, huma kienu jibqgħu mitlufin għal dejjem li kieku ma kienx għax Alla feda lil niesu mill‑istat mitluf u dekadut tagħhom.",
                "5": "Iżda ftakru li dak illi jibqa’ jippersisti fin‑natura karnali tiegħu, u li jibqa’ għaddej fit‑triq tad‑dnub u r‑ribelljoni kontra Alla, huwa jibqa’ fl‑istat mitluf tiegħu u x‑xitan għandu kull setgħa fuqu. Għalhekk għalih qisu bħallikieku ma seħħet l‑ebda fidwa, għax huwa għadu ta’ Alla; kif ix‑xitan huwa wkoll għadu ta’ Alla.",
                "6": "U issa li kieku Kristu ma ġiex fid‑dinja, u hawn qed nitkellem dwar ħwejjeġ li għad iridu jseħħu bħallikieku diġà seħħew, ma kien ikun hawn l‑ebda fidwa.",
                "7": "U li kieku Kristu ma qamx mill‑imwiet, jew ma kissirx l‑irbit tal‑mewt biex il‑qabar ma jikseb l‑ebda rebħa, u l‑mewt ma jkollha l‑ebda niggieża, ma kien ikun hemm l‑ebda qawmien mill‑imwiet.",
                "8": "Iżda hemm qawmien mill‑imwiet, għalhekk il‑qabar ma joħroġx rebbieħ, u fi Kristu nbelgħet in‑niggieża tal‑mewt.",
                "9": "Huwa d‑dawl u l‑ħajja tad‑dinja; iva, dawl li ma jintemmx, li qatt ma jista’ jiddallam; iva, u huwa wkoll ħajja li ma tintemmx, fejn mewt aktar ma jkunx hawn.",
                "10": "Anke dan il‑ġisem mortali għad ixedd fuqu l‑immortalità, u dan it‑taħsir għad ixedd fuqu n‑nuqqas ta’ taħsir, u huma għad jittieħdu sabiex jieqfu quddiem l‑iżbarra ta’ Alla, biex huwa jagħmel ħaqq minnhom skont l‑għemejjel tagħhom, jekk ikunux tajbin jew ħżiena—",
                "11": "Jekk ikunu tajbin, għall‑qawmien ta’ ħajja u hena bla tmiem; u jekk ikunu ħżiena, għall‑qawmien ta’ dannazzjoni bla tmiem, u huma jintreħew f’idejn ix‑xitan, li ħakimhom f’idejh, u din hija d‑dannazzjoni—",
                "12": "Huma ġabu ruħhom skont ir‑rieda u x‑xewqat karnali tagħhom; u qatt ma daru lejn il‑Mulej waqt li huwa kien qed jurihom id‑dirgħajn ta’ ħniena tiegħu; għax hu kien qed jurihom id‑dirgħajn ta’ ħniena tiegħu, iżda huma ma tawx kasu; huma ġew imwissijin dwar ħżunithom u xorta ma ridux jabbandunawhom; u ġew ordnati sabiex jindmu u xorta ma ridux jindmu.",
                "13": "U issa, m’għandkomx intom tirtogħdu u tindmu minn dnubietkom, u tiftakru li huwa biss fi Kristu u permezz ta’ Kristu li tistgħu ssalvaw?",
                "14": "Għalhekk, jekk intom tgħallmu l‑liġi ta’ Mosè, għallmu wkoll li hija dell ta’ dawk il‑ħwejjeġ li għad iridu jseħħu—",
                "15": "Għallmuhom li l‑fidwa tiġi permezz ta’ Kristu l‑Mulej, li hu l‑veru Missier Etern. Ammen."
            },
            "17": {
                "1": "U issa ġara li meta Abinadi temm jgħid dan il‑kliem, is‑sultan ordna sabiex il‑qassisin jaqbduh taħt idejhom u jaraw li huwa jingħata l‑mewt.",
                "2": "Iżda fosthom kien hemm wieħed jismu Alma, li kien ġej ukoll min‑nisel ta’ Nefi. U hu kien raġel żagħżugħ, li kien emmen dak li qal Abinadi, għax hu kien jaf dwar il‑ħażen li Abinadi xehed kontrihom; għalhekk huwa beda jitlob bil‑ħerqa lis‑sultan biex ma jagħdabx ma’ Abinadi, iżda jħallih imur fis‑sliem.",
                "3": "Iżda s‑sultan aktar inkorla, u talab biex Alma jitkeċċa minn fosthom, u bagħat lill‑qaddejja tiegħu warajh ħalli jkunu jistgħu joqtluh.",
                "4": "Iżda hu ħarab minn quddiemhom u mar jistaħba ħalli ma jsibuhx. U fil‑bosta jiem li għamel mistoħbi huwa kiteb dak kollu li kien qal Abinadi.",
                "5": "U ġara li s‑sultan ordna sabiex l‑għassiesa tiegħu jiċċirkondaw lil Abinadi u jaqbduh taħt idejhom; u huma rabtuh u xeħtuh fil‑ħabs.",
                "6": "U wara tlett ijiem, wara li ddiskuta mal‑qassisin tiegħu, hu ordna sabiex huwa jerġa’ jinġieb quddiemu.",
                "7": "U huwa qallu: Abinadi, aħna sibna akkuża kontrik, u inti jistħoqqlok il‑mewt.",
                "8": "Għax inti għidt li Alla nnifsu għandu jinżel fost ulied il‑bnedmin; u issa, minħabba f’hekk inti għandek tingħata l‑mewt jekk inti ma tirtirax il‑kliem kollu deni li għidt dwari u dwar il‑poplu tiegħi.",
                "9": "Issa Abinadi qallu: Jiena ngħidlek, jien mhux se nirtira l‑kliem li għidtilkom dwar dan il‑poplu, għax li għidt huwa kollu minnu; u biex inti tkun taf kemm hu minnu jiena ħallejt lili nnifsi naqa’ f’idejk.",
                "10": "Iva, u jien lest inbati sewwasew sal‑mewt, u m’iniex se nirtira kliemi, li se jkun ta’ xhieda kontrikom. U jekk int toqtolni inti tkun xerridt demm innoċenti, u dan ukoll se jkun ta’ xhieda kontrik fl‑aħħar jum.",
                "11": "U issa s‑sultan Noè kien sejjer iħallih jitlaq, għax beża’ minn kliemu; għax beża’ li kienu se jinżlu fuqu l‑ġudizzji ta’ Alla.",
                "12": "Iżda l‑qassisin għollew leħinhom kontrih, u bdew jakkużawh u jgħidu: Huwa żeblaħ lis‑sultan. Għalhekk is‑sultan imtela kollu għadab kontrih, u tahulhom biex ikunu jistgħu joqtluh.",
                "13": "U ġara li huma qabduh taħt idejhom u rabtuh, u bdew isawtuh bil‑frosta, iva, sakemm imut.",
                "14": "U issa waqt li beda jinħaraq fl‑ilsna tan‑nar, huwa għajjat u qalilhom:",
                "15": "Araw, hekk kif għamiltu lili, għad jiġri wkoll li n‑nisel tagħkom se jwassal biex ħafna se jkollhom jgħaddu mill‑uġigħ li qed inbati jiena, sewwasew l‑uġigħ tal‑mewt permezz tan‑nar; u dan minħabba t‑twemmin tagħhom fis‑salvazzjoni tal‑Mulej Alla tagħhom.",
                "16": "U għad jiġri li intom sejrin tintlaqtu minn kull xorta ta’ mard minħabba ħżunitkom.",
                "17": "Iva, u intom se tintlaqtu ħażin minn kull naħa, u se tiġu mkeċċijin u mxerrdin ’l hemm u ’l hawn, sewwasew kif merħla selvaġġa tiġi mkeċċija mill‑bhejjem selvaġġi u feroċi.",
                "18": "U f’dak il‑jum intom se tkunu priża f’idejn l‑għedewwa tagħkom li se jaqbdukom taħt idejhom, u mbagħad intom se tbatu kif batejt jien, l‑uġigħ tal‑mewt permezz tan‑nar.",
                "19": "B’hekk Alla jkun ivvendika ruħu minn dawk li jeqirdu lill‑poplu tiegħu. O Alla, ilqa’ ruħi f’idejk.",
                "20": "U issa, meta Abinadi qal dan il‑kliem, huwa miet, sewwasew permezz tan‑nar; iva, huwa ngħata l‑mewt għax ma riedx jiċħad il‑kmandamenti ta’ Alla, u huwa ssiġilla l‑verità ta’ kliemu permezz ta’ mewtu."
            },
            "18": {
                "1": "U issa, ġara li Alma, li ħarab minn quddiem il‑qaddejja tas‑sultan Noè, nidem minn dnubietu u minn ħżunitu, u mar idur bil‑moħbi fost il‑poplu, u beda jgħallem kliem Abinadi—",
                "2": "Iva, beda jgħallem dwar dak li għandu jiġi, kif ukoll dwar il‑qawmien mill‑imwiet tal‑mejtin, u l‑fidwa tal‑poplu, li kellha tiġi fis‑seħħ permezz tal‑qawwa, u t‑tbatija, u l‑mewt ta’ Kristu, u permezz tal‑qawmien mill‑imwiet u t‑tlugħ tiegħu fis‑smewwiet.",
                "3": "U hu għallem lil dawk kollha li kienu lesti jisimgħu kliemu. U hu għallimhom bil‑moħbi, ħalli s‑sultan ma jsirx jaf b’dan. U ħafna kienu li emmnu kliemu.",
                "4": "U ġara li dawk kollha li emmnuh marru ġo post li kien jismu Mormon, li ngħata ismu mis‑sultan, u kien jinsab fil‑fruntieri tal‑pajjiż u, f’ċerti żminijiet jew staġuni, kien ikun mimli bhejjem selvaġġi.",
                "5": "Issa, f’Mormon kien hemm għajn ta’ ilma safi, u Alma mar hemmhekk, peress li ħdejn l‑ilma kien hemm masġar kollu siġar żgħar, fejn matul il‑jum hu kien imur jinħeba mis‑sultan li kien qed ifittxu.",
                "6": "U ġara li dawk kollha li emmnuh marru hemmhekk biex jisimgħu kliemu.",
                "7": "U ġara li wara għadd ta’ ġranet inġabru flimkien, fil‑post ta’ Mormon, bosta nies biex jisimgħu kliem Alma. Iva, dawk kollha li emmnu kliemu nġabru flimkien biex jisimgħuh. U hu għallimhom, u xandrilhom l‑indiema, u l‑fidwa, u l‑fidi fil‑Mulej.",
                "8": "U ġara li huwa qalilhom: Araw, dawn huma l‑ilmijiet ta’ Mormon (għax hekk kienu jissejħu) u issa, la intom tixtiequ ssiru parti mill‑merħla ta’ Alla, u tibdew tissejħu l‑poplu tiegħu, u lesti li ġġorru t‑tagħbija ta’ xulxin, ħalli tkun ħafifa;",
                "9": "Iva, u lesti wkoll li tibku ma’ dawk li jibku; iva, u tfarrġu lil dawk li jeħtieġu l‑faraġ, u tieqfu bħala xhieda ta’ Alla f’kull ħin u f’kollox, u f’kull post li tafu tkunu fih, u intom tagħmlu dan sal‑mewt, sabiex tkunu tistgħu tiġu mifdijin minn Alla, u tingħaddu ma’ dawk tal‑ewwel qawmien, ħalli tkunu tistgħu tiksbu l‑ħajja ta’ dejjem—",
                "10": "Issa jiena ngħidilkom, jekk din hija x‑xewqa ta’ qalbkom, x’għandkom kontra li intom titgħammdu f’isem il‑Mulej, bħala xhieda quddiemu li intom dħaltu f’patt miegħu, li sejrin taqduh u tħarsu l‑kmandamenti tiegħu, biex huwa jkun jista’ jsawwab l‑Ispirtu tiegħu fuqkom bil‑kotra?",
                "11": "U issa meta n‑nies semgħu dan il‑kliem, huma bdew iċapċpu jdejhom bil‑ferħ, u għajtu: Din hi x‑xewqa ta’ qalbna.",
                "12": "U issa ġara li Alma ħa miegħu lil Ħelam, li kien wieħed minn tal‑ewwel, u mar u waqaf fl‑ilma, u għajjat u qal: O Mulej, sawwab l‑ispirtu tiegħek fuq il‑qaddej tiegħek, ħalli huwa jkun jista’ jwettaq din il‑ħidma b’qalb safja.",
                "13": "U meta huwa qal dan il‑kliem, l‑Ispirtu tal‑Mulej niżel fuqu, u huwa qal: Ħelam, jiena ngħammdek, bl‑awtorità mogħtija lili minn Alla li Jista’ Kollox, bħala xhieda li inti dħalt f’patt li lilu inti se taqdi sakemm tmut fejn jidħol il‑ġisem mortali; u jalla l‑Ispirtu tal‑Mulej jissawwab fuqek; u jalla huwa jagħtik il‑ħajja ta’ dejjem, permezz tal‑fidwa ta’ Kristu, li lilu huwa ħejja sa mill‑ħolqien tad‑dinja.",
                "14": "U wara li Alma qal dan il‑kliem, kemm Alma kif ukoll Ħelam għaddsu lilhom infushom fl‑ilma; u mbagħad qamu u ħarġu jifirħu mill‑ilma, mimlijin bl‑Ispirtu.",
                "15": "U għal darb’oħra, Alma ħa miegħu persuna oħra, u reġa’ mar għat‑tieni darba fl‑ilma, u għammidha kif għamel qabel, iżda did‑darba ma reġax għaddas lilu nnifsu fl‑ilma.",
                "16": "U b’dan il‑mod huwa għammed lil dawk kollha li marru fil‑post ta’ Mormon; u b’kollox kien hemm madwar mitejn u erba’ erwieħ; iva, u huma ġew mgħammdin fl‑ilmijiet ta’ Mormon, u mtlew bil‑grazzja ta’ Alla.",
                "17": "U minn dak iż‑żmien ’il quddiem huma bdew jissejħu l‑knisja ta’ Alla, jew il‑knisja ta’ Kristu. U ġara li kull min tgħammed bil‑qawwa u bl‑awtorità ta’ Alla ġie magħdud mal‑knisja tiegħu.",
                "18": "U ġara li Alma, għax kellu l‑awtorità minn Alla, ordna numru ta’ qassisin; sewwasew qassis wieħed minn fosthom għal kull ħamsin ruħ, biex lilhom huma jxandru, u jgħallmu dwar il‑ħwejjeġ li jappartjenu għas‑saltna ta’ Alla.",
                "19": "U hu ordnalhom li huma m’għandhom jgħallmu xejn ħlief il‑ħwejjeġ li huwa għallem, u l‑ħwejjeġ li ġew imlissna minn fomm il‑profeti qaddisa.",
                "20": "Iva, u hu ordnalhom ukoll li m’għandhom jgħallmu xejn ħlief dwar l‑indiema u l‑fidi fil‑Mulej, hu li feda lill‑poplu tiegħu.",
                "21": "U hu ordnalhom li m’għandu jkun hemm l‑ebda tilwim bejniethom, iżda li huma għandhom iħarsu ’l quddiem b’għan wieħed, u għandu jkollhom fidi waħda u magħmudija waħda, b’qalbhom meħjuta flimkien f’għaqda u fi mħabba bejniethom.",
                "22": "U hu ordnalhom biex huma jippridkaw b’dal‑mod. U b’hekk huma saru wlied Alla.",
                "23": "U hu ordnalhom li huma kellhom josservaw jum is‑sibt, u jqaddsuh, u kuljum għandhom ukoll iroddu ħajr lill‑Mulej Alla tagħhom.",
                "24": "U hu ordnalhom ukoll li l‑qassisin li huwa ordna għandhom jaħdmu b’idejhom sabiex imantnu lilhom infushom.",
                "25": "U ġie magħżul jum wieħed fil‑ġimgħa li fih huma għandhom jinġabru flimkien biex jgħallmu lin‑nies, u biex iqimu lill‑Mulej Alla tagħhom, u kull meta jkunu jistgħu, għandkom ukoll jinġabru lkoll flimkien.",
                "26": "U l‑qassisin ma kellhomx jiddependu fuq in‑nies biex imantnu lilhom infushom; iżda għal ħidmiethom huma kellhom jiksbu l‑grazzja ta’ Alla, biex huma jkunu jistgħu jissaħħu fl‑Ispirtu, u jkollhom l‑għarfien ta’ Alla, ħalli jkunu jistgħu jgħallmu b’qawwa u b’awtorità minn Alla.",
                "27": "U għal darb’oħra Alma ordna lin‑nies tal‑knisja li huma kellhom jaqsmu ġidhom mal‑oħrajn, kull wieħed skont dak li kellu; jekk hu għandu bil‑kotra għandu jaqsam ma’ ħaddieħor bil‑kotra; u dak li għandu biss ftit, ftit biss huwa meħtieġ minnu; u dak li m’għandux għandu jingħata.",
                "28": "U b’dal‑mod huma għandhom jaqsmu ġidhom minn jeddhom u skont ix‑xewqat tajba tagħhom lejn Alla, u lejn dawk il‑qassisin li kienu fil‑bżonn, iva, u lejn kull bniedem fil‑bżonn u għeri.",
                "29": "U dan hu dak li qalilhom, skont kif ordnalu Alla; u huma mxew fis‑sewwa quddiem Alla, u bdew jaqsmu bejniethom kemm dak li hu temporali kif ukoll spiritwali skont il‑bżonnijiet u l‑ħtiġijiet tagħhom.",
                "30": "U issa ġara li dan kollu seħħ ġewwa Mormon, iva, ħdejn l‑ilmijiet ta’ Mormon, fil‑bosk li kien jinsab qrib l‑ilmijiet ta’ Mormon; iva, il‑post ta’ Mormon, l‑ilmijiet ta’ Mormon, u l‑bosk ta’ Mormon, kemm huma sbieħ f’għajnejn dawk li hemmhekk saru jafu lill‑Feddej tagħhom; iva, u henjin huma, għax lilu huma għad jgħannu b’tifħir għal dejjem.",
                "31": "U dak kollu seħħ fil‑fruntieri tal‑pajjiż, biex ma jsirx jaf bihom is‑sultan.",
                "32": "Iżda araw, ġara li s‑sultan, peress li nduna b’ċertu ċaqliq fost il‑poplu, bagħat lill‑qaddejja tiegħu biex imorru jitkixxfu dwarhom. Għalhekk fil‑jum li fih kienu jinsabu miġburin flimkien biex jisimgħu l‑kelma tal‑Mulej, il‑qaddejja marru jgħidu b’kollox lis‑sultan.",
                "33": "U issa s‑sultan qal li Alma kien qed ixewwex lin‑nies biex iqumu kontrih; għalhekk huwa bagħat l‑armata tiegħu biex jeqirduhom.",
                "34": "U ġara li Alma u n‑nies tal‑Mulej ġew imwissija dwar il‑miġja tal‑armata tas‑sultan; għalhekk huma qabdu t‑tined tagħhom u familthom u reħewlha lejn ix‑xagħri.",
                "35": "U b’kollox kienu madwar erba’ mija u ħamsin ruħ."
            },
            "19": {
                "1": "U ġara li l‑armata tas‑sultan reġgħet lura, wara li huma qagħdu jfittxu għal xejn lin‑nies tal‑Mulej.",
                "2": "U issa araw, il‑forzi tas‑sultan kienu żgħar, għaliex kienu ċkienu fin‑numru, u beda jkun hemm firda fost il‑bqija tal‑poplu.",
                "3": "U dawk li kienu jagħmlu parti mill‑iċken fazzjon bdew ilissnu kliem ta’ theddid kontra s‑sultan, u beda jkun hemm ħafna tilwim bejniethom.",
                "4": "U issa kien hemm fosthom raġel li kien jismu Gidgħon, u hu kien bniedem b’saħħtu u kien għadu tas‑sultan, għalhekk huwa silet is‑sejf tiegħu, u fil‑qilla tiegħu ħalef li joqtol lis‑sultan.",
                "5": "U ġara li huwa beda jitqabad mas‑sultan; u meta s‑sultan ra li kien sejjer jegħlbu, huwa ħarab b’ġirja u tela’ fuq it‑torri li kien jinsab qrib it‑tempju.",
                "6": "U Gidgħon mar warajh u kien għoddu wasal biex jitla’ fuq it‑torri ħalli joqtol lis‑sultan, u s‑sultan ħares ħarsa madwaru lejn l‑art ta’ Semlon, u araw, l‑armata tal‑Lamaniti kienet tinsab mal‑fruntieri tal‑pajjiż.",
                "7": "U issa s‑sultan għajjat b’diqa f’qalbu u qal: Gidgħon, ikollok ħniena minni, għax il‑Lamaniti jinsabu fil‑qrib, u huma sejrin jeqirduna; iva, sejrin jeqirdu lill‑poplu tiegħi.",
                "8": "U issa s‑sultan aktar beda jinkwieta li ma jmurx jitlef ħajtu milli beda jinkwieta għal niesu; madankollu, Gidgħon wera ħniena miegħu.",
                "9": "U s‑sultan ordna lin‑nies biex jaħarbu qabel jaslu l‑Lamaniti, u hu stess mar quddiemhom, u huma ħarbu lejn ix‑xagħri, man‑nisa tagħhom u ma’ wliedhom.",
                "10": "U ġara li l‑Lamaniti marru warajhom, u laħquhom, u bdew joqtluhom.",
                "11": "Issa ġara li s‑sultan ordna biex l‑irġiel kollha jħallu warajhom lil marthom u lil uliedhom, u jaħarbu ’l bogħod mil‑Lamaniti.",
                "12": "Issa kien hemm ħafna li ma ridux iħalluhom warajhom, u kienu jippreferu li jibqgħu hemm u jinqerdu flimkien magħhom. U l‑bqija ħallew warajhom lil marthom u lil uliedhom u ħarbu.",
                "13": "U ġara li dawk li baqgħu ma’ marthom u ma’ wliedhom talbu lill‑bniet sbieħ tagħhom sabiex imorru fuq quddiem u jitolbu lil‑Lamaniti sabiex ma joqtluhomx.",
                "14": "U ġara li l‑Lamaniti tħassruhom, għax baqgħu b’ħalqhom miftuħ meta raw is‑sbuħija tan‑nisa tagħhom.",
                "15": "Għalhekk il‑Lamaniti ħennew għalihom, u ħaduhom bħala lsiera u ġabuhom lura magħhom fl‑art ta’ Nefi, u tawhom iċ‑ċans li jirtu l‑art, bil‑kundizzjoni li huma jagħtu lis‑Sultan Noè f’idejn il‑Lamaniti, u jagħtuhom ukoll nofs ġidhom, sewwasew nofs dak kollu li huma kellhom, nofs id‑deheb u l‑fidda tagħhom, u l‑ħwejjeġ prezzjużi kollha tagħhom, u minn sena għal sena għandhom iħallsu taxxa lis‑sultan tal‑Lamaniti.",
                "16": "U issa, fost dawk li kienu ttieħdu fil‑jasar, kien hemm wieħed minn ulied is‑sultan, li kien jismu Limħi.",
                "17": "U issa Limħi kellu xewqa li missieru ma jinqatilx; madankollu, Limħi kien jaf sew dwar il‑ħażen ta’ missieru, għax hu stess kien bniedem twajjeb.",
                "18": "U ġara li Gidgħon bagħat xi nies bil‑moħbi fix‑xagħri, biex ifittxu lis‑sultan u lil dawk li kienu miegħu. U ġara li fix‑xagħri huma ltaqgħu man‑nies kollha minbarra mas‑sultan u l‑qassisin tiegħu.",
                "19": "Issa f’qalbhom huma kienu ħalfu li jerġgħu lura fl‑art ta’ Nefi, u jekk isibu li marthom u wliedhom ġew maqtula, u l‑istess dawk li baqgħu magħhom, huma jaraw kif ipattuhielhom, biex huma jinqatlu magħhom ukoll.",
                "20": "U s‑sultan ordnalhom biex ma jerġgħux lura; u huma ħaduha kontra s‑sultan, u raw li huwa jingħata l‑mewt, sewwasew permezz tan‑nar.",
                "21": "U kienu sejrin jieħdu magħhom ukoll lill‑qassisin biex joqtluhom, u huma spiċċaw ħarbu minn quddiemhom.",
                "22": "U ġara li waqt li kienu se jmorru lura lejn l‑art ta’ Nefi, huma ltaqgħu mal‑irġiel ta’ Gidgħon. U l‑irġiel ta’ Gidgħon qalulhom b’kull ma kien ġara minn marthom u minn uliedhom; u qalulhom li l‑Lamaniti tawhom iċ‑ċans li jirtu l‑art billi jħallsu lil‑Lamaniti taxxa ta’ nofs ġidhom kollu.",
                "23": "U n‑nies qalu lill‑irġiel ta’ Gidgħon li huma kienu qatlu lis‑sultan, u li l‑qassisin tiegħu kienu ħarbu minn quddiemhom u telqu ’l bogħod fix‑xagħri.",
                "24": "U ġara li wara li huma temmew dan ir‑rit, huma reġgħu lura fl‑art ta’ Nefi, ferħanin li marthom u wliedhom ma kinux inqatlu; u huma qalu lil Gidgħon x’kienu għamlu lis‑sultan.",
                "25": "U ġara li s‑sultan tal‑Lamaniti ħalef magħhom li n‑nies tiegħu ma kinux sejrin joqtluhom.",
                "26": "U anke Limħi, li kien bin is‑sultan, li ngħata r‑renju f’idejh mill‑poplu, ħa ġurament mas‑sultan tal‑Lamaniti li niesu kienu se jibdew iħallsu t‑taxxa lilu, sewwasew nofs ġidhom kollu.",
                "27": "U ġara li Limħi beda jorganizza r‑renju u jistabbilixxi l‑paċi fost il‑poplu tiegħu.",
                "28": "U s‑sultan tal‑Lamaniti poġġa numru ta’ għassiesa madwar il‑pajjiż, ħalli huwa jkun jista’ jżomm lin‑nies ta’ Limħi ġewwa l‑pajjiż, biex huma ma jkunux jistgħu jitilqu lejn ix‑xagħri; u lill‑għassiesa tiegħu kien iħallashom mit‑taxxa li kien jirċievi mingħand in‑Nefiti.",
                "29": "U issa s‑sultan Limħi esperjenza paċi kontinwa fir‑renju tiegħu għal sentejn sħaħ, li fihom il‑Lamaniti la tawhom fastidju u lanqas ippruvaw jeqirduhom."
            },
            "20": {
                "1": "Issa ġewwa Semlon kien hemm post li fih inġabru flimkien l‑ulied bniet tal‑Lamaniti biex hemm joqogħdu jgħannu, u jiżfnu, u jagħtuha għax‑xalar.",
                "2": "U ġara li jum fost l‑oħrajn kien hemm numru żgħir minnhom li nġabru flimkien biex jgħannu u jiżfnu.",
                "3": "U issa l‑qassisin tas‑sultan Noè, għax bdew isibuha bi tqila jerġgħu lura fil‑belt ta’ Nefi, u għax bdew jibżgħu li n‑nies kienu se joqtluhom, m’azzardawx jerġgħu lura lejn marthom u wliedhom.",
                "4": "U peress li huma baqgħu fix‑xagħri, u hemmhekk ġew wiċċ imb wiċċ mal‑ulied bniet tal‑Lamaniti, huma baqgħu hemm josservawhom.",
                "5": "U meta kien għad baqa’ biss ftit minnhom miġburin flimkien biex jiżfnu, huma ħarġu minn fejn kienu mistoħbijin u qabduhom u ġarrewhom magħhom fix‑xagħri; iva, erbgħa u għoxrin tifla Lamanita ġarrew magħhom fix‑xagħri.",
                "6": "U ġara li meta l‑Lamaniti ndunaw li wliedhom kienu jinsabu neqsin, huma mtlew bil‑korla għan‑nies ta’ Limħi, għax ħasbu li dan kien xogħol in‑nies ta’ Limħi.",
                "7": "Għalhekk huma bagħtu l‑armati tagħhom; iva, anke s‑sultan innifsu mar quddiem in‑nies tiegħu; u huma telgħu fl‑art ta’ Nefi biex joqtlu lin‑nies ta’ Limħi.",
                "8": "U issa Limħi nduna bihom minn fuq it‑torri, minfejn hu seta’ jara saħansitra dak kollu li bdew iħejju għall‑gwerra; għalhekk hu ġabar lin‑nies tiegħu flimkien, u huma kienu jinsabu lesti għalihom fl‑għelieqi u fil‑foresti.",
                "9": "U ġara li meta l‑Lamaniti waslu ħdejhom, in‑nies ta’ Limħi bdew jaqbżu għal fuqhom mill‑postijiet fejn kienu mistoħbija, u bdew joqtluhom.",
                "10": "U ġara li l‑battalja saret waħda mill‑aktar qalila, għax huma bdew jiġġieldu bħal iljuni għall‑priża.",
                "11": "U ġara li n‑nies ta’ Limħi bdew iwasslu lil‑Lamaniti biex jirtiraw minn ħdejhom; madankollu huma kienu anqas minn nofs il‑Lamaniti fin‑numru. Iżda huma bdew jiġġieldu għal ħajjithom, u għal marthom, u għal uliedhom; għalhekk bil‑qawwa tagħhom kollha bħax‑xakalli huma tqabdu.",
                "12": "U ġara li fost il‑mejtin tagħhom sabu lis‑sultan tal‑Lamaniti; madankollu huwa ma kienx mejjet, iżda hu kien safa midrub, u tant in‑nies tiegħu ħarbu b’għaġla li ħallewh mitluq mal‑art.",
                "13": "U huma qabduh u nfaxxawlu l‑ġrieħi tiegħu, u ħaduh quddiem Limħi, u qalulu: Ara, dan hu s‑sultan tal‑Lamaniti; hu safa midrub u kien jinsab mal‑art fost il‑mejtin tagħhom, għax huma ħallewh warajhom; u ara, aħna ġibnieh quddiemek; u issa ħallina noqtluh.",
                "14": "Iżda Limħi qalilhom: Toqtluhx, iżda ġibuh hawn ħalli nkun nista’ narah. U huma ġabuh quddiemu. U Limħi qallu: Għalfejn intom tlajtu hawn biex tiġġieldu kontra l‑poplu tiegħi? Ara, il‑poplu tiegħi ma kisirx il‑ġurament li jien għamilt magħkom; allura, għalfejn intom għandkom tiksru l‑ġurament li intom għamiltu mal‑poplu tiegħi?",
                "15": "U issa s‑sultan qal: Jiena ksirt il‑ġurament għaliex in‑nies tiegħek ħatfu lill‑bniet tal‑poplu tiegħi; għalhekk, fl‑għadab tiegħi jiena tlabt lin‑nies tiegħi biex jaħbtu għan‑nies tiegħek.",
                "16": "U issa Limħi kien għadu ma sema’ xejn dwar din il‑ħaġa; għalhekk huwa qal: Jiena se nara li ssir tfittxija fost in‑nies tiegħi u min għamel din il‑ħaġa se jingħata l‑mewt. Għalhekk huwa ordna li ssir tfittxija fost in‑nies tiegħu.",
                "17": "Issa meta Gidgħon sema’ dawn il‑ħwejjeġ, hu, li kien il‑kmandant tas‑sultan, mar quddiem is‑sultan u qallu: Nitolbok biex ma tagħmilx dan, u ma tagħmel l‑ebda tfittxija fost dawn in‑nies, u la żżommhomx responsabbli ta’ din il‑ħaġa.",
                "18": "Inti tiftakarhom lill‑qassisin ta’ missierek, li dan‑nies ippruvaw jeqirdu? U huma mhux fix‑xagħri qegħdin? U mhux huma ħatfuhom lill‑ulied il‑Lamaniti?",
                "19": "U issa, ara, mur għid lis‑sultan dwar dan, ħalli huwa jgħid lin‑nies tiegħu biex huma jwarrbu minn ġo fihom kull sentiment ta’ rabja lejna; għax ara, huma diġà qed iħejju biex jaħbtu għalina; u ara wkoll li aħna ninsabu ftit wisq.",
                "20": "U ara, huma jiġu bil‑forzi numerużi tagħhom; u jekk is‑sultan ma jarax li huma jwarrbu minn ġo fihom kull sentiment ta’ rabja lejna aħna se nispiċċaw ninqerdu.",
                "21": "Għax ma ġiex fis‑seħħ il‑kliem li ħabbar kontrina Abinadi—u dan kollu mhux għax aħna ma smajniex minn kliem il‑Mulej, u ma dorniex lura minn ħżunitna?",
                "22": "U issa ejja naraw li s‑sultan iwarrab kull sentiment ta’ rabja lejna, u naraw li aħna nibqgħu leali lejn il‑ġurament li għamilna miegħu; għax ikun aħjar li nispiċċaw fil‑jasar milli nitilfu ħajjitna; għalhekk, ejja naraw li l‑ħafna tixrid ta’ demm jieqaf.",
                "23": "U issa Limħi qal lis‑sultan dak kollu li kellu xi jgħidlu dwar missieru, u dwar il‑qassisin li kienu ħarbu fix‑xagħri, u li lilhom żamm responsabbli għall‑ħtif ta’ wliedhom il‑bniet.",
                "24": "U ġara li s‑sultan warrab minn ġo fih kull sentiment ta’ rabja lejn il‑poplu tiegħu; u qalilhom: Ejja mmorru niltaqgħu man‑nies tiegħi, mingħajr armi; u naħilfilkom permezz ta’ ġurament li n‑nies tiegħi mhumiex se joqtlu lin‑nies tagħkom.",
                "25": "U ġara li huma mxew wara s‑sultan, u telqu minn hemm mingħajr armi biex jiltaqgħu mal‑Lamaniti. U ġara li huma ltaqgħu mal‑Lamaniti; u s‑sultan tal‑Lamaniti nxteħet wiċċu fl‑art quddiemhom, u talabhom bil‑ħniena f’isem in‑nies ta’ Limħi.",
                "26": "U meta l‑Lamaniti raw li n‑nies ta’ Limħi kienu mingħajr armi, huma tħassruhom u warrbu minn ġo fihom kull sentiment ta’ rabja li kellhom lejhom, u flimkien mas‑sultan tagħhom reġgħu lura fis‑sliem lejn arthom."
            },
            "21": {
                "1": "U ġara li Limħi u n‑nies tiegħu reġgħu lura fil‑belt ta’ Nefi, u reġgħu bdew jgħammru fil‑pajjiż fis‑sliem.",
                "2": "U ġara li wara bosta jiem il‑Lamaniti bdew għal darb’oħra jimtlew bil‑korla kontra n‑Nefiti, u huma bdew jersqu lejn il‑fruntieri tal‑art tal‑madwar.",
                "3": "Issa huma m’azzardawx joqtluhom, minħabba l‑ġurament li s‑sultan tagħhom kien għamel ma’ Limħi; iżda huma bdew jagħtuhom bil‑ħarta fuq ħaddejhom, u jħaddmu s‑setgħa tagħhom fuqhom; u bdew jgħabbulhom tagħbija kbira fuq daharhom, u jsuquhom bħal ħmar tat‑tagħbija bla kliem—",
                "4": "Iva, u dan kollu ġara biex tkun tista’ tiġi fis‑seħħ il‑kelma tal‑Mulej.",
                "5": "U issa t‑tbatija tan‑Nefiti kienet waħda kbira, u ma kien hemm ebda mod kif huma setgħu jeħilsu lilhom infushom minn taħt idejhom, għax il‑Lamaniti kienu ċċirkondawhom minn kull naħa.",
                "6": "U ġara li n‑nies bdew jilmentaw mas‑sultan minħabba hemmhom; u huma bdew juru x‑xewqa li jmorru għall‑battalja kontrihom. U lis‑sultan dejquh bil‑kbir bl‑ilmenti kollha tagħhom; għalhekk huwa ħallihom jagħmlu kif jixtiequ.",
                "7": "U huma nġabru flimkien għal darb’oħra, u libsu fuqhom l‑armatura tagħhom, u marru jiġġieldu kontra l‑Lamaniti biex ikeċċuhom ’il barra minn arthom.",
                "8": "U ġara li l‑Lamaniti spiċċaw biex għelbuhom, u ġegħluhom jirtiraw, u qatlu ħafna minnhom.",
                "9": "U issa kien hemm bosta biki u tnehid fost in‑nies ta’ Limħi, l‑armla tibki lil żewġha, l‑iben u l‑bint jibku lil missierhom, u l‑aħwa jibku lill‑aħwa.",
                "10": "Issa kien hemm bosta romol fil‑pajjiż, u huma bdew jgħajtu b’qawwa minn jum għal jum, għax huma spiċċaw inħakmu minn biża’ kbira mil‑Lamaniti.",
                "11": "U ġara li l‑għajjat kontinwu tagħhom wassal biex il‑bqija tan‑nies ta’ Limħi imtlew bil‑għadab għal‑Lamaniti; u huma reġgħu marru għall‑ġlied, iżda reġgħu ġew imġiegħla jirtiraw, u kienu ħafna fosthom li tilfu ħajjithom.",
                "12": "Iva, huma reġgħu marru għat‑tielet darba, u ġralhom l‑istess bħal qabel; u dawk li ma ġewx maqtula reġgħu lura fil‑belt ta’ Nefi.",
                "13": "U huma umiljaw ruħhom sat‑trab, u ssottomettew ruħhom għall‑madmad tal‑jasar, fejn ħallew lilhom infushom li jiġu msawta, u jinġarru ’l hemm u ’l hawn, u jġorru t‑tagħbija, skont kif xtaqu l‑għedewwa tagħhom.",
                "14": "U huma umiljaw ruħhom sewwasew b’umiltà mill‑aktar kbira; u bdew jgħajtu b’qawwa lil Alla; iva, huma għaddew il‑jum kollu jgħajtu lil Alla tagħhom biex jeħlishom minn hemmhom.",
                "15": "U issa l‑Mulej dam ma sema’ l‑għajjat tagħhom minħabba ħżunithom; madankollu l‑Mulej sema’ l‑għajjat tagħhom, u beda jrattab qlub il‑Lamaniti fejn huma bdew iħaffu t‑tagħbija tagħhom; madankollu l‑Mulej ma ħassx li kellu jeħlishom mill‑jasar.",
                "16": "U ġara li ftit ftit huma beda jkollkom ir‑risq fil‑pajjiż, u bdew ikabbru l‑qamħ bil‑kotra, u bdew irabbu l‑merħliet u l‑baqar, ħalli ma jbatux il‑ġuħ.",
                "17": "Issa kien hemm għadd kbir ta’ nisa, aktar milli kien hemm irġiel; għalhekk is‑sultan Limħi ordna li kull raġel kellu jgħin billi jaqsam ġidu mar‑romol u ma’ wliedhom, li ma jmorrux imutu bil‑ġuħ; u dan huma għamluh minħabba l‑għadd kbir ta’ nies fosthom li sfaw maqtula.",
                "18": "Issa n‑nies ta’ Limħi baqgħu lkoll flimkien, kemm jista’ jkun, fi grupp wieħed u raw li jipproteġu l‑qamħ u l‑merħliet tagħhom.",
                "19": "U s‑sultan stess m’azzardax li jmur ’il barra s‑swar tal‑belt, sakemm ma jieħux miegħu l‑għassiesa, għax beża’ li b’xi mod seta’ jaqa’ f’idejn il‑Lamaniti.",
                "20": "U hu ordna biex in‑nies tiegħu jgħassu l‑art kollha tal‑madwar, biex forsi b’xi mod ikunu jistgħu jaqbdu lil dawk il‑qassisin li ħarbu fix‑xagħri, li ħatfu l‑ulied bniet tal‑Lamaniti, u li wassluhom biex jintlaqtu minn qerda daqstant kbira.",
                "21": "Għax huma kellhom ix‑xewqa li jaqbduhom ħalli jkunu jistgħu jikkastigawhom; għax huma daħlu fl‑art ta’ Nefi mal‑lejl, u ġarrew magħhom il‑qamħ u ħafna mill‑ħwejjeġ prezzjużi tagħhom; għalhekk huma baqgħu moħbijin hemm lesti għalihom.",
                "22": "U ġara li ma kienx hemm aktar diżgwid bejn il‑Lamaniti u n‑nies ta’ Limħi, sewwasew saż‑żmien li fih Għammon u ħutu waslu fil‑pajjiż.",
                "23": "U s‑sultan li kien jinsab barra l‑bibien tal‑belt flimkien mal‑għassies tiegħu, intebaħ b’Għammon u ħutu; u peress li huwa ħasibhom li kienu l‑qassisin ta’ Noè huwa ordna li jaqbduhom, jorbtuhom, u jixħtuhom fil‑ħabs. U li kieku kienu l‑qassisin ta’ Noè huwa kien lest li jordna li huma jingħataw il‑mewt.",
                "24": "Iżda meta sab li ma kinux huma, iżda ħutu, li kienu ġew mill‑art ta’ Żaraħemla, huwa mtela b’ferħ mill‑aktar kbir.",
                "25": "Issa, qabel il‑miġja ta’ Għammon, is‑sultan Limħi bagħat grupp żgħir ta’ rġiel ifittxu l‑art ta’ Żaraħemla; iżda huma ma setgħux isibuha, u spiċċaw intilfu fix‑xagħri.",
                "26": "Madankollu, huma rnexxielhom isibu art li fiha kienu jgħammru n‑nies; iva, art li kienet miksija għadam niexef; iva, art li kienu jgħammru fiha nies li ġew meqruda; u peress li bdew jassumu li kienet l‑art ta’ Żaraħemla, huma reġgħu lura fl‑art ta’ Nefi, fejn waslu fil‑fruntieri tal‑pajjiż ftit jiem biss qabel il‑miġja ta’ Għammon.",
                "27": "U magħhom ġabu kitba, sewwasew l‑istorja tan‑nies li kienu sabu l‑għadam tagħhom; u din kienet imnaqqxa fuq pjanċi tal‑metall.",
                "28": "U issa Limħi reġa’ mtela bil‑ferħ meta sar jaf minn fomm Għammon li s‑sultan Mosija kien ġie mogħti don minn Alla, li permezz tiegħu seta’ jinterpreta dawn it‑tip ta’ inċiżjonijiet; iva, u Għammon feraħ ukoll.",
                "29": "Madankollu Għammon u ħutu mtlew bin‑niket peress li bosta minn ħuthom kienu sfaw maqtula;",
                "30": "Kif ukoll peress li s‑sultan Noè u l‑qassisin tiegħu kienu wasslu lin‑nies biex iwettqu bosta dnubiet u ħażen kontra Alla; u huma ħassewhom imnikktin ukoll minħabba l‑mewt ta’ Abinadi; kif ukoll minħabba t‑tluq ta’ Alma u n‑nies li telqu miegħu, li kienu ffurmaw knisja ta’ Alla permezz tal‑qawwa u s‑setgħa ta’ Alla, u permezz tal‑fidi tagħhom fil‑kliem li kien intqal minn Abinadi.",
                "31": "Iva, ħassewhom imnikktin għax huma telqu minn ħdejhom, għax ma kinux jafu ’l fejn kienu ħarbu. Issa huma xtaqu kieku li ngħaqdu magħhom, peress li huma stess daħlu f’patt ma’ Alla li kienu lesti li jaqduh u jħarsu l‑kmandamenti tiegħu.",
                "32": "U issa, mill‑miġja ta’ Għammon ’l hawn, anke s‑sultan Limħi daħal f’patt ma’ Alla, l‑istess kif għamlu ħafna minn niesu, li huma kienu lesti jaqduh u jħarsu l‑kmandamenti tiegħu.",
                "33": "U ġara li s‑sultan Limħi u ħafna min‑nies tiegħu kellhom ix‑xewqa li jitgħammdu; iżda ma kien hemm ħadd fil‑pajjiż li kellu l‑awtorità minn Alla. U Għammon m’aċċettax li jagħmel dan, għax kien iqis lilu nnifsu bħala qaddej indenju.",
                "34": "Għalhekk f’dak iż‑żmien huma ma ngħaqdux flimkien bħala knisja, iżda baqgħu jistennew l‑Ispirtu tal‑Mulej. Issa huma kellhom ix‑xewqa li jsiru sewwasew bħal Alma u ħutu, li ħarbu lejn ix‑xagħri.",
                "35": "Huma kellhom ix‑xewqa li jitgħammdu bħala xhieda u testimonjanza li huma kienu lesti jaqdu lil Alla b’qalbhom kollha; madankollu huma pposponew dan; u rakkont tal‑magħmudija tagħhom se jingħata aktar tard.",
                "36": "U issa kull sforz li bdew jagħmlu Għammon u n‑nies tiegħu, u s‑sultan Limħi u n‑nies tiegħu, kien sabiex huma jeħilsu lilhom infushom minn idejn il‑Lamaniti u mill‑jasar."
            },
            "22": {
                "1": "U issa ġara li Għammon u s‑sultan Limħi bdew jikkonsultaw man‑nies dwar kif huma setgħu jinħelsu mill‑jasar; u ordnaw lin‑nies kollha sabiex jinġabru flimkien; u huma għamlu dan biex jaraw kif kienu jaħsbuha n‑nies dwar din il‑ħaġa.",
                "2": "U ġara li huma ma setgħu jsibu l‑ebda mod kif setgħu jinħelsu mill‑jasar, ħlief li jaqbdu lil marthom u lil uliedhom, u l‑merħliet tagħhom, u l‑baqar tagħhom, u t‑tined tagħhom, u jerħulha lejn ix‑xagħri; għax peress li l‑Lamaniti kienu daqstant numerużi, kien impossibbli li n‑nies ta’ Limħi jeħduha magħhom, jekk ħasbu li setgħu jinħelsu mill‑jasar permezz tax‑xabla.",
                "3": "Issa ġara li Gidgħon mar quddiem is‑sultan u qallu: Issa, O sultan, inti kemm il‑darba tajt widen għal kliemi meta aħna konna ninsabu f’xi tilwima ma’ ħutna, il‑Lamaniti.",
                "4": "U issa, O sultan, jekk inti lili ma tħarisx lejja bħala qaddej li ma jiswa għal xejn, jew jekk sa issa, b’xi mod, inti dejjem smajt minn kliemi, li kien ta’ servizz għalik, bl‑istess mod nixtieq li f’dan il‑waqt inti tisma’ minn dak li se ngħidlek, u jien inkun il‑qaddej tiegħek u neħles lil dan il‑poplu mill‑jasar.",
                "5": "U s‑sultan tah iċ‑ċans li jitkellem. U Gidgħon qallu:",
                "6": "Ikkunsidra ftit il‑passaġġ ta’ fuq wara, li tiġi għalih mis‑sur ta’ wara, fuq in‑naħa ta’ wara tal‑belt. Il‑Lamaniti, jew aħjar l‑għassiesa tal‑Lamaniti, billejl jiskru; għalhekk ejja noħorġu proklama fejn nitolbu lil dawn in‑nies kollha biex jiġbru l‑merħliet u l‑baqar tagħhom, ħalli mal‑lejl ikunu jistgħu jmexxuhom lejn ix‑xagħri.",
                "7": "U jiena mmur, skont kif tordnali int, u nħallas l‑aħħar taxxa permezz tal‑inbid lil‑Lamaniti, u huma jkunu fis‑sakra; u aħna ngħaddu mill‑passaġġ sigriet li hemm fuq in‑naħa tax‑xellug tal‑kamp tagħhom waqt li huma jkunu fis‑sakra u reqdin.",
                "8": "B’hekk aħna nkunu nistgħu nitilqu lejn ix‑xagħri bin‑nisa tagħna u b’uliedna, u bil‑merħliet tagħna; u aħna ngħaddu madwar l‑art ta’ Silom.",
                "9": "U ġara li s‑sultan ta widen għal dak li qal Gidgħon.",
                "10": "U s‑sultan Limħi talab lin‑nies tiegħu biex jiġbru l‑merħliet tagħhom flimkien; u hu bagħat it‑taxxa lil‑Lamaniti permezz tal‑inbid; u hu bagħatilhom ukoll aktar inbid, bħala rigal; u huma xorbu xarba tajba mill‑inbid li kien bagħatilhom is‑sultan Limħi.",
                "11": "U ġara li mal‑lejl in‑nies tas‑sultan Limħi telqu lejn ix‑xagħri bil‑merħliet tagħhom u l‑baqar tagħhom, u huma għaddew madwar l‑art ta’ Silom ġewwa x‑xagħri, u dawru triqthom lejn l‑art ta’ Żaraħemla, fejn kienu mmexxijin minn Għammon u minn ħutu.",
                "12": "U huma ħadu magħhom id‑deheb kollu u l‑fidda kollha tagħhom, u l‑ħwejjeġ prezzjużi li setgħu jġorru magħhom, u ħadu magħhom ukoll fix‑xagħri l‑provvisti tagħhom; u komplew bil‑vjaġġ tagħhom.",
                "13": "U wara li kienu ilhom bosta jiem fix‑xagħri huma waslu fl‑art ta’ Żaraħemla, u ngħaqdu man‑nies ta’ Mosija, u qagħdu għat‑tmexxija tiegħu.",
                "14": "U ġara li Mosija laqagħhom bil‑ferħ; u hu laqa’ għandu wkoll l‑annali tagħhom, kif ukoll l‑annali li kienu nstabu min‑nies ta’ Limħi.",
                "15": "U issa ġara li meta l‑Lamaniti ndunaw li n‑nies ta’ Limħi kienu telqu mill‑pajjiż mal‑lejl, huma bagħtu armata warajhom fix‑xagħri;",
                "16": "U wara li kienu ilhom jimxu warajhom jumejn sħaħ, huma tilfuhom u ma setgħux isibu minn fejn komplew mexjin; għalhekk spiċċaw mitlufa fix‑xagħri."
            },
            "23": {
                "intro": "Rakkont ta’ Alma u l‑poplu tal‑Mulej, li kienu mġiegħla jaħarbu fix‑xagħri min‑nies tas‑Sultan Noè.",
                "1": "Issa Alma, li ġie mwissi mill‑Mulej li l‑armati tas‑sultan Noè kienu se jaħbtu għalihom, għarraf lin‑nies tiegħu b’dan, għalhekk huma ġabru flimkien il‑merħliet tagħhom, ħadu magħhom ftit mill‑qamħ li kellhom, u rħewlha lejn ix‑xagħri qabel ma jibdew ġejjin l‑armati tas‑sultan Noè.",
                "2": "U l‑Mulej qawwihom tant li n‑nies tas‑sultan Noè ma setgħux jilħquhom u jeqirduhom.",
                "3": "U huma għaddew tmint ijiem jivvjaġġaw bil‑moħbi fix‑xagħri.",
                "4": "U huma waslu f’art, iva, sewwasew f’art mill‑isbaħ u li tgħaxxqek, art mimlija ilma safi.",
                "5": "U huma waqqfu t‑tined tagħhom, u bdew jaħdmu l‑art, u jibnu l‑bini; iva, huma kienu nies ħabrieka, u bdew jaħdmu qatigħ.",
                "6": "U n‑nies kellhom ix‑xewqa li Alma jkun is‑sultan tagħhom, għax hu kien mill‑aktar maħbub min‑nies.",
                "7": "Iżda hu qalilhom: Araw, ma jaqbilx li aħna jkollna sultan; għax dan jgħid il‑Mulej: La tistmax bniedem aktar minn ieħor, u l‑ebda bniedem m’għandu jaħseb li hu aħjar minn ħaddieħor; għalhekk jiena ngħidilkom li ma jaqbilx li intom ikollkom sultan.",
                "8": "Madankollu, jekk hu possibbli li s‑slaten tagħkom ikunu dejjem nies ġusti, allura jkun tajjeb li intom ikollkom sultan.",
                "9": "Iżda ftakru fil‑ħażen tas‑sultan Noè u l‑qassisin tiegħu; u jiena stess spiċċajt inqbadt ġo nassa, u wettaqt bosta ħwejjeġ li kienu abominazzjoni f’għajnejn il‑Mulej, li wassluni għall‑indiema ta’ swiet il‑qalb.",
                "10": "Madankollu, wara tant taħbit, il‑Mulej sama’ l‑għajjat tiegħi, u wieġeb talbi, u għamilni strument f’idejh biex jiena nwassal lil ħafna u ħafna minnkom lejn l‑għarfien tal‑verità tiegħu.",
                "11": "Madankollu, jiena m’iniex se noqgħod niftaħar b’dan, għax jien m’iniex denn li niftaħar bija nnifsi.",
                "12": "U issa jiena ngħidilkom, intom ġejtu maħqurin mis‑sultan Noè, u hu flimkien mal‑qassisin tiegħu żammewkom fil‑jasar, u wasslukom biex taqgħu fil‑ħażen; għalhekk intom spiċċajtu marbutin bl‑irbit tal‑ħażen.",
                "13": "U issa hekk kif intom ġejtu meħlusin minn dan il‑jasar bil‑qawwa ta’ Alla; iva, sewwasew minn idejn is‑sultan Noè u n‑nies tiegħu, kif ukoll mill‑jasar tal‑ħażen, hekk ukoll nixtieq li intom iżżommu sħiħ f’dan il‑ħelsien li wassalkom biex tkunu nies ħielsa, u m’għandkom tafdaw lil ebda bniedem biex isaltan fuqkom.",
                "14": "U m’għandkom tafdaw lil ħadd biex ikun l‑għalliem jew il‑ministru tagħkom, ħlief lil dak li hu bniedem ta’ Alla, li jimxi fi triqatu u jħares il‑kmandamenti tiegħu.",
                "15": "Għalhekk Alma għallem lin‑nies tiegħu, li kull bniedem għandu jħobb lil għajru bħalu nnifsu, u li m’għandu jkun hemm l‑ebda tilwim bejniethom.",
                "16": "U issa, Alma kien il‑qassis il‑kbir tagħhom, hu li kien il‑fundatur tal‑knisja tagħhom.",
                "17": "U ġara li ħadd ħliefu ma kiseb l‑awtorità minn Alla li jxandar jew li jgħallem. Għalhekk huwa kkonsagra lill‑qassisin u l‑għalliema kollha tagħhom; u hu kkonsagra biss lill‑irġiel li kienu ġusti.",
                "18": "Għalhekk huma raw li jħarsu lin‑nies tagħhom, u sostnewhom b’dak kollu li għandu x’jaqsam mas‑sewwa.",
                "19": "U ġara li huma beda jkollhom risq kbir f’dik l‑art; u huma semmewha l‑art ta’ Ħelam.",
                "20": "U ġara li huma tkattru u beda jkollhom risq kbir fl‑art ta’ Ħelam; u huma bnew belt, li semmewha l‑belt ta’ Ħelam.",
                "21": "Madankollu l‑Mulej ra li kellu jagħti tbeżbiża lill‑poplu tiegħu; iva, hu ried jipprova s‑sabar u l‑fidi tagħhom.",
                "22": "Madankollu—kull min jittama fih għad jiġi mgħolli ’l fuq fl‑aħħar jum. Iva, u hekk ġara minn dan il‑poplu.",
                "23": "Għax araw, jiena se nurikom li huma spiċċaw fil‑jasar, u ħadd ma seta’ jeħlishom ħlief il‑Mulej Alla tagħhom, iva, sewwasew l‑Alla ta’ Abraham u Iżakk u ta’ Ġakobb.",
                "24": "U ġara li huwa ħelishom, u wriehom il‑qawwa kbira tiegħu, u huma ferħu bil‑kbir.",
                "25": "Għax araw, ġara li waqt li huma kienu fl‑art ta’ Ħelam, iva, fil‑belt ta’ Ħelam, waqt li huma kienu qed jaħdmu l‑art tal‑madwar, araw, l‑armata tal‑Lamaniti kienet tinsab fil‑fruntieri tal‑pajjiż.",
                "26": "Issa ġara li ħut Alma ħarbu mill‑għelieqi tagħhom, u nġabru flimkien fil‑belt ta’ Ħelam; u huma beżgħu bil‑kbir meta raw lill‑Lamaniti.",
                "27": "Iżda Alma mar u waqaf f’nofshom, u beda jħeġġiġhom biex ma jibżgħux, iżda li għandhom jiftakru fil‑Mulej Alla tagħhom u huwa jeħlishom.",
                "28": "Għalhekk huma sikktu l‑biżgħat tagħhom, u bdew jgħajtu lill‑Mulej biex irattab qlub il‑Lamaniti, ħalli huma jħennu għalihom, u għal marthom, u għal uliedhom.",
                "29": "U ġara li l‑Mulej rattab qlub il‑Lamaniti. U Alma u ħutu marru u taw lilhom infushom f’idejhom; u l‑Lamaniti ħadu f’idejhom l‑art ta’ Ħelam.",
                "30": "Issa l‑armati tal‑Lamaniti, li kienu baqgħu jsegwu lin‑nies tas‑sultan Limħi, spiċċaw mitlufin fix‑xagħri għal bosta jiem.",
                "31": "U araw, huma sabu lil dawk il‑qassisin tas‑sultan Noè, f’post li semmewh Amulon; u huma kienu bdew jgħammru fl‑art ta’ Amulon u bdew jaħdmu r‑raba’.",
                "32": "Issa isem il‑mexxej ta’ dawk il‑qassisin kien Amulon.",
                "33": "U ġara li Amulon talab bil‑ħniena lil‑Lamaniti; u huwa bagħat ukoll lin‑nisa tagħhom, li kienu wlied il‑Lamaniti, biex jitolbu bil‑ħniena lil ħuthom, biex ma joqtlux lil żwieġhom.",
                "34": "U l‑Lamaniti ħennew għal Amulon u għal ħutu, u ma qatluhomx, b’rispett ta’ marthom.",
                "35": "U Amulon u ħutu ngħaqdu mal‑Lamaniti, u waqt li kienu għaddejjin mix‑xagħri biex jaraw isibux l‑art ta’ Nefi, huma skoprew l‑art ta’ Ħelam, li kienet tinsab f’idejn Alma u ħutu.",
                "36": "U ġara li l‑Lamaniti wiegħdu lil Alma u lil ħutu, li jekk huma juruhom it‑triq li kienet twassal għall‑art ta’ Nefi huma kienu lesti jħennu għalihom u jagħtuhom il‑ħelsien.",
                "37": "Iżda wara li Alma wriehom it‑triq li kienet twassal għall‑art ta’ Nefi l‑Lamaniti ma żammewx il‑wegħda tagħhom; iżda huma poġġew l‑għassiesa madwar l‑art ta’ Ħelam, biex joqogħdu għassa ta’ Alma u ħutu.",
                "38": "U dawk li kien għad baqa’ fosthom marru fl‑art ta’ Nefi; u wħud minnhom reġgħu lura fl‑art ta’ Ħelam, u magħhom ġabu wkoll lin‑nisa u t‑tfal tal‑għassiesa li kien għad baqa’ f’dik l‑art.",
                "39": "U s‑sultan tal‑Lamaniti ħalla lil Amulon isaltan u jaħkem fuq in‑nies tiegħu, li kienu jinsabu fl‑art ta’ Ħelam; madankollu huwa ma seta’ jkollu l‑ebda setgħa li jagħmel xi ħaġa li tmur kontra r‑rieda tas‑sultan tal‑Lamaniti."
            },
            "24": {
                "1": "U ġara li Amulon kiseb il‑fiduċja tas‑sultan tal‑Lamaniti; għalhekk, is‑sultan tal‑Lamaniti ra li hu u ħutu kellhom jinħatru għalliema fuq il‑poplu tiegħu, iva, sewwasew fuq in‑nies li kienu fl‑art ta’ Semlon, u fl‑art ta’ Silom, u fl‑art ta’ Amulon.",
                "2": "Għax il‑Lamaniti kienu ħadu f’idejhom dawn l‑artijiet kollha; għalhekk, is‑sultan tal‑Lamaniti ħatar slaten fuq dawn l‑artijiet kollha.",
                "3": "U issa l‑isem tas‑sultan tal‑Lamaniti kien Laman, li kien issemma għal missieru; u għalhekk hu kien jissejjaħ is‑sultan Laman. U hu kien sultan fuq għadd kbir ta’ nies.",
                "4": "U huwa ħatar għalliema minn fost ħut Amulon f’kull art li kienet tinsab f’idejn niesu; u b’hekk l‑ilsien ta’ Nefi beda jiġi mgħallem fost in‑nies kollha Lamaniti.",
                "5": "U huma kienu nies mill‑aktar dħulin bejniethom; madankollu lil Alla ma kinux jafuh; u ħut Amulon ma għallmuhom xejn dwar il‑Mulej Alla tagħhom, u lanqas dwar il‑liġi ta’ Mosè; u lanqas ma għallmuhom kliem Abinadi;",
                "6": "Iżda huma għallmuhom li kellhom dejjem jiktbu l‑istorja tagħhom, u li jiktbu lil xulxin.",
                "7": "U b’dal‑mod il‑Lamaniti bdew jistagħnew, u bdew jinnegozjaw bejniethom u jikbru fil‑ġid, u bdew isiru poplu qarrieq u makakk, fejn jidħol l‑għerf ta’ did‑dinja, iva, poplu mill‑aktar qarrieq, li jieħu gost b’kull xorta ta’ ħażen u serq, sakemm dan ma jseħħx fost ħuthom stess.",
                "8": "U ġara li Amulon beda jħaddem is‑setgħa tiegħu fuq Alma u ħutu, u beda jippersegwitah, u ordna lil uliedu sabiex jippersegwitaw lil uliedhom.",
                "9": "Għax Amulon kien jaf lil Alma, li hu kien wieħed mill‑qassisin tas‑sultan, u li kien il‑bniedem li emmen kliem Abinadi u li kien ġie mkeċċi minn quddiem is‑sultan, u għalhekk huwa nkorla għalih; għax minkejja li fuqu kellu lis‑sultan Laman, huwa ħaddem is‑setgħa tiegħu fuqhom, u għabbihom bix‑xogħol, u poġġa fuqhom l‑argużini.",
                "10": "U ġara li huma tant kienu qed ibatu li huma bdew jitolbu b’qawwa lil Alla.",
                "11": "U Amulon ordnalhom biex jieqfu jitolbu; u hu poġġa l‑għassiesa fuqhom sabiex jgħassuhom, biex kull min jinstab qiegħed jitlob lil Alla kellu jingħata l‑mewt.",
                "12": "U Alma u n‑nies tiegħu ma għollewx leħinhom lejn il‑Mulej Alla tagħhom, iżda fetħu qalbhom miegħu; u hu kien jaf x’kienu l‑ħsibijiet ta’ qalbhom.",
                "13": "U ġara li feġġ leħen il‑Mulej qalb it‑tbatija tagħhom, u qalilhom: Erfgħu raskom u agħmlu l‑qalb, għaliex jiena naf bil‑patt li intom għamiltu miegħi; u jiena nagħmel patt mal‑poplu tiegħi u neħilsu mill‑jasar.",
                "14": "U jiena nħaffef ukoll it‑tagħbija li tpoġġiet fuq spallejkom, li anke intom stess ma tħossuhiex fuq daharkom, anke waqt li tinsabu fil‑jasar; u dan jien nagħmlu sabiex minn issa ’l quddiem intom tieqfu bħala xhieda għalija, u sabiex tkunu tafu tassew li jiena, il‑Mulej Alla, inżur lill‑poplu tiegħi f’hemmu.",
                "15": "U issa ġara li t‑tagħbija kollha li spiċċaw mgħobbijin biha Alma u ħutu ħfiefet; iva, lilhom il‑Mulej qawwihom tant li huma setgħu jġorru t‑tagħbija tagħhom b’mod faċli, u huma ssottomettew ruħhom bil‑ferħ u bis‑sabar għar‑rieda kollha tal‑Mulej.",
                "16": "U ġara li tant kienet kbira l‑fidi tagħhom u tant kien kbir is‑sabar tagħhom li huma reġgħu semgħu leħen il‑Mulej jgħid: Agħmlu l‑qalb, għax għada jiena se neħliskom mill‑jasar.",
                "17": "U huwa qal lil Alma: Mur f’ras dan il‑poplu, u jien niġi miegħek, u neħles lil dan il‑poplu mill‑jasar.",
                "18": "Issa ġara li mal‑lejl Alma u n‑nies tiegħu ġabru flimkien il‑merħliet tagħhom, kif ukoll il‑qamħ tagħhom; iva, huma sewwasew għaddew il‑lejl kollu jiġbru flimkien il‑merħliet tagħhom.",
                "19": "U kmieni filgħodu l‑Mulej tefa’ nagħsa tqila fuq il‑Lamaniti, iva, u l‑argużini kollha tagħhom spiċċaw f’raqda profonda.",
                "20": "U Alma u n‑nies tiegħu rħewlha lejn ix‑xagħri; u wara li kienu ilhom mexjin il‑jum kollu huma waqqfu t‑tined tagħhom f’wied, u l‑wied semmewh Alma, għaliex kien hu li mexxihom ġewwa x‑xagħri.",
                "21": "Iva, u fil‑wied ta’ Alma huma raddew ħajr lil Alla talli huwa kien ħanin magħhom, u ħaffef it‑tagħbija tagħhom, u talli ħelishom mill‑jasar; għax huma kienu fil‑jasar, u ħadd aktar ma seta’ jeħlishom ħlief il‑Mulej Alla tagħhom.",
                "22": "U huma raddew ħajr lil Alla, iva, l‑irġiel tagħhom kollha u n‑nisa tagħhom kollha u wliedhom kollha li kienu kapaċi jitkellmu għollew leħinhom b’tifħir lil Alla tagħhom.",
                "23": "U issa l‑Mulej qal lil Alma: Għaġġel u oħroġ flimkien ma’ niesek ’il barra minn din l‑art, għax il‑Lamaniti qamu mir‑raqda u ġejjin warajkom; għalhekk oħroġ ’il barra minn din l‑art, u jien inwaqqaf lil‑Lamaniti f’dan il‑wied ħalli ma jibqgħux ġejjin wara dan il‑poplu.",
                "24": "U ġara li huma telqu ’l barra mill‑wied, u rħewlha lejn ix‑xagħri.",
                "25": "U wara li kienu ilhom tnax‑il jum fix‑xagħri huma waslu fl‑art ta’ Żaraħemla; u s‑sultan Mosija laqagħhom ukoll bil‑ferħ."
            },
            "25": {
                "1": "U issa s‑sultan Mosija ordna sabiex in‑nies kollha jinġabru flimkien.",
                "2": "Issa ma tantx kien hemm fosthom li kienu ġejjin minn ulied Nefi, jew li kienu ġejjin min‑nisel ta’ Nefi, imma l‑biċċa l‑kbira kienu ġejjin min‑nies ta’ Żaraħemla, li kien ġej min‑nisel ta’ Mulek, u dawk li ġew miegħu fix‑xagħri.",
                "3": "U ma kienx hemm daqstant nies li kienu ġejjin min‑nies ta’ Nefi u min‑nies ta’ Żaraħemla daqs kemm kien hemm li kienu ġejjin mil‑Lamaniti; iva, huma lanqas daqs nofshom ma kienu.",
                "4": "U issa n‑nies kollha ta’ Nefi nġabru flimkien, u l‑istess in‑nies kollha ta’ Żaraħemla, u huma nġabru flimkien f’żewġ gruppi.",
                "5": "U ġara li Mosija qara, u ordna li kulħadd jaqra, l‑annali ta’ Żeniff; iva, huwa qara l‑annali tan‑nies ta’ Żeniff, miż‑żmien li fih huma ħallew l‑art ta’ Żaraħemla sakemm reġgħu lura.",
                "6": "U hu anke qara r‑rakkont ta’ Alma u ħutu, u qara wkoll dwar it‑tbatija kollha tagħhom, miż‑żmien li fih ħallew l‑art ta’ Żaraħemla saż‑żmien li huma reġgħu lura.",
                "7": "U issa, meta Mosija temm jaqra l‑annali, in‑nies tiegħu li baqgħu f’dik l‑art spiċċaw tassew mistagħġba u miblugħa.",
                "8": "Għax huma ma kinux jafu x’se jaqbdu jaħsbu; għaliex meta huma raw lil dawk li nħelsu mill‑jasar huma mtlew b’ferħ mill‑aktar kbir.",
                "9": "U meta huma ftakru wkoll f’ħuthom li kienu nqatlu mil‑Lamaniti huma mtlew bin‑niket, u anke xerrdu bosta dmugħ ta’ niket.",
                "10": "U meta ftakru wkoll fit‑tjubija immedjata ta’ Alla, u fil‑qawwa tiegħu li permezz tagħha ħeles lil Alma u lil ħutu minn idejn il‑Lamaniti kif ukoll mill‑jasar, huma għollew leħinhom u raddew ħajr lil Alla.",
                "11": "U meta huma ftakru wkoll fil‑Lamaniti, li kienu ħuthom, u dwar l‑istat midneb u mniġġes tagħhom, huma mtlew bid‑diqa u bin‑niket għall‑ġid ta’ ruħhom.",
                "12": "U ġara li dawk li kienu wlied Amulon u wlied ħutu, li kienu ħadu b’marthom lil ulied bniet tal‑Lamaniti, ma kinux jaqblu mal‑imġiba ta’ missirijiethom, u ma ridux jissejħu aktar b’isem missirijiethom, għalhekk huma ħadu fuqhom infushom l‑isem ta’ Nefi, ħalli jkunu jistgħu jissejħu wlied Nefi u jkunu jistgħu jingħaddu fost dawk li kienu jissejħu Nefiti.",
                "13": "U issa n‑nies kollha ta’ Żaraħemla ġew magħduda man‑Nefiti, u dan għaliex is‑saltna għaddiet biss f’idejn dawk li kienu ġejjin min‑nisel ta’ Nefi.",
                "14": "U issa ġara li meta Mosija waqaf ikellem lin‑nies u jaqralhom, huwa xtaq li Alma wkoll ikellem lin‑nies.",
                "15": "U Alma kellimhom, hekk kif kienu jinsabu miġburin flimkien fi gruppi kbar, u beda jdur ixandar lin‑nies, grupp wara l‑ieħor, l‑indiema u l‑fidi fil‑Mulej.",
                "16": "U huwa ħeġġeġ lin‑nies ta’ Limħi u lil ħutu, lil dawk kollha li kienu ġew meħlusin mill‑jasar, li huma għandhom jiftakru li l‑Mulej kien dak li ħelishom.",
                "17": "U ġara li wara li Alma għallem lin‑nies bosta ħwejjeġ, u waqaf ikellimhom, is‑sultan Limħi wera x‑xewqa li jitgħammed; u n‑nies kollha tiegħu wrew ukoll ix‑xewqa li jitgħammdu.",
                "18": "Għalhekk, Alma niżel fl‑ilma u għammidhom; iva, huwa għammidhom bil‑mod li bih huwa għammed lil ħutu fl‑ilmijiet ta’ Mormon; iva, u dawk kollha li huwa għammed saru parti mill‑knisja ta’ Alla; u dan seħħ għax huma emmnu kliem Alma.",
                "19": "U ġara li s‑sultan Mosija ħalla lil Alma iwaqqaf il‑knejjes madwar l‑art kollha ta’ Żaraħemla; u huwa tah is‑setgħa li jordna qassisin u għalliema fuq kull knisja.",
                "20": "Issa dan seħħ għax l‑għadd tan‑nies tant kien kbir li huma ma setgħux jitmexxew kollha minn għalliem wieħed; lanqas ma kien possibbli li huma lkoll jisimgħu l‑kelma ta’ Alla f’laqgħa waħda;",
                "21": "Għalhekk huma nġabru flimkien fi gruppi differenti, jissejħu knejjes; b’kull knisja għandha l‑qassisin tagħha u l‑għalliema tagħha, u kull qassis ixandar il‑kelma skont kif din ġiet imwassla lilu minn fomm Alma.",
                "22": "U b’hekk, minkejja li l‑knejjes kienu ħafna, huma kienu lkoll knisja waħda, iva, sewwasew il‑knisja ta’ Alla; għax f’dawn il‑knejjes kollha bdiet tiġi mxandra biss l‑indiema u l‑fidi f’Alla.",
                "23": "U issa fl‑art ta’ Żaraħemla kien hemm seba’ knejjes. U ġara li dawk kollha li kellhom ix‑xewqa li jieħdu fuqhom l‑isem ta’ Kristu, jew ta’ Alla, ingħaqdu lkoll mal‑knejjes ta’ Alla;",
                "24": "U huma kienu jissejħu l‑poplu ta’ Alla. U l‑Mulej sawwab l‑Ispirtu tiegħu fuqhom, u huma ġew imberkin, u kellhom ir‑risq f’arthom."
            },
            "26": {
                "1": "Issa ġara li kien hemm ħafna mill‑ġenerazzjoni li tielgħa li ma setgħux jifhmu kliem is‑sultan Benjamin, peress li kienu għadhom ċkejknin fiż‑żmien li fih huwa kellem lill‑poplu tiegħu; u huma ma kinux jemmnu fit‑twemmin ta’ missirijiethom.",
                "2": "Huma ma kinux jemmnu dak li kien intqal dwar il‑qawmien mill‑imwiet tal‑mejtin, lanqas ma kienu jemmnu dwar il‑miġja ta’ Kristu.",
                "3": "U issa minħabba n‑nuqqas ta’ fidi tagħhom huma ma setgħux jifhmu l‑kelma ta’ Alla; u qalbhom twebbset.",
                "4": "U huma ma ridux jitgħammdu; lanqas ma riedu jingħaqdu mal‑knisja. U huma kienu nies maqtugħin għalihom fejn tidħol il‑fidi tagħhom, u baqgħu hekk anke wara, sewwasew fl‑istat karnali u midneb tagħhom; għax huma ma kinux isejħu lill‑Mulej Alla tagħhom.",
                "5": "U issa fir‑renju ta’ Mosija huma lanqas biss kienu jagħmlu daqs nofs il‑poplu ta’ Alla; iżda minħabba n‑nuqqas ta’ qbil li kien hemm bejn l‑aħwa huma saru aktar numerużi.",
                "6": "Għax ġara li bil‑kliem ħelu tagħhom huma spiċċaw biex qarrqu b’ħafna nies, li kienu fil‑knisja, u wassluhom biex iwettqu bosta dnubiet; għalhekk kien hemm il‑bżonn li dawk li wettqu d‑dnub, li kienu fil‑Knisja, kellhom jiġu mwissijin mill‑knisja.",
                "7": "U ġara li huma nġiebu quddiem il‑qassisin, u l‑għalliema tawhom f’idejn il‑qassisin; u l‑qassisin ġabuhom quddiem Alma, li kien il‑qassis il‑kbir.",
                "8": "Issa lil Alma s‑sultan Mosija tah f’idejh is‑setgħa fuq il‑knisja.",
                "9": "U ġara li Alma ma kien jaf x’kellu jagħmel bihom; iżda kienu ħafna dawk li kienu lesti jixhdu kontrihom; iva, ħafna kienu n‑nies li waqfu u bdew jixhdu kontrihom.",
                "10": "Issa ħaġa bħal din qatt ma kienet ġrat qabel fil‑knisja; għalhekk Alma ħassu jitħawwad, u ordna biex huma jittieħdu quddiem is‑sultan.",
                "11": "U hu qal lis‑sultan: Ara, kemm ġibna nies quddiemek; lkoll kemm huma ġew mixlijin minn ħuthom; iva, għax huma nqabdu jwettqu kull tip ta’ ħażen. U huma ma jridux jindmu minn ħżunithom; għalhekk aħna ġibnihom quddiemek, ħalli tkun tista’ tagħmel ħaqq minnhom skont għemilhom.",
                "12": "Iżda s‑sultan Mosija qal lil Alma: Ara, jiena m’iniex se nagħmel ħaqq minnhom; għalhekk jien se nagħtihom f’idejk biex tagħmel ħaqq minnhom int.",
                "13": "U issa Alma reġa’ għal darb’oħra ħassu jitħawwad; u hu mar u staqsa lill‑Mulej x’kellu jagħmel dwar din il‑ħaġa, għax beża’ li jagħmel dak li mhuwiex xieraq f’għajnejn Alla.",
                "14": "U ġara li wara li huwa fetaħ qalbu ma’ Alla, huwa sama’ leħen il‑Mulej jgħidlu:",
                "15": "Hieni inti, Alma, u henjin dawk kollha li ġew mgħammdin fl‑ilmijiet ta’ Mormon. Hieni inti minħabba l‑fidi kbira tiegħek u għamilt dan sempliċiment għax inti smajt il‑kliem tal‑qaddej tiegħi Abinadi.",
                "16": "U henjin dawk ta’ fidi kbira talli sempliċiment semgħu l‑kliem li inti għidtilhom.",
                "17": "U hieni inti għaliex waqqaft knisja fost dan il‑poplu; u huma sejrin jistabbilixxu ruħhom u se jkunu l‑poplu tiegħi.",
                "18": "Iva, hieni hu dan il‑poplu li hu lest li jieħu fuqu ismi; għax permezz ta’ ismi sejrin jissejħu; u huma l‑poplu tiegħi.",
                "19": "U hieni int għax staqsejtni dwar it‑trasgressur.",
                "20": "Inti l‑qaddej tiegħi; u jiena nagħmel patt miegħek li inti se tiret il‑ħajja ta’ dejjem; u f’ismi inti se tmur biex lili taqdi, u tiġbor flimkien in‑nagħaġ tiegħi.",
                "21": "U min se jisma’ leħni se jkun in‑nagħġa tiegħi; u lilu fil‑knisja għandek tilqgħu, u jiena nilqgħu wkoll.",
                "22": "Għax ara, din hija l‑knisja tiegħi; kull min jitgħammed għandu jitgħammed għall‑indiema. U dak li lilu inti tilqa’ għandu jemmen f’ismi; u lilu jiena naħfer liberalment.",
                "23": "Għax hu sewwasew jiena li se nieħu fuqi d‑dnubiet tad‑dinja; għax huwa jiena li ħloqthom; u huwa jiena li għandi post fuq il‑lemin tiegħi merfugħ għal dak li jibqa’ jemmen sal‑aħħar.",
                "24": "Għax ara, huma jissejħu permezz ta’ ismi; u jekk lili jagħrfuni għandhom jiġu għandi, u huma jkollhom post għal dejjem fuq il‑lemin tiegħi.",
                "25": "U għad jiġri li meta ddoqq it‑tieni tromba dawk li lili qatt ma għarfuni sejrin jiġu u jieqfu quddiemi.",
                "26": "U mbagħad huma jagħrfu li jiena l‑Mulej Alla tagħhom, u li jiena l‑Feddej tagħhom; iżda huma jirrifjutaw li jiksbu l‑fidwa.",
                "27": "U mbagħad jiena nistqarr magħhom li jien lilhom ma nafhomx; u huma jispiċċaw imorru fin‑nar ta’ dejjem li ġie mħejji għax‑xitan u għall‑anġli tiegħu.",
                "28": "Għalhekk jiena ngħidlek, li lil dak li ma jismax leħni, m’għandekx tilqgħu fil‑knisja tiegħi, għax lilu jiena m’iniex se nilqgħu fl‑aħħar jum.",
                "29": "Għalhekk jiena ngħidlek, Mur; u kull min jeħodha kontrija, ara li tagħmel ħaqq minnu skont id‑dnubiet li jkun wettaq; u jekk huwa jistqarr dnubietu kemm miegħek u kemm miegħi, u jindem bis‑sinċerità ta’ qalbu, lilu inti għandek taħfer, u jien naħfirlu wkoll.",
                "30": "Iva, u kemm‑il darba n‑nies tiegħi jindmu jiena lest li naħfrilhom ħtijiethom kontrija.",
                "31": "U intom ukoll għandkom taħfru lil xulxin ħtijietkom; għax fis‑sewwa ngħidilkom, min ma jaħfirx il‑ħtijiet ta’ għajru meta jgħidlu li huwa nidem, huwa jkun waqqa’ l‑kundanna fuqu nnifsu.",
                "32": "Issa jiena ngħidlek, Mur; u kull min ma jindimx minn dnubietu m’għandux jingħadd mal‑poplu tiegħi; u hekk għandu jkun minn issa ’l quddiem.",
                "33": "U ġara li meta Alma sema’ dan il‑kliem huwa kitbu ħalli jkun jista’ jippreservah, u jkun jista’ jagħmel ħaqq min‑nies ta’ dik il‑knisja skont il‑kmandamenti ta’ Alla.",
                "34": "U ġara li Alma mar u għamel ħaqq minn dawk kollha li kienu ttieħdu fil‑ħażen, skont il‑kelma tal‑Mulej.",
                "35": "U dawk kollha li nidmu minn dnubiethom u stqarrewhom, ġew magħduda man‑nies tal‑knisja;",
                "36": "U dawk li la riedu jistqarru dnubiethom u lanqas jindmu minn ħżunithom, ma ġewx magħduda man‑nies tal‑knisja, u isimhom ġie mħassar.",
                "37": "U ġara li Alma beda jikkontrolla dak kollu li kellu x’jaqsam mal‑knisja; u fosthom reġa’ beda jsaltan is‑sliem u huma tabilħaqq beda jkollhom ir‑risq f’dak kollu li kellu x’jaqsam mal‑knisja, u huma bdew ukoll iġibu ruħhom sewwa quddiem Alla, u bdew jilqgħu fosthom lil ħafna, u jgħammdu lil ħafna.",
                "38": "U issa Alma u l‑ħaddiema sħabu li kienu qed jieħdu ħsieb il‑knisja raw li jagħmlu dan kollu, u bdew jimxu b’reqqa kbira, jgħallmu l‑kelma ta’ Alla f’kollox, u huma bdew jesperjenzaw kull tip ta’ tbatija, għax huma bdew jiġu ppersegwitati minn dawk li ma kinux jagħmlu parti mill‑knisja ta’ Alla.",
                "39": "U huma bdew iwissu lil ħuthom; u bdew ukoll jiġu mwissijin lkoll permezz tal‑kelma ta’ Alla, skont dnubiethom, jew skont id‑dnubiet li huma wettqu, u Alla ordnalhom biex jitolbu bla heda, u jroddu l‑ħajr f’kollox."
            },
            "27": {
                "1": "U ġara li l‑persekuzzjonijiet li l‑knisja esperjenzat minn dawk ta’ bla fidi tant kibru li l‑membri tal‑knisja bdew igergru u jilmentaw mal‑mexxejja tagħhom dwar din il‑ħaġa; u huma marru jilmentaw ma’ Alma. U Alma mar jgħid b’kollox lil Mosija, is‑sultan tagħhom. U Mosija mar jikkonsulta mal‑qassisin tiegħu.",
                "2": "U ġara li s‑sultan Mosija ħareġ proklama mal‑pajjiż kollu li tgħid li m’għandu jkun hemm ħadd fost dawk ta’ bla fidi li jippersegwita lil xi persuna li kienet tagħmel parti mill‑knisja ta’ Alla.",
                "3": "U huwa ta ordni mill‑aktar ċara fost il‑knejjes kollha li ma kellu jkun hemm l‑ebda persekuzzjoni bejniethom, iżda għandu jkun hemm l‑ugwaljanza bejn il‑bnedmin kollha;",
                "4": "U l‑ebda kburija jew arroganza m’għandhom jiddisturbaw il‑paċi tagħhom; u li kull bniedem għandu jistma lil għajru bħalu nnifsu, u għandu jaħdem b’idejh biex imantni lilu nnifsu.",
                "5": "Iva, u l‑qassisin u l‑għalliema kollha tagħhom għandhom jaħdmu b’idejhom biex imantnu lilhom infushom, f’kull sitwazzjoni ħlief jekk ikunu morda, jew jekk ikunu tassew fil‑bżonn; u għax huma għamlu dan, il‑grazzja ta’ Alla ġiet mogħtija lilhom bil‑kotra.",
                "6": "U bdiet issaltan paċi kbira fl‑art; u n‑nies bdew joktru bil‑kbir, u bdew jinxterdu ma’ wiċċ l‑art kollha, iva, sew mat‑tramuntana u sew man‑nofsinhar, sew mal‑lvant u sew mal‑punent, u huma bdew jibnu bliet kbar u rħula f’kull naħa tal‑pajjiż.",
                "7": "U l‑Mulej żarhom u tahom bosta ġid, u huma saru poplu mill‑aktar kbir u għani.",
                "8": "Issa l‑ulied subien ta’ Mosija kienu fost dawk in‑nies ta’ bla fidi; u fosthom kien hemm ukoll wieħed mit‑tfal ta’ Alma, u hu kien jismu Alma, għal missieru; madankollu, hu sar bniedem mill‑aktar ħażin u jqim l‑allat foloz. U hu kien raġel ta’ ħafna kliem, u lin‑nies beda jgħidilhom ħafna kliem ħelu; għalhekk huwa wassal lil ħafna min‑nies biex iwettqu l‑istess ħażen li kien iwettaq hu.",
                "9": "U huwa beda jżomm lura l‑knisja ta’ Alla milli tkompli tikber; għax huwa beda jirbaħ qlub in‑nies; u beda jikkawża bosta tilwim fost il‑poplu; u huwa beda jagħti ċ‑ċans lill‑għadu ta’ Alla li jeżerċita l‑qawwa tiegħu fuqhom.",
                "10": "U ġara li waqt li kien għaddej bil‑ħidma tiegħu biex jeqred il‑knisja ta’ Alla, għax hu beda jipprova jeqred il‑knisja bil‑moħbi flimkien ma’ wlied Mosija, u jmexxi lill‑poplu tal‑Mulej fit‑triq il‑ħażina, kontra l‑kmandamenti ta’ Alla, kif ukoll tas‑sultan—",
                "11": "U kif għidtilkom, hekk kif huma kienu għaddejjin jeħduha kontra Alla, araw, dehrilhom anġlu tal‑Mulej; u huwa niżel bħallikieku kien qiegħed fi sħaba; u huwa tkellem b’leħen iriegħed, li wassal biex l‑art li kienu fuqha titheżżeż;",
                "12": "U huma tant baqgħu mistagħġba, li waqgħu mal‑art, u ma fehmu xejn mil‑kliem li huwa qalilhom.",
                "13": "Madankollu huwa reġa’ għajjat u qal: Alma, qum u ismagħni, għalfejn qed tippersegwita l‑knisja ta’ Alla? Għax il‑Mulej qal: Din hi l‑knisja tiegħi li jiena se nwaqqaf; u m’hemm xejn ma jista’ jġarrafha, ħlief it‑trasgressjoni tal‑poplu tiegħi.",
                "14": "U għal darb’oħra, l‑anġlu qal: Ara, il‑Mulej sema’ t‑talb tal‑poplu tiegħu, kif ukoll it‑talb tal‑qaddej tiegħu, Alma, li jiġi missierek; għax huwa talab għalik b’fidi kbira biex inti tkun tista’ tagħraf il‑verità; għalhekk, għal dan il‑għan jiena ġejt biex nikkonvinċik dwar il‑qawwa u l‑awtorità ta’ Alla, ħalli t‑talb tal‑qaddejja tiegħu jkun jista’ jiġi mismugħ skont il‑fidi tagħhom.",
                "15": "U issa ara, tista’ inti tiddubita l‑qawwa ta’ Alla? Għax ara, leħni ma wassalx biex l‑art titriegħed? U inti lili mhux qed tarani quddiemek? U jiena ġejt mibgħut minn Alla.",
                "16": "Issa jiena se ngħidlek: Mur, u ftakar fil‑jasar ta’ missirijietek fl‑art ta’ Ħelam, u fl‑art ta’ Nefi; u ftakar kemm għamel ħwejjeġ kbar għalihom il‑Mulej; għax huma kienu fil‑jasar, u huwa ħelishom. U issa jiena ngħidlek, Alma, mur, u la tkomplix teqred aktar il‑knisja, ħalli t‑talb tagħhom jinstama’, anke jekk inti stess trid li tisfa mwarrab.",
                "17": "U issa ġara li dan kien l‑aħħar kliem li l‑anġlu qal lil Alma, u mbagħad telaq minn ħdejh.",
                "18": "U issa Alma u dawk li kienu miegħu reġgħu waqgħu mal‑art, minħabba l‑għaġeb kbir tagħhom; għax b’għajnejhom stess kienu raw anġlu tal‑Mulej; u leħnu kien bħar‑ragħad, li riegħed l‑art; u huma kienu jafu li xejn ħlief il‑qawwa ta’ Alla ma seta’ jriegħed l‑art u jwassalha biex titheżżeż bħallikieku trid tinqasam min‑nofs.",
                "19": "U issa Alma tant stagħġeb li ma setax jitkellem, għax lanqas biss seta’ jiftaħ fommu; iva, u tant ħassu dgħajjef li ma setax iċaqlaq idejh; għalhekk huwa ttieħed minn dawk li kienu miegħu, u ġarrewh, bla ma tħarrek, sewwasew sakemm qegħduh quddiem missieru.",
                "20": "U huma rrakkontaw lil missieru dak kollu li kienu għaddew minnu; u missieru feraħ bil‑kbir, għax kien jaf li dan kollu seħħ permezz tal‑qawwa ta’ Alla.",
                "21": "U hu ordna lil miġemgħa biex tinġabar flimkien ħalli tkun tista’ tara b’għajnejha x’kien għamel ma’ ibnu l‑Mulej, u ma’ dawk li kienu miegħu.",
                "22": "U huwa ordna lill‑qassisin biex jinġabru flimkien; u huma bdew isumu, u jitolbu lill‑Mulej Alla tagħhom biex huwa jiftaħ fomm Alma, ħalli huwa jkun jista’ jitkellem, u jikseb lura s‑saħħa f’riġlejh—biex għajnejn in‑nies ikunu jistgħu jinfetħu ħalli huma jaraw u jagħrfu t‑tjubija u l‑glorja ta’ Alla.",
                "23": "U ġara li wara li huma għaddew jumejn u żewġt iljieli jsumu u jitolbu, Alma reġa’ kiseb lura s‑saħħa f’riġlejh, u huwa qam bilwieqfa u beda jkellimhom, u beda jgħidilhom sabiex jagħmlu l‑qalb:",
                "24": "Għaliex, huwa qal, jiena ndimt minn dnubieti, u ġejt mifdi mill‑Mulej; araw jiena ġejt imwieled mill‑Ispirtu.",
                "25": "U l‑Mulej qalli: Tistagħġibx li l‑bnedmin kollha, iva, kemm l‑irġiel u kemm in‑nisa, ta’ kull ġens, tribù, ilsien, u poplu, jeħtieġ li jitwieldu mill‑ġdid; iva, jeħtieġ li huma jitwieldu minn Alla, jinbidlu mill‑istat karnali u mitluf tagħhom, għal stat ta’ tjieba, u jiġu mifdijin minn Alla, u jsiru wliedu;",
                "26": "U b’hekk isiru ħlejjaq ġodda; u jekk ma jagħmlux dan, huma bl‑ebda mod ma jistgħu jirtu s‑saltna ta’ Alla.",
                "27": "Jiena ngħidilkom, jekk ma jiġrix hekk, huma jispiċċaw mwarrba; u jien naf dan għax kont għoddni se niġi nwarrab.",
                "28": "Madankollu, wara li għaddejt minn daqstant tbatija, u fl‑indiema tiegħi kważi rajt il‑mewt, il‑Mulej fil‑ħniena tiegħu ħass li kellu jaħtafni minn ġon‑nar dejjem iħeġġeġ, u jiena ġejt imwieled minn Alla.",
                "29": "Ruħi ġiet mifdija minn daqstant imrar u mill‑jasar tal‑ħażen. Jiena kont ninsab fl‑aktar abbiss mudlam; imma issa jien nista’ nara d‑dawl meraviljuż ta’ Alla. Ruħi kienet qed tiġi ttorturata minn turment bla tmiem; iżda jiena ġejt maħtuf, u ruħi m’għadhiex aktar muġugħa.",
                "30": "Jiena warrabt lill‑Feddej tiegħi, u ċħadt kliem missirijietna; iżda issa biex huma jkunu jistgħu jagħrfu minn qabel li huwa għandu jiġi, u li hu jiftakar f’kull ħlejqa li huwa ħalaq, huwa sejjer juri lilu nnifsu lil kulħadd.",
                "31": "Iva, kull irkoppa għad tmil, u kull ilsien għad jistqarr quddiemu. Iva, sewwasew fl‑aħħar jum, meta l‑bnedmin kollha għad jieqfu quddiemu biex minnhom huwa jagħmel ħaqq, dawk li qed jgħixu mingħajr Alla fid‑dinja sejrin jistqarru li l‑kundanna tagħhom, ta’ kastig bla tmiem, hija waħda ġusta; u huma għad jitriegħdu, u jirtogħdu, u għad jinħbew mill‑ħarsa ta’ għajnu, li tara kollox.",
                "32": "U issa ġara li minn issa ’l quddiem Alma beda jgħallem lin‑nies, flimkien ma’ dawk li kienu ma’ Alma meta dehrilhom l‑anġlu, u huma bdew iduru madwar il‑pajjiż kollu, ixandru lin‑nies kollha l‑ħwejjeġ li huma semgħu u raw, u bdew ixandru l‑kelma ta’ Alla f’sitwazzjoni mill‑aktar diffiċli, għax huma bdew jiġu ppersegwitati bil‑kbir minn dawk in‑nies ta’ bla fidi, u bdew jiġu msawta minn ħafna minnhom.",
                "33": "Iżda minkejja dan kollu, huma kienu ta’ faraġ kbir għall‑membri tal‑knisja, fejn huma qawwewlhom il‑fidi, u bis‑sabar kollu u b’tant tbatija bdew iħeġġuhom sabiex iħarsu l‑kmandamenti ta’ Alla.",
                "34": "U erba’ minnhom kienu wlied Mosija; u kien jisimhom Għammon, Aron, Omner, u Ħimni; u dawn kienu l‑ismijiet ta’ wlied Mosija.",
                "35": "U huma bdew iduru mal‑art kollha ta’ Żaraħemla, u marru qalb in‑nies kollha li kienu taħt ir‑renju tas‑sultan Mosija, u b’ħerqa kbira bdew jippruvaw isewwu l‑ħsara kollha li kienu għamlu lill‑knisja, fejn bdew jistqarru dnubiethom kollha, u jxandru dak kollu li huma raw, u bdew jispjegaw il‑profeziji u l‑iskrittura lil dawk kollha li kellhom ix‑xewqa li jisimgħuhom.",
                "36": "U b’hekk huma kienu strumenti f’idejn Alla biex iwasslu lil ħafna sabiex jagħrfu l‑verità, iva, sabiex jagħrfu lill‑Feddej tagħhom.",
                "37": "U kemm hi kbira l‑hena tagħhom! Għax huma xandru l‑paċi; u huma xandru r‑risq; u huma ħabbru lill‑poplu li l‑Mulej isaltan."
            },
            "28": {
                "1": "Issa ġara li wara li wlied Mosija wettqu dan kollu, huma ħadu magħhom grupp żgħir ta’ nies u reġgħu lura għand missierhom, is‑sultan, u xtaquh li huwa jħallihom, flimkien ma’ dawn in‑nies li huma għażlu, jitilgħu sal‑art ta’ Nefi ħalli jkunu jistgħu jxandru l‑ħwejjeġ li huma semgħu, u biex ikunu jistgħu jaqsmu l‑kelma ta’ Alla ma’ ħuthom, il‑Lamaniti—",
                "2": "Biex forsi huma jkunu jistgħu jwassluhom biex jagħrfu lill‑Mulej Alla tagħhom, u jikkonvinċuhom dwar il‑ħażen ta’ missirijiethom; u biex forsi jkunu jistgħu jfejquhom mill‑mibegħda li huma għandhom lejn in‑Nefiti, ħalli huma wkoll jaslu biex jithennew fil‑Mulej Alla tagħhom, u jkunu jistgħu joffru l‑id tal‑ħbiberija lil xulxin, u ma jkunx hemm aktar tilwim fl‑art li tahom il‑Mulej Alla tagħhom.",
                "3": "Issa huma kellhom ix‑xewqa li s‑salvazzjoni tiġi mxandra lil kull ħlejqa, għax huma ma kinux jifilħu jaraw mqar ruħ waħda tinqered; iva, il‑ħsieb biss li xi ruħ kien se jkollha tgħaddi minn turment bla tmiem wassalhom biex huma jitriegħdu u jirtogħdu.",
                "4": "U kien b’dal‑mod li l‑Ispirtu tal‑Mulej ħadem fuqhom, għax huma kienu fost l‑aktar nies midinbin. U l‑Mulej, fil‑ħniena infinita tiegħu, ħass li kellu jħenn għalihom; madankollu huma batew daqstant diqa f’qalbhom minħabba ħżunithom, fejn huma batew ferm għax beżgħu li kienu se jitwarrbu għal dejjem.",
                "5": "U ġara li huma għaddew bosta jiem jitolbu b’ħerqa lil missierhom biex iħallihom jitilgħu fl‑art ta’ Nefi.",
                "6": "U s‑sultan Mosija mar u staqsa lill‑Mulej jekk għandux iħalli lil uliedu jitilgħu fost il‑Lamaniti biex ixandrulhom il‑kelma.",
                "7": "U l‑Mulej qal lil Mosija: Ħallihom jitilgħu, għax se jkunu bosta li sa jemmnu fi kliemhom, u huma se jiksbu l‑ħajja eterna; u jiena sejjer neħles lil uliedek minn idejn il‑Lamaniti.",
                "8": "U ġara li Mosija ħallihom jitilgħu u jagħmlu skont ma talbuh.",
                "9": "U huma rħewlha lejn ix‑xagħri biex minn hemm jitilgħu jxandru l‑kelma fost il‑Lamaniti; u minn issa ’l quddiem jiena sejjer nikteb dwar dak li għaddew minnu.",
                "10": "Issa s‑sultan Mosija ma kellu lil ħadd f’idejn min jgħaddi s‑saltna, għax ma kien hemm ħadd fost uliedu li kien lest jaċċetta s‑saltna.",
                "11": "Għalhekk huwa ħa l‑annali li kienu mnaqqxin fuq il‑pjanċi tar‑ram, kif ukoll fuq il‑pjanċi ta’ Nefi, u l‑ħwejjeġ kollha li hu kien żamm għandu u ppreserva skont il‑kmandamenti ta’ Alla, wara li huwa ttraduċa u ra li jinkitbu l‑kitbiet li kien hemm fuq il‑pjanċi tad‑deheb, li kienu nstabu min‑nies ta’ Limħi; u kien l‑istess Limħi li għaddihomlu;",
                "12": "U dan għamlu biex lin‑nies tiegħu jaqtagħlhom ix‑xewqa kbira li kellhom; għax huma kellhom xewqa kbira ferm li jkunu jafu dwar in‑nies li kienu nqerdu.",
                "13": "U issa huwa ttraduċihom permezz ta’ dawk iż‑żewġ ġebliet li kienu jinsabu marbutin maż‑żewġt itruf ta’ qaws.",
                "14": "Issa dawn il‑ħwejjeġ kienu ġew imħejjijin sa mill‑qedem, u ġew mgħoddija minn nisel għal nisel, bil‑għan li jiġu interpretati l‑ilsna;",
                "15": "U huma ġew imħarsa u ppreservati permezz ta’ id il‑Mulej, ħalli lil kull ħlejqa li għad tiret l‑art ikun jista’ jgħarrafha dwar il‑ħażen u l‑abominazzjonijiet tal‑poplu tiegħu;",
                "16": "U kull min għandu f’idejh dawn il‑ġebliet jissejjaħ veġġent, skont id‑drawwa tal‑qedem.",
                "17": "Issa li Mosija temm jittraduċi dawn l‑annali, araw, huma jitkellmu dwar poplu li safa’ meqrud, miż‑żmien li fih huma nqerdu u jibqgħu sejrin lura sa żmien il‑bini tat‑torri l‑kbir, meta l‑Mulej ħawwad ilsien il‑poplu u huma spiċċaw imxerrdin ma’ wiċċ l‑art kollha, iva, minn dak iż‑żmien u jibqgħu sejrin lura sewwasew sa żmien il‑ħolqien ta’ Adam.",
                "18": "Issa dan ir‑rakkont wassal lin‑nies ta’ Mosija biex jitnikktu bil‑kbir, iva, huma mtlew bid‑diqa; madankollu dan wasslilhom ukoll għarfien kbir, u huma ferħu b’dan.",
                "19": "U dan ir‑rakkont għandu jinkiteb aktar tard; għax araw, ikun jaqbel li n‑nies kollha jkunu jafu l‑ħwejjeġ li hemm miktuba f’dan ir‑rakkont.",
                "20": "U issa, kif għidtilkom, wara li s‑sultan Mosija wettaq dan kollu, huwa ħa l‑pjanċi tar‑ram, u kull ħaġa li kien żamm għandu, u għaddihom lil Alma, li kien iben Alma; iva, huwa tah l‑annali kollha, kif ukoll l‑interpreti, u ordnalu sabiex iħarishom u jippreservahom, u ordnalu wkoll biex jikteb l‑istorja tal‑poplu, ħalli l‑kitba tkun tista’ tgħaddi minn ġenerazzjoni għall‑oħra, l‑istess kif ilha tgħaddi miż‑żmien li fih Leħi ħalla Ġerusalemm."
            },
            "29": {
                "1": "Issa meta Mosija għamel dan huwa ħareġ proklama mal‑pajjiż kollu, fost in‑nies kollha, fejn xtaq ikun jaf kif huma jaħsbuha dwar min kellu jkun is‑sultan tagħhom.",
                "2": "U ġara li nstema’ leħen il‑poplu jgħid: Aħna nixtiequ li ibnek Aron għandu jkun is‑sultan tagħna u l‑mexxej tagħna.",
                "3": "Issa Aron kien tela’ fl‑art ta’ Nefi, għalhekk is‑sultan ma setax jgħaddi s‑saltna f’idejh; u Aron lanqas ma kien se jaċċetta li jieħu f’idejh is‑saltna; u ħadd minn fost ulied Mosija ma kien lest li jieħu f’idejh is‑saltna.",
                "4": "Għalhekk is‑sultan Mosija reġa’ ħareġ proklama u ordna li kellha tiġi mxandra fost il‑poplu; iva, huwa bagħatha bil‑miktub fost il‑poplu. U dan huwa l‑kliem li huwa kiteb, fejn qal:",
                "5": "Araw, ja poplu tiegħi, jew aħjar ħuti, għax jiena nistmakom bħala tali, nixtieq li intom tixtarru ftit dwar dak li ntlabtu tixtarru dwaru—peress hija x‑xewqa tagħkom li jkollhom sultan.",
                "6": "Issa jiena nistqarr magħkom li dak li huwa d‑dritt tiegħu li jsaltan m’aċċettax is‑saltna, u mhuwiex lest jieħu s‑saltna f’idejh.",
                "7": "U issa jekk kellu jinħatar xi ħadd ieħor minfloku, araw jiena nibża’ li fostkom iqum it‑tilwim. U jista’ jkun li ibni, li s‑saltna tappartjeni lilu, jispiċċa jinkorla u jipperswadi lil xi wħud minn dawn in‑nies biex jimxu warajh, u dan jaf iwassal għal gwerer u tilwim fostkom, u jaf jispiċċa jkun il‑kawża ta’ ħafna tixrid ta’ demm u tgħawwiġ ta’ triq il‑Mulej, iva, u jwassal għall‑qerda ta’ bosta erwieħ.",
                "8": "Issa jien ngħidilkom ejjew inkunu għaqlin u nixtarru ftit dwar dawn il‑ħwejjeġ, għax aħna m’għandna l‑ebda dritt li neqirdu lil ibni, lanqas m’għandu jkollna dritt li neqirdu lil xi ħadd ieħor jekk huwa jinħatar minfloku.",
                "9": "U jekk ibni jerġa’ jibda jitkabbar u jerġa’ jagħti ruħu għall‑frugħa huwa jirtira dak kollu li kien qal, u bi dritt jieħu lura s‑saltna f’idejh, u dan iwassal biex kemm hu kif ukoll dan il‑poplu jaqgħu waħda sew fid‑dnub.",
                "10": "U issa ejjew inkunu għaqlin u nirriflettu ftit dwar dawn il‑ħwejjeġ, u nagħmlu dak li jġib il‑paċi fost dan il‑poplu.",
                "11": "Għalhekk jiena nkun is‑sultan tagħkom għal bqija ta’ ħajti; madankollu, ejjew naħtru mħallfin, biex jagħmlu ħaqq minn dan il‑poplu skont il‑liġi tagħna; u nirranġaw mill‑ġdid l‑affarijiet ta’ dan il‑poplu, fejn naħtru nies għaqlin bħala mħallfin, li jagħmlu ħaqq minn dan il‑poplu skont il‑kmandamenti ta’ Alla.",
                "12": "Issa, ikun aħjar jekk ikun Alla li jagħmel ħaqq mill‑bniedem milli bniedem ieħor, għax il‑ħaqq ta’ Alla huwa dejjem ġust, iżda l‑ħaqq tal‑bniedem mhux dejjem ġust.",
                "13": "Għalhekk, jekk kien possibbli li intom ikollkom nies ġusti bħala slaten tagħkom, li jwettqu l‑liġijiet ta’ Alla, u jagħmlu ħaqq minn dan il‑poplu skont il‑kmandamenti tiegħu, iva, jekk jista’ jkollkom nies bħala slaten tagħkom li jagħmlu sewwasew dak li għamel missieri Benjamin għal dan il‑poplu—jien ngħidilkom, jekk dejjem dan ikun il‑każ mela jkun jaqbel li intom tiġu mmexxija dejjem mis‑slaten.",
                "14": "U anke jiena ħdimt bla heda u bil‑ħila kollha tiegħi, biex ngħallimkom il‑kmandamenti ta’ Alla, u nistabbilixxi l‑paċi mal‑pajjiż kollu, ħalli ma jkun hawn l‑ebda gwerer jew tilwim, l‑ebda serq, jew issakkeġġar, l‑ebda qtil, jew xi tip ta’ ħażen;",
                "15": "U kull min wettaq il‑ħażen, lilu jiena kkastigajt skont għemilu, skont il‑liġi li ġiet mogħtija lilna minn missirijietna.",
                "16": "Issa jien ngħidilkom, peress li mhux il‑bnedmin kollha huma ġusti, ma jaqbilx li intom tiġu mmexxija minn sultan jew slaten.",
                "17": "Għax araw, sultan wieħed ħażin iwassal biex jitwettaq bosta ħażen, iva, u kemm tkun kbira l‑qerda!",
                "18": "Iva, ftakru fis‑sultan Noè, fil‑ħażen u l‑abominazzjonijiet tiegħu, kif ukoll fil‑ħażen u l‑abominazzjonijiet tal‑poplu tiegħu. Araw x’qerda mill‑aktar kbira niżlet fuqhom; u minħabba ħżunithom huma spiċċaw ukoll fil‑jasar.",
                "19": "U li kieku ma kienx għall‑intervent tal‑Ħallieq tagħhom, fl‑għerf kollu tiegħu, u dan minħabba l‑indiema sinċiera tagħhom, bla dubju huma kienu jibqgħu fil‑jasar sa issa.",
                "20": "Iżda araw, huwa ħelishom peress li huma umiljaw ruħhom quddiemu; u peress li huma talbuh b’qawwa huwa ħelishom mill‑jasar; u b’hekk il‑Mulej jaħdem dejjem bil‑qawwa tiegħu fost ulied il‑bnedmin, fejn huwa joffri d‑driegħ ta’ ħniena tiegħu lil kull min jistkenn fih.",
                "21": "U araw, issa jien ngħidilkom, intom ma tistgħux tneħħu mit‑tron sultan inġust ħlief permezz ta’ bosta tilwim, u tant tixrid ta’ demm.",
                "22": "Għax araw, sħabu huma nies ħżiena, u huwa jżomm l‑għassiesa madwaru; u hu jara kif jeqred għal kollox il‑liġijiet ta’ dawk li saltnu b’ġustizzja qablu; u huwa jgħaffeġ taħt riġlejh il‑kmandamenti ta’ Alla;",
                "23": "U hu jgħaddi ċerti liġijiet, u jibgħathom fost il‑poplu tiegħu, iva, liġijiet skont ħżunitu; u hu jara kif jeqred lil kull min ma jobdix il‑liġijiet tiegħu; u huwa jibgħat l‑armati tiegħu biex jiġġieldu kontra dawk li jeħduha kontrih, u jekk ikun jista’ jeqridhom; u b’dan il‑mod sultan inġust jgħawweġ triqat is‑sewwa kollu.",
                "24": "U issa araw, jien ngħidilkom, ma jaqbilx li intom tintlaqtu minn abominazzjonijiet bħal dawn.",
                "25": "Għalhekk, agħżlu intom imħallfin, skont ir‑rieda ta’ dal‑poplu, biex isir ħaqq minnkom skont il‑liġijiet li ngħataw lilkom minn missirijietna, liema liġijiet huma korretti, u li ngħataw lilhom mill‑Mulej.",
                "26": "Issa mhijiex xi ħaġa komuni li l‑poplu jixtieq xi ħaġa li tmur kontra dak li hu ġust; iżda hi ħaġa komuni li l‑minoranza tal‑poplu tixtieq dak li mhuwiex ġust; għalhekk araw li intom twettqu dil‑ħaġa u tgħadduha bħala liġi—li tagħmlu kollox skont ir‑rieda tal‑poplu.",
                "27": "U jekk jasal żmien li l‑poplu jagħżel dak li hu ħażin, dak ikun iż‑żmien meta huma jintlaqtu mill‑kastigi ta’ Alla; iva, dak ikun iż‑żmien meta hu jiġi jżurkom f’nofs qerda kbira sewwasew kif ġara meta huwa żar din l‑art fl‑imgħoddi.",
                "28": "U issa jekk ikollkom imħallfin, u huma ma jagħmlux ħaqq minnkom skont il‑liġi li ngħatat, intom tistgħu taraw li jsir ħaqq minnhom minn imħallef superjuri.",
                "29": "Jekk l‑imħallfin superjuri tagħkom jagħmlu ħaqq li mhux ġust, għandkom taraw biex numru żgħir mill‑imħallfin inferjuri tagħkom jinġabru flimkien, u huma jagħmlu ħaqq mill‑imħallfin superjuri, skont ir‑rieda tal‑poplu.",
                "30": "U jien nordnalkom biex intom tagħmlu dan fil‑biża’ tal‑Mulej; u nordnalkom biex tagħmlu dan, u ma jkollhom l‑ebda sultan; ħalli jekk dawn in‑nies iwettqu d‑dnubiet u l‑ħażen, ikollhom iwieġbu għalihom huma stess.",
                "31": "Għax araw jien ngħidilkom, kienu bosta n‑nies li wettqu d‑dnubiet minħabba l‑ħażen tas‑slaten tagħhom; għalhekk il‑ħażen tagħhom iwieġbu għalih is‑slaten tagħhom.",
                "32": "U issa nixtieq li din l‑inugwaljanza ma tibqax tgħammar aktar f’din l‑art, speċjalment fost dan il‑poplu tiegħi; iżda nixtieq li din l‑art tkun art ta’ ħelsien, u kull bniedem ikun jista’ jgawdi d‑drittijiet u l‑privileġġi tiegħu bl‑istess mod, sakemm il‑Mulej jara li jkun xieraq li aħna nkomplu ngħixu hawn u nirtu l‑art, iva, sewwasew sakemm xi ħadd minn nisilna jkun għadu jgħammar fuq wiċċ l‑art.",
                "33": "U s‑sultan Mosija kitbilhom bosta ħwejjeġ oħra, fejn huwa żvelalhom x’kienu l‑isfidi u l‑inkwiet li jgħaddi minnhom sultan ġust, sewwasew, it‑tbatija kollha tar‑ruħ minħabba nieshom, kif ukoll l‑ilmenti kollha li jaslu għand is‑sultan mingħand in‑nies; u hu spjegalhom dan kollu.",
                "34": "U qalilhom li dawn il‑ħwejjeġ m’għandhomx isiru; iżda t‑tagħbija għandu jġorrha l‑poplu kollu, fejn kull bniedem għandu jġorr sehemu.",
                "35": "U hu żvelalhom ukoll x’kienu l‑iżvantaġġi kollha li jkollhom iħabbtu wiċċhom magħhom, jekk huma jiġu mmexxija minn sultan inġust;",
                "36": "Iva, il‑ħażen u l‑abominazzjonijiet kollha tiegħu, u l‑ħafna gwerer, u tilwim, u t‑tixrid ta’ demm, u s‑serq, u l‑issakkeġġar, u l‑għemejjel żienja, u kull xorta ta’ ħażen li ma jistax jingħadd—u qalilhom li dawn il‑ħwejjeġ m’għandhomx isiru, għax huma jmorru kontra l‑kmandamenti ta’ Alla.",
                "37": "U issa ġara li wara li s‑sultan Mosija għarraf lill‑poplu b’dawn il‑ħwejjeġ huma bdew iħossuhom konvinti dwar il‑verità ta’ kliemu.",
                "38": "Għalhekk huma ma xtaqux aktar li jkollhom sultan, u nibtet ħerqa kbira fihom li kull bniedem madwar il‑pajjiż kollu għandu jkollu l‑istess opportunità; iva, u kull bniedem esprima r‑rieda li jwieġeb għal dnubietu.",
                "39": "Għalhekk, ġara li huma nġabru flimkien fi gruppi mal‑pajjiż kollu, biex isemmgħu leħinhom dwar min għandhom ikunu l‑imħallfin tagħhom, biex jagħmlu ħaqq minnhom skont il‑liġi li ġiet mogħtija lilhom; u huma ferħu bil‑kbir minħabba l‑ħelsien li ngħataw.",
                "40": "U l‑imħabba tagħhom lejn Mosija kibret ferm; iva, l‑istima li kellhom lejh kienet akbar milli kellhom lejn xi bniedem ieħor; għax huma ma kinux iħarsu lejh bħala xi tirann li kien qed jipprova jagħmel xi gwadann, sewwasew dak il‑profitt li jħassar ir‑ruħ; għax hu ma ried l‑ebda ġid materjali mingħandhom, lanqas ma kien jieħu gost bit‑tixrid tad‑demm; iżda huwa stabbilixxa l‑paċi fl‑art, u ra li niesu jinħelsu minn kull tip ta’ jasar; hu għalhekk li huma għandhom stima kbira lejh, iva, huma jistmawh tassew.",
                "41": "U ġara li huma ħatru mħallfin biex imexxuhom, jew biex jagħmlu ħaqq minnhom skont il‑liġi; u huma għamlu dan madwar il‑pajjiż kollu.",
                "42": "U ġara li Alma nħatar biex ikun l‑ewwel prim imħallef, hu li kien ukoll il‑qassis il‑kbir, wara li missieru kien tah din il‑kariga, u għamlu responsabbli minn dak kollu li kellu x’jaqsam mal‑knisja.",
                "43": "U issa ġara li Alma mexa fi triqat il‑Mulej, u hu ħares il‑kmandamenti tiegħu, u hu għamel ħaqq skont is‑sewwa; u kien hemm paċi kontinwa mal‑pajjiż kollu.",
                "44": "U b’dal‑mod ingħata bidu għas‑saltna tal‑imħallfin mal‑art kollha ta’ Żaraħemla, fost in‑nies kollha li kienu jissejħu Nefiti; u Alma kien l‑ewwel prim imħallef.",
                "45": "U issa ġara li missieru, li kellu tnejn u tmenin sena, miet, wara li hu għex ħajtu kollha f’ubbidjenza lejn il‑kmandamenti ta’ Alla.",
                "46": "U ġara li Mosija, li kellu tlieta u sittin sena, miet ukoll, fit‑tlieta u tletin sena ta’ saltnatu; u dan kien jagħmel b’kollox ħames mija u disa’ snin minn meta Leħi ħalla Ġerusalemm.",
                "47": "U b’hekk ġiet fi tmiemha s‑saltna tas‑slaten fuq il‑poplu ta’ Nefi; u b’hekk ġiet fi tmiemha ħajjet Alma, li kien il‑fundatur tal‑knisja tagħhom."
            }
        }
    },
    "alma": {
        "meta": {
            "slug": "alma",
            "name": "Il‑Ktieb ta’ Alma",
            "chapterWord": "Kapitlu"
        },
        "chapters": {
            "1": {
                "intro": "Rakkont ta’ Alma, li kien bin Alma, l‑ewwel prim imħallef tal‑poplu ta’ Nefi, kif ukoll il‑qassis il‑kbir tal‑Knisja. Rakkont tas‑saltna tal‑imħallfin, u l‑gwerer u t‑tilwim fost il‑poplu. Kif ukoll rakkont ta’ gwerra li qamet bejn in‑Nefiti u l‑Lamaniti, skont il‑kitba ta’ Alma, l‑ewwel prim imħallef.",
                "1": "Issa ġara li fl‑ewwel sena tas‑saltna tal‑imħallfin fuq il‑poplu ta’ Nefi, minn issa ’l quddiem, is‑sultan Mosija qabad it‑triq tal‑bnedmin kollha tal‑art, hu li tqabad taqbida tajba, li mexa fis‑sewwa quddiem Alla, li warajh ma ħalla ’l ħadd biex isaltan minfloku; madankollu huwa għamel ċerta liġijiet li ġew aċċettati min‑nies; għalhekk huma kienu obbligati li jobdu l‑liġijiet li huwa għamel.",
                "2": "U ġara li fl‑ewwel sena tas‑saltna ta’ Alma fis‑siġġu tat‑tribunal, inġieb quddiemu raġel biex hu jagħmel ħaqq minnu, raġel li kien ta’ statura kbira, u li kien magħruf għas‑saħħa kbira li kellu.",
                "3": "U huwa kien mar idur fost il‑poplu, ixandrilhom dik li kien iddeskriviha bħala l‑kelma ta’ Alla, li kienet tmur kontra l‑knisja; u beda jgħid lin‑nies li kien hemm bżonn li kull qassis u għalliem ikun popolari; u li huma ma kellhomx jaħdmu b’idejhom, iżda kellu jagħmel tajjeb għalihom il‑poplu.",
                "4": "U huwa xehed ukoll mal‑poplu li l‑bnedmin kollha kienu se jsalvaw fl‑aħħar jum, u li ma kellhomx għalfejn jibżgħu jew jirtogħdu, iżda huma setgħu jerfgħu rashom u jithennew; għax il‑Mulej ħoloq lil kull bniedem, u hu feda wkoll lil kull bniedem; u maż‑żmien, il‑bnedmin kollha sejrin jiksbu l‑ħajja ta’ dejjem.",
                "5": "U ġara li huwa tant dam jgħallem dawn il‑ħwejjeġ li kienu bosta li emmnu fi kliemu, u huma tant kienu, li spiċċaw jagħmlu tajjeb għalih u jagħtuh il‑flus.",
                "6": "U huwa beda jitkabbar f’qalbu, u beda jilbes ilbies jiswa’ ħafna flus, iva, u saħansitra ra li jwaqqaf knisja skont dak li kien jippriedka.",
                "7": "U ġara li waqt li huwa kien sejjer biex ixandar il‑kelma lil dawk li emmnu fi kliemu, huwa ltaqa’ ma’ raġel li kien fil‑knisja ta’ Alla, iva, sewwasew wieħed mill‑għalliema tagħhom; u hu beda jeħodha miegħu b’qawwa, biex forsi jkun jista’ jirbaħ lin‑nies tal‑knisja; iżda dan ir‑raġel waqaflu, u beda jwiddbu permezz tal‑kelma ta’ Alla.",
                "8": "Issa dan ir‑raġel kien jismu Gidgħon; u huwa kien dak li kien strument f’idejn Alla biex inħelsu n‑nies ta’ Limħi mill‑jasar.",
                "9": "Issa, peress li Gidgħon waqaflu permezz tal‑kelma ta’ Alla huwa nkorla bil‑kbir għal Gidgħon, u silet ix‑xabla u beda jagħtih biha. Issa Gidgħon kien imdaħħal sew fiż‑żmien, għalhekk ma kienx kapaċi jirreżisti d‑daqqiet tiegħu, u b’hekk huwa safa maqtul permezz tax‑xabla.",
                "10": "U r‑raġel li qatlu ttieħed min‑nies tal‑knisja quddiem Alma, biex jagħmel ħaqq minnu skont ir‑reati li huwa wettaq.",
                "11": "U ġara li huwa waqaf quddiem Alma u beda jitolbu b’qawwa biex iħenn għalih.",
                "12": "Iżda Alma qallu: Ara, din hija l‑ewwel darba li dan il‑poplu qed jesperjenza l‑frodi saċerdotali. U ara, inti mhux biss ħati ta’ frodi saċerdotali, iżda inti ppruvajt iddaħħalha permezz tax‑xabla; u li kieku tidħol il‑frodi saċerdotali fost dan il‑poplu hija twassal għall‑qerda sħiħa tagħhom.",
                "13": "U inti xerridt ukoll id‑demm ta’ bniedem ġust, iva, bniedem li wettaq tant ġid fost dan il‑poplu; u li kieku jien kelli nuri ħniena miegħek, demmu żgur jinżel fuqna jitlob vendetta.",
                "14": "Għalhekk inti kkundannat għall‑mewt, skont il‑liġi li ngħatat lilna minn Mosija, l‑aħħar sultan tagħna; liema liġi qabel magħha dal‑poplu kollu; għalhekk dan il‑poplu jeħtieġ li jobdi l‑liġi.",
                "15": "U ġara li huma ħaduh f’idejhom; u ismu kien Neħor; u huma ġarrewh lejn il‑quċċata tal‑għolja Manti, u hemmhekk huwa ġie mitlub jgħid, jew aħjar jistqarr, bejn is‑sema u l‑art, li dak li huwa kien għallem lin‑nies kien imur kontra l‑kelma ta’ Alla; u hemmhekk huwa sofra mewta mill‑aktar umiljanti.",
                "16": "Madankollu, dan ma żammx il‑frodi saċerdotali milli tinfirex madwar il‑pajjiż; għax kienu ħafna li kienu jħobbu l‑frugħa tad‑dinja, u li marru jxandru duttrina falza; u huma għamlu dan għall‑imħabba li kellhom lejn il‑ġid materjali u lejn l‑unuri.",
                "17": "Madankollu, huma m’azzardawx jgħidu kelma b’oħra, jekk li jgħidu jsir magħruf, għax kienu jibżgħu mil‑liġi, għax min jgħid kelma b’oħra kien jiġi kkastigat; għalhekk huma ppretendew li setgħu jippridkaw skont twemminhom; u issa l‑liġi ma seta’ jkollha l‑ebda setgħa fuq xi ħadd minħabba twemminu.",
                "18": "U huma m’azzardawx jisirqu, għax kienu jibżgħu mil‑liġi, għax min jisraq kien jiġi kkastigat; lanqas m’azzardaw jieħdu dak li mhux tagħhom, jew joqtlu, għax min joqtol kien jingħata l‑mewt.",
                "19": "Iżda ġara li kull min ma kienx jagħmel parti mill‑knisja ta’ Alla beda jippersegwita lil dawk li kienu jagħmlu parti mill‑knisja ta’ Alla, u li ħadu fuqhom isem Kristu.",
                "20": "Iva, huma bdew jippersegwitawhom, u jweġġgħuhom b’kull tip ta’ diskors, u dan minħabba l‑umiltà tagħhom; għaliex f’għajnejhom ma kinux nies imkabbrin, u għax huma bdew jaqsmu l‑kelma ta’ Alla bejniethom, mingħajr flus u mingħajr ħlas.",
                "21": "Issa, fost in‑nies tal‑knisja kien hemm liġi mill‑aktar ċara li tgħid li l‑ebda bniedem, li kien jagħmel parti mill‑knisja, ma kellu jqum u jippersegwita lil dawk li ma kinux jagħmlu parti mill‑knisja, u li m’għandu jkun hemm l‑ebda persekuzzjoni bejniethom.",
                "22": "Madankollu, kien hemm bosta minnhom li bdew jitkabbru, u bdew jitlewmu b’saħna mal‑avversarji tagħhom, u saħansitra ġew fl‑idejn; iva, huma spiċċaw jagħtu bil‑ponn bejniethom.",
                "23": "Issa dan seħħ fit‑tieni sena tas‑saltna ta’ Alma, u dan kien il‑kawża għaliex il‑knisja kellha tgħaddi minn daqstant taħbit; iva, dan kien il‑kawża għaliex il‑knisja kellha tgħaddi minn daqstant sfidi.",
                "24": "Għax ħafna webbsu qalbhom, u isimhom ġie mħassar, u ħadd ma baqa’ jiftakarhom aktar fost il‑poplu ta’ Alla. U kien hemm ukoll ħafna li spiċċaw tbiegħdu minnhom.",
                "25": "Issa din kienet sfida mill‑aktar kbira għal dawk li baqgħu sħaħ fil‑fidi; madankollu, huma kienu nies sodi u ma jitħarrkux fil‑ħarsien tal‑kmandamenti ta’ Alla, u bis‑sabar kollu qagħdu għall‑persekuzzjoni kollha li bdew iħabbtu wiċċhom magħha.",
                "26": "U meta l‑qassisin telqu xogħolhom biex jaqsmu l‑kelma ta’ Alla man‑nies, in‑nies ukoll telqu xogħolhom biex jisimgħu l‑kelma ta’ Alla. U wara li l‑qassis qasam magħhom il‑kelma ta’ Alla huma reġgħu lura lkoll fuq xogħolhom b’ħerqa; u l‑qassis, ma kienx iqis lilu nnifsu aħjar mis‑semmiegħa tiegħu, għax ix‑xandâr ma kienx aħjar mis‑semmiegħ, lanqas l‑għalliem ma kien aħjar minn min qed jitgħallem; u b’hekk kienu lkoll l‑istess, u lkoll kienu jaħdmu, kull bniedem skont x’saħħa kellu.",
                "27": "U huma kienu jaqsmu ġidhom mal‑foqra, ma’ dawk fil‑bżonn, mal‑morda, u mal‑magħkusa, kull bniedem skont dak li kellu; u ma kinux jilbsu lbies jiswa’ l‑flus, madankollu lbieshom kien mill‑aktar pulit u sabiħ.",
                "28": "U b’dal‑mod huma kienu jorganizzaw l‑affarijiet tal‑knisja; u b’hekk reġgħet bdiet issaltan fosthom paċi kontinwa, minkejja l‑persekuzzjoni kollha li bdew jesperjenzaw.",
                "29": "U issa, minħabba l‑istabbiltà tal‑knisja huma bdew isiru nies mill‑aktar għonja, fejn kellhom kull ma kienu jeħtieġu b’abbundanza—abbundanza ta’ merħliet u baqar, u bhejjem imsemmna ta’ kull għamla, kif ukoll abbundanza ta’ qamħ, u deheb, u fidda, u ħwejjeġ prezzjużi, u abbundanza ta’ ħarir u għażel fin, u kull xorta ta’ drapp mill‑aktar b’saħħtu u sempliċi.",
                "30": "U b’hekk, f’dan l‑istat tagħhom ta’ ġid, huma ma bagħtu ’l hemm lil ħadd li kien għeri, jew bil‑ġuħ, jew bil‑għatx jew marid jew li kien nieqes mill‑bżonnijiet ewlenin tal‑ħajja; u huma ma rabtux qalbhom mal‑ġid tad‑dinja; għalhekk huma taw lil kulħadd b’id miftuħa, mix‑xiħ saż‑żgħir, kemm lill‑ilsir kif ukoll lill‑ħieles, kemm lill‑irġiel kif ukoll lin‑nisa, kemm jekk kienu barra l‑knisja jew fil‑knisja, u ma kienu jħarsu lejn wiċċ ħadd fost dawk li kienu fil‑bżonn.",
                "31": "U b’hekk huma kibru fil‑ġid u saru ferm aktar għonja minn dawk li ma kinux parti mill‑knisja tagħhom.",
                "32": "Għax dawk li ma kinux jagħmlu parti mill‑knisja tagħhom bdew jagħtuha għas‑seħer, u għall‑idolatrija jew l‑għażż, u għall‑kliem fieragħ, u għall‑għira u l‑ġlied; u bdew jilbsu lbies jiswa’ l‑flus; u bdew jitkabbru fil‑kburija ta’ għajnejhom; u bdew jippersegwitaw lil ħaddieħor, jgħidu kliem b’ieħor, jisirqu, jieħdu dak li mhux tagħhom, u bdew jaqgħu fiż‑żína, u joqtlu, u bdew iwettqu wkoll kull xorta ta’ ħażen; madankollu, il‑liġi bdiet tiġi nfurzata fuq dawk kollha li jiksruha kemm jista’ jkun possibbli.",
                "33": "U ġara li minħabba l‑mod kif bdiet titħaddem il‑liġi fuqhom, fejn kull bniedem iħallas għal għemilu, huma saru nies aktar kalmi, u li ma jazzardawx li jwettqu xi tip ta’ ħażen, jekk li jagħmlu jsir magħruf; għalhekk, bdiet issaltan paċi kbira fost il‑poplu ta’ Nefi sal‑ħames sena tas‑saltna tal‑imħallfin."
            },
            "2": {
                "1": "U ġara li fil‑bidu tal‑ħames sena tas‑saltna tagħhom beda jkun hemm ċertu tilwim fost il‑poplu; għax kien hemm wieħed raġel, li kien jismu Amliċi, li kien mill‑aktar brikkun, iva, kien raġel għaref fejn jidħol l‑għerf tad‑dinja, u kien jagħmel parti mill‑ordni ta’ dak ir‑raġel li qatel lil Gidgħon permezz tax‑xabla, li ngħata l‑mewt skont il‑liġi—",
                "2": "Issa dan Amliċi rnexxielu, permezz tal‑qerq tiegħu, jiġbed ħafna nies warajh; tant li huma bdew isiru nies mill‑aktar setgħana; u bdew jaraw kif jagħmlu ħalli jgħinu lil Amliċi jilħaq sultan fuq il‑poplu.",
                "3": "Issa din kienet ħaġa tassew allarmanti għan‑nies tal‑knisja, kif ukoll għal dawk kollha li ma kinux ġew influwenzati mill‑persważjoni ta’ Amliċi; għax huma kienu jafu li skont il‑liġi tagħhom dawn il‑ħwejjeġ setgħu jitwettqu biss skont ir‑rieda tal‑poplu.",
                "4": "Għalhekk, li kieku kien possibbli li Amliċi jirbaħ skont ir‑rieda tal‑poplu, hu, li kien raġel ħażin, kien jispiċċa jċaħħadhom mid‑drittijiet u l‑privileġġi tagħhom bħala membri tal‑knisja; għax kien sewwasew l‑għan tiegħu li jeqred il‑knisja ta’ Alla.",
                "5": "U ġara li n‑nies inġabru flimkien madwar il‑pajjiż kollu, fi gruppi separati, kull bniedem skont kif kien jaħsibha, sew jekk kien favur u sew jekk kien kontra Amliċi, u huma spiċċaw jargumentaw bil‑kbir u jitlewmu b’tant stagħġib bejniethom.",
                "6": "U b’hekk huma nġabru flimkien biex jivvutaw dwar din il‑ħaġa; u huma poġġew il‑voti tagħhom quddiem l‑imħallfin.",
                "7": "U ġara li l‑poplu vvota kontra Amliċi, biex huwa ma jinħatarx sultan fuq il‑poplu.",
                "8": "Issa dan ġab ferħ kbir fi qlub dawk kollha li kienu kontrih; iżda Amliċi ħeġġeġ lil dawk li kienu favurih biex jeħduha kontra dawk li ma kinux favurih.",
                "9": "U ġara li huma nġabru flimkien, u ħatru lil Amliċi biex ikun is‑sultan tagħhom.",
                "10": "Issa meta Amliċi nħatar sultan fuqhom huwa ordnalhom sabiex jaqbdu l‑armi kontra ħuthom; u hu għamel dan biex ikun jista’ jġibhom taħt il‑kontroll tiegħu.",
                "11": "Issa n‑nies ta’ Amliċi kienu magħrufin bl‑isem ta’ Amliċi, u kienu jissejħu Amliċiti; u l‑bqija kienu jissejħu Nefiti, jew il‑poplu ta’ Alla.",
                "12": "Għalhekk in‑nies Nefiti kienu konxji mill‑intenzjoni tal‑Amliċiti, u għalhekk huma kienu jinsabu lesti li jaffrontawhom; iva, huma ramaw lilhom infushom bix‑xwabel, u bix‑ximitarri, u bil‑qwas, u bil‑vleġeġ, u bil‑ġebel, u bl‑iżbandoli, u b’kull xorta ta’ armi tal‑gwerra, ta’ kull għamla.",
                "13": "U b’dal‑mod huma kienu lesti biex jaffrontaw lill‑Amliċiti meta jiġu biex jaħbtu għalihom. U huma ħatru kmandanti, u kmandanti ogħla, u kap kmandanti, skont l‑għadd tagħhom.",
                "14": "U ġara li Amliċi rama lin‑nies tiegħu b’kull xorta ta’ armi tal‑gwerra ta’ kull għamla; u huwa ħatar ukoll ħakkiema u mexxejja fuq il‑poplu tiegħu, biex huma jmexxuhom fil‑gwerra kontra ħuthom.",
                "15": "U ġara li l‑Amliċiti waslu fuq l‑għolja Amniħu, li kienet fil‑lvant tax‑xmara Sidon, li kienet tgħaddi minn ħdejn l‑art ta’ Żaraħemla, u hemmhekk taw bidu għal gwerra kontra n‑Nefiti.",
                "16": "Issa Alma, li kien il‑prim imħallef u l‑gvernatur tal‑poplu ta’ Nefi, għalhekk huwa mar flimkien man‑nies tiegħu, iva, mal‑kmandanti, u l‑kap kmandanti, sewwasew quddiem l‑armati tiegħu, biex jiġġieled il‑battalja kontra l‑Amliċiti.",
                "17": "U huma bdew joqtlu lill‑Amliċiti fuq l‑għolja li kienet fil‑lvant ta’ Sidon. U l‑Amliċiti bdew jitqabdu man‑Nefiti b’saħħa kbira, tant li ħafna min‑Nefiti spiċċaw mixħutin mal‑art quddiem l‑Amliċiti.",
                "18": "Madankollu l‑Mulej saħħaħ idejn in‑Nefiti, hekk li huma spiċċaw biex qatlu bosta Amliċiti, u dawn spiċċaw jaħarbu minn quddiemhom.",
                "19": "U ġara li n‑Nefiti għaddew il‑jum kollu jsegwu lill‑Amliċiti, u huma spiċċaw biex qatlu ħafna minnhom, tant li l‑għadd ta’ Amliċiti maqtula kien jgħodd it‑tnax‑il elf, ħames mija, u tnejn u tletin ruħ; u l‑għadd ta’ Nefiti maqtula kien jgħodd is‑sitt elef, ħames mija u tnejn u sittin ruħ.",
                "20": "U ġara li meta ma kienx possibbli aktar li Alma jkompli jsegwi lill‑Amliċiti huwa talab lin‑nies tiegħu biex iwaqqfu t‑tined tagħhom fil‑wied ta’ Gidgħon, il‑wied li kien imsemmi għal Gidgħon li safa maqtul minn Neħor permezz tax‑xabla; u f’dan il‑wied in‑Nefiti waqqfu t‑tined tagħhom għal matul il‑lejl.",
                "21": "U Alma bagħat numru ta’ spiji wara l‑Amliċiti li kien għad baqa’, ħalli huwa jsir jaf dwar il‑pjanijiet u l‑konfoffi tagħhom, biex b’hekk huwa jkun jista’ jipproteġi lilu nnifsu minnhom, ħalli jkun jista’ jżomm lil niesu milli jinqerdu.",
                "22": "Issa, dawk li huwa bagħat biex josservaw il‑kamp tal‑Amliċiti kien jisimhom Żeram, Amnor, Manti, u Limħer; dawn kienu dawk li marru flimkien ma’ nieshom biex josservaw il‑kamp tal‑Amliċiti.",
                "23": "U ġara li l‑għada huma reġgħu ġew jiġru lura lejn il‑kamp tan‑Nefiti, mistagħġbin bil‑kbir, u maħkumin minn biża’ kbira, u bdew jgħidu:",
                "24": "Araw, aħna bdejna nsegwu l‑kamp tal‑Amliċiti, u bqajna mistagħġbin bil‑kbir għaliex fl‑art ta’ Minon, fin‑naħa ta’ fuq tal‑art ta’ Żaraħemla, fit‑triq li tagħti għall‑art ta’ Nefi, aħna rajna għadd kbir ta’ Lamaniti; u araw, l‑Amliċiti ngħaqdu magħhom;",
                "25": "U huma qegħdin jattakkaw lil ħutna f’dik l‑art; u dawn ħutna qed jaħarbu minn ħdejhom bil‑merħliet tagħhom, flimkien ma’ marthom u wliedhom, u jinsabu fi triqthom lejn il‑belt tagħna; u jekk m’aħniex se nħaffu se jispiċċaw jieħdu f’idejhom beltna, u missirijietna, u n‑nisa u t‑tfal tagħna se jispiċċaw jinqatlu.",
                "26": "U ġara li n‑nies ta’ Nefi qabdu t‑tined tagħhom, u telqu ’l barra mill‑wied ta’ Gidgħon lejn belthom, li kienet il‑belt ta’ Żaraħemla.",
                "27": "U araw, hekk kif huma kienu qegħdin jaqsmu x‑xmara Sidon, il‑Lamaniti u l‑Amliċiti, li kienu numerużi kważi daqs ir‑ramel tal‑baħar, ġew fuqhom biex jeqirduhom.",
                "28": "Madankollu, in‑Nefiti li kienu ġew imsaħħa permezz ta’ id il‑Mulej, u li lilu bdew jitolbu b’qawwa biex jeħlishom minn idejn l‑għedewwa tagħhom, għalhekk, il‑Mulej sama’ talbhom, u tahom il‑qawwa, u l‑Lamaniti u l‑Amliċiti spiċċaw bdew jaqgħu mal‑art quddiemhom.",
                "29": "U ġara li Alma tqabad wiċċ imb wiċċ ma’ Amliċi permezz tax‑xabla; u huma bdew jiġġieldu bejniethom b’qawwa.",
                "30": "U ġara li Alma, li kien bniedem ta’ Alla, u li kien immexxi minn fidi mill‑aktar kbira, għajjat u qal: O Mulej, ikollok ħniena minni u nitolbok tipproteġini, biex jiena nkun nista’ nkun strument f’idejk biex insalva u nħares lil dan il‑poplu.",
                "31": "U meta Alma qal dan il‑kliem huwa reġa’ mar jitqabad ma’ Amliċi; u huwa kiseb aktar saħħa, tant li spiċċa qatel lil Amliċi permezz tax‑xabla.",
                "32": "U huwa mar jitqabad ukoll mas‑sultan tal‑Lamaniti; iżda s‑sultan tal‑Lamaniti ħarab minn quddiem Alma u bagħat l‑għassiesa tiegħu biex imorru jiġġieldu ma’ Alma.",
                "33": "Iżda Alma, flimkien mal‑għassiesa tiegħu, beda jitqabad mal‑għassiesa tas‑sultan tal‑Lamaniti sakemm spiċċa biex qatilhom u ġiegħelhom imorru lura minn fejn ġew.",
                "34": "U mbagħad huwa naddaf l‑art, jew aħjar ix‑xatt, li kien hemm fil‑punent tax‑xmara Sidon, billi xeħet l‑iġsma tal‑Lamaniti, li kienu ġew maqtula, fl‑ilmijiet ta’ Sidon, biex b’hekk niesu jkollhom il‑wisa’ minn fejn jgħaddu ħalli jmorru jitqabdu mal‑Lamaniti u l‑Amliċiti fin‑naħa tal‑punent tax‑xmara Sidon.",
                "35": "U ġara li hekk kif huma lkoll qasmu x‑xmara Sidon, il‑Lamaniti u l‑Amliċiti bdew jaħarbu minn quddiemhom, minkejja li huma kienu numerużi tant li ħadd ma seta’ jgħoddhom.",
                "36": "U huma ħarbu minn quddiem in‑Nefiti lejn in‑naħa tal‑punent u tat‑tramuntana tax‑xagħri, lejn in‑naħa l‑oħra tal‑fruntiera tal‑pajjiż; u n‑Nefiti komplew jimxu warajhom bil‑qawwa kollha tagħhom, u spiċċaw qatluhom.",
                "37": "Iva, huma sfaw attakkati minn kull naħa, u ġew maqtula u mġiegħla jirtiraw, sakemm huma spiċċaw imxerrdin man‑naħa tal‑punent, u tat‑tramuntana, sakemm waslu fix‑xagħri, li kien jissejjaħ Ermawnt; u din kienet il‑parti tax‑xagħri li kienet mimlija bhejjem selvaġġi u mġewħa.",
                "38": "U ġara li kienu ħafna li mietu fix‑xagħri kaġun tal‑ġrieħi li ġarrbu, u huma ġew mittiekla minn dawk il‑bhejjem kif ukoll mill‑isqra tal‑ajru; u nstab għadamhom, u ġie miġbur munzell fl‑art."
            },
            "3": {
                "1": "U ġara li n‑Nefiti li ma nqatlux bl‑armi tal‑gwerra, wara li difnu lil dawk li ġew maqtula—issa l‑għadd ta’ dawk li nqatlu ma ġiex magħdud, għax l‑għadd tagħhom kien kbir wisq—wara li spiċċaw jidfnu lill‑mejtin tagħhom huma reġgħu lura lkoll lejn artijiethom, lejn djarhom, u lejn marthom, u wliedhom.",
                "2": "Issa bosta nisa u tfal sfaw maqtula permezz tax‑xabla, u l‑istess ħafna mill‑merħliet u l‑baqar tagħhom; u ħafna mill‑għelieqi tal‑qamħ tagħhom sfaw meqruda, peress li spiċċaw mgħaffġa minn għadd kbir ta’ nies.",
                "3": "U issa l‑Lamaniti u l‑Amliċiti kollha li nqatlu max‑xatt tax‑xmara Sidon ġew mitfugħin fl‑ilmijiet ta’ Sidon; u araw għadamhom jinsab f’qiegħ il‑baħar, u l‑għadd tagħhom huwa wieħed kbir.",
                "4": "U l‑Amliċiti kienu jingħarfu min‑Nefiti, għax huma kienu mmarkaw ġbinhom bl‑aħmar l‑istess kif kienu għamlu l‑Lamaniti; madankollu huma ma qaxxrux rashom bħal‑Lamaniti.",
                "5": "Issa l‑Lamaniti kellhom rashom imqaxxra; u huma kienu għarwenin, ħlief għall‑ħżiem tal‑ġild li kellhom madwar qaddhom, u l‑armatura tagħhom, li kienet marbuta ma’ qaddhom, u l‑qwas u l‑vleġeġ tagħhom, u l‑ġebel u l‑iżbandoli tagħhom, u aktar.",
                "6": "U l‑Lamaniti kellhom ġilda skura, skont il‑marka li tpoġġiet fuq missirijiethom, li kienet saħta li waqgħet fuqhom minħabba t‑trasgressjoni tagħhom u minħabba li huma kienu qamu kontra ħuthom, li kienu Nefi, Ġakobb, Ġużeppi, u Sam, li kienu nies ġusti u qaddisa.",
                "7": "U ħuthom raw kif jagħmlu biex jeqirduhom, għalhekk huma ġew misħutin; u l‑Mulej Alla poġġa fuqhom marka, iva, sewwasew fuq Laman u Lemwel, kif ukoll fuq is‑subien ta’ Ismagħel, u fuq in‑nisa Ismagħelin.",
                "8": "U dan seħħ biex nisilhom ikun jista’ jingħaraf minn nisel ħuthom, biex b’hekk il‑Mulej Alla jkun jista’ jħares lill‑poplu tiegħu, ħalli huma ma jitħalltux magħhom u jispiċċaw jemmnu fi twemmin żbaljat li jwassalhom għall‑qerda tagħhom.",
                "9": "U ġara li kull min ħallat iż‑żerriegħa tiegħu ma’ dik tal‑Lamaniti ġab l‑istess saħta fuq nislu.",
                "10": "Għalhekk, kull min ħalla lilu nnifsu jiġi mqarraq mil‑Lamaniti beda jitqies bħala wieħed minnhom, u fuqu tpoġġiet marka.",
                "11": "U ġara li dawk kollha li ma kinux jemmnu fit‑twemmin tal‑Lamaniti, iżda kienu jemmnu f’dawk l‑annali li kienu nġabu mill‑art ta’ Ġerusalemm, kif ukoll fit‑twemmin ta’ missirijiethom, li kien korrett, u li kienu jemmnu fil‑kmandamenti ta’ Alla u jħarsuhom, minn dak iż‑żmien ’il quddiem bdew jissejħu n‑Nefiti, jew il‑poplu ta’ Nefi—",
                "12": "U huma dawk li ppreservaw l‑annali, li huma vera, tan‑nies tagħhom, kif ukoll tal‑poplu Lamanita.",
                "13": "Issa se nkomplu nitkellmu dwar l‑Amliċiti, għax fuqhom ukoll tpoġġiet marka; iva, huma poġġew il‑marka fuqhom infushom, iva, sewwasew marka ħamra fuq ġbinhom.",
                "14": "B’hekk il‑kelma ta’ Alla ġiet fis‑seħħ, għax dan huwa l‑kliem li huwa qal lil Nefi: Ara, jiena bgħatt saħta fuq il‑Lamaniti, u jien se npoġġi fuqhom marka sabiex huma u nisilhom jinqatgħu minn miegħek u minn ma’ nislek, minn issa u għal dejjem, sakemm huma ma jindmux minn ħżunithom u jduru lejja ħalli jiena jkolli ħniena minnhom.",
                "15": "U għal darb’oħra: Jiena se npoġġi marka fuq dak li jħallat iż‑żerriegħa tiegħu ma’ ta’ ħutek, biex huma wkoll jiġu misħutin.",
                "16": "U għal darb’oħra: Jiena se npoġġi marka fuq dak li jeħodha kontrik u kontra nislek.",
                "17": "U għal darb’oħra, jiena ngħid li dak li jinqata’ minn miegħek ma jibqax jissejjaħ aktar nislek; u jiena se nbierek lilek, u lil kull min se jiġi msejjaħ bħala nislek, minn issa u għal dejjem; u dawn kienu l‑wegħdiet li l‑Mulej għamel lil Nefi u lil nislu.",
                "18": "Issa l‑Amliċiti ma kinux jafu li huma kienu qed iġibu fis‑seħħ kliem Alla meta bdew jimmarkaw ġbinhom; madankollu huma ħaduha kontra Alla fil‑beraħ; għalhekk kien hemm bżonn li taqa’ fuqhom is‑saħta.",
                "19": "Issa nixtieqkom taraw li s‑saħta ġabuha b’idejhom; l‑istess kif kull bniedem li hu misħut iġib b’idejh il‑kundanna tiegħu.",
                "20": "Issa ġara li ftit jiem biss wara l‑battalja li ġiet miġġielda fl‑art ta’ Żaraħemla, mil‑Lamaniti u l‑Amliċiti, kien hemm armata oħra tal‑Lamaniti li ħabtet għan‑nies ta’ Nefi, fl‑istess post fejn l‑ewwel armata ltaqgħet mal‑Amliċiti.",
                "21": "U ġara li ntbagħtet armata biex tkeċċihom ’il barra minn arthom.",
                "22": "Issa Alma nnifsu, li kien qed iħossu muġugħ minħabba ġerħa li huwa kellu, did‑darba ma marx għall‑battalja kontra l‑Lamaniti;",
                "23": "Iżda huwa bagħat armata kbira kontrihom; u huma telgħu u qatlu diversi Lamaniti, u ħarġu lill‑bqija ’l barra mill‑fruntieri ta’ arthom.",
                "24": "U mbagħad huma reġgħu lura u bdew jippruvaw jistabbilixxu l‑paċi fil‑pajjiż, fejn għal xi żmien huma ma kellhom l‑ebda nkwiet mal‑għedewwa tagħhom.",
                "25": "Issa dan kollu seħħ, iva, il‑bidu u t‑tmien ta’ dawn il‑gwerer kollha u dan it‑tilwim kollu seħħ fil‑ħames sena tas‑saltna tal‑imħallfin.",
                "26": "U f’sena waħda kienu eluf u għexieren ta’ eluf ta’ nies li ntbagħtu fid‑dinja ta’ dejjem, biex ikunu jistgħu jirċievu l‑premju tagħhom skont ħidmiethom, sew jekk kienu tajbin u sew jekk kienu ħżiena, biex huma jgawdu l‑kuntentizza eterna jew il‑miżerja eterna, skont l‑ispirtu li huma għażlu li jobdu, sew jekk kien spirtu tajjeb u sew jekk kien ħażin.",
                "27": "Għax kull bniedem jirċievi l‑ħlas mingħand dak li huwa jagħżel li jobdi, u dan skont il‑kliem tal‑ispirtu tal‑profezija; għalhekk ħa jseħħ skont il‑verità. U b’hekk intemmet il‑ħames sena tas‑saltna tal‑imħallfin."
            },
            "4": {
                "1": "Issa ġara li fis‑sitt sena tas‑saltna tal‑imħallfin fuq il‑poplu ta’ Nefi, ma kien hemm l‑ebda tilwim jew gwerer fl‑art ta’ Żaraħemla;",
                "2": "Iżda n‑nies bdew ibatu, iva, huma bdew ibatu ferm minħabba t‑telfien ta’ ħuthom, kif ukoll minħabba t‑telfien tal‑merħliet u l‑baqar tagħhom, kif ukoll minħabba t‑telfien tal‑għelieqi tal‑qamħ tagħhom, li spiċċaw mgħaffġa u meqruda mil‑Lamaniti.",
                "3": "U hemmhom tant kien kbir li lkoll kellhom tassew għalfejn jitnikktu; u huma kienu jemmnu li dan kien il‑ħaqq ta’ Alla mibgħut fuqhom minħabba ħżunithom u l‑abominazzjonijiet tagħhom; għalhekk huma ġew imqanqla sabiex jiftakru fi dmirhom.",
                "4": "U huma bdew jaraw kif iwaqqfu l‑knisja b’mod aktar komplet; iva, u kienu ħafna li ġew mgħammdin fl‑ilmijiet ta’ Sidon u ngħaqdu mal‑knisja ta’ Alla; iva, huma ġew mgħammdin minn Alma, li kien ġie kkonsagrat minn missieru Alma bħala l‑qassis il‑kbir fuq in‑nies tal‑knisja.",
                "5": "U ġara li fis‑seba’ sena tas‑saltna tal‑imħallfin kien hemm madwar tlett elef u ħames mitt ruħ li ngħaqdu mal‑knisja ta’ Alla u ġew mgħammda. U b’hekk ġiet fi tmiemha s‑seba’ sena tas‑saltna tal‑imħallfin fuq il‑poplu ta’ Nefi; u f’dak iż‑żmien kollu bdiet issaltan paċi kontinwa.",
                "6": "U ġara li fit‑tmien sena tas‑saltna tal‑imħallfin, in‑nies tal‑knisja bdew jitkabbru, minħabba l‑għana bla qjies tagħhom, u l‑ħarir fin tagħhom, u l‑għażel fin tagħhom, u minħabba l‑bosta merħliet u baqar tagħhom, u d‑deheb u l‑fidda tagħhom, u kull xorta ta’ ħwejjeġ prezzjużi, li huma kisbu permezz ta’ ħidmiethom; u minħabba dan kollu huma bdew jitkabbru bihom infushom, u bdew jilbsu lbies jiswa’ ħafna flus.",
                "7": "Issa dan ġab tbatija kbira fuq Alma, iva, u fuq bosta min‑nies li ġew ikkonsagrati minn Alma biex ikunu għalliema, u qassisin, u presbiteri fuq il‑knisja; iva, u bosta minnhom tnikktu bil‑kbir minħabba l‑ħażen li huma raw li beda jsaltan fost nieshom.",
                "8": "Għax b’sogħba kbira huma raw u għarfu li n‑nies tal‑knisja bdew jitkabbru bihom infushom, u bdew jorbtu qalbhom mal‑ġid materjali u mal‑frugħa tad‑dinja, u huma bdew jistmerru lil xulxin, u bdew jippersegwitaw lil dawk kollha li ma kinux jemmnu bħalhom u kif jogħġob lilhom.",
                "9": "U b’hekk, fit‑tmien sena tas‑saltna tal‑imħallfin, beda jqum tilwim kbir fost il‑poplu tal‑knisja; iva, beda jkun hemm l‑għira, u l‑ġlied, u l‑ħażen, u l‑persekuzzjoni, u nies jitkabbru bihom infushom bi kburija li kienet tiżboq il‑kburija ta’ dawk li ma kinux jagħmlu parti mill‑knisja ta’ Alla.",
                "10": "U b’hekk ġiet fi tmiemha t‑tmien sena tas‑saltna tal‑imħallfin; u l‑ħażen tal‑knisja kien ta’ ostaklu mill‑aktar kbir għal dawk li ma kinux jagħmlu parti mill‑knisja; u b’hekk il‑knisja ma komplietx timxi ’l quddiem.",
                "11": "U ġara li fil‑bidu tad‑disa’ sena, Alma ra kemm kien hemm ħażen fil‑knisja, u huwa seta’ jara wkoll li l‑eżempju tal‑knisja beda jwassal lil dawk li ma jemmnux biex huma jwettqu għemil ħażin wara l‑ieħor, u b’hekk jispiċċaw iwasslu lill‑poplu għall‑qerda.",
                "12": "Iva, huwa ra li kien hemm inugwaljanza kbira fost il‑poplu, fejn xi wħud bdew jintefħu bihom infushom, u jistmerru lil ħaddieħor, u bdew jagħtu daharhom lil min hu fil‑bżonn u lil min hu għeri u mġewwaħ, u lil dawk li kienu bil‑għatx, u li kienu morda u qed ibatu.",
                "13": "Issa dan wassal għal ħafna biki fost il‑poplu, filwaqt li oħrajn bdew iċekknu lilhom infushom, u jgħinu lil dawk li kellhom bżonn l‑għajnuna tagħhom, bħalli jaqsmu ġidhom mal‑foqra u ma’ dawk fil‑bżonn, jitimgħu lill‑imġewħin, u jġarrbu b’sabar kull tip ta’ tbatija, f’ġieħ Kristu, li għandu jiġi skont l‑ispirtu tal‑profezija;",
                "14": "U huma bdew iħarsu ’l quddiem lejn dak il‑jum, u b’hekk huma kisbu maħfra ta’ dnubiethom; u huma kienu mimlijin b’hena mill‑aktar kbira minħabba l‑qawmien tal‑mejtin, skont ir‑rieda, u l‑qawwa, u l‑ħelsien ta’ Ġesù Kristu mill‑irbit tal‑mewt.",
                "15": "U issa ġara li Alma, li seta’ jara b’għajnejh it‑tbatija li kienu għaddejjin minnha d‑dixxipli umli ta’ Alla, u l‑persekuzzjoni li kienu qed jgħadduhom minnha l‑kumplament ta’ niesu, kif ukoll l‑inugwaljanza li beda jara fosthom, beda jitnikket bil‑kbir; madankollu l‑Ispirtu tal‑Mulej baqa’ miegħu.",
                "16": "U huwa għażel raġel għaref minn fost il‑presbiteri tal‑knisja, u tah is‑setgħa, skont ir‑rieda tal‑poplu, li huwa seta’ jgħaddi liġijiet skont il‑liġijiet li kienu ġew mogħtija, u li huwa seta’ jinforzahom skont l‑għemejjel ħżiena u r‑reati tal‑poplu.",
                "17": "Issa dan ir‑raġel kien jismu Nefija, u hu ġie maħtur bħala prim imħallef; u huwa poġġa fuq is‑siġġu tat‑tribunal biex jagħmel ħaqq min‑nies u jmexxi lill‑poplu.",
                "18": "Issa Alma ma tahx il‑kariga li jkun qassis il‑kbir fuq il‑knisja, iżda l‑kariga ta’ qassis il‑kbir żammha f’idejh; iżda huwa għadda s‑siġġu tat‑tribunal f’idejn Nefija.",
                "19": "U dan għamlu biex huwa stess ikun jista’ jmur fost il‑poplu tiegħu, jew fost il‑poplu ta’ Nefi, ħalli jxandrilhom il‑kelma ta’ Alla, biex b’xi mod dan iqanqalhom ħalli huma jiftakru fi dmirhom, u jkun jista’ jeqred, permezz tal‑kelma ta’ Alla, il‑kburija kollha u l‑qerq u t‑tilwim kollu li kien hemm fost il‑poplu tiegħu, għax ma seta’ jara l‑ebda mod ieħor kif huwa seta’ jirriformahom ħlief billi jinforza x‑xhieda safja tiegħu kontrihom.",
                "20": "U b’hekk fil‑bidu tad‑disa’ sena tas‑saltna tal‑imħallfin fuq il‑poplu ta’ Nefi, Alma għadda s‑siġġu tat‑tribunal f’idejn Nefija, u huwa ddedika ħajtu kollha għas‑saċerdozju l‑kbir tal‑ordni mqaddsa ta’ Alla, sewwasew għax‑xhieda tal‑kelma, skont l‑ispirtu tar‑rivelazzjoni u l‑profezija."
            },
            "5": {
                "intro": "Il‑kliem li Alma, il‑Qassis il‑Kbir skont l‑ordni mqaddsa ta’ Alla, wassal lin‑nies fl‑ibliet u l‑irħula tagħhom madwar il‑pajjiż.",
                "1": "Issa ġara li Alma beda jwassal il‑kelma ta’ Alla lin‑nies, l‑ewwel fl‑art ta’ Żaraħemla, u mbagħad mal‑pajjiż kollu.",
                "2": "U dan hu l‑kliem li huwa qal lin‑nies fil‑knisja li ġiet imwaqqfa fil‑belt ta’ Żaraħemla, skont dak li huwa kiteb, fejn qal:",
                "3": "Jiena, Alma, ġejt ikkonsagrat minn missieri, Alma, biex inkun qassis il‑kbir fuq il‑knisja ta’ Alla, hu li għandu s‑setgħa u l‑awtorità minn Alla biex iwettaq dawn il‑ħwejjeġ, araw, jien ngħidilkom li huwa beda jara kif iwaqqaf knisja fl‑art li kienet fil‑fruntieri ta’ Nefi; iva, l‑art li kienet tissejjaħ l‑art ta’ Mormon; iva, u huwa għammed lil ħutu fl‑ilmijiet ta’ Mormon.",
                "4": "U araw, jiena ngħidilkom, huma nħelsu minn idejn in‑nies tas‑sultan Noè, bil‑ħniena u l‑qawwa ta’ Alla.",
                "5": "U araw, huma mbagħad nġiebu fil‑jasar permezz ta’ idejn il‑Lamaniti fix‑xagħri; iva, jien ngħidilkom, huma kienu fil‑jasar, u għal darb’oħra l‑Mulej ħelishom mill‑jasar bil‑qawwa ta’ kelmtu; u huma nġiebu f’din l‑art, u mbagħad aħna bdejna nwaqqfu l‑knisja ta’ Alla madwar din l‑art ukoll.",
                "6": "U issa araw, jiena ngħidilkom, ħuti, intom li tagħmlu parti minn din il‑knisja, bqajtu intom tiftakru biżżejjed fil‑jasar ta’ missirijietkom? Iva, u bqajtu tiftakru biżżejjed fil‑ħniena u s‑sabar tiegħu lejhom? U barra minn hekk, bqajtu tiftakru biżżejjed li huwa ħelsilhom ruħhom mill‑infern?",
                "7": "Araw, huwa bidlilhom qalbhom; iva, hu qajjimhom minn nagħsa tqila, u huma qamu għal Alla. Araw, huma kienu f’nofs dalma; madankollu, ruħhom ġiet imdawla permezz tad‑dawl tal‑kelma ta’ dejjem; iva, huma kienu jinsabu mdawrin bl‑irbit tal‑mewt, u bil‑ktajjen tal‑infern, u kien hemm tistennihom il‑qerda ta’ dejjem.",
                "8": "U issa jien nistaqsikom, ħuti, huma spiċċaw biex inqerdu? Araw, jiena ngħidilkom, Le, ma nqerdux.",
                "9": "U għal darb’oħra nistaqsi, l‑irbit tal‑mewt tkisser, u l‑ktajjen tal‑infern li kienu mdawrin magħhom inħallu? Jien ngħidilkom, Iva, huma nħallu, u ruħhom kibret, u huma bdew jgħannu l‑imħabba feddejja. U jiena ngħidilkom li huma ġew salvati.",
                "10": "U issa jien nistaqsikom, taħt liema kundizzjonijiet ġew salvati? Iva, fuq xiex setgħu jibbażaw it‑tama tagħhom għas‑salvazzjoni? X’wassal biex huma nħallew mill‑irbit tal‑mewt, iva, kif ukoll mill‑ktajjen tal‑infern?",
                "11": "Araw, ngħidilkom jien—missieri Alma m’emminx fil‑kliem li ntqal permezz ta’ fomm Abinadi? U hu ma kienx profeta qaddis? U l‑kliem li huwa qal ma kienx kliem Alla, u missieri Alma m’emminx dak li huwa qal?",
                "12": "U skont il‑fidi tiegħu seħħet bidla qawwija f’qalbu. Araw jien ngħidilkom li dan huwa kollu minnu.",
                "13": "U araw, huwa xandar il‑kelma lil missirijietkom, u bidla qawwija seħħet ukoll f’qalbhom, u huma umiljaw ruħhom, u afdaw fil‑veru Alla ħaj. U araw, huma baqgħu fidili sal‑aħħar; għalhekk huma ġew salvati.",
                "14": "U issa araw, jien nistaqsikom, ħuti tal‑knisja, ġejtu intom imwielda spiritwalment minn Alla? Irċevejtu intom ix‑xbieha tiegħu fuq wiċċkom? Esperjenzajtu intom din il‑bidla qawwija f’qalbkom?",
                "15": "Teżerċitaw intom fidi fil‑fidwa ta’ dak li ħalaqkom? Tħarsu intom ’il quddiem b’għajn ta’ fidi, u dal‑ġisem mortali tarawh intom imqajjem għall‑immortalità, u dal‑ġisem li jitħassar imqajjem għal wieħed li ma jitħassarx, sabiex jieqaf quddiem Alla biex huwa jagħmel ħaqq minnu skont l‑għemejjel li twettqu fil‑ġisem mortali?",
                "16": "Jien ngħidilkom, tistgħu timmaġinaw lilkom infuskom tisimgħu leħen il‑Mulej jgħidilkom, f’dak il‑jum: Ejjew għandi, mberkin, għax araw, l‑għemejjel tagħkom kienu l‑għemejjel tas‑sewwa fuq wiċċ l‑art?",
                "17": "Jew timmaġinaw li f’dak il‑jum intom tistgħu tigdbu lill‑Mulej, u tgħidulu—Mulej, l‑għemejjel tagħna kienu għemejjel tajba fuq wiċċ l‑art—u hu sejjer isalvakom?",
                "18": "Jew inkella, tistgħu intom timmaġinaw lilkom infuskom meħuda quddiem it‑tribunal ta’ Alla b’ruħkom mimlija ħtija u rimors, fejn intom tkunu tistgħu tiftakru l‑ħtija kollha tagħkom, iva, tiftakru b’mod perfett il‑ħażen kollu tagħkom, iva, tiftakru li intom injorajtu l‑kmandamenti ta’ Alla?",
                "19": "Jien ngħidilkom, tistgħu intom f’dak il‑jum tħarsu ’l fuq lejn Alla b’qalb safja u idejn nodfa? Jien ngħidilkom, tistgħu intom tħarsu ’l fuq, bix‑xbieha ta’ Alla mnaqqxa fuq wiċċkom?",
                "20": "Jien ngħidilkom, taħsbu li intom tistgħu tiġu salvati meta intom ħallejtu lilkom infuskom tiġu mmexxija mix‑xitan?",
                "21": "Jien ngħidilkom, intom se tkunu tafu f’dak il‑jum li ma tistgħux issalvaw; għax l‑ebda bniedem ma jista’ jsalva jekk ilbiesu ma jiġix maħsul u mbajjad; iva, jeħtieġ li lbiesu jiġi mnaddaf sakemm jiġi msoffi minn kull tebgħa, permezz tad‑demm ta’ dak li dwaru tkellmu missirijietna, li għandu jiġi biex jifdi lill‑poplu tiegħu minn dnubietu.",
                "22": "U issa nistaqsikom, ħuti, kif tħossukom, kull wieħed u waħda minnkom, jekk intom ikollkom tieqfu quddiem l‑iżbarra ta’ Alla, b’ilbieskom mtebba’ bid‑demm u b’kull xorta ta’ ħmieġ? Araw, x’taħsbu li jixhdu kontrikom dawn il‑ħwejjeġ?",
                "23": "Araw, ma taħsbux li huma jixhdu li intom nies qattiela, iva, kif ukoll li intom ħatja ta’ kull xorta ta’ ħażen?",
                "24": "Araw, ħuti, taħsbu intom li min hu hekk jista’ jkollu postu fis‑saltna ta’ Alla bilqiegħda ma’ Abraham, ma’ Iżakk, u ma’ Ġakobb, kif ukoll mal‑profeti qaddisa kollha, li lbieshom huwa mnaddaf u bla tebgħa, safi u abjad?",
                "25": "Jien ngħidilkom, Le; sakemm intom ma tħarsux lejn il‑Ħallieq tagħna bħala xi giddieb sa mill‑bidu, jew temmnu li hu giddieb sa mill‑bidu, ma tistgħux intom taħsbu li xi ħadd hekk jista’ jkollu postu fis‑saltna tas‑smewwiet; iżda dawn għad jintremew ’il barra għaliex huma wlied is‑saltna tax‑xitan.",
                "26": "U issa, jiena ngħidilkom, ħuti, jekk intom esperjenzajtu bidla f’qalbkom, u jekk ħassejtu li tgħannu l‑għanja tal‑imħabba feddejja, jiena nistaqsikom, tħossukom l‑istess bħalissa?",
                "27": "Imxejtu b’tali mod li żammejtu lilkom infuskom mingħajr ħtija quddiem Alla? Tistgħu bejnkom u bejn ruħkom tgħidu, jekk tiġu msejħin biex tmutu f’dan il‑mument, li intom kontu umli biżżejjed? Li lbieskom ġie mnaddaf u mbajjad permezz ta’ demm Kristu, dak li għandu jiġi biex jifdi lill‑poplu tiegħu minn dnubietu?",
                "28": "Araw, inżajtu minn fuqkom kull kburija? Jien ngħidilkom, jekk le, intom m’intomx lesti biex tiltaqgħu ma’ Alla. Araw jeħtieġ li intom titħejjew minnufih; għax is‑saltna tas‑smewwiet tinsab fil‑qrib, u kull min hu hekk ma jiksibx il‑ħajja ta’ dejjem.",
                "29": "Araw, jiena ngħid, hawn xi ħadd fostkom li ma neżax minn fuqu kull għira? Jien ngħidilkom li min hu hekk ma jinsabx lest; u jien nixtieq li huwa jitħejja minnufih, għax is‑siegħa tinsab fil‑qrib, u hu ma jafx meta se jasallu l‑mument; għax min hu hekk mhuwiex se jinstab bla ħtija.",
                "30": "U għal darb’oħra ngħidilkom, hemm xi ħadd fostkom li jwaqqa’ lil ħuh għaż‑żufjett, jew jgħaddih minn persekuzzjoni?",
                "31": "Ħażin ikun għalih min hu hekk, għax hu għadu mhux preparat, u ż‑żmien qorob fejn huwa jew jindem jew ma jistax isalva!",
                "32": "Iva, ħażin għalikom intom kollha li twettqu l‑ħażen; indmu, indmu, għax il‑Mulej Alla qal dan!",
                "33": "Araw, huwa jibgħat stedina lill‑bnedmin kollha, għax id‑dirgħajn tal‑ħniena jinsabu lesti biex jilqgħuhom, u huwa jgħid: Indmu, u jiena nilqagħkom għandi.",
                "34": "Iva, huwa jgħid: Ejjew għandi u intom tieklu mill‑frott tas‑siġra tal‑ħajja; iva, intom tieklu u tixorbu b’xejn mill‑ħobż u l‑ilma tal‑ħajja;",
                "35": "Iva, ejjew għandi u pproduċu opri tajba, u intom ma titqaċċtux u ma tinxteħtux fin‑nar—",
                "36": "Għax araw, iż‑żmien qorob fejn kull min ma jipproduċix frott tajjeb, jew kull min ma jagħmilx opri tajba, huwa għandu tassew għalfejn jibki u jixher.",
                "37": "O intom kollha li twettqu l‑ħażen; intom li tinsabu minfuħin bil‑frugħa tad‑dinja, intom li ddikjarajtu li tafu triqat is‑sewwa madankollu ħriġtu mit‑triq, bħal nagħaġ mingħajr ragħaj, minkejja li ragħaj sejħilkom u għadu qed isejħilkom, iżda intom ma tridux tisimgħu minn kliemu!",
                "38": "Araw, jien ngħidilkom, li r‑ragħaj it‑tajjeb isejħilkom; iva, u permezz ta’ ismu huwa jsejħilkom, li hu isem Kristu; u jekk intom tinjoraw leħen ir‑ragħaj it‑tajjeb, bl‑isem li bih isejħilkom, araw, intom m’intomx in‑nagħaġ tar‑ragħaj it‑tajjeb.",
                "39": "U issa jekk intom m’intomx in‑nagħaġ tar‑ragħaj it‑tajjeb, mela minn liema merħla tagħmlu? Araw, jien ngħidilkom, li x‑xitan huwa r‑ragħaj tagħkom, u intom parti mill‑merħla tiegħu; u issa, min jista’ jiċħad dan? Araw, jien ngħidilkom, kull min jiċħad dan huwa giddieb u wild ix‑xitan.",
                "40": "Għax jien ngħidilkom li dak kollu li hu tajjeb ġej minn Alla, u dak kollu li hu ħażin ġej mix‑xitan.",
                "41": "Għalhekk, jekk bniedem jipproduċi opri tajba huwa jisma’ mil‑leħen tar‑ragħaj it‑tajjeb, u huwa jimxu warajh; iżda kull min jipproduċi opri ħżiena, dan isir wild ix‑xitan, għax huwa jisma’ minn leħnu, u jimxi warajh.",
                "42": "U kull min jagħmel dan jeħtieġ li jirċievi l‑ħlas tiegħu mingħandu; għalhekk, bħala ħlas huwa jirċievi l‑mewt, f’dak li għandu x’jaqsam mas‑sewwa, għax fejn jidħlu l‑opri tajba huwa jinsab mejjet.",
                "43": "U issa, ħuti, nixtieq li intom tisimgħuni, għax jiena qed inkellimkom bil‑qawwa kollha ta’ ruħi; għax araw, jiena kellimtkom b’mod ċar biex ma tifhmunix ħażin, jew aħjar jiena tkellimt skont il‑kmandamenti ta’ Alla.",
                "44": "Għax jiena ġejt imsejjaħ biex nitkellem b’dan il‑mod, skont l‑ordni mqaddsa ta’ Alla, li tinsab fi Kristu Ġesù; iva, jiena ġejt ordnat sabiex inqum u nixhed quddiem dan il‑poplu dwar il‑ħwejjeġ li tkellmu dwarhom missirijietna dwar ħwejjeġ li għad iridu jseħħu.",
                "45": "U dan mhux kollox. Ma taħsbux intom li jiena stess naf dwar dawn il‑ħwejjeġ? Araw, jiena nixhed li jien naf li dawn il‑ħwejjeġ li tkellimt dwarhom huma vera. U kif taħsbu li jiena naf li huma vera?",
                "46": "Araw, ngħidilkom li huma ġew żvelati lili permezz tal‑Ispirtu Qaddis ta’ Alla. Araw, jiena somt u tlabt għal bosta jiem sabiex jiena stess inkun naf dawn il‑ħwejjeġ. U issa jiena stess naf li huma vera; għaliex il‑Mulej Alla wrieni dan kollu permezz tal‑Ispirtu Qaddis tiegħu; u dan hu l‑ispirtu tar‑rivelazzjoni li jinsab ġewwa fija.",
                "47": "U barra minn hekk, jien ngħidilkom li b’dan il‑mod ġew żvelati lili, li l‑kliem li qalu missirijietna huwa kollu minnu, u dan huwa skont l‑ispirtu tal‑profezija li jinsab ġewwa fija, li huwa wkoll skont il‑manifestazzjoni tal‑Ispirtu ta’ Alla.",
                "48": "Jien ngħidilkom, li jiena stess naf li dak kollu li jien se ngħidilkom, dwar dak li għandu jseħħ, huwa veru; u jien ngħidilkom, li jiena naf li Ġesù Kristu għandu jiġi, iva, l‑Iben, il‑Waħdieni tal‑Missier, mimli grazzja, u ħniena, u verità. U araw, huwa hu li għandu jiġi biex ineħħi d‑dnubiet tad‑dinja, iva, id‑dnubiet ta’ kull bniedem li jemmen bis‑sħiħ f’ismu.",
                "49": "U issa jien ngħidilkom li din hija l‑ordni li jiena msejjaħ għaliha, iva, biex inxandar lill‑għeżież ħuti, iva, u lil kull min jgħammar fuq l‑art; iva, biex inxandar lil kulħadd, kbir jew żgħir, ilsir jew ħieles; iva, jien ngħid lilkom ix‑xjuħ, kif ukoll lilkom ta’ età medja, u lill‑ġenerazzjoni li tielgħa; iva, biex twissuhom li jeħtieġ li jindmu u jitwieldu mill‑ġdid.",
                "50": "Iva, dan jgħid l‑Ispirtu: Indmu, intom kollha li ġejjin minn truf l‑art, għax is‑saltna tas‑smewwiet tinsab fil‑qrib; iva, l‑Iben ta’ Alla għandu jiġi fil‑glorja tiegħu, u fis‑setgħa, fil‑maestà, fil‑qawwa, u fid‑dominju tiegħu. Iva, għeżież ħuti, jien ngħidilkom, li l‑Ispirtu jgħid: Ħarsu lejn il‑glorja tas‑Sultan tal‑art kollha; u s‑Sultan tas‑Smewwiet dalwaqt sejjer jiddi wkoll fost ulied il‑bnedmin.",
                "51": "U l‑Ispirtu jgħidli wkoll, iva, huwa jsejjaħli b’leħen qawwi u jgħid: Mur u għid lil dan il‑poplu—Indem, għax jekk ma tindimx inti bl‑ebda mod ma tista’ tiret is‑saltna tas‑smewwiet.",
                "52": "U għal darb’oħra ngħidilkom, l‑Ispirtu jgħid: Araw, il‑mannara tressqet mal‑għerq tas‑siġra; għalhekk kull siġra li ma tipproduċix frott tajjeb għandha titqaċċat u tinxteħet fin‑nar, iva, nar li ma tistax twaqqfu, sewwasew nar li ma jintefiex. Araw, u ftakru, il‑Qaddis qal dan.",
                "53": "U issa għeżież ħuti, jien ngħidilkom, tistgħu intom tiċħdu dan il‑kliem; iva, tistgħu intom twarrbu fil‑ġenb dawn il‑ħwejjeġ, u tgħaffġu lill‑Qaddis taħt saqajkom; iva, tistgħu intom tintefħu fil‑kburija ta’ qalbkom; iva, se tkomplu intom tippersistu u tilbsu lbies jiswa’ l‑flus u torbtu qalbkom mal‑frugħa tad‑dinja, u mal‑ġid materjali tagħkom?",
                "54": "Iva, se tkomplu intom tippersistu fit‑twemmin tagħkom li intom aħjar minn ħaddieħor; iva, se tkomplu intom tippersistu fil‑persekuzzjoni ta’ ħutkom, li jumiljaw ruħhom u jimxu skont l‑ordni mqaddsa ta’ Alla, li permezz tagħha huma nġiebu f’din il‑knisja, u ġew mqaddsa permezz tal‑Ispirtu s‑Santu, huma li jipproduċu opri xierqa tal‑indiema—",
                "55": "Iva, u se tkomplu intom tippersistu li tagħtu daharkom lill‑foqra, u lil dawk fil‑bżonn, u ma taqsmux ġidkom magħhom?",
                "56": "U finalment, intom kollha li tippersistu fil‑ħażen tagħkom, jiena ngħidilkom li dawn huma dawk li sejrin jitqaċċtu u jinxteħtu fin‑nar jekk huma ma jindmux minnufih.",
                "57": "U issa jien ngħidilkom, intom ilkoll li għandkom ix‑xewqa li timxu wara leħen ir‑ragħaj it‑tajjeb, oħorġu minn qalb il‑ħżiena, u nfirdu minnhom, u tmissux il‑ħwejjeġ imniġġsa tagħhom; u araw, isimhom sejjer jitħassar, ħalli l‑ismijiet tal‑ħżiena ma jingħaddux mal‑ismijiet tal‑ġusti, biex il‑kelma ta’ Alla tkun tista’ tiġi fis‑seħħ, li tgħid: L‑ismijiet tal‑ħżiena m’għandhomx jitħalltu mal‑ismijiet tal‑poplu tiegħi;",
                "58": "Għax l‑ismijiet tal‑ġusti sejrin jinkitbu fil‑ktieb tal‑ħajja, u jien se nagħtihom sehemhom fuq il‑lemin tiegħi. U issa, ħuti, x’għandkom xi tgħiduli kontra dil‑ħaġa? Jien ngħidilkom, jekk intom tgħidu xi ħaġa kontriha, kollu ta’ xejn, għax il‑kelma ta’ Alla jeħtieġ li tiġi fis‑seħħ.",
                "59": "Għax liema hu dak ir‑ragħaj fostkom li għandu ħafna nagħaġ illi ma joqgħodx għassa tagħhom, biex ma jidħlux l‑ilpup u jieklulu l‑merħla tiegħu? U araw, jekk jidħol lupu qalb il‑merħla tiegħu, huwa ma jkeċċihx ’il barra? Iva, u mbagħad, jekk ikun jista’, joqtlu.",
                "60": "U issa jiena ngħidilkom li r‑ragħaj it‑tajjeb qed isejħilkom; u jekk intom tisimgħu minn kliemu huwa jġibkom fil‑merħla tiegħu, u intom in‑nagħaġ tiegħu; u hu jordnalkom biex ma tħallu lill‑ebda lupu mġewwaħ jidħol fostkom, ħalli ma tispiċċawx tinqerdu.",
                "61": "U issa jiena, Alma, nordnalkom bil‑lingwaġġ ta’ dak li tani din l‑ordni, biex intom taraw li twettqu dak li jiena għidtilkom.",
                "62": "Kliemi għandu jiġi meqjus bħala kmandament għalikom li tagħmlu parti mill‑knisja; u għal dawk li mhumiex parti mill‑knisja kliemi huwa kliem ta’ stedina, fejn jien ngħidilkom: Ejjew u tgħammdu għall‑indiema, ħalli intom ukoll tkunu tistgħu tieklu mill‑frott tas‑siġra tal‑ħajja."
            },
            "6": {
                "1": "U issa ġara li wara li Alma waqaf ikellem lin‑nies tal‑knisja, li ġiet imwaqqfa fil‑belt ta’ Żaraħemla, huwa ordna qassisin u presbiteri, billi poġġa jdejh fuqhom skont l‑ordni ta’ Alla, biex huma jmexxu u jħarsu l‑knisja.",
                "2": "U ġara li dawk kollha li ma kinux jagħmlu parti mill‑knisja, li nidmu minn dnubiethom, ġew mgħammdin għall‑Indiema, u ġew milqugħin fil‑knisja.",
                "3": "U ġara wkoll li dawk kollha li kienu jagħmlu parti mill‑knisja u ma nidmux minn ħżunithom u ma umiljawx irwieħhom quddiem Alla—jiġifieri dawk li kienu minfuħin fil‑kburija ta’ qalbhom—dawn huma dawk li ġew imwarrba, u isimhom ġie mħassar, u b’hekk isimhom ma ġiex magħdud ma’ isem il‑ġusti.",
                "4": "U b’dal‑mod huma bdew iwaqqfu l‑ordni tal‑knisja fil‑belt ta’ Żaraħemla.",
                "5": "Issa nixtieqkom tifhmu li l‑kelma ta’ Alla kienet disponibbli għal kulħadd, fejn ħadd minnhom ma kien imċaħħad mill‑privileġġ li jinġabru flimkien biex jisimgħu l‑kelma ta’ Alla.",
                "6": "Madankollu wlied Alla ġew ordnati biex jinġabru flimkien ta’ spiss, u biex huma jingħaqdu fis‑sawm u fit‑talb setgħan għall‑benefiċċju ta’ dawk l‑erwieħ li ma kinux jafu lil Alla.",
                "7": "U issa ġara li meta Alma għamel dawn ir‑regolamenti huwa telaq minn ħdejhom, iva, sewwasew mill‑knisja li kienet fil‑belt ta’ Żaraħemla, u qasam għan‑naħa tal‑lvant tax‑xmara Sidon, fil‑wied ta’ Gidgħon, fejn kienet inbniet belt, li kien jisimha l‑belt ta’ Gidgħon, li kienet tinsab fil‑wied li kien jismu Gidgħon, li kien ġie msemmi għar‑raġel li kien inqatel minn Neħor permezz tax‑xabla.",
                "8": "U Alma mar u beda jxandar il‑kelma ta’ Alla lill‑knisja li ġiet imwaqqfa fil‑wied ta’ Gidgħon, skont ir‑rivelazzjoni tal‑verità tal‑kelma li kienu xandru missirijietu, u skont l‑ispirtu tal‑profezija li kien jinsab ġo fih, skont ix‑xhieda ta’ Ġesù Kristu, Bin Alla, li għandu jiġi biex jifdi lill‑poplu tiegħu minn dnubietu, u skont l‑ordni mqaddsa li biha ġie msejjaħ. U hekk hemm miktub. Ammen."
            },
            "7": {
                "intro": "Il‑kliem li Alma wassal lin‑nies f’Gidgħon, skont kitbietu.",
                "1": "Araw għeżież ħuti, peress li jien tħallejt niġi fostkom, għalhekk se nipprova nindirizzakom permezz ta’ kliemi; iva, permezz ta’ fommi, peress li din hi l‑ewwel darba li jien qed inkellimkom bi kliem fommi, minħabba li kont qed niddedika ħini kollu għas‑siġġu tat‑tribunal, fejn kelli x’nagħmel tant li ma stajtx niġi fostkom.",
                "2": "U lanqas issa ma kont se niġi li kieku mhux għall‑fatt li s‑siġġu tat‑tribunal ingħata lil ħaddieħor, biex isaltan minfloki; u l‑Mulej bi ħniena daqstant kbira ried li jiena niġi fostkom.",
                "3": "U araw, jiena ġejt b’tama kbira u xewqa kbira li nsib illi intom umiljajtu ruħkom quddiem Alla, u li komplejtu titolbuh għall‑grazzja tiegħu, u li intom tinsabu quddiemu bla ħtija, u li nsib ukoll li intom ma tinsabux fid‑dilemma terribbli li kienu jinsabu fiha ħutna ġewwa Żaraħemla.",
                "4": "Iżda jkun imbierek isem Alla, li tani ċ‑ċans li nkun naf, iva, li mlieni b’hena mill‑aktar kbira għax naf li huma jinsabu mill‑ġdid fit‑triq tas‑sewwa tiegħu.",
                "5": "U nittama, skont l‑Ispirtu ta’ Alla li jinsab fija, li jiena nista’ nithenna wkoll minħabba fikom; madankollu ma nixtieqx li l‑hena li nħoss minħabba fikom tasal għandi wara tant taħbit u niket li jien esperjenzajt għall‑aħwa li jinsabu f’Żaraħemla, għax araw, l‑hena li ħassejt għalihom waslet wara li jiena kelli ngħaddi minn daqstant taħbit u niket.",
                "6": "Iżda araw, nittama li intom ma tinsabux fl‑istat ta’ nuqqas ta’ fidi li kienu jinsabu fih ħutkom; nittama li intom m’intomx imkabbrin fil‑kburija ta’ qalbkom; iva, nittama li intom ma rbattux qalbkom mal‑ġid materjali u mal‑frugħa tad‑dinja; iva, nittama li intom ma tqimux allat foloz, iżda tqimu lil veru Alla ħaj, u li intom tħarsu ’l quddiem b’fidi ta’ dejjem għall‑maħfra ta’ dnubietkom, li għad tridu tiksbu.",
                "7": "Għax araw, jien ngħidilkom li ħafna se jkunu l‑ħwejjeġ li se jseħħu; araw, hemm ħaġa waħda li hi aktar importanti minnhom ilkoll—għax araw, iż‑żmien mhux wisq ’il bogħod meta l‑Feddej se jgħammar, u se jiġi, fost il‑poplu tiegħu.",
                "8": "Araw, jien mhux qed ngħid li huwa se jiġi fostna fiż‑żmien li fih se jgħammar fit‑tabernaklu mortali tiegħu; għax araw, l‑Ispirtu ma qallix li għandu jkun dan. Issa dwar dil‑ħaġa jiena ma nafx; iżda li naf huwa dan, li l‑Mulej Alla għandu l‑qawwa li jagħmel dak kollu li hu skont kelmtu.",
                "9": "Iżda araw, dan hu dak kollu li qalli l‑Ispirtu, fejn huwa qal: Lil dan il‑poplu ħabbarlu u għidlu—Indmu, u ħejju t‑triq tal‑Mulej, u imxu fil‑mogħdijiet tiegħu, li huma dritti; għax araw, is‑saltna tas‑smewwiet tinsab fil‑qrib, u Bin Alla sejjer jiġi fuq wiċċ l‑art.",
                "10": "U araw, huwa se jiġi mwieled minn Marija, f’Ġerusalemm, li hija l‑art ta’ missirijietna, u hi se tkun mara verġni, ġarra prezzjuża u magħżula, li sejra tiġi mgħottija u se titqal bil‑qawwa tal‑Ispirtu s‑Santu, u hi se jkollha iben, iva, sewwasew l‑Iben ta’ Alla.",
                "11": "U hu se jmur u isofri kull tip ta’ wġigħ, tbatija u tiġrib; u dan sabiex iseħħ dak li hemm miktub li jgħid li huwa se jieħu fuqu l‑uġigħ u l‑mard tal‑poplu tiegħu.",
                "12": "U hu se jieħu fuqu l‑mewt, biex ikun jista’ jħoll l‑irbit tal‑mewt li jorbot lill‑poplu tiegħu; u huwa se jieħu fuqu d‑dgħufijiet tagħhom, biex il‑ġewwieni tiegħu jkun jista’ jimtela bil‑ħniena, skont il‑ġisem, ħalli huwa jkun jaf, skont il‑ġisem, kif jista’ jgħin lill‑poplu tiegħu skont id‑dgħufijiet tagħhom.",
                "13": "Issa l‑Ispirtu jaf kollox; madankollu l‑Iben ta’ Alla se jbati skont il‑ġisem biex ikun jista’ jieħu fuqu d‑dnubiet tal‑poplu tiegħu, ħalli jkun jista’ jħassar it‑trasgressjonijiet tagħhom skont il‑qawwa tal‑ħelsien tiegħu; u issa araw, din hi x‑xhieda li tinsab fija.",
                "14": "Issa jien ngħidilkom li jeħtieġ li intom tindmu, u titwieldu mill‑ġdid; għax l‑Ispirtu jgħid li jekk intom ma titwieldux mill‑ġdid intom ma tistgħux tirtu s‑saltna tas‑smewwiet; għalhekk ejjew u tgħammdu għall‑indiema, biex tkunu tistgħu tinħelsu minn dnubietkom, ħalli jkun jista’ jkollkom il‑fidi fil‑Ħaruf ta’ Alla, li jneħħi d‑dnubiet tad‑dinja, li hu qawwi biex isalva u biex inaddafkom minn kull ħażen.",
                "15": "Iva, jien ngħidilkom ejjew u tibżgħux, u warrbu kull dnub, li malajr ifixkilkom u li jorbotkom għall‑qerda, iva, ejjew u morru u uru lil Alla tagħkom li intom lesti li tindmu minn dnubietkom u tidħlu f’patt miegħu li intom lesti tħarsu l‑kmandamenti tiegħu, u llum uruh li intom tinsabu lesti tagħmlu dan billi tmorru fl‑ilmijiet tal‑magħmudija.",
                "16": "U kull min jagħmel dan, u jħares il‑kmandamenti ta’ Alla minn dak il‑ħin ’il quddiem, huwa jiftakar li jien se ngħidlu, iva, hu jiftakar li jiena għidtlu, li huwa għad jikseb il‑ħajja ta’ dejjem, skont ix‑xhieda tal‑Ispirtu s‑Santu, li jixhed ġewwa fija.",
                "17": "U issa għeżież ħuti, temmnu intom dawn il‑ħwejjeġ? Araw, jien ngħidilkom, iva, jien naf li intom temmnuhom; u l‑mod kif jiena naf li intom temmnuhom hu permezz tal‑manifestazzjoni tal‑Ispirtu li jinsab fija. U issa minħabba li l‑fidi tagħkom dwar dawk il‑ħwejjeġ hi b’saħħitha, iva, dwar il‑ħwejjeġ li jiena tkellimt dwarhom, kbira hija l‑hena tiegħi.",
                "18": "Għax kif għidtilkom sa mill‑bidu, jien kelli xewqa kbira li intom ma kontux tinsabu fl‑istat ta’ dilemma li kienu jinsabu fih ħutkom, u b’hekk jiena sibt li x‑xewqat tiegħi ġew fis‑seħħ.",
                "19": "Għax jiena nista’ nara li intom tinsabu fit‑triq tas‑sewwa; nista’ nara li intom tinsabu fit‑triq li twassal għas‑saltna ta’ Alla; iva, nista’ nara li intom qed tiddrittaw il‑mogħdijiet tiegħu.",
                "20": "Jiena nista’ nara li intom ġejtu mgħarrfin, permezz tax‑xhieda ta’ kelmtu, li huwa ma jistax jimxi f’toroq mgħawġa; u hu lanqas ma jmur lura minn dak li jkun qal; u lanqas m’għandu xi dell ta’ tidwir mil‑lemin għax‑xellug, jew minn dak li hu sewwa għal dak li hu ħażin; għalhekk, ir‑rotta tiegħu hi ċirku wieħed etern.",
                "21": "U huwa ma jgħammarx f’tempji li mhumiex qaddisa; u l‑ebda ħaġa maħmuġa jew imniġġsa ma tista’ tintlaqa’ fis‑saltna ta’ Alla; għalhekk jien ngħidilkom li ż‑żmien se jasal, iva, u dan se jkun fl‑aħħar jum, fejn dak li hu maħmuġ se jibqa’ fi ħmieġu.",
                "22": "U issa għeżież ħuti, jien għidtilkom dan kollu biex forsi jiena ngħinkom tagħrfu s‑sens ta’ dmir tagħkom lejn Alla, ħalli intom tkunu tistgħu timxu bla ħtija quddiemu, biex tkunu tistgħu timxu skont l‑ordni mqaddsa ta’ Alla, li skont din l‑ordni intom ġejtu milqugħin.",
                "23": "U issa nixtieq li intom tkunu umli, sottomessi u dħulin; faċli li tavviċinakom; kollkom paċenzja u sabar; u li tkunu nies moderati f’kollox; u tkunu diliġenti fil‑ħarsien tal‑kmandamenti ta’ Alla f’kull ħin; u li intom tistaqsu għal kull ħaġa li jkollkom bżonn, sew spiritwali u sew temporali; u dejjem troddu ħajr lil Alla għal kull ħaġa li intom tirċievu.",
                "24": "U araw li intom għandkom il‑fidi, it‑tama, u l‑karità, u mbagħad araw illi dejjem twettqu opri tajbin.",
                "25": "U jalla l‑Mulej iberikkom, u jżomm ilbieskom bla tebgħa, ħalli fl‑aħħar tkunu tistgħu tittieħdu fis‑saltna tas‑smewwiet, u qatt ma toħorġu minnha, u hemm tpoġġu bilqiegħda ma’ Abraham, Iżakk, u Ġakobb, u mal‑profeti qaddisa li kien hawn sa mill‑bidu tad‑dinja, fejn ilbieskom ikun bla tebgħa sewwasew kif inhu bla tebgħa lbieshom.",
                "26": "U issa għeżież ħuti, jiena għidtilkom dan il‑kliem skont l‑Ispirtu li jixhed ġewwa fija; u ruħi tithenna bil‑kbir, minħabba d‑diliġenza kbira u l‑widen li intom tajtu lil kelmti.",
                "27": "U issa, jalla l‑paċi ta’ Alla tinżel fuqkom, u fuq djarkom u artijietkom, u fuq il‑merħliet u l‑baqar tagħkom, u fuq il‑ġid kollu tagħkom, u fuq in‑nisa tagħkom u t‑tfal tagħkom, skont il‑fidi u l‑opri tajba tagħkom, minn issa ’l quddiem u għal dejjem. U dan hu li kelli xi ngħid. Ammen."
            },
            "8": {
                "1": "U issa ġara li Alma reġa’ lura mill‑art ta’ Gidgħon, wara li għallem lin‑nies ta’ Gidgħon bosta ħwejjeġ li ma jistgħux jinkitbu, hu li waqqaf l‑ordni tal‑knisja, l‑istess kif kien għamel fl‑art ta’ Żaraħemla, iva, u huwa reġa’ lura f’daru ġewwa Żaraħemla biex jistrieħ mill‑ħidma li huwa wettaq.",
                "2": "U b’hekk ġiet fi tmiemha d‑disa’ sena tas‑saltna tal‑imħallfin fuq il‑poplu ta’ Nefi.",
                "3": "U ġara li fil‑bidu tal‑għaxar sena tas‑saltna tal‑imħallfin fuq il‑poplu ta’ Nefi, Alma telaq minn hemm u rħielha lejn l‑art ta’ Melek, fuq in‑naħa tal‑punent tax‑xmara Sidon, fuq in‑naħa tal‑punent ħdejn il‑fruntieri tax‑xagħri.",
                "4": "U huwa beda jgħallem lin‑nies fl‑art ta’ Melek skont l‑ordni mqaddsa ta’ Alla, li permezz tagħha huwa ġie msejjaħ; u huwa beda jgħallem lin‑nies madwar l‑art ta’ Melek.",
                "5": "U ġara li n‑nies ġew għandu minn madwar il‑fruntieri kollha tal‑art li kien hemm ma’ xatt tax‑xagħri. U huma ġew mgħammdin f’kull naħa tal‑pajjiż;",
                "6": "Għalhekk meta huwa temm il‑ħidma tiegħu f’Melek hu telaq minn hemm, u għamel tlett ijiem jivvjaġġa fin‑naħa tat‑tramuntana tal‑art ta’ Melek; u huwa wasal f’belt li kien jisimha Għammonija.",
                "7": "Issa kienet id‑drawwa tal‑poplu ta’ Nefi li huma jsemmu artijiethom, u bliethom, u l‑irħula tagħhom, iva, saħansitra kull raħal żgħir tagħhom, għal dak li ħadhom f’idejh l‑ewwel; u l‑istess ġara bl‑art ta’ Għammonija.",
                "8": "U ġara li meta Alma wasal fil‑belt ta’ Għammonija huwa beda jxandrilhom il‑kelma ta’ Alla.",
                "9": "Issa Satana ħakem bil‑kbir qlub in‑nies tal‑belt ta’ Għammonija; għalhekk huma ma ridux jisimgħu minn kliem Alma.",
                "10": "Madankollu Alma ħadem qatigħ fl‑ispirtu, fejn beda jitqabad ma’ Alla fit‑talb setgħan tiegħu, biex huwa jsawwab l‑Ispirtu tiegħu fuq in‑nies li kienu fil‑belt; u biex huwa jippermettilu wkoll li jgħammidhom għall‑indiema.",
                "11": "Madankollu, huma webbsu qalbhom, u qalulu: Ara, aħna nafu li inti Alma; u nafu li inti l‑qassis il‑kbir fuq il‑knisja li inti waqqaft f’bosta nħawi tal‑pajjiż, skont twemminek; u aħna ma nagħmlux parti mill‑knisja tiegħek, u ma nemmnux fi twemmin bla sens bħal dan.",
                "12": "U issa nafu li peress li aħna ma nagħmlux parti mill‑knisja tiegħek aħna nafu li int m’għandek l‑ebda jedd fuqna; u inti għaddejt is‑siġġu tat‑tribunal lil Nefija; għalhekk inti m’intix il‑prim imħallef tagħna.",
                "13": "Issa meta n‑nies qalu dan, u bdew jopponu dak kollu li huwa qal, u bdew jgħajruh, u jobżqu fuqu, u raw li huwa jitkeċċa ’l barra minn belthom, huwa telaq minn hemm u rħielha lejn il‑belt li kien jisimha Aron.",
                "14": "U ġara li waqt li kien sejjer ’l hemm, mgħobbi bin‑niket, u jesperjenza daqstant tbatija u diqa ta’ qalb, minħabba l‑ħażen tan‑nies li kienu fil‑belt ta’ Għammonija, ġara li waqt li Alma kien mgħobbi bin‑niket, araw deherlu anġlu tal‑Mulej u qallu:",
                "15": "Hieni inti, Alma; għalhekk, erfa’ rasek ’il fuq u thenna, għax int għandek tassew għalxiex tithenna; għax inti kont fidil fil‑ħarsien tal‑kmandamenti ta’ Alla miż‑żmien li fih inti rċevejt l‑ewwel messaġġ mingħandu. Ara, jiena hu dak li wassaltlek dak il‑messaġġ.",
                "16": "U ara, jiena ġejt mibgħut għandek biex inti terġa’ lura fil‑belt ta’ Għammonija, u terġa’ tmur ixxandar għal darb’oħra lin‑nies tal‑belt; iva, nitolbok biex tmur u xxandrilhom. Iva, għidilhom li jekk huma ma jindmux il‑Mulej Alla lest li jeqridhom.",
                "17": "Għax ara, bħalissa huma qed jagħmlu minn kollox biex jaraw kif jistgħu jeqirdu l‑libertà tal‑poplu tiegħek, (għax dan jgħid il‑Mulej) u dan imur kontra l‑liġijiet u d‑digrieti, u l‑kmandamenti li huwa ta lill‑poplu tiegħu.",
                "18": "Issa ġara li wara li Alma rċieva l‑messaġġ tiegħu mingħand l‑anġlu tal‑Mulej huwa reġa’ lura minnufih lejn l‑art ta’ Għammonija. U hu daħal fil‑belt minn naħa oħra, iva, min‑naħa li tinsab fin‑nofsinhar tal‑belt ta’ Għammonija.",
                "19": "U hekk kif daħal fil‑belt, huwa qabdu l‑ġuħ u qal lil wieħed raġel: Inti lest tagħti lil dan il‑qaddej umli ta’ Alla xi ħaġa x’jiekol?",
                "20": "U r‑raġel wieġbu: Jiena Nefita, u naf li inti profeta qaddis ta’ Alla, għax inti r‑raġel li kellimni dwaru l‑anġlu meta deherli, fejn huwa qalli: Lilu inti għandek tilqa’ għandek. Għalhekk, ejja miegħi f’dari u jien naqsam l‑ikel tiegħi miegħek; u jien naf li inti se tkun ta’ barka għalija u għal dari.",
                "21": "U ġara li r‑raġel laqgħu f’daru; u r‑raġel kien jismu Amuleki; u huwa mar ġab il‑ħobż u l‑laħam u poġġihom quddiem Alma.",
                "22": "U ġara li Alma kiel il‑ħobż u xaba’; u huwa bierek lil Amuleki u lil daru, u radd ħajr lil Alla.",
                "23": "U wara li kiel u xaba’ huwa qal lil Amuleki: Jien Alma, u jiena l‑qassis il‑kbir tal‑knisja ta’ Alla madwar il‑pajjiż kollu.",
                "24": "U ara, jiena ġejt imsejjaħ biex inxandar il‑kelma ta’ Alla fost dan il‑poplu kollu, skont l‑ispirtu tar‑rivelazzjoni u l‑profezija; u jien kont qiegħed f’din l‑art u huma ma laqgħunix, iżda keċċewni ’l barra u jien kont għoddni se ndur lura u nħalli din l‑art darba għal dejjem.",
                "25": "Iżda ara, jiena ġejt ordnat biex nerġa’ lura u nħabbar lil dan il‑poplu, iva, u biex jiena nixhed kontrihom u dwar ħżunithom.",
                "26": "U issa, Amuleki, għax inti lili tmajtni u daħħaltni f’darek, hieni inti; għax jiena kont bil‑ġuħ, għaliex kont ili sajjem għal bosta jiem.",
                "27": "U Alma baqa’ ma’ Amuleki għal bosta jiem qabel ma huwa beda jxandar lill‑poplu.",
                "28": "U ġara li l‑poplu kompla jikber dejjem aktar fi ħżunitu.",
                "29": "U l‑kelma waslet għand Alma li tgħid: Mur; u għid ukoll lill‑qaddej tiegħi Amuleki, mur, u ħabbar lil dan il‑poplu u għidilhom—Indmu, għax dan jgħid il‑Mulej, jekk intom ma tindmux jien se nżur lil dan il‑poplu fl‑għadab tiegħi; iva, u jiena ma nreġġax lura l‑qilla tiegħi.",
                "30": "U Alma mar qalb il‑poplu, u l‑istess Amuleki, biex ixandrilhom kliem Alla; u huma mtlew bl‑Ispirtu s‑Santu.",
                "31": "U huma ġew mogħtija qawwa, hekk li ħadd ma seta’ jaqfilhom ġo xi ċella; u lanqas ma kien possibbli li xi ħadd joqtolhom; madankollu huma ma eżerċitawx il‑qawwa tagħhom ħlief meta huma ġew marbutin bil‑ħbula u mixħutin f’ħabs. Issa, dan seħħ biex il‑Mulej ikun jista’ juri l‑qawwa tiegħu permezz tagħhom.",
                "32": "U ġara li huma marru u bdew inxandru u jħabbru lill‑poplu, skont l‑ispirtu u l‑qawwa li tahom il‑Mulej."
            },
            "9": {
                "intro": "Kliem Alma, kif ukoll kliem Amuleki, li ġie mxandar lin‑nies li kienu fl‑art ta’ Għammonija. U huma ġew ukoll mitfugħin il‑ħabs, u ġew meħlusa bil‑qawwa mirakoluża ta’ Alla li kienet tinsab fihom, skont il‑kitba ta’ Alma.",
                "1": "U għal darb’oħra, jiena, Alma, li ġejt ordnat minn Alla biex nieħu miegħi lil Amuleki u nerġa’ mmur inxandar lil dan il‑poplu, jew lin‑nies li kienu fil‑belt ta’ Għammonija, ġara li hekk kif bdejt inxandrilhom, huma bdew jeħduha miegħi u jgħidu:",
                "2": "Int min int? Taħseb int li aħna sejrin nemmnu x‑xhieda ta’ bniedem wieħed, anke jekk jasal li jxandrilna li din l‑art taf tgħaddi?",
                "3": "Issa huma ma fehmux il‑kliem li huma qalu; għax huma ma kinux jafu li din l‑art għad tgħaddi.",
                "4": "U huma qalu wkoll: Aħna m’aħniex se nemmnu kliemek jekk inti se tħabbar li din il‑belt kbira għad tinqered f’jum wieħed.",
                "5": "Issa huma ma kinux jafu li Alla seta’ jwettaq għemejjel daqstant tal‑għaġeb, għax huma kienu nies ta’ qalb iebsa u ta’ ras iebsa.",
                "6": "U huma qalu: Min hu Alla, li f’ismu jibgħat biss fost dan il‑poplu bniedem wieħed, biex iħabbrilhom il‑verità ta’ ħwejjeġ daqstant kbar u tal‑għaġeb?",
                "7": "U huma ġew biex jaqbduni taħt idejhom; iżda araw, huma m’għamlux dan. U jien waqaft b’qawwa biex inxandrilhom, iva, jien bdejt nixhed quddiemhom b’qawwa u ngħid:",
                "8": "Araw, O nisel ħażin u mħawwad, kif insejtu twemmin missirijietkom; iva, kemm insejtu malajr il‑kmandamenti ta’ Alla.",
                "9": "Ma tiftakrux intom li missierna, Leħi, inġieb ’il barra minn Ġerusalemm permezz ta’ id Alla? Ma tiftakrux intom li huma ġew ilkoll immexxijin minnu fid‑deżert?",
                "10": "U nsejtu daqshekk malajr kemm‑il darba huwa ħeles lil missirijietna minn idejn l‑għedewwa tagħhom, u żammhom milli jinqerdu, sewwasew permezz ta’ idejn ħuthom?",
                "11": "Iva, u li kieku ma kienx għall‑qawwa inkomparabbli tiegħu, u l‑ħniena tiegħu, u s‑sabar tiegħu lejna, aħna bla dubju konna nispiċċaw ninqerdu minn fuq wiċċ l‑art żmien twil ilu, u probabbilment konna nispiċċaw fi stat ta’ miżerja u għaks bla tmiem.",
                "12": "Iżda araw, jien ngħidilkom li hu jordnalkom sabiex tindmu; u jekk ma tindmux, intom bl‑ebda mod ma tistgħu tirtu s‑saltna ta’ Alla. Iżda araw, dan mhux kollox—hu ordnalkom sabiex tindmu, jew inkella jispiċċa jeqridkom għalkollox minn fuq wiċċ l‑art; iva, huwa jiġi jżurkom fl‑għadab tiegħu, u fil‑qilla tiegħu huwa ma jerġax lura.",
                "13": "Araw, ma tiftakrux intom il‑kliem li huwa qal lil Leħi, fejn qallu li: Diment li intom tħarsu l‑kmandamenti tiegħi intom ikollkom ir‑risq fl‑art? U jingħad ukoll li: Jekk ma tħarsux il‑kmandamenti tiegħi intom sejrin tinqatgħu mill‑preżenza tal‑Mulej.",
                "14": "Issa nixtieq li intom tiftakru, li għaliex il‑Lamaniti ma ħarsux il‑kmandamenti ta’ Alla, huma spiċċaw inqatgħu mill‑preżenza tal‑Mulej. Issa naraw li dwar dil‑ħaġa l‑kelma tal‑Mulej ġiet ippruvata kemm hija vera, u l‑Lamaniti ilhom li nqatgħu mill‑preżenza tiegħu, sa mill‑bidu tat‑trasgressjonijiet tagħhom f’din l‑art.",
                "15": "Madankollu jien ngħidilkom, li jum il‑ħaqq se jkun eħfef għalihom milli għalikom, jekk intom tibqgħu fi dnubietkom, iva, u se jkun saħansitra eħfef għalihom f’din il‑ħajja milli għalikom, jekk intom ma tindmux.",
                "16": "Għax hemm bosta wegħdiet li huma disponibbli għal‑Lamaniti; għax huwa twemmin missirijiethom li wassalhom biex huma jibqgħu fl‑istat tagħhom ta’ injoranza; għalhekk il‑Mulej se jkun ħanin magħhom u se jtawwal ħajjithom fuq l‑art.",
                "17": "U xi darba huma jitwasslu biex jemmnu fil‑kelma tiegħu, u jkunu jafu kemm hu żbaljat twemmin missirijiethom; u ħafna minnhom se jsalvaw, għax il‑Mulej se jkun ħanin ma’ dawk kollha li jsejħu ismu.",
                "18": "Għax araw, jien ngħidilkom li jekk intom tkomplu tippersistu fi ħżunitkom żmienkom fuq l‑art mhuwiex se jitwal, għax jispiċċaw jaħbtu għalikom il‑Lamaniti; u jekk intom ma tindmux huma jiġu fuqkom meta ma tkunux qed tistennewhom, u tispiċċaw tinqerdu għal kollox; u dan iseħħ skont il‑qilla tar‑rabja tal‑Mulej.",
                "19": "Għax huwa mhux se jħallikom tgħixu fi ħżunitkom, biex teqirdu lill‑poplu tiegħu. Jien ngħidilkom, Le; hu jippreferi jħalli lil‑Lamaniti jeqirdu lill‑poplu kollu tiegħu li jissejjaħ il‑poplu ta’ Nefi, jekk ikun il‑każ li huma jaqgħu fid‑dnub u t‑trasgressjoni, wara li huma rċevew daqstant dawl u daqstant għarfien mill‑Mulej Alla tagħhom;",
                "20": "Iva, wara li bħala poplu ġew imberkin bil‑kbir mill‑Mulej; iva, wara li ġew imberkin aktar minn kull ġens, tribù, ilsien, jew poplu ieħor; wara li kollox ġie żvelat lilhom, skont ix‑xewqat tagħhom, u l‑fidi u t‑talb tagħhom, dwar ħwejjeġ li seħħew, li qed iseħħu, u li għad iridu jseħħu;",
                "21": "Wara li ġie jżurhom l‑Ispirtu s‑Santu; wara li huma tkellmu mal‑anġli, u wara li kellimhom leħen il‑Mulej; u wara li ngħataw l‑ispirtu tal‑profezija, u l‑ispirtu tar‑rivelazzjoni, u ngħataw ukoll bosta doni, id‑don li jitkellmu bl‑ilsna, u d‑don tal‑predikazzjoni, u d‑don tal‑Ispirtu s‑Santu, u d‑don tat‑traduzzjoni;",
                "22": "Iva, u wara li ġew meħlusa mill‑art ta’ Ġerusalemm minn Alla, permezz ta’ id il‑Mulej; wara li ġew salvati mill‑ġuħ, u minn kull xorta ta’ mard ta’ kull għamla; u wara li kisbu tant qawwa fil‑battalja, biex huma ma jinqerdux; wara li kemm‑il darba nħarġu ’l barra mill‑jasar, u wara li ġew imħarsin u ppreservati sal‑ġurnata tal‑lum; u wara li kisbu daqstant ġid fejn spiċċaw għonja f’kull ħaġa—",
                "23": "U issa araw jiena ngħidilkom, li jekk dan il‑poplu, li kiseb daqstant barkiet minn id il‑Mulej, jeħodha kontra d‑dawl u l‑għarfien li huwa għandu, jien ngħidilkom li jekk dan ikun il‑każ, li jekk huma jaqgħu fit‑trasgressjoni, ikun ferm eħfef għal‑Lamaniti milli għalihom.",
                "24": "Għax araw, il‑wegħdiet tal‑Mulej huma disponibbli għal‑Lamaniti, iżda mhux għalikom jekk intom taqgħu fit‑trasgressjoni; għax ma wegħidkomx il‑Mulej mingħajr tlaqliq u ma ddikjarax b’qawwa, li jekk teħduha kontrih intom tispiċċaw tinqerdu għalkollox minn fuq wiċċ l‑art?",
                "25": "U issa għal dan il‑għan, biex intom ma tinqerdux, il‑Mulej bagħat l‑anġlu tiegħu biex iżur ħafna min‑nies tiegħu, u jxandrilhom li jeħtieġ li huma jmorru u jiddikjaraw b’qawwa lin‑nies u jgħidulhom: Indmu, għax is‑saltna tas‑smewwiet tinsab fil‑qrib;",
                "26": "U ma baqax wisq biex Bin Alla jiġi fil‑glorja tiegħu; u l‑glorja tiegħu se tkun il‑glorja tal‑Iben il‑Waħdieni tal‑Missier, mimli grazzja, ġustizzja, u verità, mimli tolleranza, ħniena, u sabar, li jisma’ malajr it‑talb tal‑poplu tiegħu u jwieġeb talbhom.",
                "27": "U araw, huwa jiġi biex jifdi lil dawk li jitgħammdu għall‑Indiema, permezz tal‑fidi f’ismu.",
                "28": "Għalhekk, ħejju t‑triq għall‑Mulej, għax is‑siegħa waslet fejn il‑bnedmin kollha sejrin jaħsdu l‑premju ta’ ħidmiethom, skont dak li huma kienu—jekk huma kienu twajbin huma jaħsdu s‑salvazzjoni ta’ ruħhom, skont il‑qawwa u l‑ħelsien ta’ Ġesù Kristu; u jekk huma kienu ħżiena huma sejrin jaħsdu d‑dannazzjoni ta’ ruħhom, skont il‑qawwa u l‑jasar tax‑xitan.",
                "29": "Issa araw, dan hu leħen l‑anġlu, isejjaħ lill‑poplu.",
                "30": "U issa, għeżież ħuti, għax intom tassew ħuti, intom għandkom tkunu maħbubin, u għandkom twettqu opri xierqa tal‑indiema, peress li qalbkom twebbset bil‑kbir kontra l‑kelma ta’ Alla, u peress li intom poplu mitluf u dekadut.",
                "31": "Issa ġara li meta jiena, Alma, għidt dan il‑kliem, araw, in‑nies inkurlaw għalija għaliex jien għidtilhom li huma kienu nies ta’ qalb iebsa u ta’ ras iebsa.",
                "32": "U għax jien għidtilhom ukoll li huma kienu poplu mitluf u dekadut huma ħaduha kontrija, u ppruvaw jerfgħu idejhom fuqi, ħalli jkunu jistgħu jixħtuni f’ħabs.",
                "33": "Iżda ġara li l‑Mulej ma ppermettiex li f’dak il‑waqt huma jaqbduni u jixħtuni f’ħabs.",
                "34": "U ġara li Amuleki mar u waqaf quddiemhom, u beda jxandrilhom ukoll. U issa mhux il‑kliem kollu ta’ Amuleki ġie miktub, madankollu parti minn kliemu hi miktuba f’dan il‑ktieb."
            },
            "10": {
                "1": "Issa dan huwa l‑kliem li Amuleki xandar lin‑nies li kienu fl‑art ta’ Għammonija, fejn qal:",
                "2": "Jiena Amuleki; jien iben Giddona, li kien iben Ismagħel, li ġej min‑nisel ta’ Għaminadi; u li kien l‑istess Għaminadi li interpreta l‑kitba li kien hemm miktuba fuq il‑ħajt tat‑tempju, liema kitba ġiet miktuba b’saba’ Alla.",
                "3": "U Għaminadi kien ġej min‑nisel ta’ Nefi, li kien bin Leħi, li kien telaq mill‑art ta’ Ġerusalemm, li kien ġej min‑nisel ta’ Manassi, li kien bin Ġużeppi li kien ġie mibjugħ fl‑Eġittu minn idejn ħutu.",
                "4": "U araw, jiena wkoll bniedem li jien miżmum fi stima kbira minn dawk kollha li jafuni; iva, u araw, jien għandi bosta qraba u ħbieb, u jiena ksibt ukoll ġid kbir bis‑saħħa ta’ bżuliti.",
                "5": "Madankollu, wara kollox, jiena qatt ma stajt nagħraf ħafna mit‑triqat tal‑Mulej, u l‑misteri u l‑qawwa tal‑għaġeb tiegħu. Jien għidt li qatt ma stajt nagħraf ħafna minn dawn il‑ħwejjeġ; iżda araw, jiena fil‑fatt żbaljat, għax jien għaraft bosta mill‑misteri tiegħu u l‑qawwa tal‑għaġeb tiegħu; iva, anke kif huwa ħares il‑ħajja ta’ dan il‑poplu.",
                "6": "Madankollu, jiena webbist qalbi, għax lili huwa sejjaħ bosta drabi u jien ma ridtx nisma’; għalhekk jiena kont naf dwar dawn il‑ħwejjeġ, madankollu jien m’għarafthomx; għalhekk komplejt neħodha kontra Alla, fil‑ħżunija ta’ qalbi, sewwasew sar‑raba’ jum ta’ dan is‑seba’ xahar, li huwa fl‑għaxar sena tas‑saltna tal‑imħallfin.",
                "7": "Għax hekk kif kont sejjer biex nara wieħed mill‑eqreb qraba tiegħi, araw deherli anġlu tal‑Mulej u qalli: Amuleki, erġa’ lura lejn darek, għax inti sejjer titma’ profeta tal‑Mulej; iva, raġel qaddis, li hu bniedem magħżul minn Alla; għax huwa għadda bosta jiem isum minħabba d‑dnubiet ta’ dan il‑poplu, u huwa jinsab bil‑ġuħ, u inti għandek tilqgħu f’darek u titimgħu, u hu sejjer ibierek lilek u lil darek; u l‑barka tal‑Mulej se tinżel fuqek u fuq darek.",
                "8": "U ġara li jiena smajt minn dak li qalli l‑anġlu, u erġajt lura lejn dari. U hekk kif kont fi triqti jiena ltqajt mar‑raġel li rrefera għalih l‑anġlu meta qalli: Int għandek tilqgħu f’darek—u araw dan kien l‑istess raġel li beda jkellem lilkom dwar il‑ħwejjeġ ta’ Alla.",
                "9": "U l‑anġlu qalli li hu raġel qaddis; għalhekk jiena naf li huwa raġel qaddis għaliex anġlu ta’ Alla qalli dan.",
                "10": "U jiena naf ukoll li l‑ħwejjeġ li huwa xehed dwarhom huma vera; għax araw jien ngħidilkom, li daqs kemm hu ħaj il‑Mulej, hekk huwa bagħat l‑anġlu tiegħu biex jiżvelali dawn il‑ħwejjeġ; u dan huwa għamel waqt li dan Alma kien qed jgħammar f’dari.",
                "11": "Għax araw, huwa bierek dari, bierek lili, u lin‑nisa tiegħi, u ’l uliedi, u ’l missieri u ’l qrabati; iva, sewwasew niesi kollha ġew imberkin, u l‑barka tal‑Mulej issawbet fuqna skont il‑kliem li huwa qal.",
                "12": "U issa, meta Amuleki qal dan il‑kliem in‑nies bdew jistagħġbu, fejn bdew jaraw li kien hemm aktar minn xhud wieħed li xehed dwar il‑ħwejjeġ li huma ġew mixlija bihom, kif ukoll dwar il‑ħwejjeġ li għad iridu jseħħu, skont l‑ispirtu tal‑profezija li kien jinsab fihom.",
                "13": "Madankollu, kien hemm xi wħud fosthom li ħasbu biex jinterrogawhom, biex permezz tal‑komplotti qarrieqa tagħhom forsi jkunu jistgħu jsibu dwar xiex jixluhom, ħalli jkunu jistgħu jagħtuhom f’idejn l‑imħallfin tagħhom biex huma jkunu jistgħu jagħmlu ħaqq minnhom skont il‑liġi, biex forsi huma jinqatlu jew jinxteħtu f’ħabs, skont ir‑reat li jġibuh jidher li huwa ta’ evidenza kontrihom.",
                "14": "Issa dawn kienu l‑irġiel li ppruvaw jeqirduhom, li kienu avukati, li ġew imqabbda jew maħtura min‑nies biex jamministraw il‑liġi meta xi ħadd fosthom ikun se jgħaddi ġuri jew waqt il‑ġuri tar‑reati tan‑nies quddiem l‑imħallfin.",
                "15": "Issa dawn l‑avukati kellhom għarfien kbir tal‑qerq u l‑makakkerija tan‑nies; u dan biex huma jkollhom l‑opportunità li juru x’jafu fil‑professjoni tagħhom.",
                "16": "U ġara li huma bdew jinterrogaw lil Amuleki, biex forsi jkunu jistgħu jaqbduh f’xi kelma, jew jaraw jekk jikkontradixxix dak li jgħid.",
                "17": "Issa huma ma kinux jafu li Amuleki kien kapaċi jagħraf x’kienu l‑intenzjonijiet tagħhom. Iżda ġara li hekk kif bdew jinterrogawh, huwa għaraf x’kienu ħsibijiethom, u qalilhom: O nisel ħażin u mħawwad, intom l‑avukati u l‑ipokriti, intom li qegħdin tħejju l‑pedament tax‑xitan; intom li qed tħejju n‑nases u x‑xbiek biex taqbdu lill‑qaddisin ta’ Alla.",
                "18": "Intom li qed tħejju pjanijiet biex tgħawġu t‑triqat tal‑ġusti u ġġibu fuqkom il‑korla ta’ Alla, saħansitra il‑qerda sħiħa ta’ dan il‑poplu.",
                "19": "Iva, sew kien qal Mosija, li kien l‑aħħar sultan tagħna, meta kien lest biex iċedi s‑saltna, fejn ma kellu ’l ħadd lil min jgħaddiha, u dan wassal biex dawn in‑nies jitmexxew skont l‑għażla tagħhom—iva, sew kien qal li jekk jasal żmien meta r‑rieda tal‑poplu tagħżel il‑ħażen, jiġifieri, jekk jasal żmien meta dan il‑poplu jaqa’ fit‑trasgressjoni, huma jkunu lesti għall‑qerda.",
                "20": "U issa jien ngħidilkom li l‑Mulej sejjer jagħmel ħaqq minn ħżunitkom b’ġustizzja; huwa b’hekk li huwa ddikjara ma’ dan il‑poplu, permezz ta’ leħen l‑anġli tiegħu: Indmu, indmu, għax is‑saltna tas‑smewwiet tinsab fil‑qrib.",
                "21": "Iva, sew kien iddikjara, permezz ta’ leħen l‑anġli tiegħu li: jiena se ninżel qalb il‑poplu tiegħi, bis‑sewwa u l‑ġustizzja f’idejja.",
                "22": "Iva, u jien ngħidilkom li kieku ma kienx għat‑talb tal‑ġusti, li issa jinsabu f’din l‑art, kieku intom anke bħalissa kontu tintlaqtu minn qerda sħiħa; madankollu dan ma jseħħx permezz tal‑għargħar, kif ġara bin‑nies ta’ żmien Noè, iżda dan iseħħ permezz tal‑ġuħ, u l‑pesta, u x‑xabla.",
                "23": "Iżda minħabba t‑talb tal‑ġusti intom ħlistuha; issa għalhekk, jekk intom tkeċċu lill‑ġusti minn ġo nofskom il‑Mulej ma jkomplix iżomm idu fuqkom; iżda fil‑qilla tar‑rabja tiegħu huwa jeħodha kontrikom; imbagħad intom tintlaqtu mill‑ġuħ, u mill‑pesta, u mix‑xabla; u ż‑żmien jinsab fil‑qrib jekk intom ma tindmux.",
                "24": "U issa ġara li n‑nies aktar bdew jinkurlaw għal Amuleki, u huma bdew jgħajtu, u jgħidu: Dan ir‑raġel qed iżeblaħ il‑liġijiet tagħna li huma ġusti, kif ukoll lill‑avukati għorrief tagħna li aħna stess għażilna.",
                "25": "Iżda Amuleki medd idu, u għajjat b’aktar qawwa u qal: O nisel ħażin u mħawwad, għaliex Satana ħakem qalbkom daqstant? Għaliex toffru ruħkom lilu ħalli hu jkun jista’ jkollu daqstant qawwa fuqkom, hekk li għajnejkom ma jibqgħux jaraw aktar, u ma tkunux tistgħu tifhmu l‑kliem li jintqal, skont il‑verità ta’ dak il‑kliem?",
                "26": "Għax araw, jiena qatt tajt xi xhieda kontra l‑liġi tagħkom? Intom tassew m’intomx tifhmu; intom tgħidu li jien tkellimt kontra l‑liġi tagħkom; imma jien m’għamiltx dan, iżda jien tkellimt favur il‑liġi tagħkom, liema liġi tikkundannakom.",
                "27": "U issa araw, jien ngħidilkom, li l‑pedament tal‑qerda ta’ dan il‑poplu beda jitħejja permezz tal‑ħażen tal‑avukati u l‑imħallfin tagħkom.",
                "28": "U issa ġara li meta Amuleki qal dan il‑kliem in‑nies ħaduha kontrih u qalu: Issa aħna nafu li dan ir‑raġel huwa bin ix‑xitan, għax huwa qed jgħidilna kliem b’ieħor; għaliex huwa tkellem kontra l‑liġi tagħna. U issa jrid jgħid li huwa ma tkellimx kontriha.",
                "29": "U huwa żeblaħ ukoll lill‑avukat tagħna, u lill‑imħallfin tagħna.",
                "30": "U ġara li l‑avukati daħħluha f’moħħhom li huma kienu se jibqgħu jiftakru dawn il‑ħwejjeġ kontrih.",
                "31": "U kien hemm wieħed fosthom li kien jismu Żeżrom. Issa huwa kien l‑ewwel wieħed li beda jakkuża lil Amuleki u lil Alma, hu li kien wieħed mill‑aktar nies kapaċi fosthom, peress li kien jagħmel ħafna negozju qalb in‑nies.",
                "32": "Issa l‑għan ta’ dawn l‑avukati kien li jimlew bwiethom; u huwa bwiethom imlewhom skont ħidmiethom."
            },
            "11": {
                "1": "Issa kien hemm fil‑liġi ta’ Mosija li kull raġel li kien imħallef tal‑liġi, jew dawk li ġew maħtura biex ikunu mħallfin, kellhom jirċievu l‑ħlas tagħhom skont il‑ħin li jgħaddu jagħmlu ħaqq minn dawk li jinġiebu quddiemhom.",
                "2": "Issa jekk xi ħadd kellu jagħti lil ħaddieħor, u hu ma jroddlux lura dak li kellu jagħtih, hu kien jittieħed quddiem l‑imħallef; u l‑imħallef jeżerċita l‑awtorità tiegħu, u kien jibgħat uffiċjali biex dak il‑bniedem ikun jista’ jittieħed quddiemu; u hu kien jagħmel ħaqq minnu skont il‑liġi u l‑evidenzi li kienu jinġabu kontrih, u b’hekk hu kien jiġi mġiegħel irodd lura dak li kellu jagħti, jew jitteħidlu dak li kellu, jew jiġi mkeċċi minn qalb il‑poplu bħala bniedem ħalliel u brigant.",
                "3": "U l‑ħlas li l‑imħallef kien jingħata kien ikun skont ħinu—senina tad‑deheb għal ġurnata, jew senum tal‑fidda, li tiswa daqs senina tad‑deheb; u dan skont il‑liġi li ngħatat.",
                "4": "Issa dawn huma l‑ismijiet tal‑biċċiet differenti tad‑deheb, u l‑fidda tagħhom, skont il‑valur tagħhom. U l‑ismijiet ġew mogħtija min‑Nefiti, għax ma kinux ikejlu kif kienu jkejlu l‑Lhud li kienu f’Ġerusalemm; lanqas il‑kejl tagħhom ma kien bħall‑kejl tal‑Lhud; iżda huma bidlu l‑kalkolu tagħhom u l‑kejl tagħhom, skont l‑opinjoni u ċ‑ċirkustanzi tal‑poplu, f’kull ġenerazzjoni, sas‑saltna tal‑imħallfin, wara li dawn ġew stabbiliti mis‑sultan Mosija.",
                "5": "Issa l‑kejl tagħhom kien hekk—senina tad‑deheb, seon tad‑deheb, sum tad‑deheb, u limna tad‑deheb.",
                "6": "Senum tal‑fidda, amnor tal‑fidda, eżrom tal‑fidda, u onti tal‑fidda.",
                "7": "Senum tal‑fidda kienet tiswa daqs senina tad‑deheb, u t‑tnejn li huma daqs sea xgħir, kif ukoll daqs sea qamħ ta’ kull għamla.",
                "8": "Issa l‑kwantità ta’ seon tad‑deheb kienet id‑doppju tal‑valur ta’ senina.",
                "9": "U sum tad‑deheb kienet tiswa d‑doppju ta’ seon.",
                "10": "U limna tad‑deheb kienet tiswa daqshom kollha.",
                "11": "U amnor tal‑fidda kienet tiswa daqs żewġ senumi.",
                "12": "U eżrom tal‑fidda kienet tiswa daqs erba’ senumi.",
                "13": "U onti kienet tiswa daqshom kollha.",
                "14": "Issa dan hu l‑valur tal‑kejl iż‑żgħir tagħhom—",
                "15": "Siblon hija nofs senum; għalhekk, Siblon għal nofs sea xgħir.",
                "16": "U siblum hija nofs Siblon.",
                "17": "U lija hija nofs siblum.",
                "18": "Issa dan hu l‑għadd tagħhom, skont il‑kejl tagħhom.",
                "19": "Issa antjon tad‑deheb tiswa daqs tliet sibloni.",
                "20": "Issa, l‑uniku għan ta’ dan kollu kien biex huma jimlew bwiethom, għaliex huma kienu jingħataw il‑ħlas tagħhom skont xogħolhom, għalhekk, huwa bdew jinstigaw lin‑nies biex jirvellaw, u jagħmlu kull tip ta’ storbju u ħażen, biex b’hekk ikun jista’ jkollhom aktar xogħol, ħalli jkunu jistgħu jakkwistaw aktar flus skont il‑kawżi li kienu jinġiebu quddiemhom; għalhekk huma bdew jinstigaw lin‑nies kontra Alma u Amuleki.",
                "21": "U dan Żeżrom beda jinterroga lil Amuleki u jgħidlu: Lest twieġeb għal xi ftit mistoqsijiet li se nagħmillek? Issa Żeżrom kien raġel espert fl‑istrateġiji tax‑xitan, ħalli b’hekk ikun jista’ jeqred dak kollu li hu tajjeb; għalhekk, huwa qal lil Amuleki: Lest twieġeb il‑mistoqsijiet li jiena se nagħmillek?",
                "22": "U Amuleki qallu: Iva, jekk dan iseħħ skont l‑Ispirtu tal‑Mulej, li jinsab fija; għax jien m’jien se ngħid xejn li jmur kontra l‑Ispirtu tal‑Mulej. U Żeżrom qallu: Ara, dawn huma sitt ontijiet tal‑fidda, u dawn kollha jien lest nagħtik jekk inti tiċħad l‑eżistenza ta’ xi Esseru Suprem.",
                "23": "Issa Amuleki qal: Ja iben l‑infern, għalfejn qed tipprova ġġarrabni? Ma tafx inti li min hu twajjeb ma jaqax għal dan it‑tip ta’ tiġrib?",
                "24": "Temmen inti li m’hemm l‑ebda Alla? Jien ngħidlek, Le, inti taf li hemm Alla, iżda inti tħobb il‑flus aktar minnu.",
                "25": "U issa inti gdibt miegħi quddiem Alla. Int lili għidtli—Qed tara dawn is‑sitt ontijiet, li jiswew ħafna, jien lest nagħtihomlok—meta f’qalbek int taf li ma kontx se tagħtihomli; u l‑unika xewqa tiegħek kienet li jiena niċħad lil veru Alla ħaj, biex ikollok raġuni għalfejn teqridni. U issa ara, inti għad trid tħallas għal dan il‑ħażen daqstant kbir.",
                "26": "U Żeżrom qallu: Allura inti trid tgħid li hemm Alla veru u ħaj?",
                "27": "U Amuleki qal: Iva, hemm Alla veru u ħaj.",
                "28": "Issa Żeżrom qal: Hemm aktar minn Alla wieħed?",
                "29": "U huwa wieġbu, Le.",
                "30": "Issa Żeżrom reġa’ qallu: Allura inti kif taf dawn il‑ħwejjeġ?",
                "31": "U huwa qallu: Kien anġlu li għarrafni bihom.",
                "32": "U Żeżrom reġa’ qal: Min huwa dak illi għandu jiġi? L‑Iben ta’ Alla?",
                "33": "U huwa qallu, Iva.",
                "34": "U Żeżrom reġa’ qallu: Allura huwa sejjer isalva lill‑poplu tiegħu fi dnubietu? U Amuleki wieġbu u qallu: Jiena ngħidlek li le, għaliex hija ħaġa impossibbli li huwa jmur kontra kelmtu.",
                "35": "Issa Żeżrom qal lin‑nies: Araw li intom tiftakru dawn il‑ħwejjeġ; għax huwa qal li hawn biss Alla wieħed; madankollu huwa qed jgħid li Bin Alla għandu jiġi, iżda mhuwiex se jsalva lill‑poplu tiegħu—bħallikieku hu għandu xi awtorità li jikkmanda lil Alla.",
                "36": "Issa Amuleki reġa’ qallu: Ara, li qed tgħid huwa gidba, għax inti qed tgħid li jien tkellimt bħallikieku għandi xi awtorità li nikkmanda lil Alla u dan għax għidt li huwa mhuwiex se jsalva lill‑poplu tiegħu fi dnubietu.",
                "37": "U jien ngħidlek għal darb’oħra li hu ma jistax jifdihom fi dnubiethom; għax jien ma nistax niċħad kelmtu, u huwa qal li l‑ebda ħaġa mniġġsa ma tista’ tiret is‑saltna tas‑smewwiet; għalhekk, tistgħu intom issalvaw, jekk ma tirtux is‑saltna tas‑smewwiet? Għalhekk, intom ma tistgħux issalvaw fi dnubietkom.",
                "38": "Issa Żeżrom reġa’ qallu: Allura l‑Iben ta’ Alla huwa l‑veru Missier Etern?",
                "39": "U Amuleki qallu: Iva, huwa l‑veru Missier Etern tas‑sema u tal‑art, u ta’ dak kollu li hemm fihom; huwa l‑bidu u t‑tmiem, l‑ewwel u l‑aħħar;",
                "40": "U huwa sejjer jiġi fid‑dinja biex jifdi lill‑poplu tiegħu; u huwa se jieħu fuqu t‑trasgressjonijiet ta’ dawk li jemmnu f’ismu; u dawn huma dawk li se jkollhom il‑ħajja ta’ dejjem, u ħadd aktar ma jikseb is‑salvazzjoni ħliefhom.",
                "41": "Għalhekk il‑ħżiena se jibqgħu daqslikieku ma kien hemm l‑ebda fidwa, ħlief għall‑ħelsien mill‑irbit tal‑mewt; għax ara, għad jasal il‑jum meta kulħadd se jqum mill‑mewt u se jieqaf quddiem Alla, biex isir ħaqq minnu skont għemilu.",
                "42": "Issa, hemm mewt li tissejjaħ il‑mewt temporali; u l‑mewt ta’ Kristu sejra tħoll l‑irbit ta’ din il‑mewt temporali, biex kulħadd ikun jista’ jqum minn din il‑mewt temporali.",
                "43": "L‑ispirtu u l‑ġisem sejrin jingħaqdu flimkien mill‑ġdid fil‑forma perfetta tagħhom; kemm ir‑riġel u kemm il‑ġog se jerġa’ lura għall‑istruttura tal‑ġisem proprja tiegħu, sewwasew kif aħna bħalissa; u aħna se nittieħdu sabiex nieqfu quddiem Alla, bl‑għarfien li għandna bħalissa, u b’mod mill‑aktar ċar niftakru ħtijietna kollha.",
                "44": "Issa din ir‑restawrazzjoni se jgawdi minnha kulħadd, kemm ix‑xiħ u kemm iż‑żgħir, kemm l‑ilsir u kemm il‑ħieles, kemm ir‑raġel u kemm il‑mara, kemm il‑ħażin u kemm it‑twajjeb; u lanqas xagħra waħda minn rashom mhi se tintilef; iżda kollox se jerġa’ lura għall‑istruttura tal‑ġisem naturali tiegħu, kif inhu bħalissa, jew kif inhu fil‑ġisem mortali, u huma se jinġiebu u jitressqu quddiem l‑iżbarra ta’ Kristu, li hu Alla wieħed Għal Dejjem, biex isir ħaqq minnhom skont l‑għemejjel tagħhom, sew jekk kienu tajbin u sew jekk ħżiena.",
                "45": "Issa, ara, jien kellimtek dwar il‑mewt tal‑ġisem mortali, kif ukoll dwar il‑qawmien mill‑imwiet tal‑ġisem mortali. Jiena ngħidlek li dan il‑ġisem mortali se jitqajjem għal ġisem immortali, jiġifieri se jitqajjem mill‑mewt, sewwasew mill‑ewwel mewt għall‑ħajja, biex huma ma jmutu qatt aktar; u l‑ispirti tagħhom se jingħaqdu ma’ ġisimhom, u ma jinfirdu qatt aktar; b’hekk il‑ġisem kollu jsir ġisem wieħed spiritwali u immortali, li ma jitħassar qatt aktar.",
                "46": "Issa, meta Amuleki temm jgħid dan il‑kliem in‑nies reġgħu bdew jistagħġbu, u Żeżrom beda wkoll jitriegħed. U b’hekk kliem Amuleki ġie fi tmiemu, jew aħjar dan hu dak kollu li kelli x’nikteb."
            },
            "12": {
                "1": "Issa Alma, meta ra li Amuleki għalaq ħalq Żeżrom b’dak li qallu, għax huwa nduna li Amuleki kien qabdu jigdeb u jqarraq biex ikun jista’ jeqirdu, u meta ra li hu beda jitriegħed peress li huwa kien għaraf ħtijietu, hu fetaħ fommu u beda jkellmu, u jikkonferma kliem Amuleki, u beda jispjegalu ħwejjeġ oħra, jew ifissirlu l‑iskrittura aktar fil‑fond milli beda jfissirha Amuleki.",
                "2": "Issa l‑kliem li Alma qal lil Żeżrom semgħuh in‑nies kollha li kienu madwaru; għax il‑miġemgħa kienet kbira, u huwa tkellem b’dan il‑mod:",
                "3": "Issa Żeżrom, qed tara inti nqbadt tigdeb u tqarraq, għaliex inti mhux biss gdibt lill‑bnedmin iżda inti gdibt lil Alla; għax ara, huwa jaf ħsibijietek kollha, u inti tista’ tara li ħsibijietek ġew żvelati lilna permezz tal‑Ispirtu tiegħu;",
                "4": "U inti tista’ tara li aħna nafu li l‑pjan tiegħek kien pjan mill‑aktar sottili, skont is‑sottiljezza tax‑xitan, sabiex inti tkun tista’ tigdeb u tqarraq b’dawn in‑nies ħalli tkun tista’ tqanqalhom kontrina, biex iżebilħuna u jkeċċuna ’l barra—",
                "5": "Issa dan kien pjan tal‑avversarju tiegħek, u huwa eżerċita l‑qawwa tiegħu fuqek. Issa nixtieqek tiftakar li dak li qed ngħid lilek qed ngħidu lil kulħadd.",
                "6": "U ara jiena ngħidilkom ilkoll li din kienet nasba tal‑avversarju, li huwa poġġa biex jaqbad lil dan il‑poplu, ħalli jkun jista’ jaħtafkom taħt idejh, biex ikun jista’ jorbotkom bil‑ktajjen tiegħu b’tali mod li huwa jwassalkom għall‑qerda ta’ dejjem, skont il‑qawwa tal‑jasar tiegħu.",
                "7": "Issa meta Alma qal dan il‑kliem, Żeżrom beda jitriegħed ferm aktar, għax aktar ma jmur aktar beda jikkonvinċi ruħu dwar il‑qawwa ta’ Alla; u hu kien konvint ukoll li Alma u Amuleki kienu jafuh, għax hu kien konvint li huma kienu konxji tal‑ħsibijiet u l‑intenzjonijiet ta’ qalbu; għax ġiet mogħtija lilhom qawwa li huma setgħu jkunu jafu dwar dawn il‑ħwejjeġ skont l‑ispirtu tal‑profezija.",
                "8": "U Żeżrom beda jistaqsihom bir‑reqqa biex forsi jitgħallem aktar dwar is‑saltna ta’ Alla. U huwa qal lil Alma: Xi jfisser dak li qal Amuleki dwar il‑qawmien mill‑imwiet, li kulħadd għad iqum mill‑mewt, sew min hu tajjeb u sew min mhuwiex, u kulħadd se jinġieb ħalli jieqaf quddiem Alla biex isir ħaqq minnu skont għemilu?",
                "9": "U issa Alma beda jispjegalu dawn il‑ħwejjeġ, u jgħidlu: Huma ħafna li ngħataw id‑don li jkunu jafu l‑misteri ta’ Alla; madankollu huma ġew mogħtija ordni stretta li huma għandhom jiżvelaw biss skont il‑porzjon ta’ kelmtu li huwa jagħti lil ulied il‑bnedmin, skont il‑widen u d‑diliġenza li huma jagħtuh.",
                "10": "U għalhekk, dak li jwebbes qalbu, huwa jirċievi l‑iċken porzjon tal‑kelma; u dak li ma jwebbisx qalbu, lilu jingħata l‑akbar porzjon tal‑kelma, sakemm jiġi żvelat lilu li jsir jaf il‑misteri ta’ Alla sakemm isir jafhom kollha.",
                "11": "U dawk li jwebbsu qalbhom, lilhom jingħata l‑iċken porzjon tal‑kelma sakemm huma ma jibqgħu jafu xejn dwar il‑misteri tiegħu; u mbagħad huma jittieħdu fil‑jasar mix‑xitan, u jitmexxew lejn il‑qerda skont ir‑rieda tiegħu. Issa din hija t‑tifsira tal‑ktajjen tal‑infern.",
                "12": "U Amuleki tkellem bl‑aktar mod ċar dwar il‑mewt, u li aħna se niġu mqajmin minn din il‑mortalità għal stat ta’ immortalità, u sejrin ninġiebu quddiem l‑iżbarra ta’ Alla, biex isir ħaqq minna skont għemilna.",
                "13": "Imbagħad jekk aħna nkunu webbisna qalbna, iva, jekk inkunu webbisna qalbna kontra l‑kelma, hekk li ma baqgħetx tinsab aktar ġewwa fina, mela l‑istat tagħna se jkun wieħed terribbli, għax jekk hu hekk aħna se niġu kkundannati.",
                "14": "Għax kliemna jikkundannana, iva l‑għemejjel kollha tagħna jikkundannawna; u aħna ma niġux misjuba mingħajr tebgħa; u ħsibijietna wkoll jikkundannawna; u f’dan l‑istat terribbli ma nazzardawx inħarsu ’l fuq lejn Alla; u jkun ta’ solliev għalina jekk aħna nkunu kapaċi nordnaw lill‑blat u l‑muntanji biex jaqgħu fuqna ħalli jaħbuna mill‑preżenza tiegħu.",
                "15": "Iżda dan ma jistax iseħħ; jeħtieġ li aħna mmorru u nieqfu quddiemu fil‑glorja tiegħu, u fil‑qawwa tiegħu, u fis‑setgħa u l‑maestà u d‑dominju tiegħu, u nammettu, bis‑sentiment tal‑ħtija eterna tagħna, li l‑ħaqq tiegħu huwa kollu ġust; li huwa ġust fl‑għemejjel kollha tiegħu, u li hu ħanin ma’ wlied il‑bnedmin, u li għandu l‑qawwa kollha li jsalva lil kull bniedem li jemmen f’ismu u li jipproduċi frott xieraq tal‑indiema.",
                "16": "U issa araw, jien ngħidilkom li mbagħad tasal il‑mewt, sewwasew it‑tieni mewt, li hija mewta spiritwali; dak ikun żmien li kull min imut fi dnubietu, u hawn qed nirreferi għall‑mewta temporali, se jmut ukoll mewta spiritwali; iva, huwa sejjer imut f’dawk li huma ħwejjeġ relatati mas‑sewwa.",
                "17": "Dan ikun iż‑żmien meta t‑turment tagħhom se jkun bħal belliegħa ta’ nar u kubrit, li l‑fjamma tagħha titla’ ’l fuq għal dejjem ta’ dejjem; u dak ikun iż‑żmien meta huma jinżammu marbutin għall‑qerda ta’ dejjem, skont il‑qawwa u l‑jasar ta’ Satana, hu li ħakimhom taħt idejh skont ir‑rieda tiegħu.",
                "18": "Għalhekk, jien ngħidilkom, li għalihom ikun daqslikieku ma seħħet l‑ebda fidwa; għax huma ma jkunux jistgħu jiġu mifdija skont il‑ġustizzja ta’ Alla; u huma ma jkunux jistgħu imutu, peress li ma jkunx hemm aktar taħsir.",
                "19": "Issa ġara li meta Alma temm jgħid dan il‑kliem, in‑nies bdew jimtlew aktar bil‑għaġeb;",
                "20": "Iżda kien hemm wieħed jismu Antjona, li kien kap ewlieni fosthom, li mar quddiemu u qallu: X’jiġifieri dak li għidt, li l‑bniedem sejjer iqum mill‑mewt u jinbidel minn dan l‑istat mortali għal wieħed immortali, u li r‑ruħ ma tista’ tmut qatt?",
                "21": "Xi tfisser l‑iskrittura, li tgħid li Alla poġġa kerubini u sejf tan‑nar iżiġġ fin‑naħa tal‑lvant tal‑ġnien tal‑Għeden, biex l‑ewwel ġenituri tagħna ma jkunux jistgħu jidħlu u jieklu mill‑frott tas‑siġra tal‑ħajja, u jgħixu għal dejjem? U b’hekk naraw li huma ma kellhom l‑ebda ċans li setgħu jgħixu għal dejjem.",
                "22": "U Alma qallu: Din hi l‑ħaġa li jiena kont se nispjega. Issa naraw li Adam waqa’ billi kiel mill‑frotta pprojbita, skont il‑kelma ta’ Alla; u b’hekk naraw, li minħabba l‑waqgħa tiegħu, il‑bnedmin kollha saru nies mitlufa u dekaduti.",
                "23": "U issa ara, jiena ngħidlek li kieku dak iż‑żmien kien possibbli għal Adam li jiekol mill‑frott tas‑siġra tal‑ħajja, kieku ma kien ikun hawn l‑ebda mewt, u l‑kelma kienet tkun għalxejn, u Alla kien jidher bħallikieku xi giddieb, għax huwa qal: Jekk inti tiekol int tmut żgur.",
                "24": "U naraw li l‑mewt tiġi fuq il‑bniedem, iva, il‑mewt li tkellem dwarha Amuleki, li hija l‑mewt temporali; madankollu l‑bniedem ġie mogħti perjodu ta’ żmien li fih huwa jista’ jindem; għalhekk din il‑ħajja saret għalih stat ta’ prova; żmien biex hu jitħejja ħalli jiltaqa’ ma’ Alla; żmien biex hu jitħejja għal dak l‑istat bla tmiem li aħna tkellimna dwaru, li jiġi wara l‑qawmien mill‑imwiet.",
                "25": "Issa, li kienu ma kienx għall‑pjan ta’ fidwa, li ġie mfassal sa mill‑ħolqien tad‑dinja, ma kien ikun hawn l‑ebda qawmien mill‑imwiet; iżda ġie mfassal pjan li sejjer iġib fis‑seħħ il‑qawmien mill‑imwiet, li dwaru aħna tkellimna.",
                "26": "U issa ara, li kieku kien possibbli li l‑ewwel ġenituri tagħna tħallew imorru u jieklu mis‑siġra tal‑ħajja huma kienu jkunu miżerabbli għal dejjem, għax huma ma kien ikollhom l‑ebda stat preparatorju; u b’hekk il‑pjan ta’ fidwa kien jinżamm milli jiġi fis‑seħħ, u l‑kelma ta’ Alla kienet tisfa fix‑xejn, għax ma kien ikollha l‑ebda effett.",
                "27": "Iżda ara, mhux hekk ġara; iżda ġie ddekretat li l‑bnedmin jeħtieġ li jmutu; u wara l‑mewt, jeħtieġ li jinġiebu ħalli jsir ħaqq minnhom, sewwasew l‑istess ħaqq li aħna tkellimna dwaru, li huwa t‑tmiem.",
                "28": "U wara li Alla ddekreta li l‑bnedmin se jkollhom jgħaddu minn dawn il‑ħwejjeġ, ara, imbagħad hu ra li jkun jaqbel li l‑bnedmin isiru jafu dwar il‑ħwejjeġ li huwa ddekreta li għandhom jgħaddu minnhom.",
                "29": "Għalhekk huwa bagħat anġli biex jitkellmu magħhom, li ordnaw lill‑bnedmin sabiex iħarsu lejn il‑glorja tiegħu.",
                "30": "U minn dak iż‑żmien ’il quddiem huma bdew isejħu ismu; għalhekk Alla tkellem mal‑bnedmin, u żvelalhom il‑pjan tal‑fidwa, li ġie mħejji sa mill‑ħolqien tad‑dinja; u dan huwa żvelalhom skont il‑fidi u l‑indiema tagħhom u l‑opri qaddisa tagħhom.",
                "31": "Għalhekk, lill‑bnedmin huwa tahom kmandamenti, wara li huma kisru l‑ewwel kmandamenti relatati ma’ ħwejjeġ li huma temporali, u huma saru bħall‑allat, jagħrfu t‑tajjeb mill‑ħażin, u poġġew lilhom infushom fi stat li jaġixxu, jew fejn huma tpoġġew fi stat li jaġixxu skont ir‑rieda u x‑xewqat tagħhom, jekk jagħmlux il‑ħażin jew jekk jagħmlux it‑tajjeb—",
                "32": "Għalhekk Alla tahom kmandamenti, wara li huwa żvelalhom il‑pjan tal‑fidwa, fejn huma m’għandhom iwettqu l‑ebda ħażen, u fejn il‑piena li huma jirċievu jekk iwettqu l‑ħażen hija t‑tieni mewta, li kienet mewta għal dejjem fejn jidħlu ħwejjeġ relatati mas‑sewwa; għax fuq nies bħal dawn il‑pjan tal‑fidwa ma seta’ jkollu l‑ebda effett, għax skont it‑tjieba suprema ta’ Alla, l‑għemejjel tal‑ġustizzja huma bla tmiem.",
                "33": "Iżda Alla sejjaħ lill‑bnedmin, f’isem Ibnu, (dan kien il‑pjan tal‑fidwa li ġie mfassal) u qal: Jekk intom tindmu, u ma twebbsux qalbkom, imbagħad jiena jkolli ħniena minnkom, permezz ta’ Ibni l‑Waħdieni;",
                "34": "Għalhekk, kull min jindem, u ma jwebbisx qalbu, huwa ntitolat għall‑ħniena permezz ta’ Ibni l‑Waħdieni, li twassal għall‑maħfra ta’ dnubietu; u dawn sejrin jiksbu l‑mistrieħ tiegħi.",
                "35": "U kull min iwebbes qalbu u jagħmel il‑ħażen, araw, jien naħlef fl‑għadab tiegħi li huwa mhuwiex se jikseb il‑mistrieħ tiegħi.",
                "36": "U issa, ħuti, araw jien ngħidilkom, li jekk intom twebbsu qalbkom intom ma tistgħux tiksbu l‑mistrieħ tal‑Mulej; għalhekk il‑ħażen tagħkom jipprovokah biex huwa jibgħat l‑għadab tiegħu fuqkom kif għamel fl‑ewwel provokazzjoni, iva, kif qal li se jagħmel fl‑aħħar provokazzjoni l‑istess kif għamel fl‑ewwel waħda, u dan iwassal għall‑qerda eterna ta’ ruħkom; għalhekk, dan iseħħ skont kelmtu, u dan hu li se jiġri fl‑aħħar mewt, l‑istess kif ġara f’tal‑ewwel.",
                "37": "U issa, ħuti, peress li aħna nafu dan kollu, u kollox huwa minnu, ejjew nindmu, u ma nwebbsux qalbna, biex aħna ma nipprovokawx lill‑Mulej Alla tagħna u huwa jispiċċa jixħet fuqna l‑għadab tiegħu skont dawn it‑tieni kmandamenti li huwa tana; iżda ejjew aħna niksbu l‑mistrieħ ta’ Alla, li huwa ħejja skont kelmtu."
            },
            "13": {
                "1": "U għal darb’oħra, ħuti, jiena se nerġa’ nfakkarkom fi żmien meta l‑Mulej Alla ta dawn il‑kmandamenti lil uliedu; u nixtieqkom tiftakru li l‑Mulej Alla ordna qassisin, skont l‑ordni mqaddsa tiegħu, li hi skont l‑ordni ta’ Ibnu, biex huma jgħallmu dawn il‑ħwejjeġ lill‑poplu.",
                "2": "U dawk il‑qassisin ġew ordnati skont l‑ordni ta’ Ibnu, b’tali mod li permezz tagħhom il‑poplu jkun jista’ jsir jaf kif huwa jista’ jħares ’il quddiem lejn Ibnu għall‑fidwa.",
                "3": "U dan huwa l‑mod kif huma ġew ordnati—huma ġew imsejħin u mħejjijin sa mill‑ħolqien tad‑dinja skont l‑għarfien minn qabel ta’ Alla, minħabba l‑fidi mill‑aktar kbira u l‑opri tajba tagħhom; għall‑ewwel billi tħallew jagħżlu bejn it‑tajjeb u l‑ħażin; għalhekk huma għax għażlu t‑tajjeb, u eżerċitaw fidi mill‑aktar kbira, ġew imsejħa permezz ta’ sejħa qaddisa, iva, permezz ta’ dik is‑sejħa qaddisa li ġiet imħejjija flimkien ma’, u skont, fidwa preparatorja għal nies bħalhom.",
                "4": "U b’hekk huma ġew imsejħin għal din is‑sejħa qaddisa minħabba l‑fidi tagħhom, filwaqt li oħrajn jagħżlu li jiċħdu l‑Ispirtu ta’ Alla minħabba l‑ebusija ta’ qalbhom u l‑għama ta’ moħħhom, filwaqt, li kieku ma kienx għal dan huma seta’ jkollhom l‑istess privileġġ kbir li għandhom ħuthom.",
                "5": "Jew, f’kelma waħda, fil‑bidu huma kienu fuq l‑istess binarju bħal ħuthom; b’hekk din is‑sejħa qaddisa ġiet imħejjija sa mill‑ħolqien tad‑dinja għal dawk kollha li ma jwebbsux qalbhom, u dan minħabba, u permezz ta’, l‑espjazzjoni tal‑Iben il‑Waħdieni, li ġie mħejji—",
                "6": "U b’hekk huma ġew imsejħin permezz ta’ din is‑sejħa qaddisa, u ordnati għas‑saċerdozju l‑kbir tal‑ordni mqaddsa ta’ Alla, biex jgħallmu l‑kmandamenti tiegħu lil ulied il‑bnedmin, biex huma wkoll ikunu jistgħu jiksbu l‑mistrieħ tiegħu—",
                "7": "Dan is‑saċerdozju l‑kbir huwa skont l‑ordni ta’ Ibnu, liema ordni ilha sa mill‑ħolqien tad‑dinja; jew fi kliem ieħor, la għandha bidu u lanqas tmiem, u ġiet imħejjija mill‑eternità sal‑eternità kollha, skont l‑għarfien tiegħu minn qabel ta’ kull ħaġa—",
                "8": "Issa huma ġew ordnati b’dan il‑mod—huma ġew imsejħin b’sejħa qaddisa, u ordnati b’ordinanza qaddisa, u ħadu fuqhom is‑saċerdozju l‑kbir tal‑ordni mqaddsa, liema sejħa, u ordinanza, u saċerdozju l‑kbir, huma mingħajr bidu jew tmiem—",
                "9": "B’hekk huma saru qassisin il‑kbar għal dejjem, skont l‑ordni tal‑Iben, l‑Iben il‑Waħdieni tal‑Missier, li la għandu bidu u lanqas tmiem, li hu mimli grazzja, ġustizzja, u verità. U hekk hu. Ammen.",
                "10": "Issa, bħalma għidt dwar l‑ordni mqaddsa, jew dwar dan is‑saċerdozju l‑kbir, kienu ħafna li ġew ordnati u saru qassisin il‑kbar ta’ Alla; u dan kien minħabba l‑fidi mill‑aktar kbira tagħhom u l‑indiema tagħhom, u t‑tjieba tagħhom quddiem Alla, għax minflok ma jintilfu huma għażlu li jindmu u jagħmlu t‑tajjeb;",
                "11": "Għalhekk huma ġew imsejħa skont din l‑ordni mqaddsa, u ġew ikkonsagrati, u lbieshom ġie maħsul u mbajjad permezz ta’ demm il‑Ħaruf.",
                "12": "Issa huma, wara li ġew ikkonsagrati permezz tal‑Ispirtu s‑Santu, għaliex ilbieshom ġie mbajjad, għax huma kienu safja u bla tebgħa quddiem Alla, huma setgħu jħarsu lejn id‑dnub biss b’sens ta’ stmerrija; u kienu tassew ħafna li ġew imsaffija u kisbu l‑mistrieħ tal‑Mulej Alla tagħhom.",
                "13": "U issa, ħuti, nixtieq li tkunu umli quddiem Alla, u tipproduċu frott xieraq tal‑indiema, biex intom ukoll tkunu tistgħu tiksbu dak il‑mistrieħ.",
                "14": "Iva, araw li tiċċekknu kif għamlu n‑nies fi żmien Melkisedek, li kien ukoll qassis il‑kbir skont din l‑istess ordni li jiena tkellimt dwarha, li ħa fuqu wkoll is‑saċerdozju l‑kbir għal dejjem.",
                "15": "U huwa l‑istess Melkisedek li lilu Abraham ħallas id‑dieċmi; iva, missierna Abraham sewwasew ħallas dieċmi ta’ għaxra fil‑mija fuq dak kollu li huwa kellu.",
                "16": "Issa dawn l‑ordinanzi ġew mogħtija b’dan il‑mod, biex permezz tagħhom in‑nies ikunu jistgħu iħarsu bil‑ħrara lejn Bin Alla, u huma raffigurazzjoni tal‑ordni tiegħu, jew huma sewwasew l‑ordni tiegħu, u dan biex huma jkunu jistgħu jħarsu lejh bil‑ħrara għall‑maħfra ta’ dnubiethom, biex huma jkunu jistgħu jiksbu l‑mistrieħ tal‑Mulej.",
                "17": "Issa dan Melkisedek kien sultan fuq l‑art ta’ Salem; u n‑nies tiegħu aktar ma jmorru aktar bdew jikbru fil‑ħażen u l‑abominazzjoni; iva, huma lkoll qabdu triq ħażina; kienu lkoll misjurin b’kull tip ta’ ħażen.",
                "18": "Iżda Melkisedek, li eżerċita fidi mill‑aktar qawwija, u ngħata l‑kariga tas‑saċerdozju l‑kbir skont l‑ordni mqaddsa ta’ Alla, xandar l‑indiema lil niesu. U araw, huma nidmu; u f’ħajtu Melkisedek ġab il‑paċi fil‑pajjiż; għalhekk huwa ġie msejjaħ il‑prinċep tal‑paċi, għax huwa kien is‑sultan ta’ Salem; u huwa saltan taħt missieru.",
                "19": "Issa, kien hemm ħafna qablu, u kien hemm ħafna oħrajn warajh, iżda ħadd ma kien akbar minnu; għalhekk, huma kitbu l‑aktar dwaru.",
                "20": "Issa jiena mhux se nitkellem aktar dwar dil‑ħaġa; dak li għidt huwa biżżejjed. Araw, intom għandkom f’idejkom l‑iskrittura; jekk tgħawġu kliemha dan iwassal għall‑qerda tagħkom.",
                "21": "U issa ġara li meta Alma qalilhom dan il‑kliem, huwa medd idu lejhom u għajjat b’leħen qawwi u qal: Issa hu l‑ħin li fih għandkom tindmu, għax jum is‑salvazzjoni qed joqrob;",
                "22": "Iva, u leħen il‑Mulej, permezz ta’ fomm l‑anġli, jiddikjara dan lill‑ġnus kollha; iva, jiddikjara dan biex huma jkunu jistgħu jiksbu l‑bxara ta’ hena aktar kbira; iva, u huwa jħabbar din il‑bxara t‑tajba fost il‑poplu tiegħu kollu, iva, anke fost dawk li jinsabu mxerrdin mad‑dinja, sewwasew mal‑wiċċ kollu tal‑art; hu għalhekk li aħna ngħatajna din il‑bxara.",
                "23": "U dan ġie żvelat lilna b’ċarezza kbira, biex aħna nkunu nistgħu nifhmu, u ma nifhmux ħażin; u dan għaliex aħna poplu vagabond f’art barranija; għalhekk, aħna poplu tassew imbierek, għax din il‑bxara t‑tajba ġiet imxandra lilna f’kull naħa tal‑għalqa tagħna.",
                "24": "Għax araw, bħalissa l‑anġli qed ixandru din il‑bxara lil ħafna nies f’artna; u qed jagħmlu dan bil‑għan li huma jħejju qlub ulied il‑bnedmin biex huma jirċievu kelmtu fil‑mument tal‑miġja tiegħu fil‑glorja kollha tiegħu.",
                "25": "U għalissa nibqgħu nistennew biex nisimgħu l‑aħbar ta’ ferħ dwar il‑miġja tiegħu li se tiġi mxandra lilna permezz ta’ fomm l‑anġli; għax is‑siegħa għad tasal, iżda ma nafux kemm hi fil‑qrib. Mhux li kien li dan iseħħ f’ħajti; iżda sew jekk hi fil‑qrib u sew jekk hi fil‑bogħod, permezz tagħha jiena nithenna.",
                "26": "U dan kollu se jiġi żvelat lil bnedmin ġusti u qaddisa, permezz ta’ fomm l‑anġli, fi żmien il‑miġja tiegħu, biex kliem missirijietna jkun jista’ jiġi fis‑seħħ, skont dak li huma qalu dwaru, li kien skont l‑ispirtu tal‑profezija li kien jinsab fihom.",
                "27": "U issa, ħuti, nixtieq minn qiegħ qalbi, iva, b’anzjetà kbira fuqi li kkawżatli tant uġigħ, li intom tagħtu widen għal kliemi, u tabbandunaw dnubietkom u ma toqogħdux tipposponu l‑jum tal‑indiema tagħkom;",
                "28": "Iżda araw li intom tkunu umli quddiem il‑Mulej, u ssejħu l‑isem imqaddes tiegħu, u araw li tishru u titolbu bla heda, sabiex intom ma tkunux imġarrbin aktar milli tifilħu, u b’hekk tiġu mmexxijin mill‑Ispirtu s‑Santu, u ssiru nies umli, ta’ qalb ħelwa, sottomessi, tolleranti, mimlija mħabba u sabar.",
                "29": "U araw li jkollkom fidi fil‑Mulej; li jkollkom tama li sejrin tirċievu l‑ħajja ta’ dejjem; li jkollkom l‑imħabba ta’ Alla dejjem f’qalbkom, sabiex fl‑aħħar jum tkunu tistgħu tiġu mgħollija ’l fuq u tiksbu l‑mistrieħ tiegħu.",
                "30": "U jalla l‑Mulej isawwab fuqkom l‑indiema, biex intom ma tistednux l‑għadab tiegħu fuqkom, ħalli ma tispiċċawx marbutin bil‑ktajjen tal‑infern, u jkollkom tesperjenzaw it‑tieni mewta.",
                "31": "U lin‑nies Alma qalilhom ferm aktar kliem minn hekk, liema kliem mhuwiex miktub f’dan il‑ktieb."
            },
            "14": {
                "1": "U ġara li wara li huwa waqaf ikellem lin‑nies ħafna minnhom emmnu fi kliemu, u bdew jindmu, u jiflu l‑iskrittura bir‑reqqa.",
                "2": "Iżda l‑maġġoranza tagħhom kellhom ix‑xewqa li jaraw kif setgħu jeqirdu lil Alma u lil Amuleki; għax huma nkurlaw bil‑kbir għal Alma, minħabba l‑mod skjett li bih huwa kellem lil Żeżrom; u huma qalu wkoll li Amuleki ma qalilhomx il‑verità, u huwa żeblaħ il‑liġi tagħhom kif ukoll l‑avukati u l‑imħallfin tagħhom.",
                "3": "U huma mtlew ukoll bil‑korla għal Alma u Amuleki; u peress li huma xehdu bla tlaqliq kontra ħżunithom, huma raw kif setgħu jeħilsu minnhom bil‑moħbi.",
                "4": "Iżda ġara li huma m’għamlux dan; iżda qabduhom u rabtuhom bi ħbula b’saħħithom, u ħaduhom quddiem il‑prim imħallef tal‑pajjiż.",
                "5": "U n‑nies marru u xehdu kontrihom—xehdu li huma żebilħu l‑liġi, u l‑avukati u l‑imħallfin ta’ pajjiżhom, kif ukoll lin‑nies kollha li kienu fil‑pajjiż; u huma xehdu wkoll li kien hemm biss Alla wieħed, u li hu għandu jibgħat lil Ibnu fost in‑nies, iżda mhuwiex se jsalvahom; u ħafna ħwejjeġ bħal dawn in‑nies xehdu kontra Alma u Amuleki. Issa dan seħħ quddiem il‑prim imħallef tal‑pajjiż.",
                "6": "U ġara li Żeżrom baqa’ mistagħġeb bil‑kliem li ntqal; u hu kien konxju wkoll mill‑għama ta’ moħħ in‑nies li huwa stess kien jaħti għaliha minħabba l‑gideb li kien qal; u hu beda jitturmenta ruħu għax beda jħossu konxju mill‑ħtija tiegħu; iva, hu beda jħossu qed jinħakem mill‑uġigħ tal‑infern.",
                "7": "U ġara li hu beda jxandar lin‑nies u jgħidilhom: Araw, il‑ħtija hija tiegħi, u dawn l‑irġiel huma bla tebgħa quddiem Alla. U minn dakinhar hu beda jiddefendihom; iżda huma bdew jgħajruh u jgħidu: Anke inti ġejt maħkum mix‑xitan? U huma beżqu fuqu, u keċċewh ’il barra minn fosthom, u l‑istess għamlu lil dawk kollha li emmnu fil‑kliem li ntqal minn Alma u Amuleki; u huma keċċewhom ’il barra, u bagħtu xi rġiel biex iħaġġruhom.",
                "8": "U huma ġabru lil marthom u lil uliedhom flimkien, u taw ordni biex dawk kollha li emmnu jew ġew mgħallmin biex jemmnu fil‑kelma ta’ Alla kellhom jinxteħtu fin‑nar; u huma ġabu wkoll l‑annali tagħhom li kien fihom l‑iskrittura mqaddsa, u xeħtuhom fin‑nar ukoll, ħalli jkunu jistgħu jinħarqu u jinqerdu permezz tan‑nar.",
                "9": "U ġara li huma qabdu lil Alma u lil Amuleki, u ħaduhom sal‑post tal‑martirju, biex huma jkunu jistgħu jaraw b’għajnejhom il‑qerda ta’ dawk li kienu qed jinħarqu bin‑nar.",
                "10": "U meta Amuleki beda jara l‑uġigħ li bdew iħossu n‑nisa u t‑tfal li kienu qed jinħarqu fin‑nar, huwa wkoll beda jitturmenta ruħu; u huwa qal lil Alma: Kif jista’ jkun li se nibqgħu nħarsu lejn din ix‑xena daqstant orribbli? Għalhekk ejja mmeddu jdejna, u neżerċitaw il‑qawwa ta’ Alla li tinsab fina, u nsalvawhom mill‑ilsna tan‑nar.",
                "11": "Iżda Alma qallu: L‑Ispirtu jżommni milli mmedd idi; għax ara l‑Mulej sejjer jilqagħhom għandu, fil‑glorja; u hu jippermetti li huma jagħmlu hekk, jew aħjar li n‑nies jagħmlulhom hekk, skont l‑ebusija ta’ qalbhom, ħalli l‑ħaqq li huwa se jagħmel minnhom fl‑għadab tiegħu jkun wieħed ġust; u d‑demm tal‑innoċenti għad jixhed kontrihom, iva, u għad jgħajjat bil‑qawwa kontrihom fl‑aħħar jum.",
                "12": "Issa Amuleki qal lil Alma: Ara, hemm ċans li jaħarqu lilna wkoll.",
                "13": "U Alma qallu: Iseħħ skont ir‑rieda tal‑Mulej. Iżda, ara, il‑ħidma tagħna għadha ma ntemmitx; għalhekk mhumiex se jaħarquna.",
                "14": "Issa ġara li meta l‑iġsma ta’ dawk li ġew mixħutin fin‑nar inqerdu, kif inqerdu wkoll l‑annali li ġew mixħutin magħhom, il‑prim imħallef tal‑pajjiż ġie u waqaf quddiem Alma u Amuleki, waqt li kienu jinsabu marbutin; u huwa xejrilhom daqqa ta’ ħarta, u qalilhom: Wara dak kollu li rajtu b’għajnejkom, intom sejrin terġgħu xxandru lil dawn in‑nies li huma għad jinxteħtu f’belliegħa ta’ nar u kubrit?",
                "15": "Qed taraw li intom ma kellkom l‑ebda qawwa biex issalvaw lil dawk li nxteħtu fin‑nar; lanqas Alla ma salvahom għaliex kienu tal‑istess twemmin tagħkom. U l‑imħallef reġa’ xejrilhom daqqa ta’ ħarta oħra, u staqsiehom: Xi tgħiduli dwarkom?",
                "16": "Issa dan l‑imħallef kien tal‑istess ordni u twemmin ta’ Neħor, dak li qatel lil Gidgħon.",
                "17": "U ġara li Alma u Amuleki ma weġbuh xejn; u huwa reġa’ xejrilhom daqqa ta’ ħarta, u għaddihom f’idejn l‑uffiċjali biex jixħtuhom fil‑ħabs.",
                "18": "U wara li kienu ilhom tlett ijiem li nxteħtu l‑ħabs, ġew ħdejhom bosta avukati, u mħallfin, u qassisin, u għalliema, li kienu tal‑istess twemmin ta’ Neħor; u daħlu fil‑ħabs biex jarawhom, u huma bdew jinterrogawhom dwar ħafna affarijiet li qalu; iżda ħallewhom bla tweġiba.",
                "19": "U ġara li l‑imħallef waqaf quddiemhom, u qal: Għalfejn ma tridux twieġbu għall‑kliem ta’ dawn in‑nies? Ma tafux li jien għandi s‑setgħa li nibgħatkom ġol‑ilsna tan‑nar? U hu ordnalhom biex jitkellmu; iżda huma ħallewh bla tweġiba.",
                "20": "U ġara li huma telqu minn hemm; iżda l‑għada reġgħu ġew lura; u l‑imħallef reġa’ xejrilhom daqqa ta’ ħarta oħra. U ġew ukoll bosta oħrajn, u bdew jagħtuhom bil‑ħarta u qalulhom: Intom se terġgħu tieqfu biex tiġġudikaw lil dan il‑poplu, u tikkundannaw il‑liġi tagħna? Jekk għandkom daqstant qawwa għalfejn ma teħilsux lilkom infuskom?",
                "21": "U huma bdew jgħidulhom bosta ħwejjeġ bħal dawn, u bdew jgħażżu snienhom lejhom, u jobżqu fuqhom, u jgħidu: Kif se nkunu nidhru wara li niġu kkundannati?",
                "22": "U ħafna ħwejjeġ bħal dawn, iva, kull xorta ta’ ħwejjeġ bħal dawn bdew jgħidulhom; u b’dal‑mod baqgħu jiddieħqu bihom għal bosta jiem. U huma ħallewhom mingħajr ikel biex forsi jaqbadhom il‑ġuħ, u mingħajr ilma biex forsi jaqbadhom l‑għatx; u ħadulhom ukoll ilbieshom u ħallewhom għerja; u mbagħad rabtuhom bi ħbula b’saħħithom u xeħtuhom f’ħabs.",
                "23": "U ġara li wara li kienu ilhom isofru hemmhekk għal bosta jiem, (u kien it‑tnax‑il jum, fl‑għaxar xahar, fl‑għaxar sena tas‑saltna tal‑imħallfin fuq il‑poplu ta’ Nefi) il‑prim imħallef fuq l‑art ta’ Għammonija u bosta mill‑għalliema u mill‑avukati tagħhom marru ġewwa l‑ħabs fejn kien hemm Alma u Amuleki marbutin bil‑ħbula.",
                "24": "U l‑prim imħallef waqaf quddiemhom, u reġa’ tahom daqqa ta’ ħarta u qalilhom: Jekk għandkom il‑qawwa ta’ Alla eħilsu lilkom infuskom minn dan l‑irbit, u mbagħad aħna naslu biex nemmnu li l‑Mulej sejjer jeqred lil dan il‑poplu skont kliemkom.",
                "25": "U ġara li huma marru lkoll u bdew jagħtuhom bil‑ħarta, u lkoll bdew jgħidulhom l‑istess ħaġa, sal‑aħħar wieħed fosthom; u kif spiċċa jkellimhom l‑aħħar wieħed il‑qawwa ta’ Alla niżlet fuq Alma u Amuleki, u huma qamu u waqfu fuq riġlejhom.",
                "26": "U Alma għajjat u qal: Kemm se ndumu nissaportu dan it‑taħbit kollu, O Mulej? O Mulej, agħtina l‑qawwa skont il‑fidi tagħna li tinsab fik, biex aħna niksbu l‑ħelsien. U huma qattgħu l‑ħbula li bihom kienu marbutin; u meta n‑nies raw dan, bdew jaħarbu, għax beżgħu li kienu se jinqerdu.",
                "27": "U ġara li huma tant bdew jibżgħu li waqgħu mal‑art, u ma laħqux waslu sal‑bieb ta’ barra tal‑ħabs; u l‑art theżżet b’qawwa, u l‑ħitan tal‑ħabs inqasmu fi tnejn u kkrollaw; u l‑prim imħallef, u l‑avukati, u l‑qassisin, u l‑għalliema, li bdew jagħtu bil‑ħarta lil Alma u ’l Amuleki, spiċċaw mietu mirduma taħt il‑bini li kkrolla.",
                "28": "U Alma u Amuleki ħarġu ’l barra mill‑ħabs, qawwijin u sħaħ; għax il‑Mulej tahom il‑qawwa, skont il‑fidi tagħhom li kienet fi Kristu. U huma ħarġu dlonk minn ġol‑ħabs; ħielsa mill‑irbit tal‑ħbula; u l‑bini tal‑ħabs ikkrolla, u kull min kien jinsab bejn il‑ħitan tiegħu, ħlief għal Alma u Amuleki, spiċċa nqatel; u huma waslu malajr fil‑belt.",
                "29": "Issa n‑nies, peress li semgħu ħoss kbir, telqu jiġru lkoll f’miġemgħa biex jaraw x’kien ġara; u meta huma raw lil Alma u Amuleki ħerġin mill‑ħabs, u raw li l‑ħitan tiegħu kkrollaw, inħakmu minn biża’ kbira, u ħarbu minn ħdejn Alma u Amuleki kif mogħża taħrab bil‑frieħ tagħha minn quddiem żewġt iljuni; u b’dal‑mod huma ħarbu minn ħdejn Alma u Amuleki."
            },
            "15": {
                "1": "U ġara li Alma u Amuleki ġew ordnati jitilqu ’l barra minn dik il‑belt; u huma telqu minn hemm, u waslu sewwasew fl‑art ta’ Sidom; u araw, hemm huma sabu lin‑nies kollha li kienu telqu ’l barra mill‑art ta’ Għammonija, li kienu ġew imkeċċija u mħaġġra, minħabba li kienu emmnu kliem Alma.",
                "2": "U huma rrakkontawlhom dwar dak kollu li kien ġara lil marthom u lil uliedhom, kif ukoll dwarhom infushom, u dwar il‑qawwa li permezz tagħha ġew meħlusa.",
                "3": "U ġara wkoll li Żeżrom kien fis‑sodda b’deni qawwi, ġo Sidom, kaġun tat‑tbatija mentali li kien qed jesperjenza minħabba ħżunitu; għax hu beda jassumi li Alma u Amuleki kienu mietu; u beda jassumi li huma kienu nqatlu kaġun ta’ ħżunitu. U dan id‑dnub kbir, u l‑ħafna dnubiet oħra tiegħu, spiċċaw jitturmentawlu moħħu tant li huwa spiċċa nħakem minn diqa kbira, u ma setax isib serħan; għalhekk huwa beda jħoss fawra kbira ma’ ġismu kollu.",
                "4": "Issa, meta hu sema’ li Alma u Amuleki kienu fl‑art ta’ Sidom, huwa beda jagħmel il‑qalb; u minnufih bagħatilhom messaġġ, fejn xtaqhom jiġu għandu.",
                "5": "U ġara li huma marru minnufih, fejn obdew il‑messaġġ li huwa kien bagħatilhom; u huma marru fid‑dar ta’ Żeżrom; u sabuh marid bla saħħa fuq soddtu, b’deni qawwi fuqu; u moħħu nħakem ukoll minn diqa kbira minħabba ħżunitu; u meta rahom huwa medd idu, u talabhom ifejquh.",
                "6": "U ġara li Alma qabadlu idu u qallu: Temmen inti fil‑qawwa ta’ Kristu għas‑salvazzjoni?",
                "7": "U hu wieġeb u qal: Iva, jien nemmen il‑kliem kollu li għallimt int.",
                "8": "U Alma qallu: Jekk int temmen fil‑fidwa ta’ Kristu int tista’ tiġi mfejjaq.",
                "9": "U huwa qal: Iva, jien nemmen dak li tgħid int.",
                "10": "Imbagħad Alma sejjaħ lill‑Mulej u qallu: O Mulej Alla tagħna, ikollok ħniena minn dan ir‑raġel; nitolbok tfejqu skont il‑fidi tiegħu fi Kristu.",
                "11": "U meta Alma qal dan il‑kliem, Żeżrom qam fuq riġlejh, u beda jimxi; u kif in‑nies kollha raw dan huma baqgħu miblugħin bil‑għaġeb; u l‑kelma ġriet mal‑art kollha ta’ Sidom.",
                "12": "U Alma għammed lil Żeżrom għall‑Mulej; u minn dak iż‑żmien ’il quddiem huwa mar ixandar fost il‑poplu.",
                "13": "U Alma waqqaf knisja fl‑art ta’ Sidom, u kkonsagra qassisin u għalliema fil‑pajjiż, biex huma jgħammdu għall‑Mulej lil kull min kellu x‑xewqa li jitgħammed.",
                "14": "U ġara li l‑għadd tagħhom kien wieħed kbir; għax il‑folol bdew ġejjin mill‑inħawi kollha li kien hemm madwar Sidom, u huma tgħammdu.",
                "15": "Iżda dwar in‑nies li kienu fl‑art ta’ Għammonija, huma baqgħu nies ta’ qalb iebsa u ta’ ras iebsa; u huma baqgħu ma nidmux minn dnubiethom, u bdew jattribwixxu l‑qawwa kollha ta’ Alma u Amuleki għax‑xitan; għax huma kienu tal‑istess twemmin ta’ Neħor, u ma kinux jemmnu fl‑indiema għal dnubiethom.",
                "16": "U ġara li Alma u Amuleki, Amuleki li għall‑kelma ta’ Alla kien ħalla warajh id‑deheb kollu tiegħu u l‑fidda kollha tiegħu, u l‑ħwejjeġ prezzjużi tiegħu, li kien hemm fl‑art ta’ Għammonija, hu li ġie mwarrab minn dawk li darba kienu sħabu kif ukoll minn missieru u minn qrabatu;",
                "17": "Għalhekk, wara li Alma waqqaf il‑knisja ġewwa Sidom, huwa seta’ jara li kienet seħħet bidla mill‑aktar kbira, iva, huwa seta’ jara li n‑nies ma baqgħux aktar imkabbra f’qalbhom, fejn huma bdew jumiljaw ruħhom quddiem Alla, u bdew jinġabru flimkien fis‑santwarji tagħhom biex iqimu lil Alla quddiem l‑artal, u bdew jishru u jitolbu bla heda, biex ikunu jistgħu jinħelsu minn idejn Satana, u mill‑mewt, u l‑qerda—",
                "18": "Issa kif diġà għidt, Alma, wara li ra dan kollu, ħa miegħu lil Amuleki u huma rħewlha lejn l‑art ta’ Żaraħemla, u huwa ħadu f’daru, u beda jdur bih fil‑hemm tiegħu, u lilu saħħaħ fil‑Mulej.",
                "19": "U b’hekk ġiet fi tmiemha l‑għaxar sena tas‑saltna tal‑imħallfin fuq il‑poplu ta’ Nefi."
            },
            "16": {
                "1": "U ġara li fil‑ħdax‑il sena tas‑saltna tal‑imħallfin fuq il‑poplu ta’ Nefi, fil‑ħames jum tat‑tieni xahar, wara li kienet ilha ssaltan għal żmien paċi kbira fl‑art ta’ Żaraħemla, fejn għal bosta snin ma kien hemm la gwerer u lanqas tilwim, sewwasew sal‑ħames jum tat‑tieni xahar fil‑ħdax‑il sena, bdiet tiġri l‑aħbar ta’ gwerra mal‑pajjiż kollu.",
                "2": "Għax araw, l‑armati tal‑Lamaniti daħlu min‑naħa tax‑xagħri, fil‑fruntieri tal‑pajjiż, sewwasew ġol‑belt ta’ Għammonija, u bdew joqtlu lin‑nies u jeqirdu l‑belt.",
                "3": "U issa ġara li qabel man‑Nefiti kellhom iċ‑ċans li jiġbru armata kbira biżżejjed biex joħorġuhom ’il barra mill‑pajjiż, huma laħqu qerdu lin‑nies li kienu fil‑belt ta’ Għammonija, kif ukoll lil xi wħud li kienu fil‑fruntieri ta’ Noè, u anke qabdu oħrajn u ħaduhom magħhom bħala lsira fix‑xagħri.",
                "4": "Issa ġara li n‑Nefiti kellhom ix‑xewqa li jieħdu lura lil dawk li ttieħdu bħala lsira fix‑xagħri.",
                "5": "Għalhekk, dak li kien inħatar bħala kap kmandant fuq l‑armati tan‑Nefiti, (li kien jismu Żoram, u kellu żewġ subien, Leħi u Aħa)—issa dan Żoram u ż‑żewġ uliedu, għax kienu jafu li Alma kien il‑qassis il‑kbir fuq il‑knisja, u għax semgħu li huwa kellu l‑ispirtu tal‑profezija, għalhekk huma marru għandu u xtaqu jkunu jafu mingħandu jekk il‑Mulej riedhomx imorru fix‑xagħri ifittxu lil ħuthom, li kienu ttieħdu fil‑jasar mil‑Lamaniti.",
                "6": "U ġara li Alma staqsa lill‑Mulej dwar dan. U Alma reġa’ lura u qalilhom: Araw, il‑Lamaniti sejrin jaqsmu x‑xmara Sidon fin‑naħa t’isfel tax‑xagħri, lil hinn mill‑fruntieri tal‑art ta’ Manti. U araw, intom għandkom tiltaqgħu magħhom hemmhekk, fin‑naħa tal‑lvant tax‑xmara Sidon, u hemm il‑Mulej se jagħtikom lura lil ħutkom li ttieħdu fil‑jasar mil‑Lamaniti.",
                "7": "U ġara li Żoram u wliedu qasmu għan‑naħa l‑oħra tax‑xmara Sidon, flimkien mal‑armati tagħhom, u għaddew minn mal‑fruntieri ta’ Manti għan‑naħa t’isfel tax‑xagħri, fil‑lvant tax‑xmara Sidon.",
                "8": "U huma fetħu attakk fuq l‑armati tal‑Lamaniti, u l‑Lamaniti spiċċaw inxterdu u ġew mġiegħla jaħarbu lejn ix‑xagħri; u huma ħadu magħhom lil ħuthom li kienu ttieħdu fil‑jasar mil‑Lamaniti, u lanqas ruħ waħda ma ntilfet minn fost dawk li kienu ttieħdu fil‑jasar. U huma nġiebu lura minn ħuthom biex ikunu jistgħu jgħammru f’arthom.",
                "9": "U b’dal‑mod ġiet fi tmiemha l‑ħdax‑il sena tal‑imħallfin, fejn il‑Lamaniti ġew imkeċċija ’l barra mill‑pajjiż, u n‑nies ta’ Għammonija sfaw meqruda; iva, kull ħlejqa ħajja minn fost l‑Għammonijaħiti spiċċat meqruda, u l‑istess il‑belt kbira tagħhom, liema belt kienu qalu li Alla qatt ma seta’ jeqridha, minħabba l‑kobor tagħha.",
                "10": "Iżda araw, f’jum wieħed hija spiċċat ħerba; u l‑katavri spiċċaw imtertqa biċċiet mill‑klieb u l‑bhejjem selvaġġi tax‑xagħri.",
                "11": "Madankollu, wara bosta jiem l‑iġsma bla ħajja tagħhom spiċċaw munzell fl‑art u ġew mirduma taħt it‑trab. U issa tant kienet qawwija r‑riħa tagħhom li għal numru ta’ snin ħadd ma mar biex jieħu f’idu l‑art ta’ Għammonija. U hija kienet tissejjaħ il‑Ħerba tal‑Poplu ta’ Neħor; għax dawk li nqatlu kienu tal‑istess twemmin ta’ Neħor; u artijiethom baqgħu ħerba.",
                "12": "U l‑Lamaniti ma reġgħux ġew biex jiġġieldu kontra n‑Nefiti sal‑erbatax‑il sena tas‑saltna tal‑imħallfin fuq il‑poplu ta’ Nefi. U b’hekk għal tliet snin sħaħ il‑poplu ta’ Nefi esperjenza paċi kontinwa mal‑pajjiż kollu.",
                "13": "U Alma u Amuleki telqu jxandru l‑indiema fost il‑poplu fit‑tempji tagħhom, u fis‑santwarji tagħhom, kif ukoll fis‑sinagogi tagħhom, li kienu ġew mibnija bil‑mod kif kienu jibnu l‑Lhud.",
                "14": "U huma bdew jaqsmu l‑kelma ta’ Alla f’kull ħin ma’ dawk kollha li kienu lesti li jisimgħu kliemhom, mingħajr ma jħarsu lejn wiċċ ħadd.",
                "15": "U Alma u Amuleki komplew għaddejjin b’dal‑mod, u l‑istess għamlu ħafna oħrajn li ġew magħżula għall‑ħidma, biex imorru jxandru l‑kelma madwar il‑pajjiż kollu. U l‑knisja bdiet tiġi mwaqqfa mal‑pajjiż kollu, fl‑inħawi kollha tal‑madwar, fost il‑poplu Nefita kollu.",
                "16": "U ma kien hemm l‑ebda inugwaljanza bejniethom; il‑Mulej sawwab l‑Ispirtu tiegħu fuq wiċċ l‑art sabiex huwa jħejji l‑imħuħ ta’ wlied il‑bnedmin, jew aħjar biex huwa jħejji qalbhom ħalli huma jaċċettaw il‑kelma li għandha tiġi mgħallma fosthom fi żmien il‑miġja tiegħu—",
                "17": "Ħalli huma ma jwebbsux qalbhom kontra l‑kelma, u jkunu nies bla fidi, u jispiċċaw jinqerdu, iżda huma jkunu nies li jilqgħu l‑kelma b’ferħ, u bħal fergħa jiġu mlaqqma fid‑dielja vera, ħalli huma jkunu jistgħu jiksbu l‑mistrieħ tal‑Mulej Alla tagħhom.",
                "18": "Issa dawk il‑qassisin li marru fost il‑poplu bdew ixandru kontra kull gideb, u qerq, u għira, u ġlied, u malizzja, u tkasbir, u serq, u ngannar, u ssakkeġġar, u qtil, u atti ta’ adulterju, kif ukoll kontra kull xorta ta’ żína, u huma bdew jgħidu li dawn il‑ħwejjeġ m’għandhom qatt isiru—",
                "19": "U bdew ixandru dwar ħwejjeġ li se jiġu fis‑seħħ dalwaqt; iva, huma bdew ixandru dwar il‑miġja tal‑Iben t’Alla, dwar it‑tbatija u l‑mewt tiegħu, kif ukoll dwar il‑qawmien tal‑mejtin.",
                "20": "U ħafna min‑nies xtaqu jkunu jafu dwar il‑post fejn għandu jiġi Bin Alla; u huma ġew mgħallma li huwa kien se jidher fosthom wara l‑qawmien tiegħu mill‑imwiet; u n‑nies laqgħu dan b’ferħ kbir u b’hena liema bħalha.",
                "21": "U issa wara li l‑knisja ġiet imwaqqfa madwar il‑pajjiż kollu—wara li kisbet ir‑rebħa fuq ix‑xitan, u l‑kelma ta’ Alla ġiet imxandra fis‑safà kollha tagħha mal‑pajjiż kollu, u l‑Mulej sawwab barkietu fuq il‑poplu—ġiet fi tmiemha sewwasew l‑erbatax il‑sena tas‑saltna tal‑imħallfin fuq il‑poplu ta’ Nefi."
            },
            "17": {
                "intro": "Rakkont tal‑ulied subien ta’ Mosija, li għall‑kelma ta’ Alla ċaħdu d‑dritt tagħhom għas‑saltna, u li telgħu fl‑art ta’ Nefi biex ixandru l‑kelma fost il‑Lamaniti; it‑tbatija u l‑ħelsien tagħhom—skont il‑kitba ta’ Alma.",
                "1": "U issa ġara li hekk kif Alma kien fi triqtu lejn l‑art ta’ Manti mill‑art ta’ Gidgħon fin‑nofsinhar tal‑pajjiż, araw, hu baqa’ mistagħġeb hekk kif ġie wiċċ imb wiċċ ma’ wlied Mosija li kienu jinsabu fi triqthom lejn l‑art ta’ Żaraħemla.",
                "2": "Issa dawn ulied Mosija kienu ma’ Alma meta deherlu l‑anġlu l‑ewwel darba; għalhekk Alma kien se jtir bil‑ferħ kif ra lil ħutu; u hu feraħ l‑aktar għaliex huma kienu għadhom ħutu fil‑Mulej; iva, u huma kienu ssaħħu fl‑għarfien tal‑verità; għaliex huma kienu nies ta’ fehma soda, u kienu fittxew bir‑reqqa fl‑iskrittura, biex isiru jafu l‑kelma ta’ Alla.",
                "3": "Iżda dan mhux kollox; huma qattgħu ħafna minn ħinhom jitolbu, u jsumu; għalhekk huma kellhom l‑ispirtu tal‑profezija, u l‑ispirtu tar‑rivelazzjoni, u meta għallmu, huma għallmu bil‑qawwa u l‑awtorità ta’ Alla.",
                "4": "U huma għaddew erbatax‑il sena jgħallmu l‑kelma ta’ Alla fost il‑Lamaniti, fejn huma tassew irnexxielhom iwasslu lil ħafna għall‑għarfien tal‑verità; iva, bil‑qawwa ta’ kliemhom kienu ħafna li nġiebu quddiem l‑artal ta’ Alla, biex isejħu ismu u jistqarru dnubiethom quddiemu.",
                "5": "Issa dawn huma ċ‑ċirkustanzi li ltaqgħu magħhom fil‑vjaġġi tagħhom, għax huma għaddew minn ħafna taħbit; u sofrew ferm, kemm fil‑ġisem u kemm fil‑moħħ, bħall‑ġuħ, l‑għatx u l‑għeja, u huma tqabdu ħafna wkoll fl‑ispirtu.",
                "6": "Issa dawn kienu l‑vjaġġi tagħhom: Wara li sellmu lil missierhom, Mosija, fl‑ewwel sena tal‑imħallfin; wara li rrifjutaw is‑saltna li missierhom kien jixtieq jagħtihom, ħaġa li kienet ukoll il‑fehma tan‑nies;",
                "7": "Madankollu huma telqu ’l barra mill‑art ta’ Żaraħemla, u ħadu magħhom ix‑xwabel tagħhom, u l‑lanez tagħhom, u l‑qwies tagħhom, u l‑vleġeġ tagħhom, u l‑iżbandoli tagħhom; u huma għamlu dan ħalli jkunu jistgħu jipprovdu l‑ikel għalihom infushom waqt li jkunu fix‑xagħri.",
                "8": "U b’hekk huma rħewlha lejn ix‑xagħri flimkien ma’ oħrajn li huma għażlu, biex jitilgħu fl‑art ta’ Nefi, ħalli jxandru l‑kelma ta’ Alla lil‑Lamaniti.",
                "9": "U ġara li huma għaddew bosta jiem jivvjaġġaw fix‑xagħri, u qattgħu ħin twil isumu u jitolbu ħalli l‑Mulej jagħtihom sehem mill‑Ispirtu tiegħu biex jgħammar tagħhom, u jibqa’ magħhom, ħalli huma jkunu jistgħu ikunu strument f’idejn Alla biex iwasslu, jekk hu possibbli, lil ħuthom, il‑Lamaniti, għall‑għarfien tal‑verità, biex huma jagħrfu l‑ħażen ta’ twemmin missirijiethom, li kien twemmin żbaljat.",
                "10": "U ġara li l‑Mulej żarhom permezz tal‑Ispirtu tiegħu, u qalilhom: Qawwu qalbkom. U huma għamlu l‑qalb.",
                "11": "U l‑Mulej qalilhom ukoll: Morru fost ħutkom, il‑Lamaniti, u wasslulhom kelmti; madankollu araw li żżommu l‑paċenzja fis‑sabar u t‑taħbit, ħalli tkunu tistgħu tagħtuhom eżempji tajba permezz tiegħi, u jiena nagħmilkom strument f’idejja għas‑salvazzjoni ta’ bosta erwieħ.",
                "12": "U ġara li wlied Mosija, kif ukoll dawk li kienu magħhom, qawwew qalbhom u bdew iħejju biex imorru fost il‑Lamaniti ħalli jxandrulhom il‑kelma ta’ Alla.",
                "13": "U ġara li meta waslu fil‑fruntieri tal‑art tal‑Lamaniti, huma nfirdu minn xulxin u kull wieħed minnhom irħielha għal triqtu, u bdew jittamaw fil‑Mulej li jerġgħu jiltaqgħu għal darb’oħra fi tmiem il‑ħsad tagħhom; għax huma kienu qed jassumu li l‑ħidma li kienu daħlu għaliha kienet waħda kbira.",
                "14": "U bla dubju li kienet waħda kbira, għax huma kienu kkommettew ruħhom li jxandru l‑kelma ta’ Alla lil nies slavaġ u ta’ qalb iebsa u feroċi; nies li kienu jieħdu gost joqtlu lin‑Nefiti, u jisirquhom u jeħdulhom dak li għandhom; u qalbhom kienet marbuta mal‑ġid materjali, jew mad‑deheb u l‑fidda, u l‑ħaġar prezzjuż; madankollu huma ppruvaw jiksbu dawn il‑ħwejjeġ billi joqtlu u jisirqu, ħalli ma jkollhomx għalfejn jaħdmu għalihom permezz ta’ jdejhom.",
                "15": "Għalhekk huma kienu nies vera għażżenin, u ħafna minnhom kienu jqimu allat foloz, u kienet waqgħet fuqhom is‑saħta ta’ Alla minħabba t‑twemmin ta’ missirijiethom; madankollu l‑wegħdiet tal‑Mulej kienu disponibbli għalihom ladarba huma jindmu.",
                "16": "Għalhekk, kien minħabba f’hekk li wlied Mosija daħlu għall‑ħidma, biex forsi jkunu jistgħu jwassluhom għall‑indiema; biex forsi jkunu jistgħu jwassluhom ħalli jsiru jafu dwar il‑pjan tal‑fidwa.",
                "17": "Għalhekk huma nfirdu minn xulxin, u marru fosthom, u kull wieħed telaq għal rasu, skont il‑kelma u l‑qawwa ta’ Alla li ġiet mogħtija lilu.",
                "18": "Issa Għammon kien il‑mexxej tagħhom, jew aħjar dak li kien jieħu ħsieb ħtiġijiethom, u huwa telaq minn ħdejhom, wara li berikhom skont id‑diversi sejħiet tagħhom, u wara li qasam magħhom il‑kelma ta’ Alla, u wara li qabel ma telaq ħa ħsieb ħtiġijiethom; u b’hekk kull wieħed minnhom irħielha lejn direzzjoni differenti madwar il‑pajjiż.",
                "19": "U Għammon mar fl‑art ta’ Ismagħel, l‑art li kienet imsemmija għal ulied Ismagħel, li kienu saru wkoll Lamaniti.",
                "20": "U hekk kif Għammon daħal fl‑art ta’ Ismagħel, il‑Lamaniti qabduh u rabtuh, kif kienet id‑drawwa tagħhom li jorbtu lin‑Nefiti kollha li kienu jispiċċaw f’idejhom, u joħduhom quddiem is‑sultan; u b’hekk kienu jħallu f’idejn is‑sultan jekk joqtolhomx, jew iżommhomx bħala lsira, jew jitfagħhomx il‑ħabs, jew ikeċċihomx ’il barra minn artu, skont ir‑rieda u x‑xewqa tiegħu.",
                "21": "U b’hekk Għammon ittieħed quddiem is‑sultan li kien isaltan fuq l‑art ta’ Ismagħel; u ismu kien Lamoni; u hu kien ġej min‑nisel ta’ Ismagħel.",
                "22": "U s‑sultan staqsa lil Għammon jekk kellux ix‑xewqa li jgħammar fil‑pajjiż fost il‑Lamaniti, jew fost il‑poplu tiegħu.",
                "23": "U Għammon qallu: Iva, nixtieq li għal xi żmien ngħammar fost il‑poplu tiegħek; iva, u jekk jista’ jkun nibqa’ hawn sakemm immut.",
                "24": "U ġara li s‑sultan Lamoni kien ferħan ħafna b’Għammon, u ordna li huwa jinħall mill‑ħbula li kien marbut bihom; u ried li Għammon jieħu lil waħda mill‑bniet tiegħu bħala martu.",
                "25": "Iżda Għammon qallu: Le, iżda jiena lest li nkun il‑qaddej tiegħek. Għalhekk Għammon sar il‑qaddej tas‑sultan Lamoni. U ġara li huwa ntalab biex flimkien ma’ qaddejja oħra joqgħod għassa mal‑merħliet ta’ Lamoni, skont id‑drawwa tal‑Lamaniti.",
                "26": "U wara li kien ilu tlett ijiem għas‑servizz tas‑sultan, hekk kif huwa kien jinsab mal‑qaddejja Lamaniti li kienu mexjin b’merħliethom lejn il‑post bl‑ilma, li kien jissejjaħ l‑ilma ta’ Sebu, fejn il‑Lamaniti kollha kienu jġibu l‑merħliet tagħhom, ħalli jkunu jistgħu jixorbu—",
                "27": "Għalhekk, hekk kif Għammon u l‑qaddejja tas‑sultan kienu sejrin b’merħliethom lejn dan il‑post bl‑ilma, araw, għadd ta’ Lamaniti, li kienu marru biex jisqu l‑merħliet tagħhom, waqfu u bdew ixerrdu l‑merħliet ta’ Għammon u tal‑qaddejja tas‑sultan, u xerrduhom b’tali mod li bdew jiġru lkoll lejn direzzjoni differenti.",
                "28": "Issa l‑qaddejja tas‑sultan bdew igergru u jgħidu: Issa s‑sultan se joqtolna, kif għamel lil ħutna għax il‑merħliet tagħhom spiċċaw imxerrdin minħabba l‑ħażen ta’ dawn in‑nies. U huma bdew jibku biki kbir, u jgħidu: Araw, merħlietna diġà spiċċaw imxerrdin ma’ kullimkien.",
                "29": "Issa huma bdew jibku għax beżgħu li jinqatlu. Issa meta Għammon ra dan qalbu mtliet b’hena mill‑aktar kbira; għax, hu qal, jiena sejjer nuri l‑qawwa tiegħi, jew il‑qawwa li tinsab fija, lil dawn il‑qaddejja sħabi, billi nġib lura għand is‑sultan dawn il‑merħliet, ħalli nkun nista’ nikseb il‑fiduċja ta’ dawn il‑qaddejja sħabi, ħalli nkun nista’ nwassalhom biex jemmnu fi kliemi.",
                "30": "U issa, dan hu dak li kien għaddej minn moħħ Għammon, meta beda jara l‑hemm ta’ dawk li huwa kien isejħilhom ħutu.",
                "31": "U ġara li huwa beda jgħidilhom ħafna kliem ħelu u qalilhom: Ħuti, agħmlu l‑qalb u ejja mmorru nfittxu l‑merħliet, u niġbruhom flimkien u nġibuhom lura fil‑post bl‑ilma; u b’hekk aħna nkunu nistgħu nħarsu l‑merħliet għas‑sultan u huwa ma joqtolniex.",
                "32": "U ġara li huma marru jfittxu l‑merħliet, u mxew wara Għammon, u għamlu dan b’ħeffa liema bħalha u rnexxielhom idawru r‑rotta tal‑merħliet tas‑sultan, u għal darb’oħra ġabruhom flimkien ħdejn il‑post bl‑ilma.",
                "33": "U dawk l‑irġiel reġgħu marru biex ixerrdu l‑merħliet tagħhom; iżda Għammon qal lil ħutu: Dawru l‑merħliet dawramejt ħalli ma jaħarbux; u jiena mmur neħodha ma’ dawn l‑irġiel li xerrdu l‑merħliet tagħna.",
                "34": "Għalhekk, huma għamlu kif ordnalhom Għammon, u huwa mar u lesta ruħu biex jeħodha ma’ dawk li kienu jinsabu ħdejn l‑ilmijiet ta’ Sebu; u l‑għadd tagħhom ma kienx wieħed żgħir.",
                "35": "Għalhekk huma ma beżgħux minn Għammon, għax bdew jassumu li wieħed minnhom kien biżżejjed biex joqtlu kif xtaqu huma, għaliex ma kinux jafu li l‑Mulej kien wiegħed lil Mosija li kien sejjer jeħles lil uliedu minn idejhom; u huma lanqas ma kienu jafu dwar il‑Mulej; għalhekk kienu jieħu gost bil‑qerda ta’ ħuthom; u kien għalhekk li huma marru jxerrdu l‑merħliet tas‑sultan.",
                "36": "Iżda Għammon mar u beda jitfgħalhom il‑ġebel bl‑iżbandola li kellu; iva, huwa beda jwaddbilhom il‑ġebel bl‑iżbandola b’qawwa kbira; u b’dal‑mod huwa qatel lil xi wħud minnhom tant illi huma bdew jistagħġbu bil‑qawwa tiegħu; madankollu huma mtlew bil‑korla minħabba ħuthom li sfaw maqtula, u qatgħuha li jpattuhielu; għalhekk, meta huma raw li ma setgħux jolqtuh bil‑ġebel tagħhom, qabdu l‑lembubi u marru biex joqtluh.",
                "37": "Iżda araw, permezz tax‑xabla tiegħu, Għammon qata’ dirgħajn l‑irġiel kollha li għollew il‑lembuba biex jidorbuh; għax huwa rreżista d‑daqqiet tagħhom billi beda jagħtihom fuq dirgħajhom b’xifer ix‑xabla tiegħu, hekk li huma bdew jistagħġbu, u bdew jaħarbu minn quddiemu; iva, u l‑għadd tagħhom ma kienx wieħed żgħir; u bil‑qawwa ta’ driegħu huwa ġegħelhom jaħarbu.",
                "38": "Issa sitta minnhom spiċċaw midruba permezz tal‑iżbandola, iżda huwa ma qatel lil ħadd permezz tax‑xabla ħlief lill‑mexxej tagħhom; u hu qata’ dirgħajn dawk kollha li għollew dirgħajhom kontrih, u huma ma kinux ftit.",
                "39": "U meta huwa ra li kien irnexxielu jbegħedhom waħda sew, hu reġa’ lura u huma sqew merħliethom u ħaduhom lura fil‑mergħa tas‑sultan, u mbagħad daħlu għand is‑sultan, iġorru d‑dirgħajn ta’ dawk li ppruvaw joqtlu lil Għammon, li ġew maqtugħa permezz tax‑xabla tiegħu; u huma ttieħdu quddiem is‑sultan bħala xhieda ta’ dak li kienu għamlu."
            },
            "18": {
                "1": "U ġara li s‑sultan Lamoni ordna biex il‑qaddejja tiegħu jmorru quddiemu u jixhdu dwar dak kollu li huma kienu raw relatat ma’ dil‑ħaġa.",
                "2": "U meta huma xehdu lkoll dwar il‑ħwejjeġ li huma raw, u hu sar jaf dwar il‑lealtà ta’ Għammon biex iħares il‑merħliet tiegħu, kif ukoll dwar il‑qawwa kbira tiegħu hekk kif ħadha ma’ dawk li ppruvaw joqtluh, huwa baqa’ tassew mistagħġeb, u qal: “M’hemmx dubju li dan hu aktar minn sempliċiment bniedem. Araw, mhuwiex dan l‑Ispirtu l‑Kbir li jibgħat kastigi daqstant kbar fuq dawn in‑nies, minħabba l‑qtil li huma jwettqu?",
                "3": "U huma wieġbu lis‑sultan u qalulu: Jekk huwiex l‑Ispirtu l‑Kbir jew jekk huwiex bniedem, aħna ma nafux; iżda li nafu hu li l‑għedewwa tas‑sultan ma setgħux joqtluh; lanqas ma setgħu ixerrdu l‑merħliet tas‑sultan meta huwa kien magħna, minħabba l‑ħila u l‑qawwa kbira tiegħu; għalhekk, aħna nafu li huwa ħabib tas‑sultan. U issa, O sultan, aħna ma naħsbux li bniedem jista’ jkollu qawwa daqstant kbira, għax nafu li lilu ħadd ma jista’ joqtlu.",
                "4": "U issa, meta s‑sultan sema’ dan il‑kliem, hu qalilhom: Issa jiena naf li huwa sewwasew l‑Ispirtu l‑Kbir; u li hu niżel hawn bħalissa biex iħariskom, ħalli jien ma noqtolkomx kif għamilt lil ħutkom. Issa dan hu l‑Ispirtu l‑Kbir li tkellmu dwaru missirijietna.",
                "5": "Issa dan kien it‑twemmin ta’ Lamoni, liema twemmin kien wiret mingħand missieru, illi kien hemm Spirtu Kbir. Minkejja li kienu jemmnu fi Spirtu Kbir, kienu jaħsbu li dak kollu li huma għamlu kien ġust; madankollu, Lamoni beda jibża’ bil‑kbir li kien għamel ħażin li kien qatel lill‑qaddejja tiegħu;",
                "6": "Għax huwa kien qatel ħafna minnhom minħabba li ħuthom kienu xerrdulhom merħliethom fil‑post bl‑ilma; u b’hekk, huma nqatlu għax il‑merħliet tagħhom kienu ġew imxerrda.",
                "7": "Issa kienet id‑drawwa ta’ dawn il‑Lamaniti li jieqfu ħdejn l‑ilmijiet ta’ Sebu u hemmhekk ixerrdu l‑merħliet tan‑nies, biex b’hekk ikunu jistgħu jmexxu lil ħafna milli jkunu ġew imxerrda lejn arthom, għax kienet id‑drawwa tagħhom li jissakkeġġjaw.",
                "8": "U ġara li s‑sultan Lamoni staqsa lill‑qaddejja tiegħu u qalilhom: Fejn hu dan ir‑raġel li għandu daqstant qawwa kbira?",
                "9": "U huma qalulu: Ara, huwa jinsab jitma’ ż‑żwiemel tiegħek. Issa s‑sultan ordna lill‑qaddejja tiegħu, qabel ma marru jisqu l‑merħliet tagħhom, li huma għandhom iħejju ż‑żwiemel u l‑karrijiet tiegħu, u joħduh sal‑art ta’ Nefi; għax missier Lamoni, li kien sultan tal‑art kollha kien ordna li ssir festa kbira fl‑art ta’ Nefi.",
                "10": "Issa meta s‑sultan Lamoni sema’ li Għammon kien qed iħejji ż‑żwiemel tiegħu u l‑karrijiet tiegħu huwa aktar stagħġeb, minħabba l‑lealtà ta’ Għammon, u qal: Bla dubju qatt ma kien hawn qaddej ieħor fost il‑qaddejja kollha tiegħi li kien daqstant leali lejja daqs dar‑raġel; għax hu saħansitra jiftakar l‑ordnijiet kollha tiegħi u jara li jwettaqhom.",
                "11": "Issa jiena naf mingħajr ebda dubju li dan hu l‑Ispirtu l‑Kbir, u nixtieq nitolbu jiġi ħdejja, iżda ma nazzardax nagħmel dan.",
                "12": "U ġara li meta Għammon lesta ż‑żwiemel u l‑karrijiet għas‑sultan u l‑qaddejja tiegħu, huwa daħal ħdejn is‑sultan, u ra wiċċ is‑sultan jinbidel; għalhekk kien għoddu se jdur u jitlaq minn quddiemu.",
                "13": "U wieħed mill‑qaddejja tas‑sultan qallu, Rabbana, li tfisser, sultan setgħan jew kbir, peress li kienu jħarsu lejn is‑slaten tagħhom bħala nies setgħana; u b’hekk huwa qallu: Rabbana, is‑sultan jixtieqek tibqa’ hawn.",
                "14": "Għalhekk Għammon dar lejn is‑sultan u qallu: Xi tridni nagħmel għalik, O sultan? U għal siegħa sħiħa, skont il‑ħin tagħhom, is‑sultan baqa’ ma wieġbu xejn, għax ma kienx jaf x’se jaqbad jgħidlu.",
                "15": "U ġara li Għammon reġa’ qallu: X’tixtieq minni? Iżda s‑sultan ma wieġbu xejn.",
                "16": "U ġara li Għammon, peress li kien mimli bl‑Ispirtu ta’ Alla, seta’ jagħraf il‑ħsibijiet tas‑sultan. U huwa qallu: Għax smajt li jiena ddefendejt lill‑qaddejja tiegħek u l‑merħliet tiegħek, u qtilt sebgħa minn ħuthom permezz tal‑iżbandola u x‑xabla, u oħrajn qtajtilhom dirgħajhom, biex niddefendi l‑merħliet tiegħek u l‑qaddejja tiegħek, għalhekk inti qiegħed tistagħġeb daqstant?",
                "17": "Jiena nistaqsik, għalfejn inti qed tistagħġeb daqstant? Ara, jiena bniedem, u jiena l‑qaddej tiegħek; għalhekk, jiena lest li nagħmel dak kollu li inti tixtieq li huwa sewwa.",
                "18": "Issa meta s‑sultan sema’ dan il‑kliem, huwa reġa’ beda jistagħġeb, għax ra li Għammon seta’ jagħraf ħsibijietu; iżda minkejja dan, is‑sultan Lamoni fetaħ fommu u qallu: Int min int? Inti dak l‑Ispirtu l‑Kbir, li għandu għarfien ta’ kollox?",
                "19": "Għammon wieġbu u qallu: Le m’iniex.",
                "20": "U s‑sultan qal: Int kif taf il‑ħsibijiet ta’ qalbi? Tista’ titkellem bla tlaqliq, u tgħidli dwar dawn il‑ħwejjeġ; u tgħidli wkoll b’liema qawwa inti qtilt u qtajt dirgħajn ħuti li xerrdu merħlieti—",
                "21": "U issa, jekk inti tgħidli dwar dawn il‑ħwejjeġ, dak kollu li inti tixtieq jien nagħtihulek; u jekk ikun hemm il‑ħtieġa, jiena nħarsek permezz tal‑armati tiegħi; iżda jien naf li inti għandek aktar qawwa minnhom kollha; madankollu, dak kollu li tixtieq minni jien nagħtihulek.",
                "22": "Issa Għammon, li kellu moħħu jilħaqlu, iżda li ma kellu l‑ebda ħażen, qal lil Lamoni: Int lest li tisma’ kliemi, jekk ngħidlek b’liema qawwa nwettaq dawn il‑ħwejjeġ? U dan hu dak li nixtieq mingħandek.",
                "23": "U s‑sultan wieġbu u qal: Iva, jiena lest nemmen dak kollu li inti tgħid. U għax uża moħħu huwa ġabu fejn xtaq.",
                "24": "U Għammon beda jkellmu mingħajr ebda biża’ u qallu: Temmen inti li hemm Alla?",
                "25": "U hu wieġeb u qallu: Ma nafx xi jfisser dan.",
                "26": "U Għammon qal: Temmen inti li hemm Spirtu Kbir?",
                "27": "U huwa qal, Iva.",
                "28": "U Għammon qallu: Dan hu Alla. U Għammon reġa’ qallu: Temmen inti li dan l‑Ispirtu l‑Kbir, li hu Alla, ħoloq kull ħaġa li hawn fis‑sema u fl‑art?",
                "29": "U huwa qal: Iva, jien nemmen li hu ħoloq kull ħaġa li hawn fuq l‑art; iżda ma nafx dwar is‑smewwiet.",
                "30": "U Għammon qallu: Is‑smewwiet huwa post li fih jgħammar Alla u l‑anġli mqaddsa tiegħu.",
                "31": "U s‑sultan Lamoni qal: Allura jinsab ’il fuq mill‑art?",
                "32": "U Għammon qal: Iva, u hu jinsab iħares ’l isfel lejn ulied il‑bnedmin; u hu jaf il‑ħsibijiet u l‑intenzjonijiet kollha tal‑qalb; għax permezz ta’ jdejh huma ġew maħluqa lkoll sa mill‑bidu.",
                "33": "U s‑sultan Lamoni qal: Jien nemmen dan kollu li inti għidt. Allura inti mibgħut minn Alla?",
                "34": "Għammon qallu: Jiena bniedem; u l‑bniedem fil‑bidu kien maħluq fi xbieha ta’ Alla, u jiena ġejt imsejjaħ mill‑Ispirtu Qaddis tiegħu biex ngħallem dawn il‑ħwejjeġ lil dan il‑poplu, ħalli huma jkunu jistgħu jinġiebu għal għarfien ta’ dak li huwa ġust u veru;",
                "35": "U sehem minn dak l‑Ispirtu jgħammar fija, u lili jagħtini l‑għarfien kif ukoll il‑qawwa skont il‑fidi u x‑xewqat tiegħi li huma f’Alla.",
                "36": "Issa meta Għammon qal dan il‑kliem, hu beda jkellmu dwar il‑ħolqien tad‑dinja, kif ukoll dwar il‑ħolqien ta’ Adam, u beda jkellmu dwar dak kollu relatat mal‑waqgħa tal‑bniedem, u beda jirrakkontalu u jgħidlu dwar l‑annali u l‑iskrittura mqaddsa tal‑poplu, li tkellmu dwarhom il‑profeti, sewwasew miż‑żmien li missierhom, Leħi, ħalla Ġerusalemm.",
                "37": "U huwa rrakkontalhom (għax hu kien qed ikellem lis‑sultan u l‑qaddejja tiegħu) dwar il‑vjaġġi ta’ missirijiethom fid‑deżert, u t‑tbatija kollha li huma għaddew minnha minħabba l‑ġuħ u l‑għatx, u t‑taħbit, u aktar.",
                "38": "U hu rrakkontalhom ukoll dwar ir‑ribelljoni ta’ Laman u Lemwel u wlied Ismagħel, iva, huwa rrakkontalhom dwar ir‑ribelljoni kollha tagħhom; u huwa beda jfissrilhom l‑annali u l‑iskrittura kollha minn meta Leħi ħalla Ġerusalemm sa żmienhom.",
                "39": "Iżda dan mhux kollox; għax hu beda jfissrilhom il‑pjan tal‑fidwa, li ġie mħejji sa mill‑ħolqien tad‑dinja; u hu għarrafhom ukoll dwar il‑miġja ta’ Kristu, iva, dwar l‑għemejjel kollha tal‑Mulej huwa għarrafhom.",
                "40": "U ġara li wara li huwa qal dawn il‑ħwejjeġ kollha, u fissirhom lis‑sultan, is‑sultan wasal biex emmen dak kollu li huwa qal.",
                "41": "U hu beda jgħajjat lill‑Mulej u jgħid: O Mulej, ikollok ħniena minni; skont il‑ħniena bil‑kotra li inti kellek mal‑poplu ta’ Nefi, ikollok ħniena minni, u mill‑poplu tiegħi.",
                "42": "U issa, meta huwa qal dan, hu waqa’ mal‑art, bħallikieku mejjet.",
                "43": "U ġara li l‑qaddejja tiegħu ħaduh u ġarrewh għand martu, u meddewh fuq sodda; u hu mtedd bħallikieku mejjet għal jumejn u żewġt iljieli; u martu, u wliedu, is‑subien u anke l‑bniet, bkew fuqu, skont id‑drawwa tal‑Lamaniti, fejn huma bdew jibku bil‑kbir it‑telfa tiegħu."
            },
            "19": {
                "1": "U ġara li wara jumejn u żewġt iljieli huma kienu se jieħdu l‑ġisem tiegħu u jqegħduh f’qabar, li kienu għamlu biex jidfnu fih lill‑mejtin tagħhom.",
                "2": "Issa s‑sultana, peress li semgħet bil‑fama ta’ Għammon, bagħtet għalih u xtaqitu jiġi ħdejha.",
                "3": "U ġara li Għammon għamel kif ordnatlu, u daħal ħdejn is‑sultana, u xtaq ikun jaf x’riditu jagħmel.",
                "4": "U hija qaltlu: Il‑qaddejja ta’ żewġi għarrfuni li inti profeta ta’ Alla mqaddes, u li int għandek qawwa li twettaq bosta għeġubijiet kbar f’ismu;",
                "5": "Għalhekk, jekk huwa dan, nixtieq li inti tidħol ġewwa u tara lil żewġi, għaliex ilu mimdud f’soddtu jumejn u żewġt iljieli; u xi wħud qed jgħidu li mhuwiex mejjet, iżda oħrajn qed jgħidu li mejjet, u li beda jrejjaħ, u jeħtieġ li jitqiegħed fil‑qabar; iżda ngħid għalija, ma naħsibx li qed irejjaħ.",
                "6": "Issa, din kienet ix‑xewqa ta’ Għammon, għax hu kien jaf li s‑sultan Lamoni kien jinsab taħt il‑qawwa ta’ Alla; kien jaf li l‑velu skur tan‑nuqqas ta’ fidi kien qed jgħib minn moħħu, u d‑dawl li dawwallu moħħu, li kien id‑dawl tal‑glorja ta’ Alla, kien id‑dawl tal‑għaġeb ta’ tjubitu—iva, dan id‑dawl imlielu ruħu b’hena tant kbira, li s‑sħab iswed spiċċa biex għeb, u d‑dawl tal‑ħajja ta’ dejjem dawwallu ruħu, iva, u hu kien jaf li dan wasal biex għeleb il‑ġisem naturali tiegħu, u li huwa kien inġarr f’Alla—",
                "7": "Għalhekk, dak li xtaqet minnu s‑sultana kienet ix‑xewqa waħdanija tiegħu. Għalhekk, huwa daħal biex jara lis‑sultan skont kif xtaqet minnu s‑sultana; u hu ħares lejn is‑sultan, u kien jaf li ma kienx mejjet.",
                "8": "U hu qal lis‑sultana: Mhuwiex mejjet, iżda huwa jinsab rieqed f’Alla, u għada se jerġa’ jqum; għalhekk tidfnuhx.",
                "9": "U Għammon qalilha: Temmnu inti dan? U hija qaltlu: Ma kelli l‑ebda xhieda oħra ħlief il‑kelma tiegħek, u l‑kelma tal‑qaddejja tagħna; madankollu jien nemmen li kollox se jseħħ kif inti għidt.",
                "10": "U Għammon qalilha: Hienja inti minħabba l‑fidi kbira tiegħek; jiena ngħidlek, mara, m’hemm ħadd fost il‑poplu kollu Nefita li għandu fidi kbira bħal din.",
                "11": "U ġara li hi baqgħet għassa mas‑sodda ta’ żewġha, minn dak il‑ħin sal‑għada, sal‑mument li fih Għammon qal li hu kellu jqum.",
                "12": "U ġara li huwa qam, skont il‑kliem ta’ Għammon; u hekk kif qam, huwa medd idu lejn il‑mara u qal: Ikun imbierek isem Alla, u hienja inti.",
                "13": "Għax daqs kemm naf li inti ħajja, daqshekk ieħor naf li jiena rajt lill‑Feddej tiegħi; u huwa għandu jiġi, u jitwieled minn mara, u hu sejjer jifdi lill‑bnedmin kollha li jemmnu f’ismu. Issa, meta qal dan il‑kliem, huwa ħass qalbu titqanqal ġewwa fih, u reġa’ waqa’ mal‑art bil‑hena; u s‑sultana waqgħet mal‑art ukoll, għax hija nħakmet mill‑Ispirtu.",
                "14": "Issa Għammon meta ra l‑Ispirtu tal‑Mulej jissawwab, skont talbu, fuq ħutu l‑Lamaniti, li kienu dawk li ġabu daqstant niket fost in‑Nefiti, jew fost il‑poplu kollu ta’ Alla, minħabba ħżunithom u twemminhom, huwa niżel għarkupptejh, u beda joffri ruħu fit‑talb u r‑radd il‑ħajr quddiem Alla għal dak li kien għamel għal ħutu; u huwa wkoll ħassu jinħakem minn daqstant hena; u b’hekk it‑tlieta li huma spiċċaw waqgħu mal‑art.",
                "15": "Issa, meta l‑qaddejja tas‑sultan raw li kienu waqgħu mal‑art, huma wkoll bdew isejħu lil Alla, għax spiċċaw inħakmu wkoll mill‑biża’ tal‑Mulej, għax kienu huma li kienu marru quddiem is‑sultan u xehdu miegħu dwar il‑qawwa kbira ta’ Għammon.",
                "16": "U ġara li huma bdew isejħu isem il‑Mulej, bil‑qawwa kollha tagħhom, sewwasew sakemm huma lkoll waqgħu mal‑art, ħlief għal waħda mara Lamaniti, li kien jisimha Abis, li kienet ilha snin li kkonvertiet għall‑Mulej, minħabba dehra tal‑għaġeb li kellu missierha—",
                "17": "B’hekk, minħabba li hija kienet ikkonvertiet għall‑Mulej, u qatt ma kienet uriet lil ħadd b’dan, għalhekk, meta rat li l‑qaddejja kollha ta’ Lamoni kienu waqgħu mal‑art, u l‑istess sidha s‑sultana, u s‑sultan, u Għammon, li wkoll kienu mixħutin minn tulhom fl‑art, hija kienet taf li kienet il‑qawwa ta’ Alla; u għax ħasbet li din l‑opportunità, li tgħarraf lin‑nies b’dak li kien seħħ fosthom, li jaraw b’għajnejhom din ix‑xena, seta’ jwassalhom biex jemmnu fil‑qawwa ta’ Alla, għalhekk hija bdiet tiġri minn dar għall‑oħra, tgħarraf lin‑nies b’dan.",
                "18": "U huma bdew jinġabru flimkien fid‑dar tas‑sultan. U ġew għadd kbir ta’ nies, u huma stagħġbu meta raw lis‑sultan, u lis‑sultana, u lill‑qaddejja tagħhom mixħutin minn tulhom fl‑art, u kollha kemm huma kienu mindudin hemm bħallikieku mejtin; u huma raw ukoll lil Għammon, u raw li huwa kien Nefita.",
                "19": "U issa n‑nies bdew igergru bejniethom; u xi wħud bdew jgħidu li kien niżel fuqhom, jew aħjar fuq is‑sultan u n‑nies ta’ daru, ħażen kbir, għaliex huwa kien ħalla lil dan in‑Nefita jibqa fil‑pajjiż.",
                "20": "Iżda oħrajn bdew iċanfruhom u jgħidu: Is‑sultan ġab dan il‑ħażen fuq daru, minħabba li huwa qatel lill‑qaddejja tiegħu li merħliethom kienu ġew imxerrda fl‑ilmijiet ta’ Sebu.",
                "21": "U huma qalgħu ċanfira wkoll minn dawk l‑irġiel li kienu jinsabu weqfin ħdejn l‑ilmijiet ta’ Sebu u li kienu xerrdu l‑merħliet tas‑sultan, għaliex huma mtlew bil‑korla għal Għammon minħabba l‑ħafna minn ħuthom li huwa kien qatel ħdejn l‑ilmijiet ta’ Sebu, waqt li kien qed jiddefendi l‑merħliet tas‑sultan.",
                "22": "Issa, wieħed minnhom, li ħuh kien inqatel permezz tax‑xabla ta’ Għammon, li kien jinsab inkurlat bil‑kbir għal Għammon, silet ix‑xabla u resaq ’il quddiem biex iħalliha tinżel fuq Għammon, ħalli joqtlu; u hekk kif għolla x‑xabla biex jidorbu, araw, huwa waqa’ mal‑art mejjet.",
                "23": "Issa qed naraw li ħadd ma seta’ joqtol lil Għammon, għax il‑Mulej qal lil missieru, Mosija: Jiena lilu se nħares, u se jsir minnu skont il‑fidi tiegħek—għalhekk, Mosija fdah f’idejn il‑Mulej,",
                "24": "U ġara li meta l‑miġemgħa rat li r‑raġel, li għolla x‑xabla biex joqtol lil Għammon, waqa’ u miet, huma nħakmu lkoll mill‑biża’, u m’azzardawx imeddu jdejhom biex imissuh jew imissu lil dawk li kienu waqgħu fl‑art; u huma reġgħu bdew jistagħġbu bejniethom x’setgħet kienet il‑kawża ta’ din il‑qawwa kbira, jew x’kienet it‑tifsira ta’ dan kollu.",
                "25": "U ġara li kien hemm ħafna fosthom li qalu li Għammon kien l‑Ispirtu l‑Kbir, u xi oħrajn qalu li huwa kien ġie mibgħut mill‑Ispirtu l‑Kbir.",
                "26": "Iżda kien hemm oħrajn li bdew iċanfruhom ilkoll u jgħidu li huwa kien mostru, li kien mibgħut min‑Nefiti biex jitturmentahom.",
                "27": "U kien hemm xi wħud li qalu li Għammon kien ġie mibgħut mill‑Ispirtu l‑Kbir biex jgħakkishom minħabba ħżunithom; u li kien sewwasew l‑Ispirtu l‑Kbir li dejjem ħares lin‑Nefiti, u li dejjem ħelishom minn idejhom; u huma qalu li kien l‑Ispirtu l‑Kbir li kien qered daqstant minn ħuthom, il‑Lamaniti.",
                "28": "U b’hekk it‑tilwim ta’ bejniethom aktar ma jmur aktar beda jiħrax. U waqt li huma kienu għadhom qed jitlewmu, ġiet il‑qaddejja li kienet talbet lill‑miġemgħa biex tinġabar flimkien, u meta hija rat it‑tilwim li kien hemm bejn il‑folla hija tnikktet bil‑kbir, tant li nfaqgħet tibki.",
                "29": "U ġara li hija marret u qabdet lis‑sultana minn idejha, biex forsi tqajjimha mill‑art; u hekk kif missitilha idha hija qamet u waqfet fuq riġlejha, u bdiet tgħajjat b’leħen għoli u tgħid: Imbierek int O Ġesù li salvajtni minn infern tal‑biża’! O imbierek Alla, ikollok ħniena minn dan il‑poplu!",
                "30": "U meta qalet dan, hi għafset idejha flimkien, u b’hena kbira bdiet tgħid ħafna kliem li ħadd ma seta’ jifhmu; u hekk kif għamlet dan, hija qabdet lis‑sultan Lamoni minn idu, u araw huwa qam u waqaf fuq riġlejh.",
                "31": "U hekk kif ra lin‑nies jitlewmu bejniethom, huwa mar quddiemhom u beda jċanfarhom, u beda jgħallimhom il‑kliem li kien sema’ minn fomm Għammon; u dawk kollha li semgħu kliemu emmnu, u kkonvertew għall‑Mulej.",
                "32": "Iżda kien hemm ħafna fosthom li ma ridux jisimgħu kliemu; għalhekk qabdu u telqu.",
                "33": "U ġara li meta Għammon qam fuq saqajh huwa beda jdur bihom, u l‑istess għamlu l‑qaddejja ta’ Lamoni; u huma lkoll bdew ixandru lin‑nies l‑istess ħaġa—li kienet seħħet bidla kbira f’qalbhom; u li huma ma kellhomx aktar xewqa li jagħmlu l‑ħażen.",
                "34": "U araw, bosta kienu li bdew ixandru lill‑poplu u jgħidu li huma kienu raw l‑anġli u tkellmu magħhom; u b’hekk huma kellmuhom dwar il‑ħwejjeġ ta’ Alla, u dwar il‑ġustizzja tiegħu.",
                "35": "U ġara li kien hemm ħafna li emmnu fi kliemhom; u dawk kollha li emmnu ġew mgħammda; u saru poplu ġust, u huma waqqfu knisja fosthom.",
                "36": "U b’hekk ingħata bidu għall‑ħidma tal‑Mulej fost il‑Lamaniti; għalhekk il‑Mulej beda jsawwab l‑Ispirtu tiegħu fuqhom; u b’hekk naraw li huwa jestendi driegħu lil dawk kollha li jindmu u jemmnu f’ismu."
            },
            "20": {
                "1": "U ġara li meta huma waqqfu knisja f’dik l‑art, is‑sultan Lamoni xtaq li Għammon imur miegħu sal‑art ta’ Nefi, biex ikun jista’ jlaqqgħu ma’ missieru.",
                "2": "U hu sema’ leħen il‑Mulej jgħid: La titlax fl‑art ta’ Nefi, għax ara, is‑sultan jipprova joqtlok; iżda għandek tmur sal‑art ta’ Middoni; għax ara, ħuk Aron, kif ukoll Muloki u Amma jinsabu l‑ħabs.",
                "3": "Issa ġara li meta Għammon sema’ dan, huwa qal lil Lamoni: Ara, ħija u ħuti jinsabu f’ħabs ġo Middoni, u jiena se mmur biex forsi neħlishom.",
                "4": "Issa Lamoni qal lil Għammon: Jiena naf, li permezz tal‑qawwa tal‑Mulej inti tista’ tagħmel kollox. Iżda ara, jiena se niġi miegħek sal‑art ta’ Middoni; għax is‑sultan tal‑art ta’ Middoni, li jismu Antjomno, huwa ħabib tiegħi; għalhekk jiena mmur fl‑art ta’ Middoni, ħalli nipperswadi lis‑sultan tal‑pajjiż biex joħroġ lil ħutek mill‑ħabs. Issa Lamoni qallu: Min qallek li ħutek jinsabu l‑ħabs?",
                "5": "U Għammon qallu: Ma qalli ħadd ħlief Alla; u huwa qalli—Mur u eħles lil ħutek, għax huma jinsabu f’ħabs fl‑art ta’ Middoni.",
                "6": "Issa meta Lamoni sema’ dan huwa ordna biex il‑qaddejja tiegħu jlestu ż‑żwiemel u l‑karrijiet tiegħu.",
                "7": "U hu qal lil Għammon: Ejja, jiena ġej miegħek fl‑art ta’ Middoni, u hemm jiena se nitlob bil‑ħerqa lis‑sultan biex jeħles lil ħutek mill‑ħabs.",
                "8": "U ġara li hekk kif Għammon u Lamoni kienu fi triqthom ’l hemm, huma ltaqgħu ma’ missier Lamoni, li kien is‑sultan tal‑art kollha.",
                "9": "U araw, missier Lamoni qallu: Għalfejn ma ġejtx għall‑festa f’dak il‑jum il‑kbir meta jien għamilt festa għal uliedi s‑subien, u għall‑poplu tiegħi?",
                "10": "U huwa qallu wkoll: Inti fejn sejjer ma’ dan in‑Nefita, li huwa bin raġel giddieb?",
                "11": "U ġara li Lamoni spjegalu fejn kien sejjer, għax beda jibża’ li joffendih.",
                "12": "U qallu wkoll għalfejn kien dam daqshekk biex jitlaq mis‑saltna tiegħu, u ma marx għand missieru għall‑festa li huwa kien ħejja.",
                "13": "U issa meta Lamoni rrakkontalu dan kollu, araw, hu baqa’ mistagħġeb hekk kif missieru nkorla għalih u qallu: Lamoni, inti sejjer teħles lil dawn in‑Nefiti, li huma wlied raġel giddieb. Ara, huwa seraq lil missirijietna; u issa wliedu ġew ukoll fostna ħalli jkunu jistgħu, permezz tal‑qerq u l‑gideb tagħhom, iqarrqu bina, biex għal darb’oħra jkunu jistgħu jisirqulna ġidna.",
                "14": "Issa missier Lamoni ordnalu biex huwa joqtol lil Għammon permezz tax‑xabla. U hu ordnalu wkoll biex huwa ma jmurx fl‑art ta’ Middoni, iżda ordnalu sabiex jerġa’ lura miegħu fl‑art ta’ Ismagħel.",
                "15": "Iżda Lamoni qallu: Jien m’iniex se noqtol lil Għammon, lanqas ma jien se nerġa’ lura fl‑art ta’ Ismagħel, iżda jien ħa mmur fl‑art ta’ Middoni ħalli nkun nista’ neħles lil ħut Għammon, għax jiena naf li huma nies ġusti u profeti qaddisa tal‑veru Alla.",
                "16": "Issa meta missieru sema’ dan il‑kliem, huwa nkorla għalih, u silet ix‑xabla biex jagħtih daqqa u jixħtu fl‑art.",
                "17": "Iżda Għammon mar quddiemu u qallu: Ara, la toqtolx lil ibnek; madankollu, ikun aħjar illi jinqatel hu milli int, għax ara, huwa nidem minn dnubietu; iżda jekk inti jkollok tmut bħalissa, fil‑korla tiegħek, ruħek ma tistax issalva.",
                "18": "U għal darb’oħra, ikun jaqbel li trażżan lilek innifsek; għax jekk inti toqtol lil ibnek, li hu bniedem innoċenti, ara, demmu jispiċċa jgħajjat mill‑art lill‑Mulej Alla tiegħu, biex tiġi fuqek il‑vendetta; u possibilment tispiċċa titlef ruħek.",
                "19": "Issa meta Għammon qallu dan il‑kliem, huwa wieġbu u qal: Jiena naf li jekk noqtol lil ibni, inkun qed inxerred demm innoċenti; għax huwa sewwasew int li ppruvajt teqirdu.",
                "20": "U hu medd idu biex joqtol lil Għammon. Iżda Għammon irreżista d‑daqqiet tiegħu, u darbu fi driegħu ħalli ma jkunx jista’ jużah.",
                "21": "Issa meta s‑sultan ra li Għammon seta’ joqtlu, hu beda jitlob lil Għammon biex iħenn għalih.",
                "22": "Iżda Għammon għolla x‑xabla, u qallu: Ara, jekk inti ma tismax minni u ma toħroġx lil ħuti mill‑ħabs jiena se nidorbok.",
                "23": "Issa s‑sultan, li beda jibża’ li jinqatel, qal: Jekk inti jkollok ħniena minni jiena nagħtik dak kollu li titlobni, imqar nofs is‑saltna tiegħi.",
                "24": "Issa meta Għammon ra li kien ġab lis‑sultan ix‑xiħ fejn ried hu, huwa qallu: Jekk inti lest li tħalli lil ħuti jinħarġu mill‑ħabs, kif ukoll tħalli lil Lamoni jibqa’ jżomm is‑saltna tiegħu, u ma teħodhiex kontrih, iżda tħallih jagħmel dak kollu li għandu f’moħħu xkont xewqatu, jekk inti lest li tagħmel dan, jiena nuri ħniena miegħek; inkella jiena lest li nagħtik daqqa u nixħtek mal‑art.",
                "25": "Issa meta Għammon qal dan il‑kliem, is‑sultan beda jifraħ li kien ħelisha.",
                "26": "U meta ra li Għammon ma kellu l‑ebda xewqa li jeqirdu, u ra wkoll l‑imħabba kbira li kellu għal ibnu Lamoni, huwa stagħġeb bil‑kbir u qal: Peress li kulma tixtieq huwa dan, sewwasew li jiena neħles lil ħutek, u nħalli lil ibni Lamoni jżomm is‑saltna tiegħu, ara, jiena se nagħtik il‑kelma tiegħi li ibni jista’ jżomm f’idejh is‑saltna tiegħu minn issa u għal dejjem; u hu mhux se jkun aktar taħt it‑tmexxija tiegħi—",
                "27": "U jien se nagħtik il‑kelma tiegħi ukoll li ħutek se jkunu jistgħu jinħarġu mill‑ħabs, u li int u ħutek tistgħu tiġu tiltaqgħu miegħi, fis‑saltna tiegħi; għax nixtieq ħafna niltaqa’ magħkom. Għax is‑sultan baqa’ mistagħġeb bil‑kbir bil‑kliem li huwa kien qal, kif ukoll bil‑kliem li kien qal ibnu Lamoni, għalhekk huwa kellu xewqa kbira li jitgħallem mingħandhom.",
                "28": "U ġara li Għammon u Lamoni komplew sejrin bil‑vjaġġ tagħhom lejn l‑art ta’ Middoni. U Lamoni sab grazzja quddiem is‑sultan tal‑pajjiż; għalhekk ħut Għammon ġew meħlusa mill‑ħabs.",
                "29": "U meta Għammon iltaqa’ magħhom huwa tgħidx kemm sewwed qalbu, għax ra li huma kienu għerja, u ġisimhom kien misluħ waħda sew minħabba li kienu marbutin bi ħbula mill‑aktar b’saħħithom. U huma batew ukoll il‑ġuħ, u l‑għatx, u kull tip ta’ hemm; madankollu huma stabru fi tbatijiethom.",
                "30": "U ġara li d‑destin tagħhom kien li huma jispiċċaw f’idejn nies tassew bla qalb u ta’ ras iebsa ferm; għalhekk huma ma ridux jisimgħu minn kliemhom, u keċċewhom ’il barra, u darbuhom, u minħabba fihom huma spiċċaw jiġġerrew minn dar għall‑oħra, u minn post għall‑ieħor, sakemm waslu fl‑art ta’ Middoni; u hemm huma ġew meħuda u mixħuta f’ħabs, u ġew marbuta bi ħbula mill‑aktar b’saħħithom, u huma nżammu fil‑ħabs għal bosta jiem, sakemm ġew meħlusa minn Lamoni u Għammon."
            },
            "21": {
                "intro": "Rakkont tal‑predikazzjoni ta’ Aron, u ta’ Muloki, u ta’ ħuthom fost il‑Lamaniti.",
                "1": "Issa meta Għammon u ħutu nfirdu minn xulxin fil‑fruntieri tal‑art tal‑Lamaniti, araw, Aron irħielha lejn l‑art li l‑Lamaniti semmewha, Ġerusalemm, li semmewha għal art twelid missirijiethom; u kienet tinsab ’il bogħod mal‑fruntiera ta’ Mormon.",
                "2": "Issa l‑Lamaniti u l‑Għamalekin u l‑poplu ta’ Amulon kienu bnew belt kbira, li semmewha Ġerusalemm.",
                "3": "Issa l‑Lamaniti nfushom kienu nies rashom iebsa mhux ħażin, iżda l‑Għamalekin u l‑Amuloniti kienu ta’ ras iebsa aktar minnhom; għalhekk huma wasslu lil‑Lamaniti biex iwebbsu qalbhom, u jikbru sew fil‑ħażen u fl‑abominazzjonijiet tagħhom.",
                "4": "U ġara li Aron wasal fil‑belt ta’ Ġerusalemm, fejn għall‑ewwel beda jxandar lill‑Għamalekin. U hu beda jxandar lil dawk li kienu jinsabu fis‑sinagogi, għax huma kienu bnew sinagogi skont l‑ordni tan‑nies ta’ Neħor; għax ħafna mill‑Għamalekin u l‑Amuloniti kienu jappartjenu għall‑ordni tan‑nies ta’ Neħor.",
                "5": "Għalhekk, hekk kif Aron daħal f’waħda mis‑sinagogi tagħhom biex ixandar lin‑nies, u hekk kif kien qed ikellimhom, araw qam wieħed Għamalekita u beda jeħodha miegħu u jgħid: Inti dwar xiex bdejt tixhed? Inti rajt xi anġlu? Għalfejn lilna ma jidhrulniex l‑anġli? Jaqaw dan il‑poplu mhuwiex tajjeb daqs il‑poplu tiegħek?",
                "6": "Inti tgħid ukoll, jekk aħna ma nindmux aħna sejrin ninqerdu. Inti kif taf x’inhuma l‑ħsibijiet u l‑intenzjoni ta’ qalbna? Inti kif taf li aħna għandna bżonn nindmu? Inti kif taf li aħna m’aħniex poplu ġust? Ara, aħna bnejna santwarji, u aħna ninġabru flimkien biex inqimu ’l Alla. Aħna nemmnu li Alla se jsalva lill‑bnedmin kollha.",
                "7": "Issa Aron qallu: Temmnu intom li Bin Alla għandu jiġi biex jifdi lill‑bnedmin minn dnubiethom?",
                "8": "U r‑raġel wieġbu: Aħna ma nemmnux li inti taf ħwejjeġ bħal dawn. Aħna ma nemmnux f’dan it‑twemmin bla sens. Aħna ma nemmnux li inti taf dwar ħwejjeġ li għad iridu jseħħu, lanqas ma nemmnu li missirijietek u missirijietna kienu jafu dwar il‑ħwejjeġ li tkellmu dwarhom, dwar dak li għad irid iseħħ.",
                "9": "Issa Aron qabad ifehemhom l‑iskrittura dwar il‑miġja ta’ Kristu, kif ukoll dwar il‑qawmien tal‑mejtin, u li ma seta’ jkun hawn l‑ebda fidwa għall‑umanità jekk mhux permezz tal‑mewt u t‑tbatija ta’ Kristu, u l‑espjazzjoni ta’ demmu.",
                "10": "U ġara li hekk kif huwa beda jispjegalhom dawn il‑ħwejjeġ huma ħaduha kontrih, u bdew iwaqqgħuh għaċ‑ċajt; u ma ridux jisimgħu dak li beda jgħid.",
                "11": "Għalhekk meta ra li huma ma ridux jisimgħu kliemu, huwa ħareġ ’il barra mis‑sinagoga tagħhom, u rħielha lejn raħal li kien jismu Ani‑Anti, u hemm sab lil Muloki jxandrilhom il‑kelma; u kien hemm ukoll Amma u ħutu. U kienu ħafna dawk li bdew jiddiskutu l‑kelma magħhom.",
                "12": "U ġara li huma raw li n‑nies bdew iwebbsu qalbhom, għalhekk huma telqu minn hemm u rħewlha lejn l‑art ta’ Middoni. U huma xandru l‑kelma lil ħafna nies, u ftit kienu li emmnu l‑kliem li huma għallmu.",
                "13": "Madankollu, Aron u xi wħud minn ħutu ġew meħuda u mixħuta f’ħabs, u l‑bqija ħarbu ’l barra mill‑art ta’ Middoni lejn l‑inħawi tal‑madwar.",
                "14": "U dawk li ġew mixħutin il‑ħabs għaddew minn ħafna tbatija, u huma ġew meħlusa minn Lamoni u Għammon, li temgħuhom u libbsuhom.",
                "15": "U huma reġgħu marru jxandru l‑kelma, u hekk huma ġew meħlusa għall‑ewwel darba mill‑ħabs; u huma kellhom iħabbtu wiċċhom ma’ dan il‑hemm.",
                "16": "U huma marru kull fejn ħadhom l‑Ispirtu tal‑Mulej, ixandru l‑kelma ta’ Alla f’kull sinagoga tal‑Għamalekin, jew f’kull laqgħa tal‑Lamaniti li fiha tħallew jidħlu.",
                "17": "U ġara li l‑Mulej beda jsawwab barkietu fuqhom, tant li huma wasslu lil bosta għall‑għarfien tal‑verità; iva, huma wasslu lil ħafna biex ikunu konxji minn dnubiethom, u minn twemmin missirijiethom, li kien twemmin żbaljat.",
                "18": "U ġara li Għammon u Lamoni reġgħu lura mill‑art ta’ Middoni lejn l‑art ta’ Ismagħel, li kienet l‑art ta’ wirthom.",
                "19": "U s‑sultan Lamoni ma riedx li Għammon ikun dak li jaqdih, jew ikun il‑qaddej tiegħu.",
                "20": "Iżda huwa ordna li kellhom jinbnew sinagogi fl‑art ta’ Ismagħel; u ordna lin‑nies tiegħu, jew lin‑nies li kienu taħt is‑saltna tiegħu, biex jinġabru flimkien.",
                "21": "U huwa feraħ bil‑kbir minħabba fihom, u għallimhom bosta ħwejjeġ. U huwa ħabbrilhom mingħajr tlaqliq li bħala nies huma kienu taħt is‑setgħa tiegħu, u li huma kienu nies ħielsa, ħielsa mill‑oppressjoni tas‑sultan, missieru; għax missieru tah id‑dritt li huwa seta’ jsaltan fuq in‑nies li kienu fl‑art ta’ Ismagħel, u fl‑art kollha tal‑madwar.",
                "22": "U hu ħabbrilhom ukoll li huma seta’ jkollhom il‑libertà li jqimu lill‑Mulej Alla tagħhom skont xewqathom, f’kull post li kienu fih, jekk dan kien jinsab fl‑art li kienet taħt is‑saltna tas‑sultan Lamoni.",
                "23": "U Għammon xandar il‑kelma lin‑nies tas‑sultan Lamoni; u ġara li hu għallimhom kull ħaġa li għandha x’taqsam mas‑sewwa. U kuljum lilhom beda jħeġġeġ b’ħerqa kbira; u huma taw widen għal kliemu, u kienu jħarsu l‑kmandamenti ta’ Alla b’ħeġġa kbira."
            },
            "22": {
                "1": "Issa, waqt li nħallu lil Għammon għaddej bla heda jgħallem lin‑nies ta’ Lamoni, aħna se nerġgħu lura għar‑rakkont ta’ Aron u ħutu; għax wara li telaq mill‑art ta’ Middoni l‑Ispirtu mexxieh lejn l‑art ta’ Nefi, sewwasew lejn id‑dar tas‑sultan li kien isaltan fuq l‑art kollha ħlief għall‑art ta’ Ismagħel; u huwa kien missier Lamoni.",
                "2": "U ġara li huwa daħal fil‑palazz tas‑sultan u mar quddiemu, flimkien ma’ ħutu, u miel quddiem is‑sultan u qallu: Ara, O sultan, aħna ħut Għammon, li inti ħlist mill‑ħabs.",
                "3": "U issa, O sultan, jekk inti tħallina ngħixu, aħna lesti nkunu l‑qaddejja tiegħek. U s‑sultan qalilhom: Qumu, għax jien lest inħallikom tgħixu, u m’iniex se nħallikom tkunu l‑qaddejja tiegħi; iżda se ninsisti li intom tkunu ta’ għajnuna għalija; għaliex moħħi jinsab xi ftit imħawwad minħabba l‑ġenerożità u l‑kobor ta’ kliem ħukom, Għammon; u jien nixtieq inkun naf għalfejn huwa ma telax minn Middoni magħkom.",
                "4": "U Aron qal lis‑sultan: Ara, l‑Ispirtu tal‑Mulej sejjaħlu biex jaqbad triq oħra; huwa mar fl‑art ta’ Ismagħel, biex jgħallem lin‑nies ta’ Lamoni.",
                "5": "Issa s‑sultan qalilhom: X’ifisser dak li intom għidtu dwar l‑Ispirtu tal‑Mulej? Araw, din hija l‑ħaġa li qed tħawwadni.",
                "6": "Kif ukoll, x’ifisser dak li qal Għammon—Jekk inti tindem inti ssalva, u jekk ma tindimx, inti tiġi mwarrab fl‑aħħar jum?",
                "7": "U Aron wieġbu u qallu: Temmen inti li hemm Alla? U s‑sultan qal: Jiena naf li l‑Għamalekin jgħidu li hemm Alla, u jiena lilhom ħallejthom jibnu s‑santwarji, ħalli huma jkunu jistgħu jinġabru flimkien biex iqimuh. U jekk issa intom tgħidu li hemm Alla, araw jiena nemmen.",
                "8": "U issa meta Aron sema’ dan, huwa beda jħoss qalbu tithenna, u qal: Ara, fiż‑żgur daqs kemm inti ħaj int, O sultan, jien naf li hemm Alla.",
                "9": "U s‑sultan qal: Allura Alla huwa dak l‑Ispirtu l‑Kbir li ħareġ lil missirijietna ’l barra mill‑art ta’ Ġerusalemm?",
                "10": "U Aron qallu: Iva, hu sewwasew dak l‑Ispirtu l‑Kbir, u huwa ħoloq kull ħaġa kemm fis‑sema u kemm fl‑art. Temmnu inti dan?",
                "11": "U huwa qal: Iva, jien nemmen li l‑Ispirtu l‑Kbir ħoloq kull ħaġa, u nixtieq li inti tgħidli dwar dan kollu, u jiena nemmen kliemek.",
                "12": "U ġara li meta Aron ra li s‑sultan kien lest jemmen kliemu, huwa beda mill‑ħolqien ta’ Adam, jaqra l‑iskrittura lis‑sultan—kif Alla ħoloq lill‑bniedem fi xbieha tiegħu, u li Alla tah kmandamenti u li minħabba t‑trasgressjoni, il‑bniedem waqa’.",
                "13": "U Aron beda jfissirlu l‑iskrittura mill‑ħolqien ta’ Adam, fejn huwa beda jispjegalu dwar il‑waqgħa tal‑bniedem, u dwar l‑istat karnali tagħhom, kif ukoll dwar il‑pjan tal‑fidwa, li kien ġie mħejji sa mill‑ħolqien tad‑dinja, permezz ta’ Kristu, għal dawk kollha li jemmnu f’ismu.",
                "14": "U peress li l‑bniedem waqa’, bil‑mertu tiegħu ma kien jimmeritah xejn; iżda t‑tbatija u l‑mewt ta’ Kristu jpattu għal dnubiethom, permezz tal‑fidi u l‑indiema, u aktar; u qallu wkoll li huwa kisser il‑ktajjen tal‑mewt, u li l‑qabar mhu se jikseb l‑ebda rebħa, u li n‑niggieża tal‑mewt sejra tinbela fit‑tamiet għall‑glorja; u Aron fisser dan kollu lis‑sultan.",
                "15": "U ġara li wara li Aron fissirlu dan kollu, is‑sultan qal: X’għandi nagħmel biex inkun nista’ nikseb din il‑ħajja ta’ dejjem li inti tkellimt dwarha? Iva, x’għandi nagħmel biex inkun nista’ niġi mwieled minn Alla, u biex dan l‑ispirtu ħażin jinqala’ mill‑għeruq ta’ qalbi, u jiena nirċievi l‑Ispirtu tiegħu, ħalli nkun nista’ nimtela bil‑hena, biex ma niġix imwarrab fl‑aħħar jum? U huwa qal, ara, jiena lest nerħi minn idejja dak kollu li għandi, iva, jiena lest nabbanduna s‑saltna tiegħi, biex inkun nista’ nikseb din l‑hena daqstant kbira.",
                "16": "U Aron qallu: Jekk din hija x‑xewqa tiegħek, jekk inti tmil quddiem Alla, iva, jekk inti tindem mid‑dnubiet kollha tiegħek, u tmil quddiem Alla, u ssejjaħ ismu b’fidi, u temmen li inti se tirċievi, imbagħad inti tkun tista’ tikseb it‑tama li tant tixtieq.",
                "17": "U ġara li meta Aron qal dan il‑kliem, is‑sultan inxteħet għarkupptejh quddiem il‑Mulej; iva huwa nxteħet minn tulu fl‑art, u beda jgħajjat b’leħen qawwi u jgħid:",
                "18": "O Alla, Aron qalli li hemm Alla; u jekk hemm Alla, u jekk inti Alla, lest inti turini lilek innifsek, u jiena nabbanduna dnubieti kollha biex insir nafek, u jiena nkun nista’ niġi mqajjem mill‑imwiet, u nikseb is‑salvazzjoni fl‑aħħar jum. U issa meta s‑sultan qal dan il‑kliem, huwa ntlaqat bħallikieku miet.",
                "19": "U ġara li l‑qaddejja tiegħu telqu b’ġirja biex jgħidu lis‑sultana b’dak kollu li kien ġara lis‑sultan. U hi daħlet ħdejn is‑sultan; u meta ratu mindud mal‑art bħallikieku mejjet, u meta rat ukoll lil Aron u lil ħutu weqfin ħdejh bħallikieku kienu huma l‑kawża tal‑waqgħa tiegħu, hija nkorlat għalihom, u ordnat biex il‑qaddejja tagħha, jew il‑qaddejja tas‑sultan, jaqbduhom u joqtluhom.",
                "20": "Issa l‑qaddejja kienu raw b’għajnejhom x’kien wassal għall‑waqgħa tas‑sultan, għalhekk huma m’azzardawx jerfgħu idejhom fuq Aron u fuq ħutu; u huma talbu b’ħerqa lis‑sultana u qalulha: Għalfejn qed tordnalna biex noqtlu lil dawn l‑irġiel, meta wieħed minnhom għandu fih qawwa li tiżboq il‑qawwa tagħna lkoll? Għalhekk aħna żgur li nispiċċaw naqgħu quddiemhom.",
                "21": "Issa meta s‑sultana rat il‑biża’ li kellhom fuqhom il‑qaddejja hija wkoll bdiet tibża’ bil‑kbir, li ma tmurx tintlaħaq minn xi ħsara. U hi ordat lill‑qaddejja tagħha biex imorru u jgħidu lin‑nies, ħalli jmorru u joqtlu lil Aron u lil ħutu.",
                "22": "Issa meta Aron ra li s‑sultana kienet daqstant determinata, hu, li kien jaf ukoll dwar l‑ebusija ta’ qalb in‑nies, beda jibża’ li tinġabar xi folla nies, u li jqum xi ħafna tilwim u storbju bejniethom; għalhekk huwa medd idu u qajjem lis‑sultan mill‑art, u qallu: Qum. U huwa qam fuq riġlejh, hekk kif ħa saħħtu lura.",
                "23": "Issa dan kollu seħħ fil‑preżenza tas‑sultana, u ta’ bosta mill‑qaddejja. U meta huma raw dan huma stagħġbu bil‑kbir, u bdew jibżgħu. U s‑sultan mar quddiemhom u beda jgħallimhom il‑kelma. U hu għallimhom tant li n‑nies kollha ta’ daru spiċċaw biex ikkonvertew għall‑Mulej.",
                "24": "Issa nġabret folla kbira flimkien b’ordni tas‑sultana, u huma bdew jilmentaw bil‑kbir bejniethom minħabba Aron u ħutu.",
                "25": "Iżda s‑sultan waqaf f’nofshom u beda jdur bihom. U huma warrbu kull sentiment ta’ rabja li kellhom lejn Aron u lejn dawk li kienu miegħu.",
                "26": "U ġara li meta s‑sultan ra li n‑nies warrbu kull sentiment ta’ rabja, huwa ordna lil Aron u lil ħutu biex jieqfu f’nofs il‑miġemgħa, u jxandrulhom il‑kelma.",
                "27": "U ġara li s‑sultan ħareġ proklama u ordna li kellha tiġi mxandra mal‑pajjiż kollu, fost in‑nies tiegħu kollha li kien hemm mal‑pajjiż kollu, li kienu fl‑inħawi kollha tal‑madwar, liema pajjiż kien imiss ukoll mal‑baħar, fin‑naħa tal‑lvant u fin‑naħa tal‑punent, u li kien separat mill‑art ta’ Żaraħemla permezz ta’ strixxa art dejqa u xagħrija, li kienet tibda mill‑baħar tal‑lvant u tasal sewwasew sal‑baħar tal‑punent, u madwar il‑fruntieri ta’ xatt il‑baħar, u l‑fruntieri tax‑xagħri li kien hemm fin‑naħa tat‑tramuntana ħdejn l‑art ta’ Żaraħemla, mal‑fruntieri ta’ Manti, ħdejn ras ix‑xmara Sidon, li kienet tibda min‑naħa tal‑lvant u tasal sal‑punent—u kien b’dal‑mod li l‑Lamaniti u n‑Nefiti kienu mifrudin minn xulxin.",
                "28": "Issa, l‑aktar nies għażżenin fost il‑Lamaniti kienu jgħixu fix‑xagħri, u kienu jgħammru fit‑tined; u huma kienu mifruxin madwar ix‑xagħri fin‑naħa tal‑punent, fl‑art ta’ Nefi; iva, kif ukoll fin‑naħa tal‑punent tal‑art ta’ Żaraħemla, fil‑fruntieri ta’ ħdejn xatt il‑baħar, u fin‑naħa tal‑punent fl‑art ta’ Nefi, fil‑post tal‑ewwel wirt ta’ missirijiethom, u b’hekk kienu jinsabu mdawrin b’xatt il‑baħar.",
                "29": "U kien hemm ukoll bosta Lamaniti fin‑naħa tal‑lvant ħdejn xatt il‑baħar, in‑naħa fejn kienu sfaw imxerrdin min‑Nefiti. U b’hekk in‑Nefiti kienu għoddhom spiċċaw mdawrin mil‑Lamaniti; madankollu in‑Nefiti kienu ħadu f’idejhom l‑inħawi ta’ fuq tal‑art kollha li kien hemm mal‑fruntiera tax‑xagħri, f’ras ix‑xmara Sidon, mil‑lvant sal‑punent, mad‑dawra kollha tax‑xagħri; fin‑naħa tat‑tramuntana, sewwasew sakemm huma waslu fl‑art li semmewha Kotran.",
                "30": "U din kienet tinsab mal‑fruntiera tal‑art li semmewha Ħerba, li tant kienet ’il fuq li kienet tasal sal‑art li fiha kienu jgħammru n‑nies li kienu nqerdu, li aktar kmieni konna tkellimna dwar għadamhom, li kien instab min‑nies ta’ Żaraħemla, fl‑ewwel post li kienu niżlu fih.",
                "31": "U minn hemm huma telgħu lejn in‑naħa t’isfel tax‑xagħri. Għalhekk l‑art li kien hemm fin‑naħa tat‑tramuntana kien jisimha Ħerba, u l‑art fin‑naħa tan‑nofsinhar kien jisimha Kotran, li kien ix‑xagħri li kien mimli b’kull xorta ta’ annimali selvaġġi ta’ kull għamla, li wħud minnhom kienu ġew hemm għall‑ikel min‑naħa tat‑tramuntana.",
                "32": "U issa, lil wieħed Nefita dan il‑vjaġġ kien jeħodlu biss jum u nofs, rotta li kienet tgħaddi minn mal‑fruntiera ta’ bejn Kotran u l‑art ta’ Ħerba, mill‑baħar tal‑lvant sal‑baħar tal‑punent; u għalhekk l‑art ta’ Nefi u l‑art ta’ Żaraħemla kienu kważi mdawrin għal kollox bl‑ilma, u kien hemm strixxa dejqa ta’ art bejn l‑art fit‑tramuntana u l‑art fin‑nofsinhar.",
                "33": "U ġara li n‑Nefiti bdew jgħammru fl‑art ta’ Kotran, sewwasew mill‑baħar tal‑lvant sal‑baħar tal‑punent, u b’hekk in‑Nefiti, fl‑għerf tagħhom, permezz tal‑għassiesa u l‑armati tagħhom, spiċċaw dawru lil‑Lamaniti min‑naħa tan‑nofsinhar, ħalli huma ma jkunux jistgħu jieħdu f’idejhom aktar art fin‑naħa ta’ fuq, li ma jmorrux jispiċċaw jinvadu l‑art tat‑tramuntana.",
                "34": "B’hekk il‑Lamaniti ma jkunx jista’ jkollhom aktar territorju lil hinn mill‑art ta’ Nefi, u x‑xagħri tal‑madwar. Din kienet mossa għaqlija min‑naħa tan‑Nefiti—peress li l‑Lamaniti kienu għedewwa tagħhom, u b’hekk ma kinux se jagħtuhom ċans li jattakkawhom minn kull naħa, u barra minn hekk huma jkun jista’ jkollhom art ’il fejn jaħarbu, jekk ikunu jridu jaħarbu.",
                "35": "U issa jiena, wara li għidt dan kollu, se nerġa’ lura għar‑rakkont ta’ Għammon u Aron, Omner u Ħimni, u ħuthom."
            },
            "23": {
                "1": "Araw, issa ġara li s‑sultan tal‑Lamaniti ħareġ proklama u ordna li kellha tiġi mxandra mal‑poplu tiegħu kollu, li tgħid li huma m’għandhomx jerfgħu idejhom fuq Għammon, jew Aron, jew Omner, jew Ħimni, jew fuq dawk ħuthom li jmorru jxandru l‑kelma ta’ Alla, ikunu fejn ikunu, f’kwalunkwe naħa ta’ pajjiżhom.",
                "2": "Iva, huwa bagħat digriet fosthom, li jgħid li huma ma kellhomx jerfgħu idejhom fuqhom biex jorbtuhom, jew biex jixħtuhom il‑ħabs; lanqas ma kellhom jibżqu fuqhom, jew isawtuhom, jew ikeċċuhom ’il barra mis‑sinagogi tagħhom, jew jikkastigawhom; lanqas ma kellhom iħaġġruhom, iżda huma għandhom ikollhom aċċess ħieles għal djarhom, kif ukoll għat‑tempji tagħhom, u s‑santwarji tagħhom.",
                "3": "U b’hekk huma jkunu jistgħu jmorru jxandru l‑kelma skont xewqathom, għaliex is‑sultan kien ikkonverta għall‑Mulej, u l‑istess in‑nies kollha ta’ daru; għalhekk huwa ħareġ proklama u ordna li kellha tiġi mxandra ma’ niesu kollha madwar il‑pajjiż, li kienet tgħid li l‑kelma ta’ Alla ma kellha tiffaċċja l‑ebda ostaklu, iżda kellha tiġi mxandra mal‑pajjiż kollu, ħalli niesu jkunu jistgħu jikkonvinċu ruħhom dwar it‑twemmin ħażin ta’ missirijiethom, u ħalli huma jkunu jistgħu jagħrfu li huma kienu lkoll aħwa, u li ma kellhomx joqtlu, jew jissakkeġġjaw, jew jisirqu, jew jaqgħu f’adulterju, jew f’xi forma ta’ ħażen.",
                "4": "U issa ġara li meta s‑sultan ħareġ din il‑proklama, Aron u ħutu bdew imorru minn belt għall‑oħra, u minn dar ta’ qima għall‑oħra, iwaqqfu knejjes, u jikkonsagraw qassisin u għalliema madwar il‑pajjiż fost il‑Lamaniti, biex huma jxandru u jgħallmu l‑kelma ta’ Alla fosthom; u b’hekk huma beda jkollhom suċċess kbir.",
                "5": "U kienu eluf li twasslu għall‑għarfien tal‑Mulej, iva, kienu eluf li twasslu biex jemmnu fit‑twemmin tan‑Nefiti; u huma ġew mgħallma dwar l‑annali u l‑profeziji li baqgħu jgħaddu minn ġenerazzjoni għall‑oħra sewwasew sa dan iż‑żmien.",
                "6": "U daqs kemm jien ċert li hu ħaj il‑Mulej, ċert ukoll li dawk kollha li emmnu, jew dawk kollha li twasslu għall‑għarfien tal‑verità, permezz tal‑predikazzjoni ta’ Għammon u ħutu, skont l‑ispirtu tar‑rivelazzjoni u l‑profezija, u skont il‑qawwa ta’ Alla li twettaq il‑mirakli permezz tagħhom—iva, jien ngħidilkom, daqs kemm jiena ċert li hu ħaj il‑Mulej, ċert ukoll li dawk il‑Lamaniti kollha li emmnu fil‑predikazzjoni tagħhom, u kkonvertew għall‑Mulej, qatt ma qabdu t‑triq il‑ħażina.",
                "7": "Għax huma saru poplu ġust; huma abbandunaw l‑armi tar‑ribelljoni tagħhom, u b’hekk ma ħaduhiex aktar kontra Alla, lanqas kontra xi ħadd minn ħuthom.",
                "8": "Issa, dawn huma dawk li ġew ikkonvertiti għall‑Mulej:",
                "9": "Il‑poplu Lamanita li kien fl‑art ta’ Ismagħel;",
                "10": "Kif ukoll il‑poplu Lamanita li kien fl‑art ta’ Middoni;",
                "11": "Kif ukoll il‑poplu Lamanita li kien fil‑belt ta’ Nefi;",
                "12": "Kif ukoll il‑poplu Lamanita li kien fl‑art ta’ Silom, u li kien fl‑art ta’ Semlon, u fil‑belt ta’ Lemwel, u fil‑belt ta’ Simnilom.",
                "13": "U dawn huma l‑ismijiet tal‑ibliet tal‑Lamaniti li ġew ikkonvertiti għall‑Mulej; u dawn huma dawk li abbandunaw l‑armi tar‑ribelljoni tagħhom, iva, l‑armi tal‑gwerra kollha tagħhom; u huma kienu lkoll Lamaniti.",
                "14": "U ħadd mill‑Għamalekin ma kkonverta ħlief wieħed; u minn fost l‑Amuloniti l‑ebda wieħed ma kkonverta; iżda huma webbsu qalbhom, kif ukoll qalb il‑Lamaniti fin‑naħa tal‑pajjiż ta’ kull fejn kienu jgħammru, iva, u fl‑irħula u fl‑ibliet kollha tagħhom.",
                "15": "Għalhekk, aħna tajna isem lill‑ibliet kollha tal‑Lamaniti fejn huma nidmu u waslu għall‑għarfien tal‑verità, u kkonvertew.",
                "16": "U issa ġara li s‑sultan u dawk li kkonvertew kellhom xewqa li jkollhom isem, li permezz tiegħu jkunu jistgħu jiddistingwu ruħhom minn ħuthom; għalhekk is‑sultan ħa parir mingħand Aron u mingħand ħafna mill‑qassisin tagħhom, dwar l‑isem li għandhom jieħdu fuqhom, ħalli huma jkunu jistgħu jiddistingwu ruħhom.",
                "17": "U ġara li huma bdew isejħu lilhom infushom Anti‑Nefi‑Leħiti; u huma bdew jissejħu b’dan l‑isem u ma baqgħux jissejħu aktar Lamaniti.",
                "18": "U huma bdew isiru nies mill‑aktar ħabrieka; iva, u bdew juru ħbiberija man‑Nefiti; għalhekk, ingħata bidu għal relazzjoni tajba bejniethom, u s‑saħta ta’ Alla ma baqgħetx aktar fuqhom."
            },
            "24": {
                "1": "U ġara li l‑Għamalekin u l‑Amuloniti u l‑Lamaniti, li kienu fl‑art ta’ Amulon, kif ukoll fl‑art ta’ Ħelam, u li kienu fl‑art ta’ Ġerusalemm, jew fi ftit kliem, fl‑art kollha tal‑madwar, li ma kinux ikkonvertew u li ma ħadux fuqhom infushom l‑isem ta’ Anti‑Nefi‑Leħi, ġew imxewxa mill‑Għamalekin u mill‑Amuloniti biex jeħduha kontra ħuthom.",
                "2": "U l‑mibegħda li kellhom lejhom aktar ma tmur aktar bdiet tikber, tant li huma bdew jeħduha kontra s‑sultan tagħhom, hekk li ma riduhx ikun is‑sultan tagħhom; għalhekk, huma armaw lilhom infushom kontra n‑nies ta’ Anti‑Nefi‑Leħi.",
                "3": "Issa s‑sultan għadda s‑saltna f’idejn ibnu, u semmieh Anti‑Nefi‑Leħi.",
                "4": "U s‑sultan miet f’dik l‑istess sena li fiha l‑Lamaniti bdew iħejju biex imorru għall‑gwerra kontra l‑poplu ta’ Alla.",
                "5": "Issa meta Għammon u ħutu u dawk kollha li ġew miegħu raw kif il‑Lamaniti bdew iħejju lilhom infushom biex jeqirdu lil ħuthom, huma baqgħu sejrin fl‑art ta’ Midjan, u hemmhekk Għammon iltaqa’ ma’ ħutu kollha; u minn hemm huma waslu fl‑art ta’ Ismagħel biex forsi jkunu jistgħu jagħmlu laqgħa ma’ Lamoni u ma’ ħuh Anti‑Nefi‑Leħi, u jiddiskutu x’kellhom jagħmlu biex jiddefendu lilhom infushom kontra l‑Lamaniti.",
                "6": "Issa ma kien hemm ħadd minn fost dawk kollha li ġew ikkonvertiti għall‑Mulej li kien lest jarma lilu nnifsu kontra ħutu; le, huma bl‑ebda mod ma riedu iħejju lilhom infushom għall‑gwerra; iva, u anke s‑sultan tagħhom ordnalhom biex ma jarmawx lilhom infushom.",
                "7": "Issa, dan huwa l‑kliem li huwa qal lin‑nies dwar din il‑ħaġa: Niżżi ħajr lil Alla tiegħi, għażiż poplu tiegħi, li l‑kbir Alla tagħna, fit‑tjubija tiegħu, bagħat fostna lil dawn ħutna, in‑Nefiti, biex ixandrulna l‑kelma, u jikkonvinċuna dwar it‑twemmin ta’ missirijietna l‑ħżiena.",
                "8": "U araw, jiena niżżi ħajr lill‑kbir Alla tiegħi li tana sehem mill‑Ispirtu tiegħu biex irattab qlubna, fejn aħna wasalna biex beda jkollna relazzjoni tajba ma’ dawn ħutna, in‑Nefiti.",
                "9": "U araw, niżżi ħajr lil Alla tiegħi ukoll li minħabba li aħna wasalna biex beda jkollna relazzjoni tajba magħhom aħna sirna konxji minn dnubietna, u mill‑ħafna qtil li aħna wettaqna.",
                "10": "U niżżi ħajr lil Alla tiegħi ukoll, iva, lill‑kbir Alla tiegħi, talli huwa tana ċ‑ċans li nkunu nistgħu nindmu minn dawn il‑ħwejjeġ, u talli ħafrilna wkoll għal dawk il‑ħafna dnubiet tagħna u għall‑qtil li wettaqna, u neħħa minn ġo qalbna l‑ħtija, permezz tal‑merti ta’ Ibnu.",
                "11": "U issa araw, ħuti, peress li dan kien kulma aħna stajna nagħmlu (għax konna l‑aktar nies mitlufa fost il‑bnedmin kollha) biex nindmu mid‑dnubiet kollha tagħna u mill‑ħafna qtil li wettaqna, u biex nipperswadu ’l Alla biex ineħħihom minn ġo qalbna, għax dan kien dak kollu li aħna stajna nagħmlu biex nuru biżżejjed indiema quddiem Alla biex huwa jkun jista’ jneħħi minn fuqna t‑tebgħa tagħna—",
                "12": "Issa, ħuti l‑aktar għeżież, peress li Alla neħħa minn fuqna t‑tebgħa tagħna, u x‑xwabel tagħna spiċċaw ileqqu, mela ejja ma ntebbgħux aktar ix‑xwabel tagħna b’demm ħutna.",
                "13": "Araw, jien ngħidilkom, Le, ejja naraw li x‑xwabel tagħna ma jittebbgħux b’demm ħutna; għax jista’ jkun, jekk aħna nerġgħu ntebbgħu x‑xwabel tagħna huma ma jkunux jistgħu jiġu aktar maħsula u jleqqu permezz tad‑demm ta’ Iben Alla l‑kbir tagħna, li għandu jixxerred bħala espjazzjoni għal dnubietna.",
                "14": "U l‑kbir Alla kellu ħniena minna, u żvelalna dawn il‑ħwejjeġ biex aħna ma ninqerdux; iva, u hu żvelalna dawn il‑ħwejjeġ minn qabel għaliex huwa jħobb lil ruħna kif iħobb ukoll lil uliedna; għalhekk, fil‑ħniena tiegħu huwa jżurna permezz tal‑anġli tiegħu, ħalli l‑pjan tas‑salvazzjoni jkun jista’ jiġi żvelat lilna kif ukoll lil ulied uliedna.",
                "15": "O, kemm hu ħanin Alla tagħna! U issa araw, peress li dan kien dak kollu li aħna stajna nagħmlu biex jitneħħew minn fuqna t‑tbajja tagħna, u biex ix‑xwabel tagħna jiġu jleqqu, ejjew mela naħbuhom ħalli jkomplu jleqqu, bħala xhieda lil Alla tagħna fl‑aħħar jum, jew fil‑jum li fih sejrin ninġiebu sabiex nieqfu quddiemu biex jagħmel ħaqq minna, li aħna ma nkunux tebbajna x‑xwabel tagħna b’demm ħutna, minn dak il‑jum li fih huwa żvelalna l‑kelma tiegħu u naddafna.",
                "16": "U issa, ħuti, jekk ħutna jippruvaw jeqirduna, araw, aħna naħbu x‑xwabel tagħna, iva, naħbuhom sewwasew fil‑fond tal‑art, ħalli huma jibqgħu jleqqu, bħala xhieda, fl‑aħħar jum, li aħna qatt ma għamilna użu minnhom, u jekk ħutna jeqirduna, araw, aħna mmorru quddiem Alla tagħna u nsalvaw.",
                "17": "U issa ġara li meta s‑sultan temm jgħid dan id‑diskors, u n‑nies kollha kienu miġburin flimkien, huma qabdu x‑xwabel tagħhom, u l‑armi kollha tagħhom, li kienu ntużaw biex jinxtered demm il‑bniedem, u difnuhom fil‑fond tal‑art.",
                "18": "U huma għamlu dan, għax għalihom din kienet xhieda quddiem Alla, kif ukoll quddiem il‑bnedmin, li huma qatt ma kienu se jerġgħu jużaw l‑armi biex ixerrdu demm il‑bniedem; u huma għamlu dan, u taw il‑kelma tagħhom lil Alla u għamlu patt miegħu, li huma kienu jippreferu jmutu milli jxerrdu demm ħuthom; u kienu jippreferu jagħtu lil ħuhom milli jeħdulu minn dak li għandu; u kienu jippreferu li jaħdmu b’idejhom bla heda milli jgħaddu ħajjithom fil‑għażż.",
                "19": "U b’hekk naraw li, meta dawn il‑Lamaniti waslu biex emmnu u saru jafu l‑verità, huma saru nies sodi, u kienu jippreferu jġarrbu anke l‑mewt milli jaqgħu fid‑dnub; u b’hekk naraw li huma difnu l‑armi tagħhom tal‑paċi, jew aħjar, difnu l‑armi tal‑gwerra, għall‑paċi.",
                "20": "U ġara li ħuthom, il‑Lamaniti, bdew iħejju għall‑gwerra, u telgħu fl‑art ta’ Nefi bil‑għan li jeqirdu lis‑sultan, u jpoġġu ieħor minfloku, u jeqirdu wkoll lin‑nies ta’ Anti‑Nefi‑Leħi li kien hemm fil‑pajjiż.",
                "21": "Issa meta n‑nies raw li huma kienu se jaħbtu għalihom huma ħarġu biex jiltaqgħu magħhom, u nxteħtu quddiemhom mal‑art, u bdew isejħu isem il‑Mulej; u huma kienu sewwasew f’din il‑qagħda meta l‑Lamaniti bdew jinxteħtu għal fuqhom, u bdew joqtluhom bix‑xabla.",
                "22": "U b’hekk, mingħajr ma ffaċċjaw ebda reżistenza, huma qatlu elf u ħames persuni; u nafu li henjin huma, għax huma marru jgħammru ma’ Alla tagħhom.",
                "23": "Issa meta l‑Lamaniti raw li ħuthom ma kinux lesti jaħarbu mix‑xabla, u lanqas ma kienu lesti li jilwu lejn ix‑xellug jew lejn il‑lemin, iżda għażlu li jimteddu mal‑art u jmutu, u bdew ifaħħru lil Alla sewwasew fil‑mument li bdew jinqatlu permezz tax‑xabla—",
                "24": "Issa meta l‑Lamaniti raw dan, huma ma komplewx joqtluhom; u kien hemm ħafna li ħassew qalbhom titqanqal għal dawk fost ħuthom li kienu spiċċaw mejtin permezz tax‑xabla, għax huma kienu nidmu minn dak li kienu għamlu.",
                "25": "U ġara li huma rmew l‑armi tagħhom tal‑gwerra mal‑art, u ma ridux jaqbduhom b’idejhom aktar, għaliex ħassewhom itturmentati għall‑qtil li huma wettqu; u huma nxteħtu mal‑art, l‑istess kif għamlu ħuthom, u huma bdew jiddependu mill‑ħniena ta’ dawk li dirgħajhom kienet tinsab mgħollija biex joqtluhom.",
                "26": "U ġara li dakinhar ingħaqdu mal‑poplu ta’ Alla aktar minn dawk li kienu nqatlu; u dawk li nqatlu kienu nies ġusti, għalhekk m’għandniex għalfejn niddubitaw li huma kisbu s‑salvazzjoni.",
                "27": "U fost dawk li nqatlu ma kienx hemm raġel wieħed ħażin; iżda kien hemm aktar min elf li twasslu għall‑għarfien tal‑verità; b’hekk naraw li l‑Mulej jaħdem b’diversi modi għas‑salvazzjoni tal‑poplu tiegħu.",
                "28": "Issa l‑akbar għadd fost il‑Lamaniti minn dawk li qatlu daqstant minn ħuthom kienu Għamalekin u Amuloniti, fejn l‑akbar għadd fosthom kienu jappartjenu għall‑ordni tal‑poplu ta’ Neħor.",
                "29": "Issa, fost dawk li ngħaqdu mal‑poplu tal‑Mulej, ma kienx hemm Għamalekin jew Amulonita, jew li kien jappartjeni għall‑ordni ta’ Neħor, iżda huma kienu ġejjin direttament min‑nisel ta’ Laman u Lemwel.",
                "30": "U b’hekk nistgħu nagħrfu b’mod ċar, li wara li poplu li kien ġie mdawwal bl‑Ispirtu ta’ Alla, u kellu għarfien daqstant kbir ta’ ħwejjeġ li għandhom x’jaqsmu mas‑sewwa, mbagħad huma jaqgħu fid‑dnub u t‑trasgressjoni, u huma jispiċċaw iwebbsu aktar rashom, u b’hekk l‑istat tagħhom isir agħar milli kieku qatt ma kellhom għarfien ta’ dawn il‑ħwejjeġ."
            },
            "25": {
                "1": "U araw, issa ġara li dawk il‑Lamaniti mtlew b’aktar rabja għaliex kienu qatlu lil ħuthom; għalhekk huma ħalfu li jagħmlu vendetta min‑Nefiti; u f’dak il‑waqt ma ppruvawx aktar joqtlu lin‑nies ta’ Anti‑Nefi‑Leħi.",
                "2": "Iżda huma qabdu l‑armati tagħhom u qasmu lejn il‑fruntieri tal‑art ta’ Żaraħemla, u ħabtu għan‑nies li kienu fl‑art ta’ Għammonija u qerduhom.",
                "3": "U wara li għamlu dan, huma spiċċaw f’bosta battalji man‑Nefiti, li fihom huma ġew mġiegħla jaħarbu u anke nqatlu.",
                "4": "U l‑Lamaniti li nqatlu kienu kważi lkoll ġejjin min‑nisel ta’ Amulon u ħutu, li kienu l‑qassisin ta’ Noè, u huma nqatlu min‑Nefiti;",
                "5": "U l‑bqija, wara li ħarbu lejn ix‑xagħri tal‑lvant, u wara li ħadu f’idejhom b’forza l‑poter u l‑awtorità fuq il‑Lamaniti, huma ordnaw li ħafna mil‑Lamaniti kellhom jinqerdu permezz tan‑nar minħabba twemminhom—",
                "6": "Għax ħafna minnhom, wara li ġarrbu bosta telfien u għaddew minn daqstant tbatija, bdew iħossu fihom ħerqa kbira biex jiftakru l‑kliem li xandrulhom Aron u ħutu f’arthom; għalhekk huma ma baqgħux jemmnu aktar fit‑twemmin ta’ missirijiethom, u bdew jemmnu fil‑Mulej, u li huwa ta qawwa kbira lin‑Nefiti; u b’hekk kien hemm ħafna minnhom li kkonvertew ġewwa x‑xagħri.",
                "7": "U ġara li dawk il‑mexxejja li kienu l‑fdal ta’ wlied Amulon ordnaw li huma jingħataw il‑mewt, iva, sewwasew dawk kollha li kienu jemmnu f’dawn il‑ħwejjeġ.",
                "8": "Issa dan il‑martirju wassal biex ħafna minn ħuthom imtlew bil‑għadab; u fix‑xagħri beda jqum it‑tilwim; u l‑Lamaniti bdew ifittxu biex jaqbdu lil dawk li kienu ġejjin min‑nisel ta’ Amulon u ħutu u bdew joqtluhom; u huma ħarbu lejn ix‑xagħri tal‑lvant.",
                "9": "U araw bħalissa qed jiġu mfittxija mil‑Lamaniti. B’hekk il‑kliem li Abinadi qal dwar nisel il‑qassisin li ordnaw biex huwa jingħata l‑mewt permezz tan‑nar, ġie fis‑seħħ.",
                "10": "Għax huwa qalilhom: Dak li se tagħmlu lili se jkun raffigurazzjoni ta’ ħwejjeġ li għad iridu jseħħu.",
                "11": "U issa Abinadi kien l‑ewwel wieħed li ngħata l‑mewt permezz tan‑nar minħabba t‑twemmin tiegħu f’Alla; issa dan hu dak li ried ifisser, li ħafna kellhom jingħataw il‑mewt permezz tan‑nar, l‑istess kif ingħata hu.",
                "12": "U huwa qal lill‑qassisin ta’ Noè li nisilhom se jwassal biex ħafna jingħataw il‑mewt, bl‑istess mod kif ingħata hu, u li huma se jinxterdu u jinqatlu, sewwasew kif nagħġa mingħajr ragħaj tiġi mġiegħla taħrab u tinqatel mill‑bhejjem selvaġġi; u issa araw, kliemu ġie kkonfermat, għaliex huma ġew mġiegħla jaħarbu mil‑Lamaniti, u huma ġew segwiti u sfaw imsawta.",
                "13": "U ġara li meta l‑Lamaniti raw li ma setgħux jegħlbu lin‑Nefiti huma reġgħu lura għal darb’oħra f’arthom; u ħafna minnhom ġew biex jgħammru fl‑art ta’ Ismagħel u fl‑art ta’ Nefi, u huma ngħaqdu mal‑poplu ta’ Alla, li kienu n‑nies ta’ Anti‑Nefi‑Leħi.",
                "14": "U huma wkoll difnu l‑armi tal‑gwerra tagħhom, l‑istess kif għamlu ħuthom, u bdew isiru poplu ġust; u huma mxew fi triqat il‑Mulej, u bdew jaraw li jħarsu l‑kmandamenti tiegħu u l‑preċetti tiegħu.",
                "15": "Iva, u huma bdew iħarsu l‑liġi ta’ Mosè; għax kien hemm bżonn li għalissa jibqgħu jħarsu l‑liġi ta’ Mosè, għax kienet għadha ma ġietx fis‑seħħ. Iżda minkejja l‑liġi ta’ Mosè, huma bdew iħarsu ’l quddiem għall‑miġja ta’ Kristu, għax huma kienu jħarsu lejn il‑liġi ta’ Mosè bħala raffigurazzjoni tal‑miġja tiegħu, u kienu jemmnu li kien meħtieġ li huma jkomplu jħarsu dawk ir‑riti li jidhru fl‑għajn saż‑żmien li fih huwa juri lilu nnifsu lilhom.",
                "16": "Issa huma ma kinux jemmnu li s‑salvazzjoni tinkiseb permezz tal‑liġi ta’ Mosè; iżda l‑liġi ta’ Mosè għenithom isaħħu l‑fidi tagħhom fi Kristu; u b’hekk, permezz tal‑fidi, huma żammew fihom it‑tama għas‑salvazzjoni ta’ dejjem, u baqgħu jafdaw fl‑ispirtu tal‑profezija, li jitkellem dwar dawk il‑ħwejjeġ li għad iridu jseħħu.",
                "17": "U issa araw, Għammon, u Aron, u Omner, u Ħimni, u ħuthom, ferħu bil‑kbir, minħabba r‑risq li huma kellhom fost il‑Lamaniti, għax raw li l‑Mulej berikhom skont talbhom, u li huwa kkonfermalhom kelmtu sa lanqas dettall."
            },
            "26": {
                "1": "U issa, dan hu l‑kliem li Għammon qal lil ħutu, fejn qalilhom: Ħuti, u ħuti fil‑fidi, araw jien ngħidilkom, kemm għandna għalfejn nithennew; għax fejn qatt bsarna meta tlaqna mill‑art ta’ Żaraħemla li Alla kien se jsawwab fuqna barkiet daqstant kbar?",
                "2": "U issa, jien nistaqsi, x’barkiet kbar huwa sawwab fuqna? Tafu tgħiduli?",
                "3": "Araw, se nwieġeb għalikom; għax ħutna, il‑Lamaniti, kienu fid‑dlam, iva, huma kienu sewwasew fl‑aktar abbiss mudlam, iżda araw, kemm kien hemm fosthom li twasslu biex jaraw id‑dawl tal‑għaġeb ta’ Alla! U din hija l‑barka li aħna rċevejna, li aħna ġejna maħtura bħala strument f’idejn Alla biex tiġi fis‑seħħ din il‑ħidma kbira.",
                "4": "Araw, hemm eluf minnhom li qed jithennew, u li twasslu fil‑merħla ta’ Alla.",
                "5": "Araw, l‑għalqa kienet lesta għall‑ħsad, u henjin intom, għaliex xejjirtu l‑minġel, u bdejtu taħsdu bil‑qawwa tagħkom kollha, iva, u għaddejtu l‑jum kollu taħdmu; u araw l‑għadd ta’ qatet tagħkom! U dawn sejrin jinġabru lkoll fl‑imħażen, biex ma jinħlewx.",
                "6": "Iva, it‑tempesta mhijiex se ġġarrafhom fl‑aħħar jum; iva, lanqas mhuma se jixxerdu ’l hemm u ’l hawn permezz tal‑irwiefen; iżda meta tqum it‑tempesta huma se jinġabru flimkien f’posthom, biex it‑tempesta ma tkunx tista’ tilħaqhom; iva, u huma lanqas ma jispiċċaw jittajru permezz tal‑irjieħ qawwija kull fejn jagħżel li jġorrhom l‑għadu.",
                "7": "Iżda araw, huma jinsabu f’idejn Sid il‑ħsad, u huma tiegħu; u lilhom huwa jqajjem fl‑aħħar jum.",
                "8": "Ikun imbierek isem Alla tagħna; ejjew lilu ngħannu b’tifħir, iva, ejjew inroddu ħajr lill‑isem qaddis tiegħu, għax huwa jwettaq il‑ġustizzja għal dejjem.",
                "9": "Għax li kieku aħna ma tlaqniex mill‑art ta’ Żaraħemla, dawn ħutna l‑għeżież, li ħabbewna b’tant għożża, kieku huma għadhom mimlijin mibegħda lejna, iva, u kieku huma għadhom ma għarfux lil Alla.",
                "10": "U ġara li meta Għammon qal dan il‑kliem, ħuh Aron beda jċanfru u jgħidlu: Għammon, qed inħoss li l‑hena li qed tħoss fik qed twasslek biex toqgħod tiftaħar bik innifsek.",
                "11": "Iżda Għammon qallu: Jien ma niftaħarx bil‑qawwa tiegħi, lanqas bl‑għerf tiegħi; iżda ara, jiena, iva, nħossni mimli hena, u qalbi qed tfur bil‑hena, u jiena nithenna f’Alla tiegħi.",
                "12": "Iva, jiena naf li m’jien xejn; għax minn saħħti jiena dgħajjef; għalhekk jien ma niftaħarx bija nnifsi, iżda jien niftaħar b’Alla tiegħi, għaliex bil‑qawwa tiegħu jiena nista’ nagħmel kollox; iva, ara, f’din l‑art aħna wettaqna bosta mirakli tal‑għaġeb, li għalihom infaħħru ismu għal dejjem.",
                "13": "Ara, kemm eluf u eluf minn ħutna huwa ħeles mit‑turment tal‑infern; u huma twasslu biex jgħannu l‑imħabba feddejja, u dan minħabba l‑qawwa ta’ kelmtu li tinsab fina, għalhekk m’għandniex aħna tassew għalfejn nithennew?",
                "14": "Iva, aħna għandna tabilħaqq għalfejn infaħħruh għal dejjem, għax hu Alla l‑Għoli, u huwa ħeles lil ħutna mill‑ktajjen tal‑infern.",
                "15": "Iva, huma kienu jinsabu mdawrin bid‑dalma u l‑qerda ta’ dejjem; iżda ara, huwa wassalhom għad‑dawl ta’ dejjem tiegħu; iva, għas‑salvazzjoni ta’ dejjem; u huma jinsabu mdawrin bl‑abbundanza inkomparabbli ta’ mħabbtu; iva, u aħna konna strumenti f’idejh fit‑twettiq ta’ din il‑ħidma kbira u tal‑għaġeb.",
                "16": "Għalhekk, ejjew nithennew, iva, nithennew fil‑Mulej; iva, ejjew nifirħu, għax l‑hena tagħna hija sħiħa; iva, ejjew nfaħħru ’l Alla tagħna għal dejjem. Ara, min qatt jixba’ jithenna fil‑Mulej? Ara, min qatt jixba’ jitkellem dwar il‑qawwa kbira tiegħu, u dwar il‑ħniena tiegħu, u dwar is‑sabar tiegħu lejn ulied il‑bnedmin? Ara, jiena ngħidlek, m’għandix kliem biex niddeskrivi mqar farka minn dak li qed inħoss.",
                "17": "Min qatt kien jgħaddilu minn moħħu li Alla tagħna kien se jkun daqstant ħanin li wasal biex ħelisna mill‑istat terribbli, midneb, u mniġġes tagħna?",
                "18": "Ara, aħna morna bil‑qilla kollha u b’ħafna theddid sabiex neqirdu l‑knisja tiegħu.",
                "19": "Mela allura, għalfejn huwa ma wassalniex għal qerda terribbli, iva, għalfejn ma ħalliex ix‑xabla tal‑ħaqq tiegħu taqa’ fuqna, u tikkundannana għad‑disprament ta’ dejjem?",
                "20": "O, din ruħi kienet għoddha se tgħib ma’ dan il‑ħsieb. Ara, huwa ma eżerċitax il‑ġustizzja tiegħu fuqna, iżda fil‑ħniena kbira tiegħu għaddiena minn fuq dak l‑abbiss etern tal‑mewt u l‑miżerja, u wassalna sewwasew għas‑salvazzjoni ta’ ruħna.",
                "21": "U issa araw, ħuti, hawn xi bniedem naturali li jaf dawn il‑ħwejjeġ? Jien ngħidilkom, ħadd ma jaf dawn il‑ħwejjeġ, ħlief il‑bniedem li jindem.",
                "22": "Iva, dak illi jindem u jeżerċita l‑fidi, u jipproduċi opri tajba, u jitlob bla heda—dawn huma dawk li jingħatalhom l‑għarfien tal‑misteri ta’ Alla; iva, dawn huma dawk li se jiġu żvelati lilhom ħwejjeġ li qatt ma ġew żvelati qabel; iva, u se jiġi mitlub minnhom li huma jwasslu eluf ta’ erwieħ għall‑indiema, l‑istess kif ġie mitlub minna li nwasslu lil dawn ħutna għall‑indiema.",
                "23": "Issa tiftakru, ħuti, li aħna għidna lil ħutna fl‑art ta’ Żaraħemla, li aħna se mmorru sal‑art ta’ Nefi, biex inxandru lil ħutna, il‑Lamaniti, u huma bdew jiddieħqu bina?",
                "24": "Għax huma qalulna: Taħsbu intom li intom tistgħu twasslu lil‑Lamaniti għall‑għarfien tal‑verità? Taħsbu intom li intom tistgħu tikkonvinċu lil‑Lamaniti kemm hu żbaljat twemmin missirijiethom, nies ta’ ras iebsa bħalhom; fejn qalbhom tieħu gost bit‑tixrid tad‑demm; u li ħajjithom għaddewha f’ħażen mill‑aktar kbir; u li triqathom kienu t‑triqat ta’ wieħed trasgressur sa mill‑bidu? Issa ħuti, intom tiftakru sew li hekk kien diskorshom.",
                "25": "U huma qalu wkoll: Ejja naqbdu l‑armi kontrihom, ħalli neqirdu lilhom u lil ħżunithom minn din l‑art, ma jmorrux jegħlbuna u jeqirduna.",
                "26": "Issa araw, għeżież ħuti, aħna ġejna fix‑xagħri mhux bil‑għan li neqirdu lil ħutna, iżda bil‑għan li forsi nkunu nistgħu nsalvaw ir‑ruħ ta’ xi wħud minnhom.",
                "27": "Issa meta aħna kellna qalbna mimlija diqa, u konna se nerġgħu nduru lura, araw, il‑Mulej farraġna u qalilna: Morru fost ħutkom, il‑Lamaniti, u ġarrbu bis‑sabar l‑hemm tagħkom, u jiena nara li intom ikollkom ir‑risq.",
                "28": "U issa araw, aħna ġejna u bdejna nduru fosthom; u ġarrejna b’sabar it‑tbatija tagħna, u ċċaħħadna minn bosta ħwejjeġ; iva, aħna bdejna nduru minn dar għall‑oħra, niddependu mill‑ħniena tad‑dinja—u mhux biss mill‑ħniena tad‑dinja iżda wkoll mill‑ħniena ta’ Alla.",
                "29": "U aħna dħalna fi djarhom u għallimnihom, u għallimnihom fi triqathom; iva, u għallimnihom fuq għoljiethom; u dħalna wkoll fit‑tempji tagħhom u fis‑sinagogi tagħhom u għallimnihom; u ġejna mkeċċijin, u mżebilħin, u fuqna huma beżqu, u tawna bil‑ħarta; u ġejna mħaġġra, u qabduna u rabtuna permezz ta’ ħbula b’saħħithom, u tefgħuna f’ħabs; u permezz tal‑qawwa u l‑għerf ta’ Alla aħna erġajna ġejna meħlusin.",
                "30": "U ġarrabna kull tip ta’ taħbit, u dan kollu biex forsi permezz tagħna jiġu salvati xi erwieħ; u bdejna nassumu li l‑hena tagħna tkun sħiħa jekk permezz tagħna setgħu jiġu salvati xi wħud minnhom.",
                "31": "Issa araw, aħna nistgħu nħarsu u naraw frott ħidmietna; u frottna huwa żgħir? Jiena ngħidilkom, Le, huwa kbir; iva, u aħna nistgħu nixhdu dwar is‑sinċerità tagħhom, minħabba l‑imħabba li huma għandhom lejn ħuthom kif ukoll lejna.",
                "32": "Għax araw, huma kienu jippreferu jissagrifikaw ħajjithom milli jneħħu sewwasew il‑ħajja tal‑għadu tagħhom; u huma difnu l‑armi tal‑gwerra tagħhom fl‑art, minħabba l‑imħabba tagħhom għal ħuthom.",
                "33": "U issa araw jiena ngħidilkom, qatt kien hawn imħabba daqshekk kbira fil‑pajjiż kollu? Araw, jiena ngħidilkom, Le, ma kienx hawn, lanqas fost in‑Nefiti.",
                "34": "Għax araw, huma kienu lesti jaqbdu l‑armi kontra ħuthom; ma kinux lesti li jħallu lilhom infushom jinqatlu. Iżda araw kemm kien hemm minnhom li taw ħajjithom; u aħna nafu li huma marru għand Alla tagħhom, minħabba l‑imħabba tagħhom u l‑mibegħda tagħhom għad‑dnub.",
                "35": "Issa m’għadniex aħna għalfejn nithennew? Iva, jien ngħidilkom, sa mill‑bidu tad‑dinja qatt ma kien hawn nies li kellhom għalfejn jithennew daqsna; iva, l‑hena tiegħi qed twassalni biex niftaħar f’Alla tiegħi; għax huwa għandu kull qawwa, kull għerf, u kull għarfien; huwa jifhem kollox, u huwa Esseru ħanin, li jwassal għas‑salvazzjoni lil dawk li jindmu u jemmnu f’ismu.",
                "36": "Issa jekk dan huwa ftaħir, mela ħalluni niftaħar; għax din hija l‑ħajja tiegħi u d‑dawl tiegħi, l‑hena tiegħi u s‑salvazzjoni tiegħi, u l‑fidwa tiegħi mill‑miżerja ta’ dejjem. Iva, ikun imbierek isem Alla tiegħi, li ftakar f’dan il‑poplu, liema poplu huwa fergħa mis‑siġra ta’ Iżrael, li kien intilef miz‑zokk tagħha f’art barranija; iva, jiena ngħid, ikun imbierek isem Alla tiegħi, li ftakar fina, aħna li aħna poplu niġġerrew f’art barranija.",
                "37": "Issa ħuti, qed naraw li Alla jiftakar f’kull poplu, jinsab f’liema art jinsab; iva, hu jgħodd lill‑poplu tiegħu, u huwa mimli ħniena lejn id‑dinja kollha. Issa din hija l‑hena tiegħi, u r‑radd il‑ħajr kbir tiegħi; u jiena nrodd ħajr lil Alla tiegħi għal dejjem. Ammen."
            },
            "27": {
                "1": "Issa ġara li meta dawk il‑Lamaniti li marru għall‑gwerra kontra n‑Nefiti sabu, wara li tqabdu tant biex jeqirduhom, li kien kollu ta’ xejn li jippruvaw jeqirduhom, huma reġgħu lura fl‑art ta’ Nefi.",
                "2": "U ġara li l‑Għamalekin, minħabba t‑telfien li ġarrbu, bdew jinkurlaw bil‑kbir. U meta huma raw li ma setgħux ipattuha lin‑Nefiti, b’għadab fuqhom bdew jipprovokaw lin‑nies biex jeħduha kontra ħuthom, in‑nies ta’ Anti‑Nefi‑Leħi; għalhekk huma reġgħu bdew jaraw kif setgħu jeqirduhom.",
                "3": "Issa dawn in‑nies għal darb’oħra rrifjutaw li jaqbdu l‑armi, u huma ħallew lilhom infushom jinqatlu skont kif xtaqu l‑għedewwa tagħhom.",
                "4": "Issa meta Għammon u ħutu raw dawn l‑għemejjel ta’ qerda fost dawk li huma ħabbew b’tant għożża, u fost dawk li ħabbewhom lura b’tant għożża—għax huma mxew magħhom bħallikieku kienu xi anġli mibgħuta minn Alla biex isalvawhom mill‑qerda ta’ dejjem—għalhekk, meta Għammon u ħutu raw dawn l‑għemejjel kbar ta’ qerda, huma ħassew fihom kompassjoni kbira u qalu lis‑sultan:",
                "5": "Ejja niġbru flimkien lil dan il‑poplu tal‑Mulej, u ejja ninżlu sal‑art ta’ Żaraħemla ħdejn ħutna n‑Nefiti, u naħarbu minn idejn l‑għedewwa tagħna, sabiex ma ninqerdux.",
                "6": "Iżda s‑sultan qalilhom: Araw, in‑Nefiti jispiċċaw jeqirduna, minħabba li aħna qtilna ħafna minnhom u minħabba d‑dnubiet li wettaqna kontrihom.",
                "7": "U Għammon qal: Jiena se mmur u nistaqsi lill‑Mulej, u jekk jgħidilna ninżlu fejn hemm ħutna, intom lesti biex tmorru?",
                "8": "U s‑sultan qallu: Iva, jekk il‑Mulej jgħidilna morru, aħna ninżlu ħdejn ħutna, u lesti nkunu lsiera tagħhom sakemm aħna nkunu pattejna għal kemm qtilna minnhom u għad‑dnubiet li wettaqna kontrihom.",
                "9": "Iżda Għammon qallu: Huwa kontra l‑liġi ta’ ħutna, li twaqqfet minn missieri, li fosthom ikunu hemm l‑ilsiera; għalhekk ejja ninżlu ħdejhom u nafdaw fil‑ħniena ta’ ħutna.",
                "10": "Iżda s‑sultan qallu, Mur staqsi lill‑Mulej, u jekk jgħidilna morru, aħna mmorru; altrimenti nispiċċaw ninqerdu f’dik l‑art.",
                "11": "U ġara li Għammon mar u staqsa lill‑Mulej, u l‑Mulej qallu:",
                "12": "Oħroġ lil dan il‑poplu ’l barra minn din l‑art, sabiex huma ma jinqerdux; għax Satana ħakem bil‑kbir qalb l‑Għamalekin, li kollhom għadab bdew jipprovokaw lil‑Lamaniti biex jeħduha kontra ħuthom sabiex joqtluhom; għalhekk oħorġu ’l barra minn din l‑art; u hienja n‑nies ta’ dan in‑nisel, għax lilhom jien se nħares.",
                "13": "U issa ġara li Għammon mar u nforma lis‑sultan b’dak kollu li kien qallu l‑Mulej.",
                "14": "U huma ġabru flimkien lin‑nies kollha tagħhom, iva, lill‑poplu kollu tal‑Mulej, u ġabru flimkien il‑merħliet u l‑baqar tagħhom, u telqu ’l barra mill‑pajjiż, u waslu fix‑xagħri li kien jifred l‑art ta’ Nefi mill‑art ta’ Żaraħemla, u qasmu lejn il‑fruntieri tal‑pajjiż.",
                "15": "U ġara li Għammon qalilhom: Araw, jien u ħuti se nitilqu lejn l‑art ta’ Żaraħemla, u intom jeħtieġ li tibqgħu hawn sakemm nerġgħu lura; u aħna se nippruvaw naraw x’hemm f’qalb ħutna, jekk humiex lesti li jħallukom tiġu f’arthom.",
                "16": "U ġara li hekk kif Għammon kien sejjer lejn dik l‑art, hu u ħutu ltaqgħu ma’ Alma, fl‑inħawi tal‑post li tkellimna dwaru; u araw, din kienet laqgħa li ġabitilhom hena kbira.",
                "17": "Issa Għammon ħassu jimtela b’hena mill‑aktar kbira; iva, huwa ħassu jinħakem mill‑hena ta’ Alla tiegħu, tant li ħass ġismu jiddgħajjef; u reġa’ waqa’ mal‑art.",
                "18": "Issa din ma kenitx hena mill‑aktar kbira? Araw, hena bħal din jiksibha biss dak li jindem tassew u b’umiltà jfittex il‑kuntentizza.",
                "19": "Issa l‑hena li Alma ħass meta ltaqa’ ma’ ħutu kienet kbira tabilħaqq, u l‑istess kienet l‑hena ta’ Aron, ta’ Omner, u Ħimni; iżda l‑hena tagħhom ma wasslitx biex ġisimhom jiddgħajjef.",
                "20": "U issa ġara li Alma mexxa lil ħutu lura lejn l‑art ta’ Żaraħemla; sewwasew lejn daru. U huma marru u qalu lill‑prim imħallef b’dak kollu li kien ġralhom fl‑art ta’ Nefi, fost ħuthom il‑Lamaniti.",
                "21": "U ġara li l‑prim imħallef ħareġ proklama u ordna li kellha tiġi mxandra mal‑pajjiż kollu, fejn huwa xtaq ikun jaf permezz ta’ leħen il‑poplu jekk kellhomx idaħħlu fosthom lil ħuthom, li kienu n‑nies ta’ Anti‑Nefi‑Leħi.",
                "22": "U ġara li leħen il‑poplu kien jgħid: Ara, aħna lesti nċedu l‑art ta’ Ġerson, li tinsab fin‑naħa tal‑lvant ħdejn il‑baħar, li tmiss mal‑art ta’ Kotran, li tinsab fin‑nofsinhar tal‑art ta’ Kotran; u din l‑art ta’ Ġerson hija l‑art li aħna lesti nagħtu lil ħutna biex jgħammru fiha.",
                "23": "U ara, aħna se npoġġu l‑armati tagħna bejn l‑art ta’ Ġerson u l‑art ta’ Nefi, ħalli nkunu nistgħu nipproteġu lil ħutna fl‑art ta’ Ġerson; u aħna lesti nagħmlu dan għal ħutna, minħabba l‑biża’ li għandhom li jaqbdu l‑armi kontra ħuthom, li ma jmorrux jaqgħu fid‑dnub; u huma għandhom din il‑biża’ kbira minħabba l‑indiema ta’ swiet il‑qalb li huma esperjenzaw, minħabba l‑ħafna qtil u l‑ħażen orribbli tagħhom.",
                "24": "U issa ara, aħna lesti nagħmlu dan għal ħutna, sabiex huma jkunu jistgħu jgħammru fl‑art ta’ Ġerson; u aħna lesti nħarsuhom mill‑għedewwa tagħhom permezz tal‑armati tagħna, bil‑kundizzjoni li huma jagħtuna sehem minn ġidhom biex jgħinuna nsostnu l‑armati tagħna.",
                "25": "Issa, ġara li meta Għammon sema’ dan, huwa reġa’ lura flimkien ma’ Alma ħdejn in‑nies ta’ Anti‑Nefi‑Leħi, ġewwa x‑xagħri, fejn huma waqqfu t‑tined tagħhom, u huwa għarrafhom b’dan kollu. U Alma beda jgħidilhom ukoll dwar il‑konverżjoni tiegħu, flimkien ma’ Għammon u Aron, u ħutu.",
                "26": "U ġara li dan ġabilhom hena mill‑aktar kbira. U huma niżlu fl‑art ta’ Ġerson, u ħadu f’idejhom l‑art ta’ Ġerson; u n‑Nefiti bdew isejħulhom il‑poplu ta’ Għammon; għalhekk minn dak inhar ’il quddiem huma kienu magħrufin b’dak l‑isem.",
                "27": "U huma kienu jagħmlu parti mill‑poplu ta’ Nefi, u ġew ukoll magħduda mal‑poplu li kien parti mill‑knisja ta’ Alla. U huma kienu magħrufin ukoll għall‑ħeġġa kbira tagħhom lejn Alla, kif ukoll lejn il‑bnedmin; għaliex huma kienu nies mill‑aktar onesti u ġusti f’kollox; u kienu sodi fil‑fidi tagħhom fi Kristu sal‑aħħar.",
                "28": "U huma kienu jħarsu lejn it‑tixrid ta’ demm ħuthom bl‑akbar stmerrija; u ħadd ma seta’ jipperswadihom biex jaqbdu l‑armi kontra ħuthom; u huma qatt ma ħarsu lejn il‑mewt bl‑iċken ħjiel ta’ biża’, minħabba t‑tama tagħhom fi Kristu u l‑għarfien li kellhom dwar Kristu u dwar il‑qawmien mill‑imwiet; għalhekk, għalihom il‑mewt kienet inbelgħet mir‑rebħa ta’ Kristu fuqha.",
                "29": "Għalhekk, huma kienu jippreferu jġarrbu l‑mewt bl‑aktar mod kiefer u distressanti li jistgħu jikkawżawlhom ħuthom, milli jaqbdu b’idejhom ix‑xabla jew ix‑ximitarra u jidorbuhom.",
                "30": "U b’hekk huma kienu nies mimlijin ħeġġa u mill‑aktar maħbuba, poplu mbierek bil‑kbir mill‑Mulej."
            },
            "28": {
                "1": "U issa ġara li wara li n‑nies ta’ Għammon sabu posthom fl‑art ta’ Ġerson, fejn fl‑art ta’ Ġerson ġiet imwaqqfa wkoll knisja, u l‑armati Nefiti tpoġġew madwar l‑art ta’ Ġerson, iva, fil‑fruntieri kollha madwar l‑art ta’ Żaraħemla; araw l‑armati Lamaniti baqgħu jsegwu lil ħuthom fix‑xagħri.",
                "2": "U b’hekk faqqgħet battalja mill‑aktar kbira; iva, li bħalha fil‑fatt ħadd qatt ma kien ra fost il‑poplu kollu tal‑pajjiż minn meta Leħi ħalla Ġerusalemm; iva, u għexieren ta’ eluf ta’ Lamaniti sfaw maqtula u mxerrdin.",
                "3": "Iva, u seħħ ukoll massakru mill‑aktar kbir fost il‑poplu ta’ Nefi; madankollu, il‑Lamaniti spiċċaw mkeċċijin u mxerrdin; u l‑poplu ta’ Nefi reġa’ lura għal darb’oħra f’artu.",
                "4": "U issa dan kien żmien li fih instema’ ħafna biki u tnehid madwar il‑pajjiż kollu, fost il‑poplu kollu ta’ Nefi—",
                "5": "Iva, l‑għajta tar‑romol jibku lil żwieġhom, u l‑missirijiet jibku lis‑subien tagħhom, u l‑bniet jibku lil ħuhom, iva, u l‑aħwa subien lill‑missier; u b’hekk l‑għajjat ta’ biki nstema’ kull fejn huma kienu, biki li huma bkew għal qrabathom li sfaw maqtula.",
                "6": "U issa bla dubju dan kien tabilħaqq jum ta’ niket; iva, kien żmien ta’ solennità, u żmien ta’ ħafna sawm u talb.",
                "7": "U b’hekk ġiet fi tmiemha l‑ħmistax‑il sena tas‑saltna tal‑imħallfin fuq il‑poplu ta’ Nefi;",
                "8": "U dan hu r‑rakkont ta’ Għammon u ħutu, il‑vjaġġi tagħhom fl‑art ta’ Nefi, it‑tbatija tagħhom fil‑pajjiż, in‑niket tagħhom, u l‑hemm tagħhom u l‑hena inkomprensibbli tagħhom, u l‑merħba u s‑sigurtà ta’ dawn l‑aħwa fl‑art ta’ Ġerson. U issa jalla l‑Mulej, il‑Feddej ta’ kull bniedem, ibierek ruħhom għal dejjem.",
                "9": "U dan huwa r‑rakkont tal‑gwerer u t‑tilwim li kien hemm fost in‑Nefiti, kif ukoll tal‑gwerer li kien hemm bejn in‑Nefiti u l‑Lamaniti; u l‑ħmistax‑il sena tas‑saltna tal‑imħallfin ġiet fi tmiemha.",
                "10": "U mill‑ewwel sena sal‑ħmistax‑il sena kien żmien li wassal sewwasew għall‑qerda ta’ bosta eluf ta’ ħajjiet; iva, wassal għal xena orribbli ta’ tixrid ta’ demm.",
                "11": "U l‑iġsma ta’ bosta eluf jinsabu midfuna fl‑art, filwaqt li l‑iġsma ta’ bosta eluf jinsabu jitmermru fuq xulxin fuq wiċċ l‑art; iva, u bosta eluf jinsabu jibku t‑telfien ta’ qrabathom, għax huma għandhom tassew għalfejn jibżgħu, skont il‑wegħdiet tal‑Mulej, għax huma ġew mgħoddija għal stat ta’ gwaj bla tmiem.",
                "12": "Filwaqt li ħafna eluf ta’ oħrajn, minkejja li bkew tassew it‑telfien ta’ qrabathom, madankollu huma thennew u ferħu bil‑kbir fit‑tama, u anke fl‑għarfien, skont il‑wegħdiet tal‑Mulej, li huma ġew imqajmin biex jgħammru fuq il‑lemin ta’ Alla, fi stat ta’ ferħ bla tmiem.",
                "13": "U hekk naraw kemm hi kbira l‑inugwaljanza tal‑bniedem minħabba d‑dnub u t‑trasgressjoni, u l‑qawwa tax‑xitan, li tiġi permezz tal‑pjanijiet qarrieqa li huwa fassal biex jaqbad f’nasba qlub il‑bnedmin.",
                "14": "U hekk naraw is‑sejħa kbira lill‑bnedmin biex huma jaħdmu fl‑għelieqi tal‑Mulej; u naraw ir‑raġuni kbira tan‑niket, kif ukoll tal‑hena—in‑niket minħabba l‑mewt u l‑qerda fost il‑bnedmin, u l‑hena minħabba d‑dawl ta’ Kristu li jwassal għall‑ħajja."
            },
            "29": {
                "1": "O li kieku jiena kont anġlu, u nkun nista’ naqta’ x‑xewqa ta’ qalbi, li mmur u nitkellem bit‑tromba ta’ Alla, b’leħen li jriegħed lid‑dinja, u nxandar l‑indiema lill‑popli kollha!",
                "2": "Iva, inxandar lil kull ruħ, b’leħen iriegħed, l‑indiema u l‑pjan tal‑fidwa, u li huma għandhom jindmu u jersqu lejn Alla tagħna, ħalli ma jkunx hawn aktar niket fuq wiċċ l‑art kollha.",
                "3": "Iżda araw, jiena bniedem, u f’xewqti jiena nidneb; għax jien għandi għalxiex nkun kuntent bil‑ħwejjeġ li tani l‑Mulej.",
                "4": "M’għandix jiena fix‑xewqat tiegħi nfixkel id‑digriet finali ta’ Alla ġust, għax jien naf li huwa jagħti lill‑bnedmin skont ix‑xewqa tagħhom, kemm jekk twassal għall‑mewt u kemm jekk twassal għall‑ħajja; iva, jiena naf li huwa jagħti lill‑bnedmin, iva, huwa jxandrilhom digrieti li ma jinbidlux, skont ir‑rieda tagħhom, kemm jekk twassal għas‑salvazzjoni u kemm jekk twassal għall‑qerda.",
                "5": "Iva, u jiena naf l‑bnedmin kollha għandhom quddiemhom kemm it‑tajjeb u kemm il‑ħażin; dak li ma jagħrafx it‑tajjeb mill‑ħażin huwa bla ħtija; iżda dak li jagħraf it‑tajjeb mill‑ħażin, jingħatalu skont xewqatu, jekk huwa jixtieqx it‑tajjeb jew il‑ħażin, il‑ħajja jew il‑mewt, l‑hena jew ir‑rimors tal‑kuxjenza.",
                "6": "Issa, jien li naf b’dawn il‑ħwejjeġ, għalfejn għandi nixtieq xi ħaġa aktar milli li nwettaq il‑ħidma li għaliha ġejt imsejjaħ?",
                "7": "Għalfejn għandi nixtieq li kont anġlu, li nista’ nitkellem mat‑truf kollha tal‑art?",
                "8": "Għax araw, il‑Mulej jippermetti lill‑ġnus kollha, permezz ta’ ġenshom u permezz ta’ lsienhom, li huma jgħallmu kelmtu b’għaqal, iva, li jgħallmu dak kollu li jara li jeħtieġ li jkollhom; għalhekk naraw li lilhom il‑Mulej imexxihom b’għaqal, skont dak li huwa ġust u veru.",
                "9": "Jiena naf x’ordnali l‑Mulej, u jiena nithenna b’dan. Jiena ma niftaħarx bija nnifsi, iżda jiena nithenna b’dak li l‑Mulej ordnali; iva, u din hija l‑foħrija tiegħi, li forsi jiena nkun nista’ nkun strument f’idejn Alla biex inwassal lil xi ruħ għall‑indiema; u din hija l‑hena tiegħi.",
                "10": "U araw, meta jiena nara lil ħafna minn ħuti jindmu tabilħaqq, u jersqu lejn il‑Mulej Alla tagħhom, hemmhekk ruħi timtela bil‑hena; hemmhekk jiena niftakar f’dak li l‑Mulej għamel miegħi, iva, sewwasew li huwa sema’ talbi; iva, hemmhekk niftakar fid‑driegħ tal‑ħniena tiegħu li huwa estenda lejja.",
                "11": "Iva, u niftakar ukoll fil‑jasar ta’ missirijieti; għax jiena naf mingħajr l‑iċken dubju li lilhom il‑Mulej ħeles mill‑jasar, u b’dal‑mod huwa waqqaf il‑knisja tiegħu; iva, il‑Mulej Alla, l‑Alla ta’ Abraham, l‑Alla ta’ Iżakk, u l‑Alla ta’ Ġakobb, lilhom ħeles mill‑jasar.",
                "12": "Iva, jiena dejjem ftakart fil‑jasar ta’ missirijieti; u dak l‑istess Alla li ħelishom minn idejn l‑Eġizzjani ħelishom ukoll mill‑jasar.",
                "13": "Iva, u dak l‑istess Alla waqqaf fosthom il‑knisja tiegħu; iva, u dak l‑istess Alla lili sejjaħli permezz ta’ sejħa qaddisa, biex inxandar il‑kelma lil dan il‑poplu, u huwa wassalni biex ikolli ħafna suċċess, u dan lili mlieni b’hena kbira.",
                "14": "Iżda l‑hena tiegħi mhijiex biss minħabba s‑suċċess tiegħi, iżda l‑hena tiegħi hija sħiħa aktar minħabba s‑suċċess ta’ ħuti, li telgħu fl‑art ta’ Nefi.",
                "15": "Araw, huma ħadmu bla heda, u pproduċew ħafna frott; u ħlashom se jkun kbir tassew!",
                "16": "Issa, meta jiena noqgħod nikkontempla dwar is‑suċċess ta’ dawn ħuti, inħoss ruħi bħallikieku qed tinġarr, sakemm hija tinfired minn ġismi, daqstant hi kbira l‑hena tiegħi.",
                "17": "U issa jalla lil dawn ħuti Alla jippermettilhom li jpoġġu bilqiegħda fis‑saltna ta’ Alla; iva, u l‑istess dawk kollha li huma frott ħidmiethom, u jalla huma qatt ma joħorġu mit‑triq it‑tajba, iżda jalla jibqgħu jfaħħruh għal dejjem. U jalla Alla jippermetti li kollox jiġi fis‑seħħ skont kliemi, sewwasew kif iddikjarajt jiena. Ammen."
            },
            "30": {
                "1": "Araw, issa ġara li wara li n‑nies ta’ Għammon sabu posthom fl‑art ta’ Ġerson, iva, kif ukoll wara li l‑Lamaniti ġew imkeċċijin mill‑pajjiż, u l‑mejtin tagħhom ġew midfuna min‑nies tal‑pajjiż—",
                "2": "Issa l‑mejtin tagħhom ma ġewx magħduda minħabba l‑għadd kbir tagħhom; lanqas il‑mejtin li kien hemm fost in‑Nefiti ma ġew magħduda—iżda ġara li wara li huma difnu lill‑mejtin tagħhom, kif ukoll wara l‑jiem ta’ sawm, u swied il‑qalb, u talb, (u dan kien fis‑sena sittax tas‑saltna tal‑imħallfin fuq il‑poplu ta’ Nefi) beda jkun hemm paċi kontinwa madwar il‑pajjiż kollu.",
                "3": "Iva, u n‑nies bdew jaraw li jħarsu l‑kmandamenti tal‑Mulej; u huma kienu jħarsu b’mod strett l‑ordinanzi ta’ Alla, skont il‑liġi ta’ Mosè; għax kienu mgħallmin li huma kellhom iħarsu l‑liġi ta’ Mosè sakemm hija tiġi fis‑seħħ.",
                "4": "U b’hekk il‑poplu ma esperjenza l‑ebda tfixkil tul is‑sena sittax tas‑saltna tal‑imħallfin fuq il‑poplu ta’ Nefi.",
                "5": "U ġara li fil‑bidu tas‑sena sbatax tas‑saltna tal‑imħallfin, kien hemm paċi kontinwa.",
                "6": "Iżda ġara li għall‑aħħar tas‑sena sbatax, fl‑art ta’ Żaraħemla ġie wieħed raġel, u dan kien Anti‑Krist, għax huwa beda jxandar lin‑nies kontra l‑profeziji li kienu tkellmu dwarhom il‑profeti, dwar il‑miġja ta’ Kristu.",
                "7": "Issa ma kien hemm l‑ebda liġi kontra t‑twemmin ta’ dak li jkun; għaliex li jkun hemm liġi li twassal biex il‑bnedmin ma jiġux ittrattati lkoll l‑istess kienet tmur għal kollox kontra l‑kmand ta’ Alla.",
                "8": "Għax dan hu li tgħid l‑iskrittura: Agħżlu llum lil min tridu taqdu.",
                "9": "Issa jekk bniedem xtaq jaqdi lil Alla, kien privileġġ għalih li jagħmel dan; jew aħjar, jekk huwa kien jemmen f’Alla kien privileġġ għalih li jaqdih; iżda jekk ma kienx jemmen fih ma kien hemm l‑ebda liġi li tikkastigah.",
                "10": "Iżda jekk joqtol huwa kien jingħata l‑mewt; u jekk jisraq huwa kien jiġi kkastigat ukoll; u jekk jieħu dak li mhuwiex tiegħu huwa wkoll kien jiġi kkastigat; u jekk jagħmel adulterju huwa kien jiġi kkastigat ukoll; iva, għal dan il‑ħażen kollu huma kienu jiġu kkastigati.",
                "11": "Għax kien hemm liġi li tgħid li għandu jsir ħaqq min‑nies skont ir‑reati li jkunu wettqu. Madankollu, ma kien hemm l‑ebda liġi kontra t‑twemmin ta’ dak li jkun; għalhekk, bniedem seta’ jiġi kkastigat biss għar‑reati li hu jkun wettaq; għalhekk in‑nies kollha kienu jiġu ttrattati l‑istess.",
                "12": "U dan l‑Anti‑Krist, li kien jismu Koriħor, (li l‑liġi ma kellha l‑ebda kontroll fuqu) beda jxandar lin‑nies li ma kellu jkun hemm l‑ebda Kristu. U hu beda jxandar b’dan il‑mod u jgħid:",
                "13": "O intom li qed tirristrinġu lilkom infuskom minħabba tama fiergħa u bla sens, għalfejn qed torbtu lilkom infuskom ma’ ħwejjeġ daqstant bla sens? Għalfejn qed tistennew il‑miġja ta’ xi Kristu? Għax l‑ebda bniedem ma jista’ jkun jaf dwar xi ħaġa li għad trid isseħħ.",
                "14": "Araw, dawn il‑ħwejjeġ li intom issejħulhom profeziji, li tgħidu li għaddew għandkom minn profeti qaddisa, araw, dawn mhuma xejn ħlief twemmin bla sens ta’ missirijietkom.",
                "15": "U intom kif tafu li huma vera? Araw, intom ma tistgħux tkunu tafu dwar ħwejjeġ li ma tistgħux taraw; għalhekk ma tistgħux tkunu tafu li se jkun hawn xi Kristu.",
                "16": "Intom qed tħarsu ’l quddiem u tgħidu li qed taraw dnubietkom jinħafru. Iżda araw, dan hu l‑effett tat‑taħwid li għandkom f’moħħkom; u dan it‑tfixkil tal‑moħħ huwa minħabba twemmin missirijietkom, li jwassalkom biex temmnu fi ħwejjeġ li mhumiex vera.",
                "17": "U qalilhom ħafna ħwejjeġ oħra bħal dawn, fejn huwa qalilhom li ma setgħet isseħħ l‑ebda espjazzjoni għal dnubiet il‑bnedmin, iżda f’din il‑ħajja kull bniedem isir minnu skont dak li huwa jagħmel; għalhekk kull bniedem jirnexxi skont il‑kapaċità tiegħu, u kull bniedem jittrijonfa skont il‑qawwa tiegħu; u ma kien hemm xejn li bniedem seta’ jwettaq li kien reat.",
                "18": "U hu beda jxandrilhom b’dal‑mod, u huwa beda jqarraq bil‑qlub ta’ bosta, u wassalhom biex huma jħossuhom kburin bi ħżunithom, iva, u wassal lil ħafna nisa, kif ukoll irġiel, biex jaqgħu fiż‑żína—u hu qalilhom li meta bniedem imut, dak ikun it‑tmiem tiegħu.",
                "19": "Issa dan ir‑raġel mar ukoll fl‑art ta’ Ġerson, biex ixandar dawn il‑ħwejjeġ fost in‑nies ta’ Għammon, li darba kienu nies Lamaniti.",
                "20": "Iżda araw huma kienu aktar għaqlin minn ħafna min‑Nefiti; għaliex huma qabduh, u rabtuh, u ħaduh quddiem Għammon, li kien il‑qassis il‑kbir fuq dak il‑poplu.",
                "21": "U ġara li hu ordna biex huwa jittieħed ’il barra mill‑pajjiż. U huwa rħielha lejn l‑art ta’ Gidgħon, u beda jxandar fosthom ukoll; u hawnhekk ma tantx kellu suċċess, għaliex qabduh u rabtuh u ħaduh quddiem il‑qassis il‑kbir, kif ukoll quddiem dak li kien il‑prim imħallef fuq il‑pajjiż.",
                "22": "U ġara li l‑qassis il‑kbir qallu: Għalfejn qed tipprova tgħawweġ triqat il‑Mulej? Għalfejn qed tgħallem lil dawn in‑nies li mhu se jkun hawn l‑ebda Kristu, biex tisirqilhom l‑hena tagħhom? Għalfejn titkellem kontra l‑profeziji kollha tal‑profeti qaddisa?",
                "23": "Issa isem il‑qassis il‑kbir kien Giddona. U Koriħor qallu: Għax jiena ma ngħallimx skont it‑twemmin bla sens ta’ missirijietkom, u għax jiena ma ngħallimx lil dawn in‑nies li għandhom jirristrinġu lilhom infushom minħabba ordinanzi u ċerimonji bla sens li ġew imwaqqfa minn qassisin ta’ żmien twil ilu, biex jiksbu b’forza l‑poter u l‑awtorità fuqhom, biex lilhom iżommuhom fl‑injoranza, ħalli ma jerfgħux rashom ’il fuq, iżda jumiljaw irwieħhom skont kliemek.",
                "24": "Intom tgħidu li dan il‑poplu huwa poplu ħieles. Araw, jiena ngħid li huma jinsabu fil‑jasar. Intom tgħidu li dawk il‑profeziji ta’ żmien ilu huma vera. Araw, jien ngħid li intom ma tafux jekk humiex vera.",
                "25": "Intom tgħidu li dan il‑poplu huwa poplu mgħobbi bil‑ħtija u li waqa’ minħabba t‑trasgressjoni ta’ xi ġenitur. Araw, jien ngħidilkom li t‑tfal mhumiex ħatja minħabba l‑ġenituri tagħhom.",
                "26": "U intom tgħidu wkoll li għandu jiġi Kristu. Iżda araw, jiena ngħid li intom ma tafux li se jkun hawn xi Kristu. U intom tgħidu wkoll li huwa sejjer jinqatel għad‑dnubiet tad‑dinja—",
                "27": "U b’dal‑mod intom tmexxu lil dawn in‑nies skont it‑twemmin bla sens ta’ missirijietkom, u skont dak li tixtiequ; u lilhom iżżommuhom ’l isfel, sewwasew daqslikieku kienu fil‑jasar, ħalli tkunu tistgħu tgħixu fil‑lussu bis‑saħħa tal‑ħidma ta’ jdejhom, li ma jmorrux jagħmlu l‑kuraġġ u jħarsu ’l fuq, jew jitolbu li jingħataw id‑drittijiet u l‑privileġġi tagħhom.",
                "28": "Iva, ma jmorrux jagħmlu użu minn dak li hu tagħhom, u jispiċċaw joffendu lill‑qassisin tagħhom, li għamluhom skjavi tagħhom skont xewqathom, u wassluhom biex jemmnu, permezz ta’ twemminhom, u l‑ħolm tagħhom u l‑ideat tagħhom u d‑dehriet tagħhom u l‑allegati misteri tagħhom, li jekk ma jagħmlux skont kliemhom, huma kienu sejrin joffendu lil xi ħadd mhux magħruf, li jgħidu li hu Alla—xi ħadd li qatt ħadd ma rah u ħadd ma jaf dwaru, li qatt ma kien u qatt mhu se jkun.",
                "29": "Issa meta l‑qassis il‑kbir u l‑prim imħallef raw l‑ebusija ta’ qalbu, iva, meta raw li hu kien saħansitra lest iżeblaħ lil Alla, baqgħu ma tawh l‑ebda tweġiba għal dak li huwa qal; iżda ordnaw li kellhom jorbtuh; u li kellhom jagħtuh f’idejn l‑uffiċjali, u jibagħtuh fl‑art ta’ Żaraħemla, ħalli jkun jista’ jittieħed quddiem Alma, u quddiem il‑prim imħallef li kien il‑gvernatur tal‑art kollha.",
                "30": "U ġara li meta huwa nġieb quddiem Alma u quddiem il‑prim imħallef, huwa reġa’ kompla fejn ħalla fl‑art ta’ Gidgħon; iva, hu reġa’ kompla jkasbar lil Alla.",
                "31": "U hu qam bilwieqfa jitkellem bosta kliem fieragħ quddiem Alma, u beda jżeblaħ lill‑qassisin u l‑għalliema, u jakkużahom li kienu qed imexxu lin‑nies skont it‑twemmin bla sens ta’ missirijiethom, sabiex ikunu jistgħu jgħixu fil‑lussu bis‑saħħa tal‑ħidma tal‑poplu.",
                "32": "Issa Alma qallu: Inti taf li aħna ma nipprofittawx ruħna mill‑ħidma ta’ dan il‑poplu; għax ara jien ili naħdem permezz ta’ jdejja mill‑bidu nett tas‑saltna tal‑imħallfin sal‑lum il‑ġurnata, biex immanti lili nnifsi, minkejja l‑ħafna ġiri tiegħi madwar il‑pajjiż biex inxandar il‑kelma ta’ Alla lill‑poplu tiegħi.",
                "33": "U minkejja l‑ħafna xogħol li jiena wettaqt fil‑knisja, jien ma rċevejt lanqas senina waħda għal ħidmieti; u l‑istess kull wieħed minn ħuti, għajr għal meta konna fis‑siġġu tat‑tribunal; u għal ħina aħna rċevejna biss skont kemm tippermetti l‑liġi.",
                "34": "U issa, jekk aħna ma nirċievu xejn għal ħidmietna fil‑knisja, x’jiswielna li aħna naħdmu fil‑knisja għajr li aħna nxandru l‑verità, ħalli nkunu nistgħu nithennew fil‑hena ta’ ħutna?",
                "35": "Mela għalfejn qed tgħid li aħna nxandru lil dan il‑poplu biex nakkwistaw, meta inti stess taf li aħna ma nirċievu l‑ebda ħlas? U issa, temmen inti li aħna nqarqu b’dan il‑poplu, u dan iwassal għal daqstant hena f’qalbhom?",
                "36": "U Koriħor wieġbu, Iva.",
                "37": "U mbagħad Alma qallu: Temmen inti li hemm Alla?",
                "38": "U hu wieġeb, Le.",
                "39": "Issa Alma qallu: Inti għalhekk se tiċħad għal darb’oħra li hemm Alla, u se tiċħad ukoll il‑Kristu? Għax ara, jien ngħidlek, li jiena naf li hemm Alla, u naf ukoll li Kristu għandu jiġi.",
                "40": "U issa inti xi prova għandek li m’hawn l‑ebda Alla, jew li Kristu mhux se jiġi? Jien ngħidlek li inti m’għandek l‑ebda prova, għajr dak li qed tgħid int.",
                "41": "Iżda, ara, jien għandi kull ħaġa bħala xhieda li dawn il‑ħwejjeġ huma vera; u inti wkoll għandek kull ħaġa bħala xhieda li huma vera; u inti se tiċħad dan kollu? Temmen inti li dawn il‑ħwejjeġ huma vera?",
                "42": "Ara, jiena naf li inti temmen, iżda int tinsab maħkum minn spirtu ta’ gideb, u int neħħejt minn ġo fik l‑Ispirtu ta’ Alla biex ma jibqax jgħammar aktar fik; iżda inti tinsab taħt il‑qawwa tax‑xitan, u hu jmexxik kif irid, fejn huwa juża l‑istrateġiji tiegħu biex ikun jista’ jeqred lil ulied Alla.",
                "43": "U issa Koriħor qal lil Alma: Jekk int turini xi sinjal, biex inkun nista’ nikkonvinċi ruħi li hemm Alla, iva, turini li hu għandu l‑qawwa, imbagħad jiena nkun nista’ nikkonvinċi ruħi dwar il‑verità ta’ kliemek.",
                "44": "Iżda Alma qallu: Inti ngħatajt biżżejjed sinjali; inti lest li ġġarrab lil Alla tiegħek? Lest li tgħid, urini sinjal, meta għandek quddiemek ix‑xhieda ta’ dawn ħutek kollha, kif ukoll tal‑profeti qaddisa kollha? Quddiemek għandek l‑iskrittura, iva, u kollox jindika li hemm Alla; iva, anke l‑art, u kull ħaġa li hawn fuq wiċċ l‑art, iva, u l‑moviment tagħha, iva, kif ukoll il‑pjaneti kollha li jiċċaqalqu skont l‑ordni regolari tagħhom jixhdu li hemm Ħallieq Suprem.",
                "45": "U madankollu int lest li tibqa’ ddur ma’ kullimkien, tqarraq b’qalb dan il‑poplu, u tiddikjara magħhom li m’hemm l‑ebda Alla? U madankollu inti lest li tkompli tiċħad minkejja dawn ix‑xhieda kollha? U huwa qal: Iva, jiena se nkompli niċħad, sakemm ma turinix xi sinjal.",
                "46": "U issa ġara li Alma qallu: Ara, jien inħossni nitnikket minħabba l‑ebusija ta’ qalbek, iva, li inti tibqa’ tirreżisti l‑ispirtu tal‑verità, hekk li ruħek se tispiċċa tinqered.",
                "47": "Iżda ara, ikun aħjar li ruħek tintilef milli inti tkun il‑kaġun għalfejn bosta erwieħ jispiċċaw jinqerdu, permezz tal‑gideb tiegħek u tal‑kliem ħelu tiegħek; għalhekk jekk inti terġa’ tiċħad, ara Alla se jilħqek, tant li inti ma tkunx tista’ titkellem aktar, u qatt aktar ma tkun tista’ tiftaħ fommok, biex ma tkunx tista’ tqarraq aktar b’dan il‑poplu.",
                "48": "Issa Koriħor qallu: Jien ma niċħadx l‑eżistenza li hemm xi Alla, iżda ma nemminx li hemm Alla; u jien ngħid ukoll, li inti ma tafx li hemm xi Alla; u jekk ma turinix xi sinjal, jiena m’iniex se nemmen.",
                "49": "Issa Alma qallu: Dan hu s‑sinjal li se nagħtik, li inti mhux se tkun kapaċi titkellem, skont kliemi; u jien ngħid li f’isem Alla, inti mhux se tkun kapaċi titkellem aktar, u m’inti se tkun kapaċi tlissen l‑ebda kelma.",
                "50": "Issa meta Alma qal dan il‑kliem, Koriħor ma kienx kapaċi jitkellem aktar, fejn huwa ma seta’ jlissen l‑ebda kelma, kif kien qal Alma.",
                "51": "U issa meta l‑prim imħallef ra dan, huwa medd idu u permezz tal‑kitba qal lil Koriħor: Inti konvint mill‑qawwa ta’ Alla? Dak li lil Alma xtaqtu jurik sinjal tiegħu? Allura inti trid li biex jurik sinjal huwa jikkawża t‑tbatija fuq ħaddieħor? Ara, huwa lilek urik sinjal; u issa inti xorta se tibqa’ tiddubita?",
                "52": "U Koriħor medd idu u permezz tal‑kitba qallu: Jiena naf li ma nistax nitkellem, għax ma nista’ nlissen l‑ebda kelma; u naf li xejn għajr il‑qawwa ta’ Alla ma seta’ jwassal biex jien nintlaqat minn dil‑ħaġa; iva, u jien minn dejjem kont naf li kien hemm Alla.",
                "53": "Iżda ara, ix‑xitan qarraq bija; għax huwa deherli fi xbieha ta’ anġlu, u qalli: Mur u ġib lura lil dan il‑poplu, għax huma lkoll spiċċaw mitlufin wara Alla mhux magħruf. U huwa qalli: M’hemm l‑ebda Alla; iva, u hu beda jgħallimni x’kelli ngħid. U jien bdejt ngħallem kliemu; u bdejt ngħallmu għaliex kien jinżel tajjeb mal‑moħħ karnali; u jien għallimt dan, sakemm beda jkolli suċċess kbir, tant li jiena stess spiċċajt nemmen li kien veru; u huwa minħabba f’hekk li jiena bqajt nirreżisti l‑verità, sakemm wasalt biex ġibt fuqi din is‑saħta daqstant kbira.",
                "54": "Issa meta huwa qal dan, hu talab bil‑ħerqa lil Alma sabiex jitlob lil Alla, ħalli jkun jista’ jneħħi minn fuqu din is‑saħta.",
                "55": "Iżda Alma qallu: Jekk titneħħa minn fuqek din is‑saħta inti terġa’ għal darb’oħra tibda tqarraq b’qalb dan il‑poplu; għalhekk, isir minnek skont ir‑rieda tal‑Mulej.",
                "56": "U ġara li din is‑saħta ma tneħħietx minn fuq Koriħor; iżda huwa spiċċa mwarrab, idur minn dar għall‑oħra jittallab għall‑ikel.",
                "57": "Issa l‑aħbar ta’ dak li għadda minnu Koriħor ġriet mal‑pajjiż kollu; iva, il‑prim imħallef ħareġ proklama u ordna li kellha tiġi mxandra fost in‑nies kollha tal‑pajjiż, biex huwa jgħarraf lil dawk li kienu emmnu fi kliem Koriħor li kien jeħtieġ li huma jindmu minnufih, ħalli huma ma jispiċċawx jintlaqtu mill‑istess kastigi.",
                "58": "U ġara li huma lkoll ikkonvinċew irwieħhom dwar il‑ħażen ta’ Koriħor; għalhekk huma lkoll reġgħu kkonvertew għall‑Mulej; u dan ġab fi tmiemu l‑ħażen li ġab miegħu Koriħor. U Koriħor spiċċa jdur minn dar għall‑oħra, jittallab għall‑ikel biex imantni lilu nnifsu.",
                "59": "U ġara li hekk kif huwa beda jdur fost in‑nies, iva, fost nies li kienu nqatgħu minn man‑Nefiti u bdew isejħu lilhom infushom Żoramiti, li kienu mmexxija minn raġel jismu Żoram—u hekk kif hu beda jdur fosthom, araw, huwa spiċċa mgħaffeġ taħt saqajn in‑nies, sakemm miet.",
                "60": "U b’hekk qed naraw it‑tmiem ta’ dak li għawweġ triqat il‑Mulej; u b’hekk naraw li fl‑aħħar jum ix‑xitan ma jsostnix lil uliedu, iżda jara kif ikaxkarhom ’l isfel lejn l‑infern."
            },
            "31": {
                "1": "Issa ġara li wara li ġiet fi tmiemha l‑ħajja ta’ Koriħor, Alma, li waslitlu l‑aħbar li ż‑Żoramiti kienu qegħdin jgħawġu triqat il‑Mulej, u li Żoram, li kien il‑mexxejja tagħhom, kien qed iqanqal qlub in‑nies biex huma jmilu quddiem idoli li ma jitkellmux, reġa’ beda jħoss qalbu tuġgħu minħabba l‑ħażen tal‑poplu.",
                "2": "U kienet ħaġa tassew ta’ niket għal Alma li sar jaf dwar il‑ħażen li kien hemm fost il‑poplu tiegħu; għalhekk huwa beda jħoss fih niket mill‑aktar kbir minħabba li ż‑Żoramiti kienu nfirdu minn man‑Nefiti.",
                "3": "Issa ż‑Żoramiti nġabru flimkien f’art li sejħulha Antjonu, li kienet fil‑lvant tal‑art ta’ Żaraħemla, li kienet tinsab mal‑fruntiera ta’ xatt il‑baħar, u li kienet fin‑nofsinhar tal‑art ta’ Ġerson, li kienet tinsab ukoll mal‑fruntiera tan‑naħa t’isfel tax‑xagħri, liema xagħri kien mimli bil‑Lamaniti.",
                "4": "Issa n‑Nefiti beżgħu ferm li ż‑Żoramiti jidħlu f’xi ftehim mal‑Lamaniti, u li dan jista’ jwassal biex bosta Nefiti jitilfu ħajjithom.",
                "5": "U issa, peress li x‑xandir tal‑kelma kellu tendenza kbira li jwassal lin‑nies biex jagħmlu dak li hu ġust—iva, l‑effett li dan kellu fuq moħħ in‑nies kien aktar qawwi mix‑xabla, jew minn kull ħaġa oħra, li huma esperjenzaw—għalhekk Alma ra li kien jaqbel li huma jippruvaw il‑virtù tal‑kelma ta’ Alla.",
                "6": "Għalhekk hu ħa miegħu lil Għammon, u lil Aron, u lil Omner; u lil Ħimni ħallieh fil‑knisja ġewwa Żaraħemla; iżda l‑ewwel tlieta ħadhom miegħu, u ħa anke lil Amuleki u lil Żeżrom, li kienu ġewwa Melek; u ħa miegħu wkoll lil tnejn minn uliedu s‑subien.",
                "7": "Issa lit‑tifel il‑kbir tiegħu ma ħadux miegħu, u dan kien jismu Ħelaman; madankollu l‑ismijiet ta’ dawk li huwa ħa miegħu kienu Siblon u Kurjantun; u dawn huma l‑ismijiet ta’ dawk li marru miegħu fost iż‑Żoramiti, biex huma jxandrulhom il‑kelma.",
                "8": "Issa ż‑Żoramiti kienu dissidenti min‑Nefiti; għalhekk il‑kelma ta’ Alla kienet ġiet imxandra lilhom.",
                "9": "Iżda huma kienu ħatja ta’ nuqqasijiet kbar, għax ma ridux jaraw li jħarsu l‑kmandamenti ta’ Alla, u l‑preċetti tiegħu, skont il‑liġi ta’ Mosè.",
                "10": "Lanqas ma riedu josservaw ir‑riti tal‑knisja, li jkomplu jitolbu lil Alla u jsejħu ismu kuljum, biex ma jidħlux fit‑tiġrib.",
                "11": "Iva, fi ftit kliem, huma spiċċaw jgħawġu triqat il‑Mulej f’bosta ħwejjeġ; għaldaqstant, minħabba f’hekk, Alma u ħutu marru f’dik l‑art biex ixandrulhom il‑kelma.",
                "12": "Issa, meta waslu f’din l‑art, araw, huma baqgħu mistagħġbin hekk kif sabu li ż‑Żoramiti kienu bdew sinagogi, u li darba fil‑ġimgħa kienu jmorru jinġabru flimkien, fil‑jum li kienu sejħulu jum il‑Mulej; u huma bdew iqimu b’mod li Alma u ħutu qatt ma kienu raw bħalu;",
                "13": "Għax huma kienu bnew pjattaforma f’nofs is‑sinagoga tagħhom, biex joqogħdu bilwieqfa fuqha, u hija kienet tinsab fl‑għoli ’l fuq minn ras in‑nies; u fuqha setgħet toqgħod biss persuna waħda.",
                "14": "Għalhekk, kull min xtaq jagħti qima kellu jmur u jieqaf fuqha, u jgħolli jdejh lejn is‑smewwiet, u jgħajjat b’leħen għoli u jgħid:",
                "15": "Qaddis, qaddis Alla; aħna nemmnu li inti Alla, u nemmnu li int qaddis, u li inti kont spirtu, u li inti issa spirtu, u li inti se tibqa’ spirtu għal dejjem.",
                "16": "Qaddis Alla, aħna nemmnu li lilna inti fridtna minn ħutna; u aħna ma nemmnux fit‑twemmin li jemmnu fih ħutna, li għadda għandhom permezz tal‑bluha ta’ missirijiethom; iżda aħna nemmnu li lilna inti għażiltna biex inkunu l‑ulied qaddisa tiegħek; u inti wrejtna li m’għandu jkun hawn l‑ebda Kristu.",
                "17": "Iżda inti l‑istess, fl‑imgħoddi, issa, u għal dejjem; u int lilna għażiltna sabiex inkunu nistgħu nsalvaw, filwaqt li lil dawk kollha ta’ madwarna int għażilthom, sforz l‑għadab tiegħek, biex jinxteħtu fl‑infern; u għal din il‑qdusija, O Alla, aħna nroddulek ħajr; u nroddulek ħajr ukoll li lilna għażiltna ħalli ma niġux immexxija skont it‑twemmin bla sens ta’ ħutna, li jirristrinġihom biex huma jemmnu fi Kristu, u dan iwassal biex qalbhom titbiegħed minnek, O Alla tagħna.",
                "18": "U għal darb’oħra nroddulek ħajr, O Alla, talli aħna poplu magħżul u qaddis. Ammen.",
                "19": "Issa ġara li wara li Alma u ħutu u wliedu semgħu dan it‑talb, huma stagħġbu bil‑kbir.",
                "20": "Għax araw, kull wieħed minnhom mar u offra dan l‑istess talb.",
                "21": "Issa dan il‑post huma semmewh Ramemptomju, li tfisser, podju sagru.",
                "22": "Issa, minn fuq dan il‑podju kull wieħed minnhom offra lil Alla l‑istess talba, fejn huma bdew iroddu ħajr lil Alla talli huma kienu magħżulin minnu, u li hu ma qarraqx bihom u wassalhom biex jemmnu fit‑twemmin ta’ ħuthom, u li qalbhom ma twasslitx biex temmen fi ħwejjeġ li għad iridu jseħħu, li ma kienu jafu xejn dwarhom.",
                "23": "Issa, wara li n‑nies kollha offrew ir‑radd il‑ħajr b’dan il‑mod, huma reġgħu lura fi djarhom, u ma tkellmux aktar dwar Alla tagħhom sa dakinhar meta huma reġgħu nġabru flimkien għal darb’oħra ħdejn il‑podju sagru, biex joffru r‑radd il‑ħajr skont id‑drawwa tagħhom.",
                "24": "Issa meta Alma ra dan huwa ħass qalbu titnikket; għax hu ra li huma kienu nies ħżiena u rashom iebsa; iva, hu ra li qalbhom kienet marbuta mad‑deheb, u mal‑fidda, u ma’ kull xorta ta’ oġġetti fini.",
                "25": "Iva, u huwa ra wkoll li huma tant kienu minfuħin bihom infushom li huma bdew jiftaħru bil‑kbir, fil‑kburija tagħhom.",
                "26": "U hu għolla leħnu lejn is‑smewwiet, għajjat u qal: O, Mulej, kemm se ddum tħalli l‑qaddejja tiegħek jgħammru hawn fuq l‑art fil‑ġisem, u jaraw daqstant ħażen kbir fost ulied il‑bnedmin?",
                "27": "Ara, O Alla, huma jsejħu lilek, madankollu qalbhom hija mimlija kburija. Ara, O Alla, huma jsejħulek permezz ta’ fommhom, waqt li huma minfuħin bihom infushom, tant li jaħsbu li huma xi ħaġa importanti, minħabba l‑frugħa tad‑dinja.",
                "28": "Ara, O Alla tiegħi, l‑ilbies tagħhom li jiswa’ l‑flus, u ċ‑ċrieket tagħhom, u l‑brazzuletti tagħhom, u t‑tiżjin bid‑deheb tagħhom, u kull ħaġa prezzjuża li jinsabu mżejnin biha; u ara, qalbhom tinsab marbuta ma’ dawn il‑ħwejjeġ, madankollu huma jsejħulek u jgħidulek—Inroddulek ħajr, O Alla, għax għalik aħna poplu magħżul, waqt li oħrajn sejrin jinqerdu.",
                "29": "Iva, u jgħidu li inti għarrafthom li mhu se jkun hawn l‑ebda Kristu.",
                "30": "O Mulej Alla, kemm se ddum tippermetti daqstant ħażen u infedeltà fost dan il‑poplu? O Mulej, agħtini l‑qawwa li nkun nista’ nistabar fid‑dgħufijiet tiegħi. Għax jiena dgħajjef, u dan il‑ħażen kollu fost dan il‑poplu tassew qed inikkitli ruħi.",
                "31": "O Mulej, qalbi mnikkta bil‑kbir; nitolbok tfarraġ ruħi fi Kristu. O Mulej, nitolbok tagħtini l‑qawwa, ħalli b’sabar inkun nista’ ngħaddi minn dan it‑taħbit li se jiġi fuqi, minħabba l‑ħażen ta’ dan il‑poplu.",
                "32": "O Mulej, nitolbok tfarraġli ruħi, u tgħini nirnexxi, u l‑istess il‑ħaddiema sħabi li jinsabu miegħi—iva, lil Għammon, u Aron, u Omner, kif ukoll lil Amuleki u Żeżrom, u anke liż‑żewġ uliedi—iva, nitolbok tfarraġ ukoll lil dawn kollha, O Mulej. Iva, nitolbok tfarraġ ruħhom fi Kristu.",
                "33": "Nitolbok tagħtihom il‑qawwa, li jkunu jistgħu jġarrbu b’sabar l‑hemm li se jiġi fuqhom, minħabba l‑ħażen ta’ dan il‑poplu.",
                "34": "O Mulej, nitolbok tgħinna nirnexxu u nkunu nistgħu nerġgħu nġibuhom lura għandek fi Kristu.",
                "35": "Ara, O Mulej, ruħhom hija prezzjuża, u ħafna minnhom huma ħutna; għalhekk, agħtina, O Mulej, il‑qawwa u l‑għerf biex inkunu nistgħu nġibu lura għandek lil dawn ħutna.",
                "36": "Issa ġara li meta Alma qal dan il‑kliem, huwa poġġa jdejh fuq dawk kollha li kienu miegħu. U araw, hekk kif huwa poġġa jdejh fuqhom, huma mtlew bl‑Ispirtu s‑Santu.",
                "37": "U wara li għamel dan huma nfirdu minn xulxin, mingħajr ma qagħdu jaħsbu x’se jieklu jew x’se jixorbu, jew x’se jilbsu.",
                "38": "U l‑Mulej ipprovdielhom li kellhom bżonn biex huma ma jbatux il‑ġuħ, u lanqas l‑għatx; iva, u huwa tahom ukoll il‑qawwa, biex kull taħbit li jafu jgħaddu minnu jkun jista’ jinbela fil‑hena ta’ Kristu. Issa kollox seħħ skont it‑talb ta’ Alma; u dan minħabba li huwa talab bil‑fidi."
            },
            "32": {
                "1": "U ġara li huma marru u bdew ixandru l‑kelma ta’ Alla lin‑nies, fejn bdew jidħlu fis‑sinagogi tagħhom, u fi djarhom; iva, u huma bdew ixandru wkoll il‑kelma fit‑triqat tagħhom.",
                "2": "U ġara li wara li ħadmu bis‑sħiħ fosthom, huma beda jkollhom suċċess fost il‑klassi l‑fqira tal‑poplu; għax araw, huma ġew imkeċċijin ’il barra mis‑sinagogi minħabba l‑faqar ta’ lbieshom.",
                "3": "Għalhekk huma ma tħallewx jidħlu fis‑sinagogi tagħhom biex iqimu ’l Alla, għax kienu jitqiesu bħala nies maħmuġin; għalhekk huma kienu nies foqra; iva, ħuthom kienu jqisuhom bħala rmixk; għalhekk huma kienu foqra fejn jidħlu ħwejjeġ tad‑dinja; u kienu wkoll foqra f’qalbhom.",
                "4": "Issa, hekk kif Alma kien qed jgħallem u jkellem lin‑nies fuq l‑għolja Onida, ġew ħdejh għadd kbir ta’ nies, li kienu dawk li konna qed nitkellmu dwarhom, li kienu foqra f’qalbhom, minħabba l‑faqar tagħhom fejn jidħlu l‑ħwejjeġ tad‑dinja.",
                "5": "U huma ġew għand Alma; u l‑aktar wieħed importanti fosthom qallu: Ara, x’għandhom jagħmlu dawn ħuti, għax huma mistmerra minn kulħadd minħabba l‑faqar tagħhom, iva, b’mod speċjali mill‑qassisin tagħna; għax huma keċċewna ’l barra mis‑sinagogi tagħna li aħna ħdimna bla heda biex nibnuhom b’idejna stess; u huma keċċewna ’l barra minħabba l‑faqar kbir tagħna; u aħna m’għandniex fejn inqimu ’l Alla tagħna; u ara, aħna x’għandna nagħmlu?",
                "6": "U issa meta Alma sema’ dan, huwa dar wiċċu lejh, u ħares dritt lejh, b’ħarsa mimlija hena; għax hu seta’ jara li hemmhom kien wassalhom biex huma tassew jumiljaw ruħhom, u huma kienu jinsabu lesti biex jisimgħu l‑kelma.",
                "7": "Għalhekk lill‑miġemgħa l‑oħra ma qalilhom xejn aktar; iżda huwa medd idu, u għajjat lil dawk li kien hemm quddiemu, li kienu nidmu tassew, u qalilhom:",
                "8": "Qed nara li intom ta’ qalb umli; u jekk hu hekk, henjin intom.",
                "9": "Araw ħukom qal, X’nistgħu nagħmlu?—għax aħna ġejna mkeċċijin ’il barra mis‑sinagogi tagħna, u ma nistgħux inqimu ’l Alla tagħna.",
                "10": "Araw jien ngħidilkom, taħsbu intom li lil Alla tistgħu tqimuh biss fis‑sinagogi tagħkom?",
                "11": "U barra minn hekk, nistaqsikom, taħsbu intom li lil Alla għandkom tqimuh biss darba f’ġimgħa?",
                "12": "Jien ngħidilkom, tajjeb għalikom li intom ġejtu mkeċċijin ’il barra mis‑sinagogi tagħkom, ħalli tkunu tistgħu tumiljaw ruħkom u tiksbu l‑għerf; għax hu meħtieġ li intom titgħallmu l‑għerf; għax huwa minħabba li intom ġejtu mkeċċijin li ħutkom jistmerrukom, minħabba l‑faqar kbir tagħkom, u dan wassalkom biex intom tkunu ta’ qalb umli; għax kienet il‑ħtieġa li wasslitkom biex tumiljaw ruħkom.",
                "13": "U issa, minħabba li intom ġejtu mġiegħla tumiljaw ruħkom, henjin intom; għax xi kultant il‑bniedem, jekk ikun imġiegħel jumilja ruħu, ifittex l‑indiema; u issa bla dubju li kull min jindem se jsib il‑ħniena; u dak li jsib il‑ħniena u jibqa’ sħiħ sal‑aħħar jikseb is‑salvazzjoni.",
                "14": "U issa, kif għidtilkom, li intom ġejtu mberkin għaliex ġejtu mġiegħla tumiljaw ruħkom, ma taħsbux li huma aktar imberkin dawk li jumiljaw ruħhom minħabba l‑kelma?",
                "15": "Tabilħaqq, dak li tassew jumlija ruħu, u jindem minn dnubietu, u jibqa’ sħiħ sal‑aħħar, huwa se jkun imbierek—iva, huwa se jkun imbierek ferm aktar minn dawk li jiġu mġiegħla jumiljaw ruħhom minħabba l‑faqar kbir tagħhom.",
                "16": "Għalhekk, henjin dawk li jumiljaw ruħhom mingħajr ma jiġu mġiegħla jkunu umli; jew, fi kliem ieħor, imberkin dawk li jemmnu fil‑kelma ta’ Alla, u jitgħammdu mingħajr ma jwebbsu qalbhom, iva, mingħajr ma jiġu mġiegħla jitgħallmu l‑kelma, jew saħansitra mġiegħla li jkunu jafu qabel ma jemmnu.",
                "17": "Iva, huma ħafna li jgħidu: Jekk turina sinjal mis‑smewwiet, aħna nkunu nafu fiż‑żgur; imbagħad aħna nemmnu.",
                "18": "Issa jiena nistaqsi, din issejħulha fidi? Araw, jien ngħidilkom, Le; għax jekk bniedem jaf xi ħaġa m’għandux għalfejn jemminha, għax diġà jafha.",
                "19": "U issa, kemm hu misħut aktar dak li jaf ir‑rieda ta’ Alla u ma jwettaqhiex minn dak li sempliċiment jemmen, jew għandu għalxiex jemmen, u jaqa’ fit‑trasgressjoni?",
                "20": "Issa dwar dan għandkom tiġġudikaw. Araw, jien ngħidilkom, kif inhu minn naħa hu min‑naħa l‑oħra; u se jseħħ minn kull bniedem skont ħidmietu.",
                "21": "U issa kif jien għidt dwar il‑fidi—il‑fidi mhijiex li jkollkom għarfien perfett tal‑affarijiet; għalhekk jekk għandkom il‑fidi intom tittamaw għal affarijiet li ma jidhrux iżda huma vera.",
                "22": "U issa, araw, jien ngħidilkom, u nixtieqkom tiftakru, li Alla hu ħanin ma’ dawk kollha li jemmnu f’ismu; għalhekk hu, fuq kollox, jixtieq li intom temmnu, iva, sewwasew fil‑kelma tiegħu.",
                "23": "U issa, huwa jiżvela l‑kelma tiegħu lill‑bnedmin permezz tal‑anġli, iva, mhux biss lill‑irġiel iżda wkoll lin‑nisa. Issa dan mhux kollox; it‑tfal ċkejknin ħafna drabi jingħata lilhom kliem li jħawwad lill‑għorrief u l‑istudjużi.",
                "24": "U issa, għeżież ħuti, hekk kif intom tixtiequ tkunu tafu mingħandi x’għandkom tagħmlu minħabba li qed tbatu u qed tiġu mwarrbin—issa ma nixtieqx li intom taħsbu li jien irrid nagħmel ħaqq minnkom ħlief skont dak li hu veru—",
                "25": "Għax jien mhux qed nimplika li intom ilkoll ġejtu mġiegħla tumiljaw ruħkom; għax fis‑sewwa nemmen li fostkom hemm xi wħud li lesti jumiljaw ruħhom, irrispettivament xi jkunu ċ‑ċirkustanzi li jistgħu jkunu fihom.",
                "26": "Issa, kif jiena għidt dwar il‑fidi—li mhijiex għarfien perfett—hekk ukoll ngħid dwar kliemi. Għall‑ewwel intom ma tistgħux tkunu tafu b’mod perfett il‑verità tiegħu, daqs kemm ma tistgħux tkunu tafu li l‑fidi hija għarfien perfett.",
                "27": "Iżda araw, jekk intom tistenbħu u tqanqlu l‑fakultajiet tagħkom, li taslu li tesperimentaw bi kliemi, u teżerċitaw farka fidi, iva, anke jekk kull ma għandkom hija biss xewqa li temmnu, ħallu din ix‑xewqa taħdem fikom, sewwasew sakemm intom temmnu b’tali mod li tagħtu lok għal ftit minn kliemi.",
                "28": "Issa, ejjew inqabblu l‑kelma ma’ żerriegħa. Issa, jekk intom tagħtu lok li żerriegħa tinżera’ ġewwa qalbkom, araw, jekk hi tkun żerriegħa vera, jew żerriegħa tajba, jekk intom ma tarmuhiex ’il barra permezz tan‑nuqqas ta’ fidi tagħkom, u jekk ma tirreżistux l‑Ispirtu tal‑Mulej, araw, hija tibda tespandi ġewwa fikom; u meta tħossuha tespandi ġewwa fikom, intom tibdew tgħidu lilkom infuskom—Bilfors li din żerriegħa tajba, jew li l‑kelma hija tajba, għaliex hija bdiet tkabbar ruħi; iva, bdiet iddawwal l‑għarfien tiegħi, iva, bdejt integħimha delizzjuża.",
                "29": "Issa araw, dan ma jwassalkomx biex intom tkabbru l‑fidi tagħkom? Jiena ngħidilkom, Iva; madankollu hija ma kibretx u saret għarfien perfett.",
                "30": "Iżda araw, hekk kif iż‑żerriegħa tespandi, u tinbet, u tibda tikber, intom bilfors taslu biex tgħidu li ż‑żerriegħa hija tajba; għax araw, hija tespandi, u tinbet, u tibda tikber. U issa, araw, dan ma jwassalkomx biex intom issaħħu l‑fidi tagħkom? Iva, dan iwassalkom biex intom issaħħu l‑fidi tagħkom: għax intom tgħidu, jien naf li din hija żerriegħa tajba; għax araw hija nibtet u qed tibda tikber.",
                "31": "U issa, araw, intom tafu fiċ‑ċert li din hija żerriegħa tajba? Jien ngħidilkom, Iva; għax kull żerriegħa tipproduċi skont l‑għamla tagħha.",
                "32": "Għalhekk, jekk żerriegħa tikber ifisser li hi tajba, iżda jekk ma tikbirx, araw ifisser li mhijiex tajba, għalhekk hija tiġi mwarrba.",
                "33": "Għax issa, araw, peress li intom ippruvajtu dan l‑esperiment, u żrajtu ż‑żerriegħa, u hija tibda tespandi u tinbet, u tibda tikber, intom bilfors tkunu tafu li ż‑żerriegħa hija tajba.",
                "34": "U issa, araw, l‑għarfien tagħkom għalhekk huwa wieħed perfett? Iva, l‑għarfien tagħkom hu perfett f’dik il‑ħaġa, u l‑fidi tagħkom tinsab rieqda; u dan għaliex intom tafu, għax tafu li l‑kelma bdiet tkabbar ruħkom, u tafu wkoll li hija nibtet, u b’hekk l‑għarfien tagħkom beda jiddawwal, u moħħkom beda jespandi.",
                "35": "Allura, dan mhuwiex kollu veru? Jien ngħidilkom, Iva, għax huwa dawl; u dak kollu li huwa dawl, huwa tajjeb, għaliex wieħed jista’ jifhmu, għalhekk intom bilfors tafu li huwa tajjeb; u issa araw, wara li intom esperjenzajtu dan id‑dawl, l‑għarfien tagħkom huwa wieħed perfett?",
                "36": "Araw, jiena ngħidilkom, Le; lanqas m’għandkom tabbandunaw il‑fidi tagħkom, għax dak li għamiltu huwa biss li eżerċitajtu l‑fidi tagħkom biex tiżirgħu ż‑żerriegħa ħalli tkunu tistgħu tippruvaw l‑esperiment biex tkunu tafu jekk iż‑żerriegħa kenitx tajba.",
                "37": "U araw, hekk kif is‑siġra tibda tikber, intom tgħidu: Ejjew immantnuha b’reqqa kbira, biex hija trabbi l‑għeruq, ħalli tkun tista’ tikber, u tagħtina l‑frott. U issa araw, jekk intom tmantnuha b’reqqa kbir hija trabbi l‑għeruq, u tikber, tipproduċi l‑frott.",
                "38": "Iżda jekk ma teħdux ħsieb is‑siġra, u ma tmantnuhiex, araw hija ma trabbi l‑ebda għeruq; u meta tiġi s‑sħana tax‑xemx u taħraqha, peress li m’għandha l‑ebda għeruq hija tidbiel, u intom taqilgħuha u tarmuha.",
                "39": "Issa, dan ma jseħħx għax iż‑żerriegħa ma kenitx tajba, lanqas għax frottha ma kienx se jkun ta’ min jixtiequ; iżda dan iseħħ għax l‑art tagħkom hi ħawlija, u intom ma ħadtux ħsieb is‑siġra, għalhekk minnha ma jistax ikollkom frott.",
                "40": "U b’hekk, jekk intom ma teħdux ħsieb il‑kelma, u ma toqogħdux tistennew frottha b’għajn ta’ fidi, intom qatt ma tkunu tistgħu taqtgħu mill‑frott tas‑siġra tal‑ħajja.",
                "41": "Iżda jekk intom tieħdu ħsieb il‑kelma, iva, jekk tieħdu ħsieb is‑siġra hekk kif tibda tikber, permezz tal‑fidi tagħkom b’tant reqqa u sabar, u tistennew frottha bil‑ħerqa, hija tinbet; u araw hija ssir siġra li tibqa’ tikber u twassal għall‑ħajja ta’ dejjem.",
                "42": "U minħabba d‑diliġenza tagħkom u l‑fidi tagħkom u s‑sabar li intom urejtu lejn il‑kelma intom u tieħdu ħsiebha, biex jinbtu fikom għeruqha, araw, f’qasir żmien intom tkunu tistgħu taqtgħu frottha, li hu aktar prezzjuż u aktar ħelu minn kull ħaġa oħra ħelwa, u aktar abjad minn kull ħaġa bajda, iva u aktar safi minn kull ħaġa safja; u intom tmantnu lilkom infuskom b’dan il‑frott sewwasew sakemm timtlew, u intom la jkollkom ġuħ, u lanqas għatx.",
                "43": "Imbagħad, ħuti, intom tgawdu l‑barkiet tal‑fidi tagħkom, u tad‑diliġenza, tal‑paċenzja, u tas‑sabar tagħkom, għax intom bqajtu tistennew sakemm is‑siġra tagħtikom il‑frott."
            },
            "33": {
                "1": "Issa wara li Alma qal dan il‑kliem, huma bagħtu jgħidulu li xtaqu jkunu jafu jekk kellhomx jemmnu f’Alla wieħed, biex huma jkunu jistgħu jiksbu dan il‑frott li dwaru huwa tkellem, jew b’liema mod setgħu jiżirgħu ż‑żerriegħa, jew il‑kelma li dwarha huwa tkellem, fejn huwa qal li jeħtieġ li tinżera’ f’qalbhom; jew b’liema mod għandhom jibdew jeżerċitaw il‑fidi tagħhom.",
                "2": "U Alma qalilhom: Araw, intom għidtu li ma stajtux tqimu ’l Alla tagħkom minħabba li ġejtu imkeċċijin ’il barra mis‑sinagogi tagħkom. Iżda ara, jien ngħidilkom, jekk taħsbu li intom ma tistgħux tqimu ’l Alla, tassew sejrin żball, u jeħtieġ li intom tiflu sew l‑iskrittura; jekk taħsbu li huma għallmukom dan, mela intom ma fhimtuhomx.",
                "3": "Tiftakru li qrajtu x’qal Żenos, il‑profeta tal‑imgħoddi, dwar it‑talb jew dwar il‑qima?",
                "4": "Għax huwa qal: Ħanin inti, O Alla, għax inti smajt talbi, anke meta jiena kont fix‑xagħri; iva, inti wrejt ħniena miegħi meta jiena tlabtek dwar dawk li kienu l‑għedewwa tiegħi, u inti dawwarthom lejja.",
                "5": "Iva, O Alla, u inti wrejt ħniena miegħi meta jiena sejjaħtlek fl‑għalqa tiegħi; meta jiena sejjaħtlek f’talbi, inti smajtni.",
                "6": "U anke meta jiena mort lura f’dari, O Alla, f’talbi inti smajtni.",
                "7": "U meta mort f’kamarti, O Mulej, u jiena tlabtek, inti smajtni.",
                "8": "Iva, ħanin inti ma’ wliedek meta huma jsejħulek, sabiex tkun inti li tismagħhom u mhux il‑bnedmin, u inti tkun tinsab lest li tismagħhom.",
                "9": "Iva, O Alla, inti wrejt ħniena miegħi, u smajt talbi f’nofs il‑ġemgħat.",
                "10": "Iva, u inti lili smajtni wkoll meta jiena ġejt imwarrab u mistmerr mill‑għedewwa tiegħi; iva, inti smajt talbi, u wrejt l‑għadab tiegħek mal‑għedewwa tiegħi, u fl‑għadab tiegħek ġibt fuqhom il‑qerda f’qasir żmien.",
                "11": "U lili inti smajtni minħabba hemmi u s‑sinċerità tiegħi; u hu minħabba ibnek li inti wrejt daqstant ħniena miegħi, għalhekk jiena lilek nsejjaħ f’hemmi, għax fik jiena nsib il‑hena tiegħi; għaliex minħabba ibnek inti evitajtli li jiena niġi kkastigat.",
                "12": "U issa Alma qalilhom: Temmnu intom dik l‑iskrittura li nkitbet minn dawk tal‑imgħoddi?",
                "13": "Araw, jekk iva, mela m’hemmx dubju li intom temmnu dak li qal Żenos; għax araw, huwa qal: Minħabba ibnek evitajt li wliedek jintlaqtu mill‑kastigi.",
                "14": "Issa araw, ħuti, jiena nistaqsikom, intom qrajtuha l‑iskrittura? Jekk iva, kif tistgħu ma temmnux f’Iben Alla?",
                "15": "M’hemmx miktub li mhuwiex biss Żenos li tkellem dwar dawn il‑ħwejjeġ, iżda anke Żenok tkellem dwar dawn il‑ħwejjeġ—",
                "16": "Għax araw, huwa qal: Inti, O Mulej, ħadtha kontra dal‑poplu, għax huma ma jridux jifhmu l‑ħniena tiegħek li inti sawwabt fuqhom minħabba ibnek.",
                "17": "U issa, ħuti, qed taraw li profeta ieħor tal‑imgħoddi xehed dwar Iben Alla, u għax in‑nies ma ridux jifhmu kliemu huma ħaġġruh għall‑mewt.",
                "18": "Iżda araw, dan mhux kollox; mhumiex dawn biss illi tkellmu dwar l‑Iben ta’ Alla.",
                "19": "Araw, Mosè wkoll tkellem dwaru; iva, u araw, fid‑deżert huwa għolla ’l fuq raffigurazzjoni ta’ Iben Alla, biex kull min iħares lejha jkun jista’ jikseb il‑ħajja. U kienu ħafna li ħarsu lejha u għexu.",
                "20": "Iżda ftit kienu li fehemu t‑tifsira ta’ dawk il‑ħwejjeġ, u dan minħabba l‑ebusija ta’ qalbhom. Iżda kien hemm ħafna li tant webbsu qalbhom li lanqas riedu jħarsu lejha, għalhekk spiċċaw biex inqerdu. Issa r‑raġuni għalfejn ma ridux iħarsu lejha hi għax huma ma kinux jemmnu li kienet se twassal għall‑fejqan tagħhom.",
                "21": "O ħuti, li kieku intom tistgħu tfiequ billi sempliċiment tħarsu ħarsa b’għajnejkom ħalli tkunu tistgħu tfiequ, intom ma taqbdux u tagħmlu dan fil‑pront, jew tippreferu li twebbsu qalbkom u tibqgħu ma temmnux, u taqgħu fil‑għażż, u b’għajnejkom ma tħarsux, u tispiċċaw tinqerdu?",
                "22": "Jekk huwa hekk, mela intom se tispiċċaw tintlaqtu minn gwaj; iżda jekk mhuwiex hekk, mela araw li tħarsu b’għajnejkom u tibdew temmnu fl‑Iben ta’ Alla, li hu għandu jiġi biex jifdi lill‑poplu tiegħu, u li se jbati u jmut biex ipatti għal dnubiethom; u li huwa se jerġa’ jqum mill‑imwiet, u dan se jġib fis‑seħħ il‑qawmien, fejn il‑bnedmin kollha sejrin jieqfu quddiemu, biex f’jum il‑ħaqq finali jsir ħaqq minnhom skont għemilhom.",
                "23": "U issa, ħuti, nixtieq li intom tiżirgħu din il‑kelma f’qalbkom, u hekk kif hija tibda tespandi araw li tmantnuha wkoll permezz tal‑fidi tagħkom. U araw, hija ssir siġra, u hi tibqa’ tikber fikom sal‑ħajja ta’ dejjem. U mbagħad jalla Alla jħaffef it‑tagħbija tagħkom, permezz tal‑hena ta’ Ibnu. U jekk tridu, intom tistgħu tabilħaqq tagħmlu dan kollu. Ammen."
            },
            "34": {
                "1": "U issa ġara li wara li Alma qalilhom dan il‑kliem huwa poġġa bilqiegħda mal‑art, u Amuleki qam u beda jgħallimhom u jgħid:",
                "2": "Ħuti, naħseb li ma jistax ikun li intom m’għandkomx għarfien biżżejjed dwar il‑ħwejjeġ li ntqalu dwar il‑miġja ta’ Kristu, li għallimniekom li huwa l‑Iben ta’ Alla; iva, jiena naf li dawn il‑ħwejjeġ ġew mgħallmin lilkom b’mod abbundanti qabel ma intom inqtajtu minn magħna.",
                "3": "U hekk kif intom urejtu x‑xewqa li l‑għażiż ħija jgħarrafkom x’għandkom tagħmlu minħabba hemmkom; u hu kellimkom xi ftit u qalilkom sabiex tħejju moħħkom; iva, u hu ħeġġiġkom biex ikollkom il‑fidi u s‑sabar—",
                "4": "Iva, sewwasew anke jekk intom imqar ikollkom fidi biżżejjed li tiżirgħu l‑kelma f’qalbkom, ħalli intom tkunu tistgħu tesperimentaw bit‑tjubija tagħha.",
                "5": "U aħna għarafna li l‑mistoqsija l‑kbira li għandkom f’moħħkom hi jekk il‑kelma tinsabx fl‑Iben ta’ Alla, jew jekk hux se jkun hawn Kristu.",
                "6": "U intom rajtu wkoll li ħija wriekom, bosta drabi, li l‑kelma li twassal għas‑salvazzjoni tinsab fi Kristu.",
                "7": "Ħija rrefera għal kliem Żenos, li l‑fidwa tiġi permezz tal‑Iben ta’ Alla, kif ukoll għal kliem Żenok; u huwa rrefera wkoll għal Mosè, biex jurikom li dawn il‑ħwejjeġ huma vera.",
                "8": "U issa, araw, jiena nixhdilkom minn rajja li dawn il‑ħwejjeġ huma vera. Araw, jien ngħidilkom, li jiena naf li Kristu sejjer jiġi fost ulied il‑bnedmin, biex jieħu fuqu t‑trasgressjonijiet tal‑poplu tiegħu, u li huwa sejjer ipatti għad‑dnubiet tad‑dinja; għax il‑Mulej Alla qal dan.",
                "9": "Għax hemm bżonn li tiġi fis‑seħħ espjazzjoni; għax skont il‑pjan il‑kbir ta’ Alla l‑Etern jeħtieġ li sseħħ espjazzjoni, għax inkella l‑umanità kollha tispiċċa biex inevitabbilment tintilef; iva, kulħadd webbes rasu; iva, kulħadd waqa’ u jinsab mitluf, u kulħadd jispiċċa jintilef li kieku mhux għall‑espjazzjoni li hemm bżonn li tiġi fis‑seħħ.",
                "10": "Għax hemm bżonn li jkun hawn sagrifiċċju kbir u finali; iva, mhux sagrifiċċju ta’ bniedem, lanqas ta’ bhima, lanqas ta’ xi tip ta’ tajra; għax dan is‑sagrifiċċju mhux se jkun sagrifiċċju uman; iżda jeħtieġ li jkun sagrifiċċju infinit u etern.",
                "11": "Issa m’hawn l‑ebda bniedem li jista’ jissagrifika demmu biex ipatti għad‑dnubiet ta’ ħaddieħor. Issa, jekk bniedem joqtol, araw, il‑liġi tagħna, li hi ġusta, tgħidilna biex inneħħu l‑ħajja ta’ ħuh? Jiena ngħidilkom, Le.",
                "12": "Iżda l‑liġi titlob il‑ħajja ta’ dak li jkun qatel; għalhekk ma jista’ jkun hawn xejn ħlief espjazzjoni infinita li jista’ jpatti għad‑dnubiet tad‑dinja.",
                "13": "Għalhekk, hemm bżonn li jkun hawn sagrifiċċju kbir u finali, u mbagħad għandu jkun hemm, jew hemm bżonn li jkun hemm, waqfien mit‑tixrid tad‑demm; imbagħad il‑liġi ta’ Mosè tkun tista’ tiġi fis‑seħħ; iva, hija tiġi fis‑seħħ kollha kemm hi, kull ittra u tikka tagħha, u xejn mhu se jintilef.",
                "14": "U araw, din hi t‑tifsira sħiħa tal‑liġi, li kollha kemm hi tidderiġina lejn is‑sagrifiċċju kbir u finali; u dak is‑sagrifiċċju kbir u finali se jkun sewwasew l‑Iben ta’ Alla, infinit u etern.",
                "15": "U b’dal‑mod huwa se jġib is‑salvazzjoni lil dawk kollha li jemmnu f’ismu; u dan hu l‑għan ta’ dan is‑sagrifiċċju finali, li tintwera l‑ħniena, liema ħniena tegħleb il‑ġustizzja, u ġġib fis‑seħħ mezz kif il‑bnedmin ikun jista’ jkollhom il‑fidi li twassal għall‑indiema.",
                "16": "U b’hekk il‑ħniena tkun tista’ tissodisfa t‑talbiet tal‑ġustizzja, u ddawwarhom f’dirgħajn is‑sigurtà, filwaqt li dak li ma jeżerċita l‑ebda fidi li twassal għall‑indiema jiġi espost għal‑liġi sħiħa li titlob il‑ġustizzja; għalhekk il‑pjan kbir u etern tal‑fidwa jaħdem biss fuq dak li għandu fidi li twassal għall‑indiema.",
                "17": "Għalhekk, ħuti, jalla Alla jgħinkom biex intom tkunu tistgħu tibdew teżerċitaw il‑fidi tagħkom li twassal għall‑indiema, biex intom tibdew issejħu l‑isem qaddis tiegħu, ħalli huwa jkun jista’ jkollu ħniena minnkom;",
                "18": "Iva, araw li ssejħulu biex jurikom ħniena; għax huwa għandu l‑qawwa li jsalva.",
                "19": "Iva, kunu umli, u ibqgħu itolbuh dejjem.",
                "20": "Sejħulu meta tkunu fl‑għelieqi tagħkom, iva, għall‑merħliet kollha tagħkom.",
                "21": "Sejħulu fi djarkom, iva, għan‑nies kollha ta’ darkom, kemm filgħodu, kemm f’nofsinhar, u kemm filgħaxija.",
                "22": "Iva, sejħulu kontra l‑qawwa tal‑għedewwa tagħkom.",
                "23": "Iva, sejħulu kontra x‑xitan, li hu l‑għadu ta’ kull ma hu sewwa.",
                "24": "Sejħulu għall‑ħsad tal‑għelieqi tagħkom, biex jagħtukom ħafna frott.",
                "25": "Sejħulu għall‑merħliet tal‑għelieqi tagħkom, biex huma joktru.",
                "26": "Iżda dan mhux kollox; jeħtieġ li intom tiftħu qalbkom f’kamartkom, u fil‑moħbiet tagħkom, u fix‑xagħri tagħkom.",
                "27": "Iva, u meta ma tkunux qed issejħu lill‑Mulej, araw li intom tiftħu qalbkom miegħu kontinwament u troddulu ħajr għall‑ġid tagħkom, kif ukoll għall‑ġid ta’ dawk ta’ madwarkom.",
                "28": "U issa araw, għeżież ħuti, jien ngħidilkom, taħsbux li dan hu kollox; għax wara li intom tkunu għamiltu dan kollu, jekk intom twarrbu lil min hu fil‑bżonn, u ’l min hu għeri, u ma żżurux lill‑marid u lil min qed ibati, u ma taqsmux ġidkom, jekk għandkom, ma’ dawk li li jinsabu fil‑bżonn—jien ngħidilkom, jekk ma tagħmlu xejn minn dan, araw, talbkom ikun kollu għalxejn, u ma jiswiekom xejn, u intom tkunu bħall‑ipokriti li jiċħdu l‑fidi.",
                "29": "Għalhekk, jekk tinsew turu l‑karità, intom ma tkunu xejn ħlief rmixk (li ma jiswa għal xejn), li jintrema barra minn dak li jsaffi, u jintrifes min‑nies.",
                "30": "U issa, ħuti, nixtieq li wara li intom rċevejtu daqstant xhieda, għax l‑iskrittura mqaddsa tixhed dwar dan kollu, intom tmorru u tagħmlu l‑frott għall‑indiema.",
                "31": "Iva, jien nixtieq li intom tmorru u ma twebbsux aktar qalbkom; għax araw, issa hu ż‑żmien u l‑jum tas‑salvazzjoni tagħkom; u għalhekk, jekk intom tindmu u ma twebbsux qalbkom, il‑pjan kbir ta’ fidwa jibda jaħdem għalikom b’mod immedjat.",
                "32": "Għax araw, dil‑ħajja hija ż‑żmien li fih il‑bnedmin għandhom iħejju ruħhom biex jiltaqgħu ma’ Alla; iva, araw iż‑żmien ta’ dil‑ħajja huwa ż‑żmien li fih il‑bnedmin għandhom iwettqu ħidmiethom.",
                "33": "U issa, kif għidtilkom qabel, peress li intom kellkom daqstant xhieda, għalhekk, nitlobkom biex ma tibqgħux tipposponu l‑jum tal‑indiema tagħkom sal‑aħħar; għax wara daż‑żmien tal‑ħajja, li ngħata lilna biex inħejju ruħna għall‑ħajja ta’ dejjem, araw, jekk aħna ma nużawx ħina aħjar, imbagħad jasal il‑lejl tad‑dlam li fih ma tista’ titwettaq l‑ebda ħidma.",
                "34": "U wara li tkunu spiċċajtu f’dik il‑kriżi terribbli, intom ma tkunux tistgħu tgħidu li jiena lest li nindem, li jiena lest li mmur lura għand Alla tiegħi. Le, intom ma tkunux tistgħu tgħidu dan; għax dak l‑istess spirtu li jippossedi ġisimkom fil‑mument li intom tħallu din il‑ħajja, dak l‑istess spirtu jkollu qawwa li jippossedi ġisimkom f’dik id‑dinja eterna.",
                "35": "Għax araw, jekk intom bqajtu tipposponu l‑jum tal‑indiema tagħkom sewwasew sal‑mewt, araw, intom tkunu spiċċajtu taħt il‑ħakma tal‑ispirtu tax‑xitan, u huwa jagħmilkom tiegħu; għalhekk, l‑Ispirtu tal‑Mulej m’għadux aktar magħkom, u m’għadux jgħammar fikom aktar, u x‑xitan għandu kull setgħa fuqkom; u dan huwa l‑istat finali tal‑ħżiena.",
                "36": "U jiena naf dan, peress li l‑Mulej qal li huwa ma jgħammarx f’tempji mhux qaddisa, iżda huwa jgħammar fi qlub il‑ġusti; iva, u huwa qal ukoll li l‑ġusti sejrin ipoġġu bilqiegħda fis‑saltna tiegħu, u ma jitilqu qatt minnha; iżda jeħtieġ li lbieshom jiġi mbajjad permezz ta’ demm il‑Ħaruf.",
                "37": "U issa, għeżież ħuti, nixtieq li intom tibqgħu tiftakru dawn il‑ħwejjeġ, u tħabirku għas‑salvazzjoni tagħkom bil‑biża’ quddiem Alla, u ma tiċħdux aktar il‑miġja ta’ Kristu;",
                "38": "U araw li ma teħduhiex kontra l‑Ispirtu s‑Santu, iżda araw li tirċevuh, u tieħdu fuqkom isem Kristu; u tibqgħu umli sat‑trab, u araw li tqimu ’l Alla, f’kull post li tafu tkunu fih, fi spirtu u verità; u li intom tgħixu kuljum f’radd il‑ħajr għall‑ħniena kbira u l‑bosta barkiet li huwa jsawwab fuqkom.",
                "39": "Iva, u jiena nħeġġiġkom, ħuti, biex tibqgħu titolbu bla heda ħalli ma tispiċċawx tinħakmu mit‑tiġrib tax‑xitan, ħalli huwa ma jkunx jista’ jkollu qawwa fuqkom, u ma tispiċċawx taħt il‑ħakma tiegħu fl‑aħħar jum; għax araw, huwa ma jippremjakom bl‑ebda ħaġa tajba.",
                "40": "U issa għeżież ħuti, nitlobkom biex tibqgħu tistabru, ħalli bis‑sabar tkunu tistgħu tgħaddu minn kull tip ta’ taħbit; u araw li ma żżebilħux lil dawk li jkeċċukom ’il barra minħabba l‑faqar kbir tagħkom, ma tmorrux intom tispiċċaw midinbin bħalhom;",
                "41": "Iżda araw li jkollkom is‑sabar, u ġġarrbu dak it‑taħbit, b’tama ferma li xi darba intom għad tistrieħu minn kull taħbit."
            },
            "35": {
                "1": "Issa ġara li wara li Amuleki temm jgħid dan il‑kliem, huma telqu minn ħdejn il‑miġemgħa u qasmu lejn l‑art ta’ Ġerson.",
                "2": "Iva, u l‑aħwa li kien għad baqa’, wara li huma xandru l‑kelma liż‑Żoramiti, qasmu wkoll lejn l‑art ta’ Ġerson.",
                "3": "U ġara li wara li ż‑Żoramiti l‑aktar influwenti kkonsultaw bejniethom dwar il‑kliem li ġie mxandar lilhom, huma mtlew bil‑korla minħabba l‑kelma, għaliex hija spiċċat ġabet fix‑xejn l‑għemejjel qarrieqa tagħhom; għalhekk huma ma tawx widen għall‑kliem li huma semgħu.",
                "4": "U huma bagħtu għan‑nies minn madwar il‑pajjiż kollu u ġabruhom flimkien, u kkonsultaw magħhom dwar il‑kliem li kien ntqal lilhom.",
                "5": "Issa l‑mexxejja tagħhom u l‑qassisin u l‑għalliema tagħhom ma wrewx lin‑nies x’kienu x‑xewqat tagħhom; għalhekk huma bdew jitkixxfu biex jaraw kif kien jaħsibha l‑poplu kollu.",
                "6": "U ġara li wara li huma sabu kif kien jaħsibha l‑poplu kollu, dawk li kienu favur il‑kliem li kien intqal minn Alma u ħutu ġew imkeċċija ’l barra mill‑pajjiż; u dawn kienu ħafna; u dawn ukoll qasmu lejn l‑art ta’ Ġerson.",
                "7": "U ġara li Alma u ħutu ħadu ħsiebhom.",
                "8": "Issa n‑nies Żoramiti ħaduha kontra n‑nies ta’ Għammon li kienu jinsabu ġewwa Ġerson, u l‑kap taż‑Żoramiti, li kien raġel mill‑agħar, bagħat jgħid lin‑nies ta’ Għammon li huwa xtaqhom ikeċċu ’l barra minn arthom lil dawk kollha li ġew fosthom ġewwa arthom.",
                "9": "U huwa lissen bosta theddid kontrihom. U issa n‑nies ta’ Għammon ma beżgħux minn kliemhom; għalhekk ma keċċewhomx ’il barra, iżda huma laqgħu fosthom liż‑Żoramiti foqra li marru għandhom; u huma ħadu ħsiebhom, u libbsuhom, u tawhom artijiet biex jgħammru fihom; u huma daru bihom skont ħtiġijiethom.",
                "10": "Issa dan ipprovoka liż‑Żoramiti tant li huma mtlew bil‑korla għan‑nies ta’ Għammon, u huma bdew jitħalltu mal‑Lamaniti biex jipprovokawhom ħalli huma wkoll jimtlew bil‑korla għalihom.",
                "11": "U b’hekk iż‑Żoramiti u l‑Lamaniti bdew iħejju għal gwerra kontra n‑nies ta’ Għammon, kif ukoll kontra n‑Nefiti.",
                "12": "U b’hekk ġiet fi tmiemha s‑sbatax‑il sena tas‑saltna tal‑imħallfin fuq il‑poplu ta’ Nefi.",
                "13": "U n‑nies ta’ Għammon telqu mill‑art ta’ Ġerson, u ġew fl‑art ta’ Melek, u għamlu wisa’ fl‑art ta’ Ġerson għall‑armati tan‑Nefiti, biex ikunu jistgħu jiġġieldu mal‑armati tal‑Lamaniti u l‑armati taż‑Żoramiti; u b’dal‑mod ingħata bidu għal gwerra bejn il‑Lamaniti u n‑Nefiti, fit‑tmintax‑il sena tas‑saltna tal‑imħallfin; u rakkont tal‑gwerer tagħhom se jingħata aktar tard.",
                "14": "U Alma, u Għammon, u ħuthom, kif ukoll iż‑żewġ ulied ta’ Alma reġgħu lura fl‑art ta’ Żaraħemla, wara li huma kienu strument f’idejn Alla li wassal lil bosta Żoramiti għall‑indiema; u dawk kollha li twasslu għall‑indiema spiċċaw imkeċċijin minn arthom; iżda huma għandhom artijiet fejn jistgħu jgħammru fl‑art ta’ Ġerson, u huma qabdu f’idejhom l‑armi biex jiddefendu lilhom infushom, u lil marthom, u lil uliedhom, u l‑artijiet tagħhom.",
                "15": "Issa Alma, li kien imnikket għall‑aħħar minħabba l‑ħażen tal‑poplu tiegħu, iva minħabba l‑gwerer, u t‑tixrid ta’ demm, u l‑ġlied li kien hemm fosthom; u peress li huwa kien mar ixandar il‑kelma, jew aħjar intbagħat biex ixandar il‑kelma, fost in‑nies kollha li kien hemm f’kull belt; u peress li ra li n‑nies bdew iwebbsu qalbhom, u bdew joffendu ruħhom minħabba r‑rigorożità tal‑kelma, huwa sewwed qalbu bil‑kbir.",
                "16": "Għalhekk, huwa ordna biex uliedu jinġabru flimkien, ħalli hu jkun jista’ jagħti ċerti struzzjonijiet lil kull wieħed minnhom, wieħed, wieħed, dwar ħwejjeġ relatati mas‑sewwa. U aħna għandna rakkont tal‑kmandamenti li huwa tahom skont l‑istess kitbiet tiegħu."
            },
            "36": {
                "intro": "Il‑kmandamenti ta’ Alma lil ibnu Ħelaman.",
                "1": "Ibni, agħti widen għal kliemi; għax naħliflek, li diment li int tibqa’ tħares il‑kmandamenti ta’ Alla inti jkollok ir‑risq f’artek.",
                "2": "Nixtieqek tagħmel kif għamilt jien, li tiftakar fil‑jasar ta’ missirijietna; għax huma kienu fil‑jasar, u ħadd ma seta’ jeħlishom ħlief l‑Alla ta’ Abraham, u l‑Alla ta’ Iżakk, u l‑Alla ta’ Ġakobb; u bla dubju huwa ħelishom fil‑hemm tagħhom.",
                "3": "U issa, O ibni Ħelaman, ara, int għadek f’żogħżitek, u għalhekk, nitolbok biex tisma’ kliemi u titgħallem minni; għax jiena naf li Alla jsostni lil dawk kollha li jafdaw fih fl‑isfidi tagħhom, u fl‑inkwiet tagħhom, u fil‑hemm tagħhom, u huma se jiġu mgħollija ’l fuq fl‑aħħar jum.",
                "4": "U ma rridekx taħseb li jiena naf dan minħabba l‑għarfien tiegħi—jiena naf dan mhux permezz ta’ dak li hu temporali iżda permezz ta’ dak li hu spiritwali, mhux permezz tal‑moħħ karnali iżda permezz ta’ Alla.",
                "5": "Issa, ara, jiena ngħidlek, li kieku jiena ma ġejtx imwieled minn Alla jien ma kontx inkun naf dawn il‑ħwejjeġ; iżda Alla, permezz ta’ fomm l‑anġli mqaddsa tiegħu, żvela miegħi dawn il‑ħwejjeġ, u mhux għax jien kien jistħoqqli.",
                "6": "Għax jiena mort flimkien ma’ wlied Mosija biex nipprova neqred il‑knisja ta’ Alla; u ara, Alla bagħat l‑anġli mqaddsa tiegħu biex iwaqqfuna fi triqitna.",
                "7": "U ara, huwa kellimna b’leħen iriegħed, u bdiet titheżżeż l‑art kollha taħt riġlejna; u aħna waqajna mal‑art, għax inħkimna mill‑biża’ tal‑Mulej.",
                "8": "U ara, ġie leħen jgħidli: Qum. U jiena qomt u waqaft fuq riġlejja, u rajt quddiemi anġlu.",
                "9": "U huwa qalli: Jekk trid li inti tinqered, la tippruvax tkompli teqred il‑knisja ta’ Alla.",
                "10": "U ġara li jiena waqajt mal‑art; u għal tlett ijiem u tlett iljieli sħaħ la stajt niftaħ ħalqi, u lanqas stajt nuża riġlejja.",
                "11": "U l‑anġlu qalli bosta ħwejjeġ oħra, li ħuti semgħuhom iżda jiena ma smajthomx; għax meta jiena smajt il‑kliem—Jekk trid li inti tinqered, la tippruvax tkompli teqred il‑knisja ta’ Alla—jiena tant inħkimt minn biża’ u bqajt mistagħġeb li stajt ninqered, li waqajt mal‑art u ma smajt xejn aktar.",
                "12": "Iżda jiena bdejt inħossni niġi tturmentat minn turment bla tmiem, għax bdejt inħoss ruħi tiġi tturmentata bl‑akbar qawwa minħabba d‑dnubiet kollha tiegħi.",
                "13": "Iva, jiena ftakart fi dnubieti kollha u fi ħżuniti, li minħabba fihom kont qed niġi tturmentat permezz tal‑uġigħ tal‑infern; iva, jien għaraft li jien kont ħadtha kontra Alla, u li ma kontx ħarist il‑kmandamenti mqaddsa tiegħu.",
                "14": "Iva, u jiena qtilt ħafna minn uliedu, jew aħjar, lilhom jien wassalt għall‑qerda; iva, u f’kelma waħda, kbir wisq kien il‑ħażen tiegħi, li l‑ħsieb biss li jien kelli mmur quddiem il‑preżenza ta’ Alla wassal biex ruħi tiġi tturmentata minn biża’ mill‑aktar kbira u li ma tistax titfisser.",
                "15": "Għax jien għidt bejni u bejn ruħi, mhux li kien li jiena stajt niġi eżiljat u estint kemm fir‑ruħ u kemm fil‑ġisem, ħalli ma jkollix għalfejn nittieħed biex nieqaf quddiem il‑preżenza ta’ Alla, biex huwa jagħmel ħaqq minni skont għemili.",
                "16": "U issa, għal tlett ijiem u tlett iljieli jiena kont itturmentat sewwasew bl‑uġigħ ta’ ruħ indannata.",
                "17": "U ġara li hekk kif jiena kont maħkum minn daqstant turment, hekk kif jien kont qed niġi tturmentat mill‑memorja tal‑ħafna dnubiet tiegħi, ara, ftakart ukoll li jiena kont smajt lil missieri jħabbar lill‑poplu dwar il‑miġja ta’ wieħed jismu Ġesù Kristu, Iben Alla, li għandu jpatti għad‑dnubiet tad‑dinja.",
                "18": "Issa, hekk kif moħħi ggranfa ma’ dan il‑ħsieb, jiena tlabt f’qalbi: O Ġesù, inti Bin Alla, ikollok ħniena minni, għax jien ninsab għaddej minn daqstant imrar, u ninsab imdawwar bil‑ktajjen eterni tal‑mewt.",
                "19": "U issa, ara, meta f’moħħi feġġ dan il‑ħsieb, jien ma bqajtx niftakar aktar l‑uġigħ tiegħi; iva, u ma bqajtx niġi tturmentat aktar bil‑memorja ta’ dnubieti.",
                "20": "O, dik hena! u x’dawl tal‑għaġeb jiena rajt quddiemi; iva, ruħi mtliet b’hena li tisboq l‑uġigħ li kont ħassejt!",
                "21": "Iva, jiena ngħidlek, ibni, li ma jista’ jkun hawn xejn aktar skwiżit u aktar morr mill‑uġigħ tiegħi. Iva, u għal darb’oħra jiena ngħidlek, ibni, li mill‑banda l‑oħra, ma jista’ jkun hawn xejn aktar skwiżit u ħelu mill‑hena li jien ħassejt.",
                "22": "Iva, għax jien niftakar li kont rajt, kif kien ra wkoll missierna Leħi, lil Alla bilqiegħda fuq it‑tron tiegħu, imdawwar bi qtajja’ bla għadd ta’ anġli, u huma bdew jgħannu u jfaħħru lil Alla tagħhom; iva, u ruħi xtaqet tkun fosthom.",
                "23": "Iżda ara, riġlejja reġgħu kisbu saħħithom lura, u jiena waqaft fuq saqajja, u għarraft lin‑nies li jiena kont ġejt imwieled minn Alla.",
                "24": "Iva, u minn dak iż‑żmien sal‑ġurnata tal‑lum, jiena ħdimt bla heda, biex inkun nista’ nwassal l‑erwieħ lejn l‑indiema; biex inkun nista’ nwassalhom ħalli jduqu l‑hena mill‑aktar kbira li minnha jiena doqt; biex huma jkunu jistgħu wkoll jiġu mwielda minn Alla, u jimtlew bl‑Ispirtu s‑Santu.",
                "25": "Iva, u issa ara, O ibni, il‑Mulej tassew jagħtini hena mill‑aktar kbira fil‑frott ta’ ħidmieti;",
                "26": "Għax ara, grazzi għall‑kelma li huwa żvelali, ħafna kienu li ġew imwielda minn Alla, u daqu dak li doqt jien, u raw b’għajnejhom stess dak li rajt jien; għalhekk huma jafu dwar dawn il‑ħwejjeġ li jien tkellimt dwarhom, kif naf jiena issa; u l‑għarfien li jien għandi ġej minn Alla.",
                "27": "U jiena ġejt sostnut qalb kull tip ta’ sfidi u nkwiet, iva, u qalb kull tip ta’ taħbit; iva, Alla ħelisni mill‑ħabs, u mill‑jasar, u mill‑mewt; iva, u jiena nafda fih, u madankollu huwa jeħlisni.",
                "28": "U jiena naf li huwa sejjer iqajjimni fl‑aħħar jum, biex jiena ngħammar miegħu fil‑glorja; iva, u jiena nibqa’ nfaħħru għal dejjem, għax huwa ħareġ lil missirijietna ’l barra mill‑Eġittu, u huwa bela’ lill‑Eġizzjani fil‑Baħar tal‑Qasab; u huwa mexxihom permezz tal‑qawwa tiegħu lejn l‑art imwiegħda; iva, u minn żmien għall‑ieħor huwa ħelishom mill‑eżilju u mill‑jasar.",
                "29": "Iva, u huwa ħareġ ukoll lil missirijietna ’l barra mill‑art ta’ Ġerusalemm; u permezz tal‑qawwa ta’ dejjem tiegħu, minn żmien għall‑ieħor sal‑ġurnata tal‑lum huwa ħelishom ukoll mill‑eżilju u mill‑jasar; u jiena dejjem bqajt niftakar fil‑jasar tagħhom; iva, u inti wkoll għandek tibqa’ tiftakar fil‑jasar tagħhom, kif għamilt jien.",
                "30": "Iżda ara, ibni, dan mhux kollox; għax inti għandek tkun taf kif naf jien, li diment li inti tibqa’ tħares il‑kmandamenti ta’ Alla inti jkollok ir‑risq f’artek; u għandek tkun taf ukoll, li jekk inti ma tħarisx il‑kmandamenti ta’ Alla inti tispiċċa tinqata’ mill‑preżenza tiegħu. Issa dan huwa skont kelmtu."
            },
            "37": {
                "1": "U issa, ibni Ħelaman, nordnalek biex tieħu għandek l‑annali li ġew fdati f’idejja;",
                "2": "U nordnalek ukoll biex tikteb l‑istorja ta’ dan il‑poplu, kif għamilt jien, fuq il‑pjanċi ta’ Nefi, u ara li tħares dal‑ħwejjeġ kollha b’mod sagru kif ħaristhom jiena, l‑istess kif għamilt jien; għax jeħtieġ li jiġu mħarsa għal għan għaqli.",
                "3": "U dawn il‑pjanċi tar‑ram, li fihom din l‑inċiżjoni, li fuqhom hemm il‑kitba tal‑iskrittura mqaddsa, li fihom l‑arblu tar‑razza ta’ missirijietna, sa mill‑qedem—",
                "4": "Ara, ġie mbassar minn missirijietna, li huma għandhom jiġu mħarsa u għandhom jgħaddu minn ġenerazzjoni għall‑oħra, u li sejrin jiġu mħarsa u ppreservati permezz ta’ id il‑Mulej sakemm jiġu żvelati lil kull ġens, tribù, ilsien u poplu, ħalli huma jkunu jafu bil‑misteri li hemm fihom.",
                "5": "U issa ara, jekk huma jiġu mħarsa jeħtieġ li jibqgħu jżommu d‑dija tagħhom; iva, u l‑istess il‑pjanċi kollha li fihom dik li hija kitba mqaddsa.",
                "6": "Issa int taf taħseb li din mhi xejn ħlief bluha min‑naħa tiegħi; iżda ara, jiena ngħidlek, li permezz ta’ ħwejjeġ żgħar u sempliċi jiġu fis‑seħħ ħwejjeġ kbar; u ħafna drabi mezzi żgħar iħawdu l‑għorrief.",
                "7": "U l‑Mulej Alla jaħdem permezz ta’ ċerti mezzi biex iġib fis‑seħħ l‑għanijiet kbar u eterni tiegħu; u permezz ta’ mezzi żgħar il‑Mulej iħawwad lill‑għorrief u jġib fis‑seħħ is‑salvazzjoni ta’ ħafna erwieħ.",
                "8": "U s’issa, kien għerf f’Alla li dawn il‑ħwejjeġ jiġu mħarsa; għax ara, huma kabbru l‑għarfien ta’ dan il‑poplu, iva, u kkonvinċew lil ħafna dwar id‑drawwiet żbaljati tagħhom, u wassluhom għall‑għarfien ta’ Alla tagħhom għas‑salvazzjoni ta’ ruħhom.",
                "9": "Iva, jiena ngħidlek, li kieku ma kienx għal dawn il‑ħwejjeġ li hawn f’dawn l‑annali, li jinsabu fuq dawn il‑pjanċi, Għammon u ħutu qatt ma kienu jikkonvinċu eluf u eluf ta’ Lamaniti dwar it‑twemmin żbaljat ta’ missirijiethom; iva, dawn l‑annali u kliemhom wassluhom għall‑indiema; jiġifieri, wassluhom għall‑għarfien tal‑Mulej Alla tagħhom, u biex huma jithennew f’Ġesù Kristu l‑Feddej tagħhom.",
                "10": "U min jaf jekk forsi jistgħux ikunu l‑mezz li bih jitwasslu eluf u eluf minnhom, iva, kif ukoll eluf u eluf minn ħutna n‑Nefiti ta’ rashom iebsa, li bħalissa jinsabu jwebbsu qalbhom bid‑dnub u l‑ħażen, għall‑għarfien tal‑Feddej tagħhom?",
                "11": "Issa dawn il‑misteri għadhom ma ġewx żvelati għalkollox lili; għalhekk jien m’iniex se nitkellem aktar dwarhom.",
                "12": "Hu biżżejjed għalija li ngħid li huma qed jiġu mħarsa għal għan għaqli, liema għan jaf bih Alla; għax huwa jmexxi b’għaqal il‑ħidmiet kollha tiegħu, u l‑mogħdijiet tiegħu huma dritti, u l‑mixja tiegħu hija ċirkwit wieħed etern.",
                "13": "O ftakar, ftakar, ibni Ħelaman, kemm huma stretti l‑kmandamenti ta’ Alla. U huwa qal: Jekk tħarsu l‑kmandamenti tiegħi intom ikollkom ir‑risq f’artkom—iżda jekk ma tħarisx il‑kmandamenti tiegħu inti tispiċċa tinqata’ mill‑preżenza tiegħu.",
                "14": "U issa ftakar, ibni, li Alla fdalek f’idejk dawn il‑ħwejjeġ, li huma sagri, li hu żammhom sagri, u li se jħarishom u jippreservahom ukoll għal għan għaqli għalih, ħalli huwa jkun jista’ juri l‑qawwa tiegħu lil ġenerazzjonijiet futuri.",
                "15": "U issa ara, permezz tal‑ispirtu tal‑profezija jiena ngħidlek li jekk inti tikser il‑kmandamenti ta’ Alla, ara, dawn il‑ħwejjeġ li huma sagri jittieħdu mingħandek permezz tal‑qawwa ta’ Alla, u inti tingħata f’idejn Satana, ħalli jkun jista’ jgħarblek bħal karfa mar‑riħ.",
                "16": "Iżda jekk inti tħares il‑kmandamenti ta’ Alla, u tuża dawn il‑ħwejjeġ sagri skont kif jordnalek il‑Mulej, (għax int għandek tikkonsulta lill‑Mulej f’kull ħaġa li għandha x’taqsam magħhom) ara, l‑ebda qawwa fid‑dinja jew fl‑infern ma tkun tista’ teħodhomlok, għax Alla għandu l‑qawwa li jwettaq dak kollu li jgħid.",
                "17": "Għax huwa jwettaq il‑wegħdiet kollha li huwa se jagħmel miegħek, għax hu wettaq il‑wegħdiet li huwa għamel ma’ missirijietna.",
                "18": "Għax huwa wegħidhom li hu kien sejjer iħares dawn il‑ħwejjeġ għal għan għaqli għalih, ħalli huwa jkun jista’ juri l‑qawwa tiegħu lil ġenerazzjonijiet futuri.",
                "19": "U issa ara, għan wieħed huwa diġà wettqu, sewwasew ir‑restawrazzjoni ta’ eluf u eluf ta’ Lamaniti għall‑għarfien tal‑verità; u hu wera l‑qawwa tiegħu permezz tagħhom, u huwa jkompli juri l‑qawwa tiegħu permezz tagħhom lil ġenerazzjonijiet futuri; għalhekk huma se jiġu mħarsa.",
                "20": "Għalhekk ibni Ħelaman, jiena nordnalek biex inti twettaq bir‑reqqa dak kollu li jiena għidt, u tħares bir‑reqqa l‑kmandamenti ta’ Alla kif inhuma miktubin.",
                "21": "U issa, jien se nkellmek dwar dawk l‑erbgħa u għoxrin pjanċa, u ara li inti tħarishom, ħalli l‑misteri u l‑għemejjel tad‑dlam, u l‑għemejjel sigrieti, jew l‑għemejjel sigrieti ta’ dawk in‑nies li ġew meqruda, ikunu jistgħu jiġu esposti ma’ dan il‑poplu; iva, il‑qtil u s‑serq kollu tagħhom, u l‑issakkeġġar tagħhom, u l‑ħażen kollu u l‑abominazzjonijiet kollha tagħhom, jiġu esposti ma’ dan il‑poplu; iva, u ara li tħares dawn l‑interpreti.",
                "22": "Għax ara, il‑Mulej ra li dawn in‑nies bdew iwettqu l‑għemejjel tad‑dlam, iva, huma bdew iwettqu bil‑moħbi qtil u abominazzjonijiet; għalhekk il‑Mulej qal, jekk huma ma jindmux jeħtieġ li huma jinqerdu minn fuq wiċċ l‑art.",
                "23": "U l‑Mulej qal: Lill‑qaddej tiegħi Gażelem se nħejjilu ġebla, u hija se tiddi meta tkun fid‑dlam, ħalli jiena nkun nista’ niżvela lin‑nies tiegħi, li huma l‑qaddejja tiegħi, ħalli jiena nkun nista’ niżvelalhom l‑għemejjel ta’ ħuthom, iva, l‑għemejjel sigrieti tagħhom, l‑għemejjel tad‑dlam tagħhom, u l‑ħażen u l‑abominazzjonijiet tagħhom.",
                "24": "U issa, ibni, dawn l‑interpreti ġew imħejjija sabiex il‑kelma ta’ Alla tkun tista’ tiġi fis‑seħħ, meta huwa qal:",
                "25": "Jiena noħroġ ’il barra mid‑dlam għad‑dawl l‑għemejjel sigrieti u l‑abominazzjonijiet tagħhom; u jekk huma ma jindmux jiena neqridhom minn fuq wiċċ l‑art; u jien noħroġ għad‑dawl is‑sigrieti u l‑abominazzjonijiet tagħhom quddiem kull ġens li jiret l‑art minn issa ’l quddiem.",
                "26": "U issa, ibni, qed naraw li huma baqgħu ma nidmux; għalhekk huma spiċċaw inqerdu, u sa issa l‑kelma ta’ Alla ġiet fis‑seħħ; iva, l‑abominazzjonijiet sigrieti tagħhom inħarġu ’l barra mid‑dlam u ġew żvelati lilna.",
                "27": "U issa, ibni, jien nordnalek biex iżżomm misturin il‑ġuramenti u l‑patti kollha tagħhom, u l‑ftehim kollu tagħhom li huma parti mill‑abominazzjonijiet sigrieti tagħhom; iva, u ara li żżomm misturin minn dan il‑poplu s‑sinjali u l‑għeġubijiet kollha tagħhom, biex huma ma jkunux jafu bihom, ma jmorrux b’xi mod jaqgħu fid‑dalma wkoll u jinqerdu.",
                "28": "Għax ara, hawn saħta fuq din l‑art kollha, li dawk kollha li jwettqu l‑għemejjel tad‑dlam se jispiċċaw jinqerdu, skont il‑qawwa ta’ Alla, meta huma jkunu misjurin waħda sew; għalhekk jien nixtieq li dan il‑poplu ma jinqeridx.",
                "29": "Għalhekk għandek iżżomm misturin minn dan il‑poplu dawn il‑pjanijiet sigrieti tal‑ġuramenti tagħhom u tal‑patti tagħhom, u magħhom għandek tiżvela biss il‑ħażen tagħhom u l‑qtil tagħhom u l‑abominazzjonijiet tagħhom; u ara li tgħallimhom sabiex jistmerru dan it‑tip ta’ ħażen u abominazzjonijiet u qtil; u ara li tgħallimhom ukoll li dawn in‑nies spiċċaw inqerdu minħabba l‑ħażen u l‑abominazzjonijiet u l‑qtil li huma wettqu.",
                "30": "Għax ara, huma qatlu lill‑profeti kollha tal‑Mulej li ġew fosthom biex ixandrulhom dwar ħżunithom; u d‑demm ta’ dawk li huma qatlu beda jitlob b’ħerqa lill‑Mulej Alla tagħhom biex issir vendetta minn dawk li qatluhom; u b’hekk Alla għamel ħaqq minn dawn kollha li wettqu l‑għemejjel tad‑dlam u li kienu jagħmlu parti minn alleanzi sigrieti.",
                "31": "Iva, u misħuta tkun din l‑art għal dejjem ta’ dejjem għal dawk li jwettqu l‑għemejjel tad‑dlam u jagħmlu parti minn alleanzi sigrieti, għax huma jispiċċaw jinqerdu, jekk huma ma jindmux qabel ma jsiru misjurin iżżejjed.",
                "32": "U issa, ibni, ftakar il‑kliem li jiena għidtlek; tikxifx ma’ dan il‑poplu dawk il‑pjanijiet sigrieti, iżda għallimhom biex jobogħdu għal dejjem id‑dnub u l‑ħażen.",
                "33": "Xandrilhom l‑indiema, u l‑fidi fil‑Mulej Ġesù Kristu; għallimhom jumiljaw ruħhom u jkunu nies ta’ qalb ħelwa u umli; għallimhom jirreżistu kull tiġrib tax‑xitan, permezz tal‑fidi tagħhom fil‑Mulej Ġesù Kristu.",
                "34": "Għallimhom biex qatt ma jixbgħu jagħmlu opri tajba, u jkunu nies ta’ qalb ħelwa u umli; għax dawn huma dawk li jsibu l‑mistrieħ għal ruħhom.",
                "35": "O, ftakar ibni, u tgħallem l‑għerf f’żogħżitek; iva, f’żogħżitek tgħallem ħares il‑kmandamenti ta’ Alla.",
                "36": "Iva, u b’ħerqa itlob lil Alla ħalli hu jkun dejjem ta’ sostenn għalik; iva, ara li kulma tagħmel tagħmlu għall‑Mulej, u kull fejn tmur tmur għall‑Mulej; iva, ara li ħsibijietek ikunu dejjem fil‑Mulej; iva, ara li fil‑fond ta’ qalbek ikollok għal dejjem lill‑Mulej.",
                "37": "Ħu parir mingħand il‑Mulej f’dak kollu li tagħmel, u huwa jmexxik fit‑tajjeb; iva, meta tmur torqod billejl mur orqod għall‑Mulej, ħalli huwa jħarsek waqt li inti tkun rieqed; u meta tqum filgħodu ara li qalbek tkun mimlija gratitudni lejn Alla; u jekk tagħmel dan, inti tiġi mgħolli ’l fuq fl‑aħħar jum.",
                "38": "U issa, ibni, għandi xi ħaġa xi ngħidlek dwar dik il‑ħaġa li missirijietna sejħulha globu, jew direttur—jew aħjar li missirijietna sejħulha Liahona, li tfisser, boxxla; u kien il‑Mulej li ħejjiha.",
                "39": "U ara, m’hawn l‑ebda bniedem li kapaċi jaħdem xi ħaġa b’sengħa daqstant kbira. U ara, hi ġiet imħejjija biex turi lil missirijietna x’rotta kellhom jaqbdu waqt li huma jivvjaġġaw fid‑deżert.",
                "40": "U hija kienet tiffunzjona għalihom skont il‑fidi tagħhom f’Alla; għalhekk, jekk huma kellhom il‑fidi li jemmnu li Alla seta’ jġiegħel l‑imgħażel jindikawlhom x’rotta kellhom jaqbdu, ara, hekk kien iseħħ; għalhekk huma, jum wara jum, esperjenzaw dan il‑miraklu u bosta mirakli oħra permezz tal‑qawwa ta’ Alla.",
                "41": "Madankollu, minkejja li dawn il‑mirakli seħħew permezz ta’ mezzi żgħar lilhom urewhom għemejjel tal‑għaġeb. Huma waqgħu fil‑għażż, u nsew jeżerċitaw il‑fidi tagħhom u jkunu diliġenti u b’hekk dawk l‑għemejjel tal‑għaġeb waqfu, u huma ma komplewx mexjin ’il quddiem fil‑vjaġġ tagħhom;",
                "42": "Għalhekk, huma baqgħu fid‑deżert, jew aħjar, ma qabdux l‑iqsar rotta, u spiċċaw ibatu l‑ġuħ u l‑għatx, minħabba t‑trasgressjonijiet tagħhom.",
                "43": "U issa, ibni, nixtieqek tifhem li f’dawn il‑ħwejjeġ hemm ċertu simboliżmu; għaliex peress li missirijietna, minħabba l‑għażż tagħhom, ma taw l‑ebda widen għal din il‑boxxla (issa dawn il‑ħwejjeġ kienu temporali) huma ma kellhomx risq; l‑istess nistgħu ngħidu għal ħwejjeġ li huma spiritwali.",
                "44": "Għax ara, huwa daqstant faċli li tagħti widen għall‑kelma ta’ Kristu, li turik rotta dritta lejn l‑hena ta’ dejjem, bħal meta missirijietna taw widen għal din il‑boxxla, li kienet turihom rotta dritta lejn l‑art imwiegħda.",
                "45": "U issa jiena ngħidlek, inti ma tara l‑ebda simbolu f’din il‑ħaġa? Għax hekk kif dan id‑direttur mexxa lil missirijietna lejn l‑art imwiegħda, għax huma mxew mar‑rotta li huwa wriehom, bl‑istess mod kliem Kristu, jekk aħna nimxu wara r‑rotta li jurina, imexxina lil hinn minn dan il‑wied ta’ niket lejn art imwiegħda ferm aħjar minn din l‑art.",
                "46": "O ibni, la tħallix li naqgħu fil‑għażż għax il‑mod hu daqstant sempliċi; għaliex hekk ġralhom missirijietna; għax dan kien il‑mod li ġie mħejji għalihom, li jekk huma jħarsu lejh huma jgħixu; u dan japplika għalina wkoll. Dan huwa l‑mod li ġie mħejji għalina, u jekk aħna nħarsu lejh inkunu nistgħu ngħixu għal dejjem.",
                "47": "U issa, ibni, ara li tieħu ħsieb dawn il‑ħwejjeġ sagri, iva, ara li tħares lejn Alla u tgħix. Mur qalb dan il‑poplu u xandar il‑kelma, u kun meqjus f’dak li tagħmel. Saħħa, ibni."
            },
            "38": {
                "intro": "Il‑kmandamenti ta’ Alma lil ibnu Siblon.",
                "1": "Ibni, agħti widen għal kliemi, għax jiena ngħidlek, l‑istess kif għidt lil Ħelaman, li diment li inti tibqa’ tħares il‑kmandamenti ta’ Alla inti jkollok ir‑risq f’artek; u jekk ma tħarisx il‑kmandamenti ta’ Alla inti tispiċċa tinqata’ mill‑preżenza tiegħu.",
                "2": "U issa, ibni, inħoss li jien tassew għandi għalfejn nithenna bik, minħabba l‑fermezza tiegħek u l‑fedeltà tiegħek lejn Alla; għax kif inti ilek minn żgħożitek tħares lejn il‑Mulej Alla tiegħek, bl‑istess mod nittama li inti tkompli tħares il‑kmandamenti tiegħu; għax imbierek hu dak li jibqa’ sħiħ sal‑aħħar.",
                "3": "Jiena ngħidlek, ibni, li jiena ili nithenna bik, minħabba l‑fedeltà tiegħek u d‑diliġenza tiegħek, u l‑paċenzja u s‑sabar li inti wrejt mal‑poplu Żoramita.",
                "4": "Għax jiena naf li inti kont tinsab fil‑jasar; iva, u naf ukoll li inti ġejt imħaġġar minħabba l‑kelma; u inti ġarrabt b’sabar dan kollu għax il‑Mulej kien miegħek; u inti issa taf li int ġejt meħlus mill‑Mulej.",
                "5": "U issa ibni, Siblon, nixtieqek iżżomm f’moħħok li diment li inti tibqa’ tafda f’Alla inti se tibqa’ tiġi meħlus mill‑isfidi tiegħek, u mill‑inkwiet tiegħek, u mit‑taħbit tiegħek, u inti tiġi mgħolli ’l fuq fl‑aħħar jum.",
                "6": "Issa, ibni, ma rridekx taħseb li jien naf dawn il‑ħwejjeġ minħabba l‑għarfien tiegħi, iżda huwa l‑Ispirtu ta’ Alla li jinsab fija li jiżvelali dawn il‑ħwejjeġ; għax li kieku mhux għax ġejt imwieled minn Alla jiena ma kontx inkun naf dawn il‑ħwejjeġ.",
                "7": "Iżda ara, il‑Mulej fil‑ħniena kbira tiegħu bagħat l‑anġlu tiegħu biex iħabbarli li kelli nieqaf inwettaq l‑għemejjel tal‑qerda fost il‑poplu tiegħu; iva, u jiena rajt anġlu quddiem wiċċi, u hu tkellem miegħi, u leħnu kien bħar‑ragħad, u riegħed l‑art kollha.",
                "8": "U ġara li jiena għaddejt tlett ijiem u tlett iljieli b’ruħi mifnija bl‑uġigħ u n‑niket; u jiena ksibt maħfra ta’ dnubieti biss wara li jiena tlabt bil‑ħrara lill‑Mulej Ġesù Kristu biex ikollu ħniena minni. Iżda ara, jiena sejjaħtlu u f’ruħi jiena ksibt il‑paċi.",
                "9": "U issa, ibni, jien għidtlek dan biex inti tkun tista’ tikseb l‑għerf, ħalli inti tkun tista’ titgħallem minni li m’hawn l‑ebda mod jew mezz ieħor li permezz tiegħu l‑bniedem jista’ jsalva, għajr fi Kristu u permezz ta’ Kristu. Ara, huwa l‑ħajja u d‑dawl tad‑dinja. Ara, huwa l‑kelma tal‑verità u s‑sewwa.",
                "10": "U issa, hekk kif inti bdejt tgħallem il‑kelma, nixtieqek tkompli tgħallem; u nixtieqek tkun diliġenti u meqjus f’kull ħaġa.",
                "11": "Ara li ma titkabbarx; iva, ara li ma toqgħodx tiftaħar bl‑għerf tiegħek, jew bil‑qawwa tiegħek.",
                "12": "Kun ċar f’dak li tgħid, iżda tkunx arroganti; u ara wkoll li trażżan il‑passjonijiet kollha tiegħek, ħalli inti tkun tista’ timtela bl‑imħabba; u ara wkoll li ma toqgħodx titgħażżen.",
                "13": "Titlobx kif jitolbu ż‑Żoramiti, għax inti rajt li huma jitolbu biex jisimgħuhom in‑nies, ħalli joqogħdu jfaħħruhom għal għerfhom.",
                "14": "Tgħidx: O Alla, inroddlok ħajr talli aħna aħjar minn ħutna; iżda minflok għid: O Mulej, aħfirli għall‑indenjità tiegħi, u nitolbok tiftakar f’ħuti bi ħniena—iva, ara li tistqarr l‑indenjità tiegħek quddiem Alla f’kull ħin.",
                "15": "U jalla l‑Mulej iberiklek ruħek, u jilqgħek fis‑saltna tiegħu fl‑aħħar jum, biex hemmhekk inti tgħammar fis‑sliem. Issa mur, ibni, u għallem il‑kelma lil dan il‑poplu. Kun meqjus f’dak li tagħmel. Ibni, saħħa."
            },
            "39": {
                "intro": "Il‑kmandamenti ta’ Alma lil ibnu Kurjantun.",
                "1": "U issa, ibni, għandi xi ħaġa aktar xi ngħidlek milli għidt lil ħuk; għax ara, innotajt inti l‑fermezza ta’ ħuk, u l‑fedeltà u d‑diliġenza tiegħu fil‑ħarsien tal‑kmandamenti ta’ Alla? Ara, hu ma kienx ta’ eżempju tajjeb għalik?",
                "2": "Għax inti ma tajtx daqstant widen għal kliemi kif ta ħuk, meta kont tinsab fost il‑poplu Żoramita. Issa din hija l‑ħaġa li għandi kontra tiegħek; li inti qagħadt tiftaħar bil‑qawwa tiegħek u bl‑għerf tiegħek.",
                "3": "U dan mhux kollox, ibni. Int wettaqt dik li għalija kienet ħaġa mill‑aktar serja; għax inti abbandunajt il‑ministeru, u qsamt lejn l‑art ta’ Siron li tinsab mal‑fruntieri tal‑art tal‑Lamaniti, biex mort tiġri wara Isabel iż‑żienja.",
                "4": "Iva, hija serqet il‑qlub ta’ bosta; iżda għalik, ibni, din ma kenitx skuża. Inti missek iddedikajt ħinek għall‑ministeru li bih ġejt fdat.",
                "5": "Ma tafx, ibni, li dawn il‑ħwejjeġ huma abominazzjoni f’għajnejn il‑Mulej; iva, l‑aktar abominabbli fost id‑dnubiet kollha għajr għat‑tixrid tad‑demm innoċenti jew li wieħed jiċħad l‑Ispirtu s‑Santu?",
                "6": "Għax ara, jekk inti tiċħad l‑Ispirtu s‑Santu meta qabel kien diġà jgħammar fik, u inti tkun konxju li qed tiċħdu, ara, dan huwa dnub li ma jinħafirx; iva, u kull min joqtol kontra d‑dawl u l‑għarfien ta’ Alla, mhux faċli għalih li jikseb maħfra; iva, jiena ngħidlek, ibni, li mhux faċli għalih li jikseb il‑maħfra.",
                "7": "U issa, ibni, jalla li inti ma kontx ħati ta’ reat daqstant kbir. Jien mhux se noqgħod nitkellem dwar ir‑reati tiegħek, biex nitturmenta ruħek, li kieku ma kienx għall‑ġid tiegħek.",
                "8": "Għax ara, inti ma tistax taħbi r‑reati tiegħek minn Alla; u jekk inti ma tindimx huma se jkunu ta’ xhieda kontrik fl‑aħħar jum.",
                "9": "Issa ibni, irridek li tindem u tabbanduna dnubietek, u la taqax aktar għall‑ġibdiet ta’ għajnejk, iżda iċħad lilek innifsek f’dan kollu; għax jekk inti ma tagħmilx dan, int bl‑ebda mod ma tista’ tiret is‑saltna ta’ Alla. O, ftakar, u uri li inti responsabbli, u iċħad lilek innifsek f’dawn il‑ħwejjeġ.",
                "10": "U nordnalek li għandek tara li tmur tieħu parir mingħand ħutek akbar minnek f’dak li inti tagħmel; għax ara, inti għadek f’żogħżitek, u jeħtieġ li inti tkun sostnut minn ħutek. U agħti widen għall‑parir tagħhom.",
                "11": "Tħallix lilek innifsek tiġi mmexxi minn xi ħaġa fiergħa u bla sens; tħallix li x‑xitan iwasslek biex għal darb’oħra jħajrek tmur wara dawk in‑nisa żienja u ħżiena. Ibni, ara ftit f’liema ħażen kbir ġibthom liż‑Żoramiti; għax meta huma raw l‑imġiba tiegħek huma ma ridux jemmnu fi kliemi.",
                "12": "U issa l‑Ispirtu tal‑Mulej qiegħed jgħidli: Lil uliedek ordnalhom biex jagħmlu t‑tajjeb; ma jmorrux iqarrqu bil‑qlub ta’ bosta u jwassluhom għall‑qerda; għalhekk jien qed nordnalek, ibni, fil‑biża’ ta’ Alla, biex ma tkomplix għaddej bi ħżunitek;",
                "13": "Ara li inti ddur lejn il‑Mulej b’moħħok kollu, u bil‑qawwa u s‑saħħa tiegħek kollha; biex inti ma tqarraqx aktar bil‑qlub u twassalhom biex jagħmlu l‑ħażen; iżda minflok ara li terġa’ lura fosthom, u li tistqarr ħtijietek u l‑ħażin li inti wettaqt.",
                "14": "Tfittixx il‑ġid materjali jew il‑frugħa ta’ din id‑dinja; għax ara, inti ma tista’ tieħu xejn miegħek.",
                "15": "U issa, ibni, jien se ngħidlek xi ħaġa dwar il‑miġja ta’ Kristu. Ara, jiena ngħidlek, li huwa hu dak li żgur għandu jiġi biex ineħħi d‑dnubiet tad‑dinja; iva, huwa se jiġi biex iwassal il‑bxara t‑tajba tas‑salvazzjoni lill‑poplu tiegħu.",
                "16": "U issa, ibni, dan huwa l‑ministeru li għalih inti ġejt imsejjaħ, biex twassal din il‑bxara t‑tajba lil dan il‑poplu, biex huma jħejju moħħhom; jew aħjar, biex tkun tista’ tasal għandhom is‑salvazzjoni, biex huma jkunu jistgħu jħejju moħħ uliedhom ħalli huma jisimgħu l‑kelma fil‑mument tal‑miġja tiegħu.",
                "17": "U issa, ħa nserraħlek ftit moħħok dwar din il‑ħaġa. Ara, inti qed tissorprendi ruħek għalfejn dawn il‑ħwejjeġ għandhom ikunu magħrufa minn żmien daqshekk qabel. Ara, jiena ngħidlek, ruħ li tinsab tgħix bħalissa għal Alla mhijiex prezzjuża daqs ruħ li se tkun qed tgħix fi żmien il‑miġja tiegħu?",
                "18": "Mhijiex ħaġa ta’ ħtieġa kbira li l‑pjan tal‑fidwa jiġi żvelat lil dawn in‑nies kif ukoll lil uliedhom?",
                "19": "Mhijiex ħaġa faċli għall‑Mulej li f’daż‑żmien huwa jibgħat anġlu minn tiegħu biex iwassal il‑bxara t‑tajba lilna kif ukoll lil uliedna, daqs kemm se tkun wara l‑miġja tiegħu?"
            },
            "40": {
                "1": "Issa ibni, għandi xi ħaġ’oħra xi ngħidlek; għax qed nara li inti tinsab imħasseb dwar il‑qawmien mill‑imwiet.",
                "2": "Ara, jiena ngħidlek, li mhu se jseħħ l‑ebda qawmien mill‑imwiet—jew inkella, biex inpoġġiha mod ieħor, ngħidlek li dal‑ġisem mortali mhuwiex se jxidd fuqu ġisem immortali, dal‑ġisem imħassar mhuwiex se jxidd fuqu ġisem mhux imħassar—qabel il‑miġja ta’ Kristu.",
                "3": "Ara, huwa jġib fis‑seħħ il‑qawmien tal‑mejtin. Iżda ara, ibni, il‑qawmien mhuwiex se jseħħ għalissa. Issa, jiena se niżvelalek misteru; madankollu, hemm bosta misteri li għadhom mistura, li ħadd ma jafhom ħlief Alla nnifsu. Iżda jiena se nkellmek dwar xi ħaġa li jien staqsejt lil Alla bil‑ħrara biex insir naf dwarha—li tikkonċerna l‑qawmien mill‑imwiet.",
                "4": "Ara, hemm żmien allokat li fih kulħadd għandu jqum mill‑imwiet. Issa meta dan se jseħħ ħadd ma jaf; iżda Alla jaf meta hu dan iż‑żmien allokat.",
                "5": "Issa, jekk il‑bnedmin humiex se jqumu mill‑imwiet f’mument wieħed, jew jekk hux se jkun hemm it‑tieni qawmien, jew it‑tielet qawmien, ma tagħmilx differenza; għax Alla jaf dan kollu; u għalija biżżejjed li jien naf li se jiġri dan—li hemm żmien allokat li fih kulħadd se jqum mill‑mewt.",
                "6": "Issa jeħtieġ li jkun hemm perjodu ta’ żmien bejn il‑mument tal‑mewt u l‑mument tal‑qawmien.",
                "7": "U issa, jiena nistaqsi, x’se jiġri minn ruħ il‑bnedmin mill‑mument tal‑mewt sal‑mument tal‑qawmien allokat lilhom?",
                "8": "Issa jekk hux se jkun hemm aktar minn żmien wieħed allokat li fih il‑bnedmin se jqumu, ma tagħmilx differenza; għax mhux kulħadd imut fl‑istess ħin, u għalhekk ma tagħmilx differenza; kollox hu bħallikieku jum wieħed għal Alla, u ż‑żmien huwa biss kejl għall‑bnedmin.",
                "9": "Għalhekk, hemm żmien allokat għal kull bniedem li fih huwa se jqum mill‑mewt; u hemm perjodu ta’ żmien bejn il‑mument tal‑mewt u l‑qawmien. U issa, dwar dan il‑perjodu ta’ żmien, x’se jiġri minn ruħ il‑bnedmin hija l‑ħaġa li jien staqsejt lil Alla bil‑ħrara biex insir naf dwarha; u dan huwa dak li jiena naf.",
                "10": "U meta jasal iż‑żmien fejn kulħadd iqum, hemmhekk huma jsiru jafu li Alla jaf iż‑żminijiet kollha li huma allokati għall‑bniedem.",
                "11": "Issa, rigward l‑istat tar‑ruħ bejn il‑mewt u l‑qawmien—Ara, ġie żvelat lili permezz ta’ anġlu, li l‑ispirti tal‑bnedmin kollha, hekk kif iħallu lil dan il‑ġisem mortali, iva, l‑ispirti tal‑bnedmin kollha, sew jekk kienu twajbin u sew jekk kienu ħżiena, se jittieħdu d‑dar għand dak Alla li tahom il‑ħajja.",
                "12": "U mbagħad jiġri, li l‑ispirti ta’ dawk li huma twajbin jintlaqgħu fi stat ta’ hena, li jissejjaħ ġenna, li huwa stat ta’ mistrieħ, u stat ta’ paċi, fejn hemm huma jistrieħu mill‑inkwiet kollu tagħhom u minn dak kollu li jtaqqalhom, u min‑niket kollu tagħhom.",
                "13": "U mbagħad jiġri li l‑ispirti tal‑ħżiena, iva, dawk li jagħmlu l‑ħażen—għax ara, huma m’għandhom l‑ebda parti jew sehem mill‑Ispirtu tal‑Mulej; għax ara, huma għażlu li jwettqu għemejjel ħżiena minflok tajbin; għalhekk l‑ispirtu tax‑xitan daħal fihom, u ħa f’idejh darhom—u dawn sejrin jinxteħtu ’l barra fid‑dlam; hemmhekk se jkun hemm biki, u tinwiħ, u tgħażżiż tas‑snien, u dan minħabba ħżunithom, fejn huma ġew meħudin fil‑jasar skont ir‑rieda tax‑xitan.",
                "14": "Issa dan hu l‑istat ta’ ruħ il‑ħżiena, iva, stat mudlam, u stat ta’ stennija terribbli u tal‑biża’ li sejrin jintlaqtu mill‑ħuġġieġa nar tal‑korla ta’ Alla; għalhekk huma jibqgħu f’dan l‑istat, waqt li t‑twajbin jibqgħu fil‑ġenna, sa żmien il‑qawmien tagħhom.",
                "15": "Issa, hemm xi wħud li fehmu li dan l‑istat ta’ hena u dan l‑istat ta’ miżerja tar‑ruħ, qabel il‑qawmien mill‑imwiet, kien l‑ewwel qawmien. Iva, nammetti li jista’ jkun li ddeskrivejt bħala qawmien mill‑imwiet, it‑tluq mill‑ġisem tal‑ispirtu jew tar‑ruħ u l‑kunsinna tagħhom għall‑hena jew għall‑miżerja, skont il‑kliem li ntqal.",
                "16": "U ara, intqal ukoll, li hemm l‑ewwel qawmien, il‑qawmien ta’ dawk kollha li kienu, jew li huma, jew li għad ikunu, sewwasew sal‑qawmien ta’ Kristu mill‑imwiet.",
                "17": "Issa, m’għandniex naħsbu li dan l‑ewwel qawmien, li tkellimna dwaru b’dan il‑mod, jista’ jkun il‑qawmien ta’ ruħhom u l‑kunsinna tagħha għall‑hena jew għall‑miżerja. Żgur m’għandekx taħseb li t‑tifsira hija din.",
                "18": "Ara, jiena ngħidlek, Le; iżda din qed tirreferi għall‑għaqda mill‑ġdid tar‑ruħ mal‑ġisem, ta’ dawk kollha minn żmien Adam sa żmien il‑qawmien ta’ Kristu.",
                "19": "Issa, jekk ir‑ruħ u l‑ġisem ta’ dawk li semmejna humiex se jingħaqdu mill‑ġdid flimkien fl‑istess waqt, kemm il‑ħżiena kif ukoll it‑twajbin, ma nistax ngħid; ikun biżżejjed li ngħid li lkoll kemm huma se jqumu mill‑mewt; jew, fi kliem ieħor, il‑qawmien tagħhom se jiġi fis‑seħħ qabel il‑qawmien ta’ dawk li se jmutu wara l‑qawmien ta’ Kristu.",
                "20": "Issa, ibni, jien ma nistax ngħid li l‑qawmien tagħhom se jseħħ mal‑qawmien ta’ Kristu; iżda ara, l‑opinjoni tiegħi hi li r‑ruħ u l‑ġisem tat‑twajbin se jingħaqdu mill‑ġdid flimkien, fi żmien il‑qawmien ta’ Kristu, u t‑tlugħ tiegħu fis‑sema.",
                "21": "Iżda jekk dan huwiex se jseħħ waqt il‑qawmien tiegħu jew wara, ma nistax ngħid; iżda li nista’ ngħid huwa dan, li hemm perjodu ta’ żmien bejn il‑mewt u l‑qawmien tal‑ġisem, u hemm stat fejn ir‑ruħ tkun fil‑hena jew fil‑miżerja saż‑żmien allokat minn Alla li fih il‑mejtin sejrin iqumu, u jingħaqdu mill‑ġdid, kemm ir‑ruħ u kemm il‑ġisem, u jinġiebu ħalli jieqfu quddiem Alla, u jsir ħaqq minnhom skont għemilhom.",
                "22": "Iva, dan iġib fis‑seħħ ir‑restawrazzjoni ta’ dawk il‑ħwejjeġ li dwarhom tkellmu l‑profeti.",
                "23": "Ir‑ruħ se tiġi rrestawrata mal‑ġisem, u l‑ġisem mar‑ruħ; iva, u r‑riġlejn u l‑ġogi kollha se jiġu rrestawrati ma’ ġisimhom; iva, lanqas xagħra waħda mir‑ras mhu se tintilef; iżda kollox se jiġi rrestawrat għall‑forma xierqa u perfetta tiegħu.",
                "24": "U issa, ibni, din hija r‑restawrazzjoni li dwarha tkellmu l‑profeti—",
                "25": "Imbagħad it‑twajbin sejrin jiddu fis‑saltna ta’ Alla.",
                "26": "Iżda ara, mewt orribbli sejra tolqot lill‑ħżiena; għax huma se jmutu f’dak li għandu x’jaqsmu mas‑sewwa; għax huma mniġġsa, u l‑ebda ħaġa mniġġsa ma tista’ tiret is‑saltna ta’ Alla; iżda huma se jinxteħtu ’l barra, u se jgħaddu biex igawdu frott ħidmiethom, jew frott għemilhom, li kien ħażin; u huma jixorbu mit‑tazza l‑morra sal‑qiegħ."
            },
            "41": {
                "1": "U issa, ibni, għandi xi ħaġa xi ngħidlek dwar ir‑restawrazzjoni li jiena tkellimt dwarha qabel; għax ara, xi wħud għawġu kemm felħu l‑iskrittura, u minħabba f’hekk spiċċaw intilfu. U nista’ nara li inti wkoll ilek mħasseb mhux ħażin dwar dil‑ħaġa. Iżda ara, ħalli nispjegalek ftit dwarha.",
                "2": "Jiena ngħidlek, ibni, li l‑pjan tar‑restawrazzjoni huwa meħtieġ skont il‑ġustizzja ta’ Alla; għax hemm bżonn li kollox jerġa’ lura għall‑ordni xierqa tiegħu. Ara, huwa meħtieġ u ġust, skont il‑qawwa u l‑qawmien ta’ Kristu, li ruħ il‑bniedem terġa’ tingħaqad ma’ ġisimha, u li kull parti tal‑ġisem terġa’ lura f’postha.",
                "3": "U fejn tidħol il‑ġustizzja ta’ Alla, huwa meħtieġ li l‑bnedmin isir ħaqq minnhom skont għemilhom; u jekk f’dil‑ħajja għemilhom kien tajjeb, u x‑xewqat ta’ qalbhom kienu tajbin, huma wkoll, fl‑aħħar jum, se jerġgħu lura għal dak li hu tajjeb.",
                "4": "U jekk għemilhom kien ħażin huma jitreġġgħu lura għall‑ħażen. Għalhekk, kollox se jerġa’ lura għall‑ordni xierqa tiegħu, kull ħaġa għall‑istruttura naturali tagħha—il‑mortalità titqajjem għall‑immortalità, it‑taħsir għan‑nuqqas ta’ taħsir—kull ħaġa se titqajjem għal hena bla tmiem biex tiret is‑saltna ta’ Alla, jew għal miżerja bla tmiem biex tiret is‑saltna tax‑xitan, waħda fuq naħa, u l‑oħra fuq naħa oħra—",
                "5": "Wieħed jiġi mqajjem għall‑ferħ skont ix‑xewqat tiegħu ta’ ferħ, jew għat‑tajjeb, skont ix‑xewqat tiegħu ta’ dak li hu tajjeb; u l‑ieħor għall‑ħażen skont ix‑xewqat tiegħu ta’ ħażen; għax peress li huwa kellu x‑xewqa li jwettaq il‑ħażen il‑jum kollu mela għalhekk huwa se jikseb il‑premju tiegħu tal‑ħażen hekk kif jasal il‑lejl.",
                "6": "U min‑naħa l‑oħra jiġri l‑istess ħaġa. Jekk huwa nidem minn dnubietu, u xtaq dak li huwa sewwa sal‑aħħar ta’ ħajtu, bl‑istess mod huwa jikseb dak li huwa sewwa bħala premju.",
                "7": "Dawn huma dawk li ġew mifdijin mill‑Mulej; iva, dawn huma dawk li se jinħarġu, li se jinħelsu, minn dak il‑lejl ta’ dlam bla tmiem; u għalhekk huma jew jibqgħu weqfin jew inkella jaqgħu; għax ara, huma l‑imħallfin tagħhom stess, jekk jagħmlux it‑tajjeb jew il‑ħażin.",
                "8": "Issa, id‑digrieti ta’ Alla ma jinbidlux; għalhekk, it‑triq tinsab imħejjija biex kull min jimxi fiha jsalva.",
                "9": "U issa, ibni, ara li ma tazzardax li għal darb’oħra toffendi lil Alla tiegħek fuq dawk il‑punti ta’ duttrina li dwarhom irriskjajt li taqa’ fid‑dnub.",
                "10": "Ara taħseb, għax kien hemm min tkellem dwar ir‑restawrazzjoni, li inti tista’ tgħaddi mid‑dnub għall‑ferħ. Ara, jiena ngħidlek, li l‑ħażen qatt ma kien ferħ.",
                "11": "U issa, ibni, il‑bnedmin kollha li jinsabu fi stat naturali, jew aħjar, fi stat karnali, jinsabu għaddejjin minn ħafna mrar, u jinsabu fil‑jasar tal‑ħażen; huma jinsabu fid‑dinja mingħajr Alla, u ħaduha kontra n‑natura ta’ Alla; għalhekk, huma jinsabu fi stat li jmur kontra n‑natura tal‑ferħ.",
                "12": "U issa ara, inti taħseb li t‑tifsira tal‑kelma restawrazzjoni hi li taqbad xi ħaġa mill‑istat naturali tagħha u tpoġġiha fi stat mhux naturali, jew tpoġġiha fi stat li jmur kontra n‑natura tagħha?",
                "13": "O, ibni, dan mhuwiex il‑każ; iżda t‑tifsira tal‑kelma restawrazzjoni hi li l‑ħażen terġa’ ġġibu lura għall‑ħażen, jew il‑karnali għall‑karnali, jew l‑imxajtan għall‑imxajtan—u t‑tajjeb iġġibu lura għal dak li hu tajjeb; is‑sewwa għal dak li hu sewwa; il‑ġust għal dak li hu ġust; u l‑ħanin għal dak li hu ħanin.",
                "14": "Għalhekk, ibni, ara li tkun ħanin ma’ ħutek; imxi magħhom b’ġustizzja, agħmel ħaqq bis‑sewwa, u agħmel dejjem il‑ġid; u jekk tagħmel dan kollu inti tikseb il‑premju li ħaqqek; iva, tintradd lura lilek mill‑ġdid il‑ħniena; iva, tintradd lura lilek mill‑ġdid il‑ġustizzja; iva, jintradd lura lilek mill‑ġdid ġudizzju ġust; u inti tiġi ppremjat mill‑ġdid bis‑sewwa.",
                "15": "Għax dak li inti tibgħat jerġa’ jiġi lura għandek, u jiġi rrestawrat lilek; għalhekk, il‑kelma restawrazzjoni tikkundanna b’mod aktar sħiħ lill‑midneb, u ma tiġġustifikah bl‑ebda mod."
            },
            "42": {
                "1": "U issa, ibni, qed nara li hemm xi ħaġa oħra li qed tinkwetak, li inti ma tistax tifhem—li tikkonċerna l‑ġustizzja ta’ Alla fil‑kastig tal‑midneb; għax inti taħseb li hija inġustizzja li l‑midneb ikollu jgħaddi għal stat ta’ miżerja.",
                "2": "Issa ara, ibni, ħa nispjegalek dil‑ħaġa. Għax ara, wara li l‑Mulej Alla keċċa lill‑ewwel ġenituri tagħna ’l barra mill‑ġnien tal‑Għeden, biex huma jmorru jaħdmu l‑art, li minnha ttieħdu—iva, huwa ħareġ ’il barra lill‑bniedem, u qiegħed kerubin fin‑naħa tal‑lvant tal‑ġnien tal‑Għeden, u sejf tan‑nar iżiġġ li kien idur dawramejt, sabiex iħarsu s‑siġra tal‑ħajja—",
                "3": "Issa, qed naraw li l‑bniedem sar bħal Alla, jagħraf it‑tajjeb u l‑ħażin; u biex ma jmurx imedd idu u jieħu wkoll mis‑siġra tal‑ħajja, u jiekol u jgħix għal dejjem, il‑Mulej Alla poġġa kerubin u s‑sejf tan‑nar iżiġġ, ħalli ma jkunx jista’ jiekol mill‑frott—",
                "4": "U b’hekk naraw, li l‑bniedem ġie mogħti żmien biex fih huwa jindem, iva, żmien ta’ prova, żmien biex jindem u jaqdi lil Alla.",
                "5": "Għax ara, kieku Adam medd idu minnufih u kiel mis‑siġra tal‑ħajja, huwa kien jgħix għal dejjem, skont il‑kelma ta’ Alla, u ma kien ikollu l‑ebda żmien biex jindem; iva, u l‑kelma ta’ Alla kienet tkun ukoll għal xejn, u l‑pjan il‑kbir tas‑salvazzjoni ma kienx ikun jista’ jiġi fis‑seħħ.",
                "6": "Iżda ara, il‑bniedem kien iddestinat li jmut—għalhekk, hekk kif huma nqatgħu mis‑siġra tal‑ħajja hekk ukoll se jinqatgħu minn wiċċ l‑art—u l‑bniedem spiċċa mitluf għal dejjem, iva, huma saru bnedmin mitlufa.",
                "7": "U issa, permezz ta’ dan, tista’ tara li l‑ewwel ġenituri tagħna nqatgħu, kemm temporalment kif ukoll spiritwalment, mill‑preżenza tal‑Mulej; u b’hekk naraw li huma bdew jissottomettu ruħhom għar‑rieda tagħhom stess.",
                "8": "Issa ara, ma kienx jaqbel li l‑bniedem jinħeles minn din il‑mewt temporali, għax dan kien iġib fix‑xejn il‑pjan kbir ta’ ferħ.",
                "9": "Għalhekk, hekk kif ir‑ruħ ma tista’ qatt tmut, u l‑waqgħa ġabet fuq l‑umanità kollha l‑mewt spiritwali kif ukoll temporali, jiġifieri, huma spiċċaw inqatgħu mill‑preżenza tal‑Mulej, għalhekk kien hemm bżonn li l‑umanità tinħeles minn din il‑mewt spiritwali.",
                "10": "Għalhekk, hekk kif min‑naturali tagħhom huma saru karnali, senswali, u mxajtna, dan l‑istat ta’ prova sar għalihom stat fejn huma setgħu iħejju ruħhom; sar għalihom sewwasew stat ta’ prova.",
                "11": "U issa ftakar, ibni, li kieku ma kienx għall‑pjan tal‑fidwa, (ejja nassumu li ma jeżistix) hekk kif huma jmutu, ruħhom kienet tkun fi stat miżerabbli, għax huma jkunu nqatgħu mill‑preżenza tal‑Mulej.",
                "12": "U issa, ma kien hemm l‑ebda mod kif il‑bniedem seta’ jinħeles minn dan l‑istat mitluf, liema stat il‑bniedem ġab fuqu stess minħabba d‑diżubbidjenza tiegħu.",
                "13": "Għalhekk, skont il‑ġustizzja, il‑pjan tal‑fidwa seta’ jiġi fis‑seħħ biss bil‑kundizzjoni li l‑bnedmin jindmu f’dan l‑istat ta’ prova, iva, f’dan l‑istat ta’ tħejjija; għax li ma kienx għal dawn it‑termini, il‑ħniena ma kenitx tkun effettiva sakemm ma ġġibx fix‑xejn il‑ħidma tal‑ġustizzja. Issa l‑ħidma tal‑ġustizzja ma tistax tinġieb fix‑xejn; għax jekk jiġri dan, Alla ma jibqax Alla.",
                "14": "U hekk naraw li l‑umanità kollha spiċċat mitlufa, u huma spiċċaw f’idejn il‑ġustizzja; iva, il‑ġustizzja ta’ Alla, li wasslithom biex jinqatgħu għal dejjem mill‑preżenza tiegħu.",
                "15": "U issa, il‑pjan ta’ ħniena seta’ jiġi fis‑seħħ biss jekk tiġi fis‑seħħ espjazzjoni; għalhekk Alla nnifsu patta għad‑dnubiet tad‑dinja, biex iġib fis‑seħħ il‑pjan ta’ ħniena, li jissodisfa t‑talbiet tal‑ġustizzja, biex Alla jkun jista’ jkun Alla perfett u ġust, kif ukoll Alla ħanin.",
                "16": "Issa, il‑bnedmin ma setgħux jiksbu l‑indiema jekk l‑ewwel ma jkunx hemm kastig, li huwa etern kif se tkun eterna wkoll il‑ħajja tar‑ruħ, u li huwa f’oppożizzjoni għall‑pjan ta’ ferħ, li kien ukoll etern daqs kemm hi eterna l‑ħajja tar‑ruħ.",
                "17": "Issa, kif jista’ bniedem jindem jekk huwa ma jidnibx? Kif jista’ huwa jidneb jekk ma jkunx hemm l‑ebda liġi? Kif jista’ jkun hemm liġi jekk ma jkunx hemm kastig?",
                "18": "Issa, kien hemm sewwasew kastig marbut ma’ liġi ġusta li ngħatat, li wasslet biex il‑bniedem ikollu rimors tal‑kuxjenza.",
                "19": "Issa, li kieku ma ngħatat l‑ebda liġi—jekk bniedem qatel għandu jingħata l‑mewt—hu jibda jibża’ li jmut jekk huwa joqtol?",
                "20": "Kif ukoll, li kieku ma ngħatat l‑ebda liġi kontra d‑dnub il‑bnedmin ma kinux jibżgħux jidinbu.",
                "21": "U li kieku ma ngħatat l‑ebda liġi, jekk il‑bnedmin jidinbu, x’setgħet tagħmel il‑ġustizzja, kif ukoll il‑ħniena, peress li huma ma kien ikollhom l‑ebda jedd fuq dik il‑ħlejqa?",
                "22": "Iżda ngħatat liġi, u magħha hemm marbut kastig, u ngħatat l‑indiema; liema ndiema l‑ħniena taċċetta; altrimenti, il‑ġustizzja tieħu f’idejha l‑ħlejqa u tesegwixxi l‑liġi, u l‑liġi timponi l‑kastig; jekk dan ma jseħħx, l‑għemejjel tal‑ġustizzja jiġu fix‑xejn, u Alla ma jibqax aktar Alla.",
                "23": "Iżda Alla ma jieqafx ikun Alla, u l‑ħniena tieħu lil dak li jindem f’idejha, u l‑ħniena tasal minħabba l‑espjazzjoni; u l‑espjazzjoni ġġib fis‑seħħ il‑qawmien mill‑imwiet; u l‑qawmien mill‑imwiet jieħu lura lill‑bnedmin fil‑preżenza ta’ Alla; u b’hekk huma jerġgħu lura fil‑preżenza tiegħu, biex isir ħaqq minnhom skont għemilhom, skont il‑liġi u l‑ġustizzja.",
                "24": "Għax ara, il‑ġustizzja teżerċita l‑ħtiġijiet kollha tagħha, u l‑ħniena tieħu f’idejha lil dawk kollha li huma tagħha; u b’hekk, ħadd għajr dak li jindem tassew ma jsalva.",
                "25": "X’taħseb, li l‑ħniena tista’ ċċaħħad il‑ġustizzja? Jiena ngħidlek, Le; bl‑ebda mod. Jekk jiġri hekk, Alla ma jibqax Alla.",
                "26": "U b’dal mod Alla jġib fis‑seħħ l‑għanijiet kbar u eterni tiegħu, li ġew imħejjija sa mill‑ħolqien tad‑dinja. U b’hekk tiġi fis‑seħħ is‑salvazzjoni u l‑fidwa tal‑bnedmin, kif ukoll il‑qerda u l‑miżerja tagħhom.",
                "27": "Għalhekk, O ibni, kull min irid jiġi jista’ jiġi u jixrob b’xejn mill‑ilma tal‑ħajja; u kull min ma jridx jiġi, mhuwiex obbligat li jiġi; iżda fl‑aħħar jum jingħata lura lilu skont għemilu.",
                "28": "Jekk huwa kellu x‑xewqa li jagħmel il‑ħażin, u f’ħajtu ma nidimx, huwa se jirċievi lura l‑ħażen, skont ir‑restawrazzjoni ta’ Alla.",
                "29": "U issa, ibni, nixtieq li inti ma tħallix aktar dawn il‑ħwejjeġ jinkwetawk, iżda ħalli dnubietek biss jinkwetawk, b’inkwiet li jwasslek biex inti tindem.",
                "30": "O ibni, nixtieq li inti ma tiċħadx aktar il‑ġustizzja ta’ Alla. La tippruvax tiskuża ruħek bl‑ebda mod minħabba dnubietek, billi tiċħad il‑ġustizzja ta’ Alla; iżda ara li tħalli l‑ġustizzja ta’ Alla, u l‑ħniena tiegħu, u s‑sabar tiegħu jaħdmu bi sħiħ f’qalbek; u ara li dan iwasslek b’umiltà sat‑trab.",
                "31": "U issa, O ibni, inti ġejt imsejjaħ minn Alla biex ixxandar il‑kelma lil dan il‑poplu. U issa, ibni, mur u xandar il‑kelma bil‑verità u b’għaqal, ħalli tkun tista’ twassal l‑erwieħ għall‑indiema, ħalli l‑pjan ta’ ħniena jkollu l‑jedd li jeħodhom f’idu. U jalla Alla jroddlok lura skont kliemi. Ammen."
            },
            "43": {
                "1": "U issa ġara li wlied Alma marru fost in‑nies, biex ixandrulhom il‑kelma. U anke l‑istess Alma, ma setax jistrieħ, u huwa mar ukoll.",
                "2": "Issa m’għandna għalfejn ngħidu xejn aktar dwar il‑predikazzjoni tagħhom, għajr li huma xandru l‑kelma, u l‑verità, skont l‑ispirtu tal‑profezija u r‑rivelazzjoni; u huma xandru skont l‑ordni mqaddsa ta’ Alla li permezz tagħha ġew imsejħin.",
                "3": "U issa se nerġa’ lura għal rakkont tal‑gwerer bejn in‑Nefiti u l‑Lamaniti, fis‑sena tmintax tas‑saltna tal‑imħallfin.",
                "4": "Għax araw, ġara li ż‑Żoramiti saru Lamaniti; għalhekk, fil‑bidu tas‑sena tmintax il‑poplu Nefita ra li l‑Lamaniti kienu sejrin jaħbtu għalihom; għalhekk huma bdew iħejju għall‑gwerra; iva, huma ġabru flimkien l‑armati tagħhom fl‑art ta’ Ġerson.",
                "5": "U ġara li l‑Lamaniti ġew bl‑eluf tagħhom; u huma ġew fl‑art ta’ Antjonu, li hija l‑art taż‑Żoramiti; u l‑mexxej tagħhom kien raġel jismu Żeraħemna.",
                "6": "U issa, peress li l‑Għamalekin infushom kellhom aktar tendenza li jwettqu l‑ħażen u joqtlu mil‑Lamaniti, għalhekk, Żeraħemna ħatar kap kmandanti fuq il‑Lamaniti, u huma kienu kollha Għamalekin u Żoramiti.",
                "7": "Issa huwa għamel dan biex jara li l‑mibegħda li huma kellhom lejn in‑Nefiti tibqa’, ħalli huwa jkun jista’ jġibhom taħt il‑kontroll tiegħu biex b’hekk ikun jista’ jwettaq l‑għanijiet tiegħu.",
                "8": "Għax araw, l‑għanijiet tiegħu kienu li jipprovoka lil‑Lamaniti ħalli jeħduha kontra n‑Nefiti; huwa għamel dan biex bil‑forza huwa jkun jista’ jkollu setgħa kbira fuqhom, kif ukoll biex ikun jista’ jikseb is‑setgħa fuq in‑Nefiti billi jitfagħhom fil‑jasar.",
                "9": "U issa l‑għan tan‑Nefiti kien li huma jsostnu lil artijiethom, u lil djarhom, u lil marthom, u lil uliedhom, ħalli jkunu jistgħu jħarsuhom mill‑għedewwa tagħhom; kif ukoll biex ikunu jistgħu jħarsu d‑drittijiet u l‑privileġġi tagħhom, iva, kif ukoll il‑libertà tagħhom, ħalli huma jkunu jistgħu jqimu lil Alla skont xewqathom.",
                "10": "Għax huma kienu jafu li jekk huma kellhom jaqgħu f’idejn il‑Lamaniti, dawk kollha li jqimu ’l Alla, lil Alla veru u ħaj, fl‑ispirtu u l‑verità, kienu jispiċċaw jinqerdu mil‑Lamaniti.",
                "11": "Iva, u kienu jafu wkoll x’mibegħda mill‑aktar kbira kellhom il‑Lamaniti lejn ħuthom, li kienu n‑nies ta’ Anti‑Nefi‑Leħi, li kienu jissejħu n‑nies ta’ Għammon—u dawn ma kinux lesti jaqbdu l‑armi b’idejhom, iva, huma kienu daħlu f’patt u ma kinux lesti jiksruh—għalhekk, li kieku kellhom jaqgħu f’idejn il‑Lamaniti huma kienu jispiċċaw jinqerdu.",
                "12": "U n‑Nefiti ma ridux iħalluhom jinqerdu; għalhekk huma tawhom artijiet biex jgħammru fihom.",
                "13": "U n‑nies ta’ Għammon taw lin‑Nefiti sehem kbir minn ġidhom biex jissapportjaw l‑armati tagħhom; u b’hekk in‑Nefiti ma kellhomx għażla oħra ħlief li jikkumbattu weħidhom lil‑Lamaniti, li kienu taħlita ta’ nisel Laman u Lemwel, kif ukoll ta’ wlied Ismagħel, u ta’ dawk kollha li kienu dissidenti Nefiti, li kienu Għamalekin u Żoramiti, u ta’ dawk li kienu ġejjin min‑nisel tal‑qassisin ta’ Noè.",
                "14": "Issa kien hemm dixxendenti kważi daqs kemm kien hemm Nefiti; u b’hekk in‑Nefiti ma kellhomx għażla oħra għajr li jiġġieldu ma’ ħuthom, anke jekk dan iwassal għat‑tixrid tad‑demm.",
                "15": "U ġara li hekk kif l‑armati tal‑Lamaniti nġabru flimkien fl‑art ta’ Antjonu, araw, l‑armati tan‑Nefiti kienu jinsabu lesti biex jaffrontawhom fl‑art ta’ Ġerson.",
                "16": "Issa, il‑mexxej tan‑Nefiti, jew ir‑raġel li kien ġie maħtur biex ikun kap kmandant tan‑Nefiti—issa l‑kap kmandant kellu f’idu l‑armati kollha tan‑Nefiti—kien jismu Moroni;",
                "17": "U Moroni ħa f’idejh il‑kontroll, u t‑tmexxija sħiħa tal‑gwerer tagħhom. U hu kellu biss ħamsa u għoxrin sena meta nħatar bħala kap kmandant tal‑armati tan‑Nefiti.",
                "18": "U ġara li huwa affronta lil‑Lamaniti fil‑fruntieri ta’ Ġerson, u n‑nies tiegħu kienu armati bix‑xwabel, u x‑ximitarri, u b’kull xorta ta’ armi tal‑gwerra.",
                "19": "U meta l‑armati tal‑Lamaniti raw li n‑nies ta’ Nefi, jew li Moroni, kien ħejja lil niesu bil‑pettorali u bil‑protezzjoni ma’ driegħhom, iva, kif ukoll bil‑protezzjoni ma’ rashom, u li huma kienu mlibbsin ukoll b’ilbies oħxon—",
                "20": "Issa l‑armata ta’ Żeraħemna ma kenitx tinsab imħejjija b’dawn it‑tip ta’ affarijiet; kulma kellhom kienu x‑xwabel, u x‑ximitarri tagħhom, il‑qwas u l‑vleġeġ tagħhom, u l‑ġebel u l‑iżbandoli tagħhom; u huma kienu għerja, għajr għal biċċa ġild marbuta madwar qaddhom; iva, huma kienu kollha għerja, għajr għaż‑Żoramiti u l‑Għamalekin;",
                "21": "Iżda huma ma kienu armati bl‑ebda pettoral, jew tarka—għalhekk, huma bdew jibżgħu bil‑kbir mill‑armati tan‑Nefiti minħabba l‑ilbies protettiv tagħhom, minkejja li l‑għadd tagħhom kien ferm akbar min‑Nefiti.",
                "22": "Araw, issa ġara li huma m’azzardawx jaħbtu għan‑Nefiti fil‑fruntieri ta’ Ġerson; għalhekk huma telqu ’l barra mill‑art ta’ Antjonu u rħewlha lejn ix‑xagħri, u hemm fix‑xagħri huma qabdu triq mbiegħda li kienet qrib ras ix‑xmara Sidon, biex huma jkunu jistgħu jaslu fl‑art ta’ Manti u jieħdu f’idejhom dik l‑art; għax huma ma kinux jimmaġinaw li l‑armati ta’ Moroni kienu se jkunu jafu fejn marru.",
                "23": "Iżda ġara li hekk kif huma telqu lejn ix‑xagħri, Moroni bagħat spiji fix‑xagħri biex joqogħdu josservaw il‑kamp tagħhom; u barra minn hekk, Moroni, peress li kien jaf bil‑profeziji ta’ Alma, bagħat għandu ċerti rġiel, fejn huwa xtaqu jistaqsi lill‑Mulej jekk l‑armati tan‑Nefiti kellhomx imorru jiddefendu lilhom infushom kontra l‑Lamaniti.",
                "24": "U ġara li l‑Mulej kellem lil Alma, u Alma informa lill‑messaġġiera ta’ Moroni, li l‑armati tal‑Lamaniti kienu jinsabu mexjin fix‑xagħri fi triqthom lejn l‑art ta’ Manti ħalli huma jkunu jistgħu jagħtu bidu għal attakk fuq l‑aktar parti dgħajfa tal‑poplu. U dawk il‑messaġġiera marru u wasslu l‑messaġġ lil Moroni.",
                "25": "Issa Moroni, wara li ħalla parti mill‑armata tiegħu fl‑art ta’ Ġerson, ma jmurx xi wħud mil‑Lamaniti b’xi mod jidħlu f’dik l‑art u jieħdu l‑belt f’idejhom, ħa l‑bqija tal‑armata tiegħu u huma rħewlha lejn l‑art ta’ Manti.",
                "26": "U huwa ordna lin‑nies kollha li kienu f’dik in‑naħa tal‑pajjiż sabiex jinġabru flimkien ħalli jiġġieldu kontra l‑Lamaniti, biex jiddefendu artijiethom u pajjiżhom, drittijiethom u l‑libertà tagħhom; għalhekk huma kienu jinsabu lesti għall‑miġja tal‑Lamaniti.",
                "27": "U ġara li Moroni ordna biex l‑armata tiegħu tibqa’ mistoħbija fil‑wied li kien jinsab qrib ix‑xatt tax‑xmara Sidon, li kien fuq in‑naħa tal‑punent tax‑xmara Sidon ġewwa x‑xagħri.",
                "28": "U Moroni poġġa numru ta’ spiji mal‑madwar, biex huwa jiġi mgħarraf meta tkun waslet biex tasal l‑armata Lamanita.",
                "29": "U issa, peress li Moroni kien jaf x’kienet l‑intenzjoni tal‑Lamaniti, li kienet li huma jeqirdu lil ħuthom, jew li jeħduhom taħt idejhom u jitfgħuhom fil‑jasar ħalli jkunu jistgħu jwaqqfu s‑saltna tagħhom mal‑art kollha;",
                "30": "U peress li kien jaf ukoll li l‑unika xewqa tan‑Nefiti kienet li huma jħarsu artijiethom, u l‑libertà tagħhom, u l‑knisja tagħhom, għalhekk huwa ħass li ma kienx ikun dnub jekk huwa kellu jiddefendihom permezz ta’ strataġemma; għalhekk, huwa sar jaf permezz tal‑ispiji tiegħu liema rotta kienu se jaqbdu l‑Lamaniti.",
                "31": "Għalhekk, huwa qasam l‑armata tiegħu u poġġa wħud minnhom fil‑wied, u żammhom mistoħbijin fin‑naħa tal‑lvant, u fin‑naħa tan‑nofsinhar tal‑għolja Ripla;",
                "32": "U l‑bqija żammhom mistoħbijin fil‑wied tal‑punent, fuq in‑naħa tal‑punent tax‑xmara Sidon, u b’hekk mal‑fruntieri tal‑art ta’ Manti.",
                "33": "U peress li hu poġġa l‑armata tiegħu skont kif xtaq, huwa kien jinsab lest biex jaffrontahom.",
                "34": "U ġara li l‑Lamaniti waslu fin‑naħa tat‑tramuntana tal‑għolja, fejn kien hemm mistoħbija parti mill‑armata ta’ Moroni.",
                "35": "U hekk kif il‑Lamaniti għaddew minn ħdejn l‑għolja Ripla u waslu fil‑wied, u kienu se jibdew jaqsmu x‑xmara Sidon, l‑armata li kienet tinsab mistoħbija fin‑nofsinhar tal‑għolja, li kienet immexxija minn raġel jismu Leħi, ġara li huwa mexxa l‑armata tiegħu b’mod li spiċċaw iċċirkondaw lil‑Lamaniti fil‑parti ta’ wara tagħhom min‑naħa tal‑lvant.",
                "36": "U ġara li l‑Lamaniti, meta raw li n‑Nefiti kienu waslu biex jaħbtu għalihom min‑naħa ta’ wara, huma daru bil‑kontra u bdew jiġġieldu mal‑armata ta’ Leħi.",
                "37": "U b’hekk ingħata bidu għal ħidma tal‑mewt fuq iż‑żewġ naħat, iżda s‑sitwazzjoni kienet aktar waħda mwiegħra fuq in‑naħa tal‑Lamaniti, għax minħabba l‑għera tagħhom huma kienu esposti għad‑daqqiet qawwija tan‑Nefiti permezz tax‑xwabel u x‑ximitarri tagħhom, u ma’ kull daqqa spiċċaw joqtlu lil xi ħadd.",
                "38": "Waqt li min‑naħa l‑oħra, kien biss xi kultant li xi raġel minn fost in‑Nefiti kien jispiċċa jindarab, permezz tax‑xwabel tagħhom u t‑telfien ta’ demm, peress li l‑aktar partijiet vitali ta’ ġisimhom kienu protetti, jew aħjar, il‑partijiet l‑aktar vitali tal‑ġisem kienu protetti mid‑daqqiet tal‑Lamaniti, permezz tal‑pettorali tagħhom, u l‑protezzjoni li kellhom ma’ driegħhom, u ma’ rashom; u b’hekk in‑Nefiti komplew bil‑ħidma tagħhom tal‑mewt fost il‑Lamaniti.",
                "39": "U ġara li l‑Lamaniti nħakmu minn biża’, minħabba l‑qerda kbira li seħħet fosthom, sewwasew sal‑punt li huma bdew jaħarbu lejn ix‑xmara Sidon.",
                "40": "U warajhom marru Leħi u niesu; u Leħi wassalhom biex jaħarbu lejn l‑ilmijiet ta’ Sidon, u huma qasmu għan‑naħa l‑oħra tal‑ilmijiet ta’ Sidon. U Leħi żamm l‑armati tiegħu max‑xatt tax‑xmara Sidon biex huma ma jaqsmux għan‑naħa l‑oħra.",
                "41": "U ġara li Moroni u l‑armata tiegħu affrontaw lil‑Lamaniti ġewwa l‑wied, fuq in‑naħa l‑oħra tax‑xmara Sidon, u bdew jattakkawhom u joqtluhom.",
                "42": "U l‑Lamaniti reġgħu ħarbu minn quddiemhom, lejn l‑art ta’ Manti; u għal darb’oħra reġgħu sabu ma’ wiċċhom l‑armati ta’ Moroni.",
                "43": "Issa din id‑darba l‑Lamaniti tqabdu b’qawwa; iva, qatt qabel il‑Lamaniti ma kienu magħrufa bħala nies li jiġġieldu b’daqstant qawwa u qlubija, le, sa mill‑bidu nett.",
                "44": "U huma ġew ispirati miż‑Żoramiti u l‑Għamalekin, li kienu l‑kap kmandanti u l‑mexxejja tagħhom, u minn Żeraħemna, li kien il‑kap kmandant tagħhom, jew il‑mexxej u l‑kmandant ewlieni tagħhom; iva, huma bdew jiġġieldu bħad‑draguni, u spiċċaw biex qatlu bosta Nefiti, iva, għax huma qasmu f’biċċtejn ħafna mill‑elmi tagħhom, u nifdu bosta pettorali, u kienu ħafna d‑dirgħajn tagħhom li huma darbu; u l‑Lamaniti spiċċaw darbuhom b’dal‑mod fis‑saħna tal‑għadab tagħhom.",
                "45": "Madankollu, in‑Nefiti kienu spirati minn kawża aqwa, għax huma ma kinux qed jiġġieldu għal xi monarkija jew għal xi poter iżda kienu qed jiġġieldu għal djarhom u għal‑libertà tagħhom, għal marthom u għal uliedhom, u għal kulma kellhom, iva, għar‑riti ta’ qima tagħhom u għall‑knisja tagħhom.",
                "46": "U huma kienu qed jagħmlu dak li ħassew li kien id‑dmir tagħhom li jagħmlu għal Alla tagħhom; għax il‑Mulej kien qal lilhom kif ukoll lil missirijiethom, li: Diment li intom m’intomx ħatja tal‑ewwel offiża, lanqas tat‑tieni, m’għandkomx tħallu lilkom infuskom tinqatlu permezz ta’ idejn l‑għedewwa tagħkom.",
                "47": "U l‑Mulej qal ukoll li: Intom għandkom tiddefendu lill‑familji tagħkom anke permezz tat‑tixrid tad‑demm. Għalhekk kien minħabba f’hekk li n‑Nefiti spiċċaw jiġġieldu mal‑Lamaniti, biex jiddefendu lilhom infushom, u l‑familji tagħhom, u artijiethom, u pajjiżhom, u drittijiethom, u r‑reliġjon tagħhom.",
                "48": "U ġara li meta n‑nies ta’ Moroni raw il‑qilla u r‑rabja tal‑Lamaniti, huma kienu għoddhom se jduru lura u jaħarbu minn quddiemhom. U Moroni, għax fehem x’kienet l‑intenzjoni tagħhom, qasam magħhom ħsibijietu li kienu ta’ ispirazzjoni għal qalbhom—iva, ħsibijiet dwar artijiethom, u l‑libertà tagħhom, iva, u dwar il‑ħelsien tagħhom mill‑jasar.",
                "49": "U ġara li huma daru għal‑Lamaniti, u b’leħen wieħed talbu bil‑ħrara lill‑Mulej Alla tagħhom, għal‑libertà tagħhom u l‑ħelsien tagħhom mill‑jasar.",
                "50": "U huma bdew jieqfu lil‑Lamaniti b’qawwa; u f’dik l‑istess siegħa li huma bdew jitolbu bil‑ħrara lill‑Mulej għall‑ħelsien tagħhom, il‑Lamaniti bdew jaħarbu minn quddiemhom; u huma baqgħu sejrin sewwasew sal‑ilmijiet ta’ Sidon.",
                "51": "Issa, il‑Lamaniti kienu mill‑aktar numerużi, iva, fejn l‑għadd tagħhom kien daqs kemm kienu n‑Nefiti għal darbtejn u aktar; madankollu, huma ġew imġiegħla jaħarbu b’mod li huma spiċċaw miġburin flimkien fi grupp wieħed ġewwa l‑wied, max‑xatt tax‑xmara Sidon.",
                "52": "Għalhekk l‑armati ta’ Moroni spiċċaw iċċirkondawhom, iva, sewwasew fuq iż‑żewġ naħat tax‑xmara, għax araw, fuq in‑naħa tal‑lvant kien hemm in‑nies ta’ Leħi.",
                "53": "Għalhekk meta Żeraħemna ra n‑nies ta’ Leħi fuq in‑naħa tal‑lvant tax‑xmara Sidon, u l‑armati ta’ Moroni fuq in‑naħa tal‑punent tax‑xmara Sidon, u li huma kienu jinsabu mdawrin min‑Nefiti, huma nħakmu minn biża’ mill‑aktar kbira.",
                "54": "Issa Moroni, meta ra kemm bdew jibżgħu, ordna lin‑nies tiegħu biex ma jkomplux ixerrdu demmhom."
            },
            "44": {
                "1": "U ġara li huma waqfu u resqu pass lura minnhom. U Moroni qal lil Żeraħemna: Ara, Żeraħemna, aħna ma nixtiqux inkunu nies li nċappsu jdejna bid‑demm. Intom tafu li tinsabu taħt idejna, madankollu aħna ma nixtiqux noqtlukom.",
                "2": "Ara, aħna ma ġejniex hawn biex nitqabdu kontrikom ħalli nkunu nistgħu nċarċru demmkom għall‑poter; lanqas ma nixtiequ li nwasslu lil xi ħadd taħt il‑madmad tal‑jasar. Iżda din hi sewwasew ir‑raġuni għalfejn intom ġejtu biex teħduha magħna; iva, u intom qed teħduha kontrina minħabba r‑reliġjon tagħna.",
                "3": "Iżda issa, intom qed taraw li l‑Mulej jinsab magħna; u qed taraw li huwa telaqkom f’idejna. U issa nixtieqkom tifhmu li aħna qed ngħaddu minn dan minħabba r‑reliġjon tagħna u l‑fidi tagħna fi Kristu. U issa qed taraw li intom ma tistgħux teqirdu dil‑fidi tagħna.",
                "4": "Issa qed taraw li din hija l‑vera fidi ta’ Alla; iva, qed taraw li lilna Alla jsostnina, u jħarisna, u jieħu ħsiebna, diment li aħna nibqgħu fidili lejh, u lejn il‑fidi tagħna, u r‑reliġjon tagħna; u l‑Mulej qatt mhu se jħallina ninqerdu diment li aħna ma naqgħux fit‑trasgressjoni u niċħdu l‑fidi tagħna.",
                "5": "U issa, Żeraħemna, qed nordnalkom, f’isem dak Alla li jista’ kollox, li tana s‑saħħa f’dirgħajna biex stajna noħorġu rebbieħa kontrikom, permezz tal‑fidi tagħna, permezz tar‑reliġjon tagħna, u tar‑riti ta’ qima tagħna, u permezz tal‑knisja tagħna, u tal‑appoġġ sagru li nħossu li għandna nuru lin‑nisa tagħna u lil uliedna, permezz ta’ dik il‑libertà li torbotna ma’ artna u ma’ ġensna; iva, kif ukoll permezz tal‑manteniment tal‑kelma sagra ta’ Alla, li lejha aħna midjunin għall‑kuntentizza kollha tagħna; u permezz ta’ dak kollu li hu għażiż għalina—",
                "6": "Iva, u dan mhux kollox; qed nordnalkom, minħabba x‑xewqa kbira li għandkom li tibqgħu tgħixu, biex tagħtuna l‑armi tal‑gwerra tagħkom, u aħna ma nxerrdulkomx demmkom, iżda nħallukom tgħixu, jekk intom tmorru minn fejn ġejtu u ma taħbtux aktar għalina.",
                "7": "U issa, jekk ma tagħmlux dan, araw, intom tinsabu taħt idejna, u jien nordna lin‑nies tiegħi biex jaħbtu għalikom, u ġisimkom huma jodorbu bil‑ġrieħi tal‑mewt, ħalli intom tinqerdu għal kollox; mbagħad naraw min se jkun li jikseb il‑poter fuq dan il‑poplu; iva, u naraw min se jinġieb fil‑jasar.",
                "8": "U issa ġara li meta Żeraħemna sema’ dan, huwa ġie u għadda x‑xabla tiegħu u x‑ximitarra tiegħu, u l‑qaws tiegħu f’idejn Moroni, u qallu: Ara, hawn huma l‑armi tal‑gwerra tagħna; aħna se nagħtuhomlok, iżda aħna m’aħniex lesti li miegħek nieħdu ġurament li nafu li se niksru, u l‑istess uliedna; iżda l‑armi tal‑gwerra tagħna tista’ teħodhom, u lilna ħallina nitilqu lejn ix‑xagħri; inkella nżommu għandna x‑xwabel tagħna, u mbagħad jew ninqerdu jew inkella noħorġu rebbieħa.",
                "9": "Ara, aħna mhux tal‑istess twemmin tagħkom; ma nemmnux li hu Alla li telaqna f’idejkom; iżda aħna nemmnu li intom ġejtu mħarsa mix‑xwabel tagħna minħabba l‑qerq tagħkom. Ara, intom ġejtu mħarsa minħabba l‑pettorali u t‑tarki tagħkom.",
                "10": "U issa meta Żeraħemna temm jgħid dan il‑kliem, Moroni ta lura x‑xabla u l‑armi tal‑gwerra, li kien ħa għandu, lil Żeraħemna, u qallu: Ara, ejja ntemmu l‑kunflitt.",
                "11": "Issa jien ma nistax nirtira l‑kliem li jiena għidt, għalhekk daqs kemm hu ħaj il‑Mulej, intom m’intomx se titilqu minn hawn jekk mhux lesti tieħdu ġurament li m’intomx se terġgħu lura biex taħbtu għalina. Issa peress li intom tinsabu taħt idejna, aħna se nċarċru demmkom mal‑art, sakemm intom ma tissottomettux ruħkom għall‑kundizzjonijiet li jiena pproponejt.",
                "12": "U issa meta Moroni qal dan il‑kliem, Żeraħemna żamm għandu x‑xabla tiegħu, u nkorla għal Moroni, u dlonk mar biex jipprova joqtol lil Moroni; iżda hekk kif huwa għolla x‑xabla tiegħu, araw, wieħed mis‑suldati ta’ Moroni tah daqqa fuqha u spiċċat mal‑art, u nqasmet minn mal‑manku; u hu ta daqqa wkoll lil Żeraħemna u qatagħlu barra l‑qurriegħa ta’ rasu u hija waqgħet fl‑art. U Żeraħemna ħarab minn quddiemhom u mar f’nofs is‑suldati tiegħu.",
                "13": "U ġara li s‑suldat li kien ħdejh, li tajjar il‑qurriegħa ta’ Żeraħemna, qabad il‑qurriegħa minn xagħarha u ġabarha minn mal‑art, u poġġiha fuq il‑ponta tax‑xabla tiegħu, u meddha quddiemhom u b’leħen għoli qalilhom:",
                "14": "Bl‑istess mod kif din il‑qurriegħa, li hi l‑qurriegħa tal‑mexxej tagħkom, spiċċat mal‑art, anke intom tispiċċaw mal‑art jekk m’intomx se tirħu minn idejkom l‑armi tal‑gwerra u titilqu minn hawn permezz ta’ patt ta’ paċi.",
                "15": "Issa kien hemm ħafna, li meta semgħu dan il‑kliem u raw il‑qurriegħa fuq ix‑xabla, imtlew bil‑biża’; u kienu ħafna li ġew u xeħtu l‑armi tal‑gwerra tagħhom ħdejn riġlejn Moroni, u daħlu f’patt ta’ paċi. U dawk kollha li daħlu f’patt tħallew jitilqu lejn ix‑xagħri.",
                "16": "Issa ġara li Żeraħemna nkorla bis‑sħiħ, u huwa beda jipprovoka lill‑bqija tas‑suldati tiegħu biex huma jimtlew bil‑għadab, ħalli jitqabdu b’qawwa akbar kontra n‑Nefiti.",
                "17": "U issa Moroni nkorla, minħabba l‑ebusija ta’ ras il‑Lamaniti; għalhekk huwa ordna lin‑nies tiegħu biex iqumu għalihom u joqtluhom. U ġara li huma bdew joqtluhom; iva, u l‑Lamaniti bdew jiġġieldu permezz tax‑xwabel tagħhom u l‑qawwa kollha tagħhom.",
                "18": "Iżda araw, il‑ġisem għeri u r‑ras mikxufa tagħhom kienu esposti għax‑xabla misnuna tan‑Nefiti; iva, araw, biha huma nifduhom u darbuhom, iva, u huma ma damux wisq ma nqatlu permezz tax‑xwabel tan‑Nefiti; u lilhom spiċċaw jikinsu, sewwasew kif kien ħabbar is‑suldat ta’ Moroni.",
                "19": "Issa Żeraħemna, meta ra li kienu waslu biex jinqerdu lkoll, huwa beda jitlob bil‑ħniena lil Moroni, u jwiegħdu li huwa kien sejjer jagħmel patt magħhom, u l‑istess in‑nies tiegħu, jekk huma jħallu l‑bqija tagħhom jgħixu, u li huma qatt aktar ma kienu se jerġgħu jiġu biex jaħbtu għalihom.",
                "20": "U ġara li Moroni ordna biex tiġi fi tmiemha l‑ħidma tal‑mewt fost il‑poplu. U hu ħa l‑armi tal‑gwerra mingħand il‑Lamaniti; u wara li huma daħlu f’patt ta’ paċi miegħu huma tħallew jitilqu lejn ix‑xagħri.",
                "21": "Issa l‑mejtin tagħhom ma ġewx magħduda minħabba l‑għadd kbir tagħhom; iva, l‑għadd ta’ mejtin tagħhom kien mill‑aktar kbir, kemm fuq in‑naħa tan‑Nefiti kif ukoll fuq in‑naħa tal‑Lamaniti.",
                "22": "U ġara li huma xeħtu lill‑mejtin tagħhom fl‑ilmijiet ta’ Sidon, u huma nġarru u spiċċaw midfuna f’qiegħ il‑baħar.",
                "23": "U l‑armati tan‑Nefiti, jew aħjar ta’ Moroni, reġgħu lura lejn djarhom u lejn artijiethom.",
                "24": "U b’hekk ġiet fi tmiemha s‑sena tmintax tas‑saltna tal‑imħallfin fuq il‑poplu ta’ Nefi. U b’hekk ġiet fi tmiemha l‑istorja ta’ Alma, li ġiet miktuba fuq il‑pjanċi ta’ Nefi."
            },
            "45": {
                "intro": "Rakkont tal‑poplu ta’ Nefi, u l‑gwerer u d‑diżgwid tagħhom, fi żmien Ħelaman, skont il‑kitba ta’ Ħelaman, li huwa kiteb tul ħajtu.",
                "1": "Araw, issa ġara li n‑nies ta’ Nefi bdew jithennew bil‑kbir, għax il‑Mulej għal darb’oħra ħelishom minn taħt idejn l‑għedewwa tagħhom; għalhekk huma raddew ħajr lill‑Mulej Alla tagħhom; iva, u huma għaddew ħin twil isumu u jitolbu, u jqimu ’l Alla b’hena mill‑aktar kbira.",
                "2": "U ġara li fis‑sena dsatax tas‑saltna tal‑imħallfin fuq il‑poplu ta’ Nefi, Alma mar fuq ibnu Ħelaman u qallu: Temmen inti l‑kliem li jiena għidtlek dwar dawk l‑annali li fuqhom ġiet miktuba l‑kitba?",
                "3": "U Ħelaman qallu: Iva, nemmen.",
                "4": "U Alma reġa’ qallu: Temmen inti f’Ġesù Kristu, li għandu jiġi?",
                "5": "U huwa qal: Iva, jien nemmen il‑kliem kollu li inti għidt.",
                "6": "U għal darb’oħra Alma qallu: Inti lest li tħares il‑kmandamenti tiegħi?",
                "7": "U huwa qal: Iva, jiena lest li nħares il‑kmandamenti tiegħek b’qalbi kollha.",
                "8": "Imbagħad Alma qallu: Hieni inti; u l‑Mulej se jagħtik ir‑risq f’din l‑art.",
                "9": "Iżda ara, għandi xi ħaġa xi nħabbarlek; iżda dak li se nħabbarlek tiżvelah lil ħadd; iva, dak li jien se nħabbarlek m’għandux jiġi żvelat, sewwasew sakemm tiġi fis‑seħħ il‑profezija; għalhekk ikteb il‑kliem li jiena se ngħidlek.",
                "10": "U dan huwa l‑kliem: Ara, nista’ nara li dawn in‑nies, in‑Nefiti, skont l‑ispirtu tar‑rivelazzjoni li jinsab fija, fi żmien erba’ mitt sena minn meta Ġesù Kristu sejjer juri lilu nnifsu lilhom, ftit, ftit sejrin jitilfu l‑fidi.",
                "11": "Iva, u mbagħad se jġarrbu l‑gwerer u l‑pesta, iva, se jġarrbu l‑ġuħ u t‑tixrid tad‑demm, sewwasew sakemm il‑poplu ta’ Nefi jinqered għal kollox—",
                "12": "Iva, u dan għaliex ftit, ftit huma jispiċċaw jitilfu l‑fidi u jibdew iwettqu l‑għemejjel tad‑dlam, u jaqgħu fiż‑żinà, u jwettqu kull xorta ta’ ħażen; iva, jiena ngħidlek, li minħabba li huma se jidinbu kontra dawl u għarfien daqshekk kbit, iva, jiena ngħidlek, li minn dak inhar, bosta mir‑raba’ ġenerazzjoni lanqas biss ikunu għadhom mietu meta jfeġġ dan il‑ħażen kollu.",
                "13": "U meta jasal dak il‑jum daqstant sinifikanti, ara, ma jdumx ma jasal iż‑żmien li dawk li qed jgħixu bħalissa, jew aħjar, in‑nisel ta’ dawk li huma magħduda mal‑poplu ta’ Nefi, ma jibqgħux magħduda aktar mal‑poplu ta’ Nefi.",
                "14": "Iżda dawk kollha li jkun għad baqa’, u li ma jinqerdux f’dak il‑jum tal‑biża’, sejrin jiġu magħduda mal‑Lamaniti, u se jsiru lkoll bħalhom, ħlief għal xi ftit li sejrin jissejħu d‑dixxipli tal‑Mulej; u l‑Lamaniti se jibqgħu jiġru warajhom sewwasew sakemm huma jinqerdu għal kollox. U issa, minħabba l‑ħażen, din il‑profezija sejra tiġi fis‑seħħ.",
                "15": "U issa ġara li wara li Alma qal dan lil Ħelaman, huwa bierek lilu, kif ukoll lil uliedu l‑oħra; u huwa bierek ukoll lid‑dinja f’ġieħ il‑ġusti.",
                "16": "U huwa qal: Dan jgħid il‑Mulej Alla—Misħuta tkun l‑art, iva, din l‑art, għal kull ġens, tribù, ilsien u poplu, li jagħmel il‑ħażen, permezz ta’ saħta li twassal għall‑qerda tagħhom hekk kif huma jkunu misjurin waħda sew; u kollox se jseħħ kif jiena għidt; għax din hija s‑saħta u l‑barka ta’ Alla fuq l‑art, għax il‑Mulej ma jistax iħares lejn id‑dnub bl‑iċken grad ta’ tolleranza.",
                "17": "U issa, meta Alma qal dan il‑kliem huwa bierek il‑knisja, iva, lil dawk kollha li minn dakinhar ’il quddiem jibqgħu jżommu sħiħ fil‑fidi.",
                "18": "U meta Alma għamel dan huwa telaq ’il barra mill‑art ta’ Żaraħemla, bħal qisu se jaqbad it‑triq lejn l‑art ta’ Melek. U ġara li ħadd ma sema’ bih aktar; dwar il‑mewt jew id‑difna tiegħu, xejn ma nafu.",
                "19": "Araw, li nafu huwa dan, li huwa kien raġel twajjeb; u x‑xniegħa ġriet mal‑knisja kollha li huwa ttieħed mill‑Ispirtu, jew aħjar, indifen mill‑Mulej, l‑istess bħal Mosè. Iżda araw, l‑iskrittura tgħid li l‑Mulej ħa għandu lil Mosè; u aħna naħsbu li huwa laqa’ għandu wkoll lil Alma fl‑ispirtu; għalhekk, minħabba f’hekk, aħna xejn ma nafu dwar il‑mewt u d‑difna tiegħu.",
                "20": "U issa ġara li fil‑bidu tas‑sena dsatax tas‑saltna tal‑imħallfin fuq il‑poplu ta’ Nefi, Ħelaman mar ixandar il‑kelma fost il‑poplu.",
                "21": "Għax araw, minħabba l‑gwerer tagħhom mal‑Lamaniti u l‑ħafna diżgwid u storbju li kien hemm fost il‑poplu, inħasset il‑ħtieġa li l‑kelma ta’ Alla tiġi mxandra fost in‑nies, iva, u li tiġi stabbilita l‑ordni madwar il‑knisja kollha.",
                "22": "Għalhekk, Ħelaman u ħutu marru u waqqfu l‑knisja għal darb’oħra mal‑pajjiż kollu, iva, f’kull belt li kien hemm madwar l‑art kollha li kienet f’idejn il‑poplu ta’ Nefi. U ġara li huma ħatru qassisin u għalliema madwar il‑pajjiż kollu, fuq il‑knejjes kollha.",
                "23": "U issa ġara li wara li Ħelaman u ħutu ħatru qassisin u għalliema fuq il‑knejjes, qam diżgwit fosthom, u huma ma ridux jagħtu widen għal kliem Ħelaman u ħutu.",
                "24": "Iżda huma bdew jitkabbru, għax kienu minfuħin fil‑kburija ta’ qalbhom, minħabba l‑ġid kbir li kellhom; għalhekk f’għajnejhom huma saru mill‑aktar għonja, u ma ridux jagħtu widen ta’ kliemhom, li huma għandhom jimxu fis‑sewwa quddiem Alla."
            },
            "46": {
                "1": "U ġara li dawk kollha li ma tawx widen għal kliem Ħelaman u ħutu nġabru flimkien kontra ħuthom.",
                "2": "U issa araw, huma kienu mimlija għadab, tant li kienu determinati li joqtluhom.",
                "3": "Issa l‑mexxej ta’ dawk li kienu mimlija għadab għal ħuthom kien raġel ta’ statura kbira u b’saħħtu; u ismu kien Għamalikja.",
                "4": "U Għamalikja kellu x‑xewqa li jkun sultan; u dawk in‑nies li kienu mimlija għadab kellhom ukoll ix‑xewqa li huwa jkun is‑sultan tagħhom; u l‑parti l‑kbira minnhom kienu l‑imħallfin inferjuri tal‑pajjiż, u huma bdew jippruvaw jieħdu l‑poter f’idejhom.",
                "5": "U huma ġew influwenzati mill‑ħafna kliem ħelu ta’ Għamalikja, li jekk huma jappoġġjawh u jpoġġuh bħala s‑sultan tagħhom hu jagħmilhom mexxejja tal‑poplu.",
                "6": "B’hekk huma ħallew lil Għamalikja jqarraq bihom u spiċċaw nqatgħu minn ħuthom, minkejja l‑predikazzjoni ta’ Ħelaman u ħutu, minkejja li kienu tassew jieħdu ħsieb il‑knisja, għax huma kienu qassisin il‑kbar fuq il‑knisja.",
                "7": "U kien hemm ħafna fil‑knisja li emmnu fil‑kliem ħelu u falz ta’ Għamalikja, għalhekk huma nqatgħu anke mill‑knisja; u b’hekk kull ħaġa li kellha x’taqsam man‑nies ta’ Nefi kienet mill‑aktar instabbli u perikoluża, minkejja ir‑rebħiet kbar li huma kellhom fuq il‑Lamaniti, u l‑hena kbir li huma kienu esperjenzaw minħabba l‑ħelsien li kienu kisbu bl‑għajnuna tal‑Mulej.",
                "8": "B’hekk naraw kemm ulied il‑bnedmin jinsew malajr lill‑Mulej Alla tagħhom, iva, kemm ikunu pronti biex iwettqu l‑ħażen, u jħallu l‑malinn imexxihom.",
                "9": "Iva, u naraw ukoll il‑ħażen mill‑aktar kbir li raġel wieħed ħażin jista’ jikkawża li jseħħ fost ulied il‑bnedmin.",
                "10": "Iva, naraw li Għamalikja, għax kien raġel dejjem b’xi pjan qarrieq f’moħħu u raġel ta’ ħafna kliem ħelu u falz, qarraq b’qalb ħafna nies u wassalhom biex jagħmlu l‑ħażen; iva, u biex jippruvaw jeqirdu l‑knisja ta’ Alla, u jeqirdu s‑sisien tal‑libertà li tahom Alla, li hi barka li Alla bagħat fuq wiċċ l‑art f’ġieħ il‑ġusti.",
                "11": "U issa ġara li meta Moroni, li kien il‑kap kmandant tal‑armati tan‑Nefiti, sema’ b’dan id‑diżgwid, huwa nkorla għal Għamalikja.",
                "12": "U ġara li huwa ċarrat il‑mantell tiegħu; u qabad biċċa minnu, u kiteb fuqha—B’tifkira ta’ Alla tagħna, u tar‑reliġjon u l‑ħelsien tagħna, u tal‑paċi tagħna, u tan‑nisa tagħna u ta’ wliedna—u rabatha ma’ tarf il‑lasta.",
                "13": "U huwa libes l‑elmu tiegħu, kif ukoll il‑pettoral, u t‑tarki tiegħu, u libes l‑armatura madwar ġenbejh; u qabad il‑lasta li f’tarfha kien hemm il‑mantell imċarrat tiegħu, (u sejħilha t‑titlu tal‑libertà) u niżel għarkupptejh mal‑art, u talab b’qawwa lil Alla tiegħu biex isawwab fuq ħutu l‑barkiet tal‑libertà, sakemm dejjem ikun għad baqa’ grupp ta’ Kristjani biex jgħammru f’dik l‑art—",
                "14": "U hekk kienu msejħin in‑nies kollha li kienu jemmnu tassew fi Kristu, li kienu jagħmlu parti mill‑knisja ta’ Alla, minn dawk li ma kinux jagħmlu parti mill‑knisja.",
                "15": "U dawk li kienu jagħmlu parti mill‑knisja kienu nies fidili; iva, dawk kollha li kienu jemmnu tassew fi Kristu ħadu fuqhom, b’ferħ, l‑isem ta’ Kristu, jew aħjar, bdew jissejħu Kristjani, minħabba t‑twemmin tagħhom fi Kristu li għandu jiġi.",
                "16": "U għalhekk, f’dan il‑mument, Moroni talab biex il‑kawża tal‑Kristjani, u l‑ħelsien tal‑pajjiż ikunu sostnuti.",
                "17": "U ġara li wara li huwa talab b’qawwa lil Alla, huwa sejjaħ l‑art kollha li kienet fin‑nofsinhar tal‑art ta’ Ħerba, iva, f’kelma waħda, l‑art kollha, kemm fin‑naħa ta’ fuq kif ukoll fin‑naħa t’isfel—Art magħżula, u l‑art tal‑libertà.",
                "18": "U huwa qal: Alla żgur mhuwiex se jħalli li aħna, li aħna nies iddisprezzati minħabba li nieħdu fuqna l‑isem ta’ Kristu, nisfaw mgħaffġin u meqrudin, sakemm ma nġibux dan b’idejna minħabba t‑trasgressjonijiet tagħna.",
                "19": "U meta Moroni qal dan il‑kliem, huwa mar fost il‑poplu, ixejjer il‑biċċa drapp li ċarrat minn ilbiesu, ħalli kulħadd ikun jista’ jara l‑kitba li huwa kiteb fuq il‑biċċa drapp imċarrta, u b’leħen għoli beda jgħajjat u jgħid:",
                "20": "Araw, dawk kollha li jippreservaw dan it‑titlu fuq din l‑art, ħa jiġu huma bil‑qawwa tal‑Mulej, u jidħlu f’patt li huma sejrin jippreservaw drittijiethom, u r‑reliġjon tagħhom, ħalli l‑Mulej Alla jkun jista’ jberikhom.",
                "21": "U ġara li meta Moroni xandar dan il‑kliem, araw, in‑nies ġew jiġru flimkien lebsin l‑armatura madwar qaddhom, u bdew iċarrtu lbieshom bħala sinjal, jew bħala patt, li huma ma kinux se jiċħdu lill‑Mulej Alla tagħhom; jew, fi kliem ieħor, li jekk huma jiksru l‑kmandamenti ta’ Alla, jew jaqgħu fit‑trasgressjoni, u jibdew jistħu jieħdu fuqhom l‑isem ta’ Kristu, il‑Mulej jispiċċa jġibhom fix‑xejn bl‑istess mod kif huma ċarrtu lbieshom.",
                "22": "Issa dan kien il‑patt li huma għamlu, u huma xeħtu lbieshom ħdejn riġlejn Moroni, u qalu: Aħna qed nagħmlu patt ma’ Alla tagħna, li aħna nispiċċaw ninqerdu, l‑istess bħal ħutna fl‑art tat‑tramuntana, jekk aħna naqgħu fit‑trasgressjoni; iva, huwa jixħetna taħt riġlejn l‑għedewwa tagħna, bl‑istess mod kif aħna xħetna lbiesna taħt riġlejk biex taħt saqajk nispiċċaw mgħaffġin, jekk aħna naqgħu fit‑trasgressjoni.",
                "23": "Moroni qalilhom: Araw, aħna fdal ta’ nisel Ġakobb; iva, aħna fdal ta’ nisel Ġużeppi, li ħutu ċarrtulu lbiesu biċċiet biċċiet; iva, u issa araw, ejjew niftakru biex inħarsu l‑kmandamenti ta’ Alla, għax jekk ma nagħmlux dan, ħutna jispiċċaw iqattgħu lbiesna biċċiet, u aħna niġu mixħutin il‑ħabs, jew mibjugħin, jew maqtula.",
                "24": "Iva, ejjew nippreservaw il‑libertà tagħna bħala fdal ta’ Ġużeppi; iva, ejjew niftakru fil‑kliem li qal Ġakobb qabel miet, għax araw, huwa ra li parti mill‑fdal ta’ lbies Ġużeppi ġie ppreservat u ma tmermirx. U huwa qal—Bl‑istess mod kif dan il‑fdal ta’ lbies ibni ġie ppreservat, l‑istess il‑fdal ta’ nisel ibni se jkun ippreservat minn Alla, u huwa se jilqgħu għandu, filwaqt li l‑bqija ta’ nisel Ġużeppi se jispiċċaw jinqerdu, l‑istess bħall‑bqija ta’ dan l‑ilbies.",
                "25": "Issa araw, dan inikket ruħi bil‑kbir; madankollu, ruħi tithenna f’ibni, minħabba dik il‑parti ta’ nislu li Alla se jilqa’ għandu.",
                "26": "Issa araw, dan kien id‑diskors ta’ Ġakobb.",
                "27": "U issa min jaf jekk forsi l‑fdal ta’ nisel Ġużeppi, li sejrin jinqerdu bħal ilbiesu, humiex dawk li nqatgħu minn magħna? Iva, u l‑istess jiġrilna aħna jekk ma nżommux sħiħ fil‑fidi ta’ Kristu.",
                "28": "U issa ġara li meta Moroni qal dan il‑kliem huwa telaq minn hemm, u bagħat messaġġiera ma’ kull naħa tal‑pajjiż fejn kien hemm id‑diżgwid, u ġabar flimkien lin‑nies kollha li kellhom ix‑xewqa li jippreservaw il‑libertà tagħhom, biex huma jiddefendu ruħhom kontra Għamalikja u dawk li nqatgħu minn magħhom, li kienu jissejħu Għamalikjaħiti.",
                "29": "U ġara li meta Għamalikja ra li n‑nies ta’ Moroni kienu aktar numerużi mill‑Għamalikjaħiti—u ra wkoll li niesu kellhom dubju dwar kemm kienet ġusta l‑kawża li kienu qed jiddefendu—għalhekk, minħabba l‑biża’ li huwa kellu li l‑għan tiegħu ma kienx se jintlaħaq, huwa ħa miegħu lil dawk li kienu lesti jmorru miegħu u rħielha lejn l‑art ta’ Nefi.",
                "30": "Issa Moroni kien tal‑idea li ma kienx ikun jaqbel li l‑Lamaniti jissaħħu aktar fil‑qawwa tagħhom; għalhekk huwa ħaseb li kellu jinterċetta lin‑nies ta’ Għamalikja, jew jaqbadhom u jeħodhom lura, u lil Għamalikja jagħtih il‑mewt; iva, għax kien jaf li hu kien sejjer ixewwex lil‑Lamaniti biex jimtlew bil‑għadab kontrihom, u jwassalhom biex jiġu ħalli jiġġieldu kontrihom; u hu kien jaf li Għamalikja kien lest li jagħmel dan biex ikun jista’ jikseb dak li ried.",
                "31": "Għalhekk Moroni ra li jkun jaqbel li huwa jieħu l‑armati tiegħu, li kienu nġabru flimkien, u armaw lilhom infushom, u daħlu f’patt li kienu lesti jżommu l‑paċi—u ġara li huwa ħa l‑armata tiegħu u telaq bit‑tined tiegħu lejn ix‑xagħri, biex jinterċetta r‑rotta ta’ Għamalikja fix‑xagħri.",
                "32": "U ġara li huwa għamel kif xtaq, u rħielha lejn ix‑xagħri, u waqqaf l‑armati ta’ Għamalikja milli jkomplu javvanzaw.",
                "33": "U ġara li Għamalikja ħarab flimkien ma’ ftit min‑nies tiegħu, u l‑bqija spiċċaw f’idejn Moroni u ttieħdu lura lejn l‑art ta’ Żaraħemla.",
                "34": "Issa, peress li Moroni kien raġel li kien ġie maħtur mill‑prim imħallfin u permezz tar‑rieda tal‑poplu, huwa kellu s‑setgħa, skont ir‑rieda tiegħu, fuq l‑armati tan‑Nefiti, li jistabbilixxi u jeżerċita l‑awtorità tiegħu fuqhom.",
                "35": "U ġara li huwa ordna li jingħataw il‑mewt dawk kollha fost l‑Għamalikjaħiti li ma kinux lesti jidħlu f’patt biex jappoġġjaw il‑kawża tal‑ħelsien, biex huma jkollhom gvern ħieles; u ftit biss kienu dawk li ċaħdu l‑patt tal‑ħelsien.",
                "36": "U ġara wkoll, li huwa ordna biex il‑bandiera bit‑titlu tal‑libertà tittella’ fuq kull torri li kien hemm madwar l‑art kollha li kienet f’idejn in‑Nefiti; u b’hekk Moroni waqqaf l‑istendard tal‑libertà fost in‑Nefiti.",
                "37": "U f’arthom reġgħet bdiet issaltan il‑paċi; u b’hekk huma żammew il‑paċi f’arthom sal‑aħħar tas‑sena dsatax tas‑saltna tal‑imħallfin.",
                "38": "U Ħelaman u l‑qassisin il‑kbar ukoll żammew l‑ordni fil‑knisja; iva, sewwasew għal erba’ snin sħaħ bdiet issaltan paċi u hena kbira fil‑knisja.",
                "39": "U ġara li kien hemm ħafna li mietu, b’fidi soda li ruħhom kienet ġiet mifdija mill‑Mulej Ġesù Kristu; b’hekk huma ħallew din id‑dinja mimlija hena.",
                "40": "U kien hemm xi ftit li spiċċaw mietu bid‑deni, għax matul is‑sena kien hemm żmien li fih laqat waħda sew il‑pajjiż—iżda ma kinux wisq dawk li mietu bid‑deni, minħabba l‑kwalità eċċellenti ta’ bosta pjanti u għeruq li Alla kien ħejja biex jelimina l‑kawża tal‑mard, li n‑nies kienu suxxettibbli għalih minħabba n‑natura tal‑klima—",
                "41": "Iżda kienu ħafna li mietu bix‑xjuħija; u dawk li mietu fil‑fidi ta’ Kristu jinsabu fil‑hena miegħu, kif nemmnu li jinsabu."
            },
            "47": {
                "1": "Issa nerġgħu lura fl‑istorja tagħna għal Għamalikja u dawk li ħarbu miegħu fix‑xagħri; għax araw, hu ħa lil dawk li marru miegħu, u rħielha lejn l‑art ta’ Nefi fost il‑Lamaniti, u huwa beda jxewwex lil‑Lamaniti biex jeħduha kontra l‑poplu ta’ Nefi, tant li s‑sultan tal‑Lamaniti ħareġ proklama u ordna li kellha tiġi mxandra mal‑pajjiż tiegħu kollu, fost in‑nies tiegħu kollha, li kienet tgħid li huma għandhom jinġabru flimkien ħalli jerġgħu jmorru jiġġieldu kontra n‑Nefiti.",
                "2": "U ġara li meta l‑proklama ġiet imxandra lilhom huma nħakmu minn biża’ kbira ferm; iva, huma bdew jibżgħu li jurtaw lis‑sultan, u bdew jibżgħu wkoll li jmorru jiġġieldu kontra n‑Nefiti ma jmorrux jispiċċaw jitilfu ħajjithom. U ġara li huma ma ridux, jew fil‑parti l‑kbira minnhom ma ridux, jobdu l‑ordni tas‑sultan.",
                "3": "U issa ġara li s‑sultan inkorla bil‑kbir minħabba d‑diżubbidjenza tagħhom; għalhekk huwa poġġa lil Għamalikja fil‑kmand ta’ dawk li kienu parti mill‑armata tiegħu li obdew l‑ordnijiet tiegħu, u ordnalu biex imur u jġiegħelhom jaqbdu l‑armi.",
                "4": "Issa araw, din kienet ix‑xewqa ta’ Għamalikja; u peress li huwa kien raġel li jwettaq il‑ħażen b’mod sottili għalhekk huwa fassal f’qalbu l‑pjan li jneħħi lis‑sultan tal‑Lamaniti minn fuq it‑tron.",
                "5": "U issa huwa ħa f’idejh lil dawk il‑Lamaniti li kienu favur is‑sultan; u huwa pprova jikseb l‑appoġġ ta’ dawk li ma obdewhx; għalhekk huwa baqa’ sejjer sal‑post li kien jismu Onida, għax dan kien il‑post li lejh kienu ħarbu l‑Lamaniti kollha; għax huma kienu ndunaw li kienet ġejja l‑armata, u peress li huma kienu ħasbu li kienu ġejjin biex jeqirduhom, għalhekk huma ħarbu lejn Onida, lejn il‑post tal‑armi.",
                "6": "U huma ħatru raġel biex ikun is‑sultan u l‑kmandant tagħhom, għax kienu determinati f’moħħhom li ħadd ma kien se jġiegħelhom imorru jiġġieldu kontra n‑Nefiti.",
                "7": "U ġara li huma nġabru flimkien fil‑quċċata tal‑muntanja li kien jisimha Antipa, lesti għall‑battalja.",
                "8": "Issa ma kenitx l‑intenzjoni ta’ Għamalikja li jiġġildilhom skont l‑ordni tas‑sultan; iżda araw, l‑intenzjoni tiegħu kienet li huwa jikseb l‑appoġġ tal‑armati tal‑Lamaniti, ħalli jkun jista’ jaħtar lilu nnifsu mexxej tagħhom u jneħħi lis‑sultan minn fuq it‑tron u jieħu f’idejh is‑saltna.",
                "9": "U araw, ġara li huwa ordna lill‑armata tiegħu biex iwaqqfu t‑tined tagħhom fil‑wied li kien jinsab ħdejn il‑muntanja Antipa.",
                "10": "U ġara li meta dalam huwa bagħat messaġġier bil‑moħbi fuq il‑muntanja Antipa, u xtaq li l‑mexxej ta’ dawk li kienu fuq il‑muntanja, li kien jismu Leħonti, jinżel minn fuq il‑muntanja, għax xtaq ikellmu.",
                "11": "U ġara li meta Leħonti rċieva l‑messaġġ huwa m’azzardax jinżel minn fuq il‑muntanja. U ġara li Għamalikja reġa’ bagħat għalih it‑tieni darba, fejn xtaqu jinżel. U ġara li Leħonti ma riedx; u reġa’ bagħat għalih it‑tielet darba.",
                "12": "U ġara li meta Għamalikja ra li ma kienx rnexxielu jipperswadi lil Leħonti biex jinżel minn fuq il‑muntanja, huwa tela’ fuq il‑muntanja, u wasal kważi sal‑kamp ta’ Leħonti; u għar‑raba’ darba reġa’ bagħat messaġġ lil Leħonti, fejn xtaqu jinżel minn fejn kien, u jġib l‑għassiesa miegħu.",
                "13": "U ġara li meta Leħonti niżel mal‑għassiesa tiegħu fejn Għamalikja, dan Għamalikja xtaqu biex matul il‑lejl huwa jinżel flimkien mal‑armata tiegħu, u jiċċirkonda lil dawk in‑nies, fil‑kampijiet tagħhom, li s‑sultan kien poġġieh fil‑kmand tagħhom, u jagħtihom f’idejn Leħonti, jekk huwa lilu (Għamalikja) jaħtru bħala deputat kmandant tal‑armata kollha.",
                "14": "U ġara li Leħonti niżel flimkien ma’ niesu u ċċirkondaw lin‑nies ta’ Għamalikja, ħalli malli jqumu, ma’ sebħ il‑jum, huma jsibu ruħhom mdawrin bl‑armati ta’ Leħonti.",
                "15": "U ġara li meta huma raw li kienu jinsabu mdawrin minn kull naħa, huma talbu b’ħerqa lil Għamalikja biex huwa jħallihom jingħaqdu ma’ ħuthom, biex forsi ma jinqerdux. Issa dan kien sewwasew dak li xtaq Għamalikja.",
                "16": "U ġara li huwa reħa minn idejh lin‑nies tiegħu, kontra l‑ordni tas‑sultan. Issa dan kien dak li xtaq Għamalikja, ħalli jkun jista’ jwettaq il‑pjan li kellu li jneħħi lis‑sultan minn fuq it‑tron.",
                "17": "Issa kienet id‑drawwa fost il‑Lamaniti, li jekk il‑kap kmandant tagħhom jinqatel, huma jaħtru lid‑deputat kmandant bħala l‑kap kmandant tagħhom.",
                "18": "U ġara li Għamalikja ordna lil wieħed mill‑qaddejja tiegħu biex imur u jivvelena ftit ftit lil Leħonti, hekk li huwa miet.",
                "19": "Issa, meta Leħonti miet, il‑Lamaniti ħatru lil Għamalikja bħala l‑mexxejja u l‑kap kmandant tagħhom.",
                "20": "U ġara li Għamalikja mexa flimkien mal‑armati tiegħu (għax hu kiseb dak li xtaq) lejn l‑art ta’ Nefi, sal‑belt ta’ Nefi, li kienet il‑belt ewlenija.",
                "21": "U s‑sultan ħareġ jiltaqa’ miegħu flimkien mal‑għassiesa tiegħu, għax beda jassumi li Għamalikja kien wettaq dak li kien ordnalu, u li Għamalikja kien ġabar flimkien armata daqstant kbira biex imur għall‑battalja kontra n‑Nefiti.",
                "22": "Iżda araw, hekk kif is‑sultan ħareġ biex jiltaqa’ miegħu Għamalikja ta ordni biex il‑qaddejja tiegħu jmorru jiltaqgħu mas‑sultan. U huma marru u mielu quddiem is‑sultan, bħallikieku bdew iqimuh minħabba l‑kobor tiegħu.",
                "23": "U ġara li s‑sultan medd idu biex iqajjimhom, kif kienet id‑drawwa fost il‑Lamaniti, bħala turija ta’ paċi, liema drawwa kienu wirtu mingħand in‑Nefiti.",
                "24": "U ġara li meta huwa qajjem l‑ewwel wieħed minn mal‑art, araw dan ta daqqa ta’ sikkina lis‑sultan f’qalbu, u waqa’ mejjet mal‑art.",
                "25": "Issa l‑qaddejja tas‑sultan ħarbu minn fuq il‑post; u l‑qaddejja ta’ Għamalikja bdew jgħajtu u jgħidu:",
                "26": "Araw, il‑qaddejja tas‑sultan tawh daqqa ta’ sikkina f’qalbu, u huwa miet u huma ħarbu minn fuq il‑post; ejjew u araw.",
                "27": "U ġara li Għamalikja ordna biex l‑armati tiegħu jmorru u jaraw x’kien ġralu s‑sultan; u meta huma waslu fil‑post, u sabu lis‑sultan mixħut f’għadira demm, Għamalikja beda jippretendi li kien qed iħossu nkurlat bil‑kbir, u qal: Intom kollha li tħobbu lis‑sultan, araw li tmorru wara l‑qaddejja tiegħu u toqtluhom.",
                "28": "U ġara li dawk kollha li kienu jħobbu lis‑sultan, meta semgħu dal‑kliem, marru wara l‑qaddejja tas‑sultan.",
                "29": "Issa meta l‑qaddejja tas‑sultan raw li kien hemm armata miexja warajhom, huma reġgħu nħakmu mill‑biża’, u ħarbu lejn ix‑xagħri, u rħewlha lejn l‑art ta’ Żaraħemla u ngħaqdu man‑nies ta’ Għammon.",
                "30": "U l‑armata li kienet miexja warajhom reġgħet lura minn fejn ġiet, wara li mxiet warajhom bla suċċess; u b’hekk Għamalikja, permezz tal‑qerq, rebaħ qlub in‑nies.",
                "31": "U ġara li l‑għada huwa daħal fil‑belt ta’ Nefi flimkien mal‑armati tiegħu, u ħa f’idejh il‑belt.",
                "32": "U issa ġara li meta s‑sultana semgħet li s‑sultan safa maqtul—għax Għamalikja bagħat messaġġier għand is‑sultana biex jinformaha li s‑sultan kien ġie maqtul mill‑qaddejja tiegħu, u li hu kien ġera warajhom bl‑armata tiegħu, iżda kien kollu ta’ xejn, għax huma spiċċaw ħarbu—",
                "33": "Għalhekk, meta s‑sultana rċeviet dan il‑messaġġ hija bagħtet messaġġ lil Għamalikja, fejn xtaqet li huwa jkollu ħniena min‑nies tal‑belt; u hi xtaqitu wkoll li huwa jmur iżurha; u hi xtaqitu wkoll li jieħu miegħu x‑xhieda biex huma jixhdu dwar il‑mewt tas‑sultan.",
                "34": "U ġara li Għamalikja ħa miegħu lill‑istess qaddej li qatel lis‑sultan, u lil dawk kollha li kienu miegħu, u mar ħdejn is‑sultana, fejn hija kienet tinsab bilqiegħda; u huma lkoll taw ix‑xhieda tagħhom quddiemha, li s‑sultan kien ġie maqtul mill‑istess qaddejja tiegħu; u qalu wkoll: Huma ħarbu minn fuq il‑post; mhijiex din xhieda biżżejjed kontrihom? U b’hekk huma taw ix‑xhieda tagħhom quddiem is‑sultana dwar il‑mewt tas‑sultan.",
                "35": "U ġara li Għamalikja kiseb l‑appoġġ tas‑sultana, u ħadha għandu bħala martu; u b’hekk permezz tal‑qerq, u bl‑għajnuna tal‑qaddejja qarrieqa tiegħu, huwa ħa f’idejh is‑saltna; iva, huwa ġie rikonoxxut bħala s‑sultan tal‑pajjiż kollu, fost in‑nies Lamaniti kollha, li kienu jikkonsistu mil‑Lamaniti u l‑Lemweliti u l‑Ismagħelin, u mid‑dissidenti kollha Nefiti, minn żmien is‑saltna ta’ Nefi sa dan iż‑żmien.",
                "36": "Issa dawn id‑dissidenti, kienu kisbu l‑istess tagħlim u l‑istess informazzjoni li kellhom in‑Nefiti, iva, fejn huma kienu ġew mgħallma l‑istess tagħlim dwar il‑Mulej, madankollu, kemm hi ħaġa stramba li, ftit biss wara li huma nqatgħu minn magħhom, huma saru nies aktar rashom iebsa u bla ndiema, u aktar slavaġ, ħżiena u feroċi mil‑Lamaniti—fejn huma spiċċaw sikru bid‑drawwiet tal‑Lamaniti; u tawha għall‑għażż, u għal kull xorta ta’ żína; iva, huma spiċċaw insew għal kollox lill‑Mulej Alla tagħhom."
            },
            "48": {
                "1": "U issa ġara li hekk kif Għamalikja kiseb is‑saltna huwa beda jqanqal qlub il‑Lamaniti kontra l‑poplu ta’ Nefi; iva, huwa ħatar irġiel biex ikellmu lil‑Lamaniti, minn fuq it‑torrijiet tagħhom, kontra n‑Nefiti.",
                "2": "U b’hekk huwa beda jqanqlilhom qalbhom kontra n‑Nefiti, tant li fl‑aħħar jiem tas‑sena dsatax tas‑saltna tal‑imħallfin, huwa, li sa dakinhar irnexxielu jilħaq l‑għanijiet tiegħu, iva, peress li kien inħatar sultan fuq il‑Lamaniti, ra wkoll kif huwa seta’ jsaltan fuq l‑art kollha, iva, u fuq in‑nies kollha li kienu fil‑pajjiż, kemm in‑Nefiti kif ukoll il‑Lamaniti.",
                "3": "Għalhekk huwa ġab fis‑seħħ il‑pjan tiegħu, għax hu wassal lil‑Lamaniti biex iwebbsu qalbhom u jdallmu moħħhom, u beda jipprovokahom ħalli jimtlew bil‑korla, tant li ġabar flimkien għadd kbir ta’ nies biex imorru jiġġieldu kontra n‑Nefiti.",
                "4": "Għax huwa kien determinat, minħabba l‑għadd kbir ta’ nies li huwa kellu, li kien se joħroġ rebbieħ fuq in‑Nefiti u lilhom jitfa’ fil‑jasar.",
                "5": "U b’hekk huwa ħatar kap kmandanti minn fost iż‑Żoramiti, għax kienu huma l‑aktar familjari mal‑qawwa tan‑Nefiti, u mal‑postijiet ta’ kenn tagħhom, u mal‑aktar inħawi dgħajfa ta’ bliethom; għalhekk huwa ħatarhom bħala kap kmandanti fuq l‑armati tiegħu.",
                "6": "U ġara li huma qabdu l‑kamp tagħhom, u rħewlha lejn l‑art ta’ Żaraħemla ġewwa x‑xagħri.",
                "7": "Issa ġara li waqt li Għamalikja kien qed jikseb il‑poter permezz tal‑ingann u l‑qerq, Moroni, mill‑banda l‑oħra, kien qed iħejji moħħ in‑nies biex huma jibqgħu dejjem fidili lejn il‑Mulej Alla tagħhom.",
                "8": "Iva, huwa kien qed issaħħaħ l‑armati tan‑Nefiti, u jibni fortizzi żgħar, jew postijiet ta’ kenn, billi beda jtella’ ħitan tar‑ramel mad‑dawra kollha ħalli jipproteġi l‑armati tiegħu, u beda jibni wkoll swar tal‑ġebel mad‑dawra kollha tagħhom, madwar bliethom u mal‑fruntieri ta’ artijiethom; iva, madwar l‑art kollha.",
                "9": "U fl‑aktar fortifikazzjonijiet dgħajfa tagħhom huwa l‑aktar li poġġa rġiel; u b’hekk huwa ffortifika u saħħaħ l‑art li kienet tinsab f’idejn in‑Nefiti.",
                "10": "U b’hekk hu kien qed iħejji biex jiddefendi l‑libertà tagħhom u artijiethom, kif ukoll lil marthom, u lil uliedhom, u l‑paċi tagħhom, sabiex huma jkunu jistgħu jgħixu għall‑Mulej Alla tagħhom, u jkunu jistgħu jħarsu dik li l‑għedewwa tagħhom kienu jsejħulha bħala l‑kawża tal‑Kristjani.",
                "11": "U Moroni kien raġel b’saħħtu u qalbieni; huwa kien bniedem ta’ għarfien perfett; iva, bniedem li ma kienx iħobb it‑tixrid tad‑demm; raġel li ruħu kienet tithenna fil‑libertà u l‑ħelsien ta’ pajjiżu, u fil‑ħelsien ta’ ħutu mill‑ħakma u l‑jasar;",
                "12": "Iva, bniedem li qalbu kienet mimlija gratitudni lejn Alla tiegħu, minħabba l‑bosta privileġġi u barkiet li huwa sawwab fuq il‑poplu tiegħu; bniedem li ħadem qatigħ għall‑ġid u s‑sigurtà tal‑poplu tiegħu.",
                "13": "Iva, u hu kien bniedem sod fil‑fidi tiegħu fi Kristu, u kien ħalef permezz ta’ ġurament li kien sejjer jiddefendi lill‑poplu tiegħu, id‑drittijiet tiegħu, u lil pajjiżu, kif ukoll ir‑reliġjon tiegħu, anke jekk ikollu jxerred demmu.",
                "14": "Issa n‑Nefiti ġew mgħallma biex jiddefendu lilhom infushom kontra l‑għedewwa tagħhom; anke jekk ikun hemm il‑ħtieġa li huma jxerrdu demmhom; iva, u huma ġew mgħallma wkoll biex qatt ma jipprovokaw lil ħadd, iva, u qatt ma jgħollu x‑xabla ħlief kontra xi għadu, biex jiddefendu ħajjithom.",
                "15": "U dan kien twemminhom, li jekk huma jagħmlu dan Alla kien se jgħinhom jikbru fil‑ġid f’arthom, jew fi kliem ieħor, jekk huma jkunu fidili fil‑ħarsien tal‑kmandamenti ta’ Alla, huwa jgħinhom jikbru fil‑ġid f’arthom; iva, huwa jwissihom biex jaħarbu, jew biex ilestu ruħhom għall‑gwerra, skont il‑periklu li jkunu fih;",
                "16": "U Alla jgħarrafhom ukoll jekk għandhomx imorru biex jiddefendu lilhom infushom mill‑għedewwa tagħhom, u għax jagħmel dan, il‑Mulej jeħlishom mill‑jasar; u dan kien it‑twemmin ta’ Moroni, u qalbu ferħet bil‑kbir minħabba f’hekk; mhux fit‑tixrid tad‑demm iżda fit‑twettiq ta’ opri tajba, fil‑ħarsien tal‑poplu tiegħu, iva, fil‑ħarsien tal‑kmandamenti ta’ Alla, iva, u fir‑reżistenza għall‑ħażen.",
                "17": "Iva, fis‑sewwa, fis‑sewwa ngħidilkom, li kieku l‑bnedmin kollha kienu, u huma, u qatt ikunu bħal Moroni, araw, l‑istess qawwiet tal‑infern jispiċċaw jirtogħdu għal dejjem; iva, ix‑xitan qatt aktar ma jkollu qawwa fuq qlub ulied il‑bnedmin.",
                "18": "Araw, huwa kien raġel jixbah lil Għammon, bin Mosija, iva, kif ukoll lis‑subien l‑oħra ta’ Mosija, iva, kif ukoll lil Alma u lil uliedu, għax huma kienu lkoll irġiel t’Alla.",
                "19": "Għax araw, Ħelaman u ħutu kienu ta’ benefiċċju għall‑poplu daqskemm kien Moroni; għax huma xandru l‑kelma ta’ Alla, u għammdu għall‑indiema lil dawk kollha li kienu lesti jisimgħu kliemhom.",
                "20": "U b’hekk huma telqu minn ħdejhom, u n‑nies umiljaw ruħhom minħabba kliemhom, tant li huma kienu mberkin bil‑kbir mill‑Mulej, u b’hekk huma kienu ħielsa mill‑gwerer u mit‑tilwim bejniethom, iva, sewwasew għal erba’ snin sħaħ.",
                "21": "Iżda, kif għidtilkom, fl‑aħħar jiem tas‑sena dsatax, iva, minkejja l‑paċi li bdiet issaltan bejniethom, huma ġew imġiegħla, biex kontra qalbhom, jiġġieldu kontra ħuthom, il‑Lamaniti.",
                "22": "Iva, u fi ftit kliem, il‑gwerer tagħhom mal‑Lamaniti komplew għaddejjin bla waqfien għal bosta snin, minkejja li daħlu fihom kontra qalbhom.",
                "23": "Issa, huma sewdu qalbhom li kellhom jaqbdu l‑armi kontra l‑Lamaniti, għax huma ma kinux jieħdu gost bit‑tixrid tad‑demm; iva, u dan mhux kollox—huma sewdu qalbhom li minħabba fihom kienu ħafna fost ħuthom li ħallew din id‑dinja u għaddew għad‑dinja ta’ dejjem, bla ma kienu lesti biex jiltaqgħu ma’ Alla tagħhom.",
                "24": "Madankollu, huma ma ridux li jinqatlu, u li marthom u wliedhom jispiċċaw maqtula permezz tal‑moħqrija barbara ta’ dawk li darba kienu ħuthom, iva, li spiċċaw inqatgħu minn mal‑knisja tagħhom, u telqu minn fosthom u marru biex jeqirduhom billi ngħaqdu mal‑Lamaniti.",
                "25": "Iva, huma ma kinux lesti jaraw lil ħuthom jifirħu minħabba demm in‑Nefiti, sakemm fosthom ikun għad baqa’ min iħares il‑kmandamenti ta’ Alla, għax il‑wegħda tal‑Mulej kienet li jekk huma jħarsu l‑kmandamenti tiegħu huma jkollhom ir‑risq f’arthom."
            },
            "49": {
                "1": "U issa ġara li fil‑ħdax‑il xahar tas‑sena dsatax, fl‑għaxar jum tax‑xahar, l‑armati tal‑Lamaniti dehru resqin lejn l‑art ta’ Għammonija.",
                "2": "U araw, il‑belt reġgħet inbniet mill‑ġdid, u Moroni poġġa armata mal‑fruntieri tal‑belt, u madwarhom poġġew munzell ramel biex jipproteġihom mill‑vleġeġ u l‑ġebel tal‑Lamaniti; għax araw, huma kienu jiġġieldu permezz tal‑ġebel u l‑vleġeġ.",
                "3": "Araw, jien għidt li l‑belt ta’ Għammonija reġgħet inbniet mill‑ġdid. Jien ngħidilkom, iva, parti minnha reġgħet inbniet; u peress li darba l‑Lamaniti kienu qerduha minħabba l‑ħażen tal‑poplu, huma bdew jassumu li ma kienx se jkun diffiċli li jerġgħu jeħduha f’idejhom.",
                "4": "Iżda araw, kemm kien kbir id‑diżappunt tagħhom; għax araw, in‑Nefiti poġġew madwarhom munzell ramel, li tant kien għoli li l‑Lamaniti la setgħu jixħtulhom il‑ġebel u l‑vleġeġ, u lanqas ma setgħu jaħbtu għalihom, sakemm huma ma jagħmlux dan mill‑post tad‑daħla.",
                "5": "Issa did‑darba l‑kap kmandanti tal‑Lamaniti baqgħu mistagħġbin bil‑kbir, minħabba l‑għerf li n‑Nefiti wrew meta ħejjew il‑postijiet ta’ difiża tagħhom.",
                "6": "Issa l‑mexxejja tal‑Lamaniti bdew jassumu, minħabba li kienu daqstant numerużi, iva, huma bdew jassumu li huma kellhom il‑privileġġ li jaħbtu għalihom kif kienu għamlu qabel; iva, u huma ħejjew lilhom infushom ukoll permezz tat‑tarki, u l‑pettorali; u ħejjew lilhom infushom ukoll permezz ta’ lbies tal‑ġild, iva, ilbies mill‑aktar oħxon sabiex jgħattu l‑ġisem għeri tagħhom.",
                "7": "U għax ħejjew irwieħhom huma bdew jassumu li kien se jkun faċli li huma jegħlbu lil ħuthom u jixħtuhom taħt il‑madmad tal‑jasar, jew li joqtluhom u jimmassakrawhom kif jogħġob lilhom.",
                "8": "Iżda araw, b’għaġeb kbir għalihom, huma kienu jinsabu lesti għalihom, b’mod li ħadd ma kien ra qabel fost dawk li kienu ġejjin minn nisel Leħi. Issa huma kienu jinsabu lesti għal‑Lamaniti, biex jiġġieldulhom skont l‑ordni li jagħtihom Moroni.",
                "9": "U ġara li l‑Lamaniti, jew l‑Għamalikjaħiti, stagħġbu bil‑kbir għall‑mod kif huma ħejjew lilhom infushom għall‑gwerra.",
                "10": "Issa, kieku s‑sultan Għamalikja niżel mill‑art ta’ Nefi, bl‑armata tiegħu warajh, forsi kien jasal biex jordna lil‑Lamaniti biex jaħbtu għan‑Nefiti fil‑belt ta’ Għammonija; għax araw, demm niesu ma kien ifisser xejn għalih.",
                "11": "Iżda araw, Għamalikja nnifsu ma niżilx għall‑battalja. U araw, il‑kap kmandanti tiegħu m’azzardawx jaħbtu għan‑Nefiti fil‑belt ta’ Għammonija, għax Moroni bidel il‑pjan li kellu għan‑Nefiti, hekk li l‑Lamaniti ħarġu diżappuntati minħabba l‑postijiet fejn kienu mistoħbija u b’hekk ma setgħux jaħbtu għalihom.",
                "12": "Għalhekk huma rtiraw lejn ix‑xagħri, u qabdu l‑kamp tagħhom u mxew lejn l‑art ta’ Noè, għax bdew jassumu li dan kien l‑aħjar post fejn huma setgħu jaħbtu għan‑Nefiti.",
                "13": "Għax huma ma kinux jafu li Moroni kien iffortifika kull belt, jew aħjar kien bena fortizzi ta’ difiża għal kull belt fl‑art kollha tal‑madwar; għalhekk huma baqgħu mexjin lejn l‑art ta’ Noè b’determinazzjoni kbira; iva, il‑kap kmandanti tagħhom marru quddiemhom u ħadu ġurament li kienu sejrin jeqirdu lill‑poplu ta’ dik il‑belt.",
                "14": "Iżda araw, b’għaġeb kbir għalihom, il‑belt ta’ Noè, li sa dakinhar kienet post dgħajjef, issa, grazzi għal Moroni, saret belt b’saħħitha, iva, tant li hija saret aktar b’saħħitha mill‑belt ta’ Għammonija.",
                "15": "U issa, araw, din kienet mossa għaqlija min‑naħa ta’ Moroni; għax kien jemmen li huma kienu se jispiċċaw jinħakmu minn biża’ meta jaslu fil‑belt ta Għammonija; u peress li l‑belt ta’ Noè sa dakinhar kienet l‑aktar parti dgħajfa tal‑pajjiż, għalhekk huma kienu se jmorru biex jiġġieldu hemm; u kollox seħħ kif xtaq hu.",
                "16": "U araw, Moroni ħatar lil Leħi biex ikun kap kmandant fuq in‑nies ta’ dik il‑belt; u dan kien l‑istess Leħi li kien tqabad kontra l‑Lamaniti fil‑wied li kien jinsab fin‑naħa tal‑lvant tax‑xmara Sidon.",
                "17": "U issa, araw, ġara li meta l‑Lamaniti sabu li l‑belt kienet immexxija minn Leħi huma reġgħu bdew jaqtgħu qalbhom, għax kienu jibżgħu ferm minn Leħi; madankollu l‑kap kmandanti tagħhom ħalfu permezz ta’ ġurament li kienu lesti jattakkaw il‑belt; għalhekk huma ordnaw lill‑armati biex ikomplu sejrin.",
                "18": "Issa araw, il‑Lamaniti ma kellhom l‑ebda mod ieħor kif setgħu jidħlu fil‑fortizzi ta’ difiża tagħhom ħlief li jgħaddu mid‑daħla, minħabba l‑għoli tal‑ħajt tar‑ramel li huma kienu bnew, kif ukoll minħabba l‑foss daqstant fond li huma kienu ħaffru mad‑dawra kollha, ħlief għal fejn kien hemm id‑daħla.",
                "19": "U b’hekk in‑Nefiti kienu jinsabu lesti biex jeqirdu lil dawk kollha li jippruvaw jitilgħu mal‑forti, biex jidħlu minn x’imkien ieħor, billi jixħtulhom il‑ġebel u l‑vleġeġ.",
                "20": "B’hekk huma kienu jinsabu lesti, iva, bl‑aktar grupp ta’ rġiel b’saħħithom li kellhom, bix‑xwabel u l‑iżbandoli tagħhom, biex jidorbu lil dawk kollha li jippruvaw jidħlu fil‑post ta’ difiża tagħhom minn fejn kien hemm id‑daħla; u b’hekk huma kienu jinsabu lesti biex jiddefendu lilhom infushom kontra l‑Lamaniti.",
                "21": "U ġara li l‑kmandanti tal‑Lamaniti ħadu l‑armati tagħhom quddiem il‑post tad‑daħla, u bdew jiġġieldu man‑Nefiti, biex jippruvaw jidħlu fil‑post ta’ difiża tagħhom; iżda araw, minn ħin għall‑ieħor huma bdew jiġu mġiegħla jirtiraw, tant li huma sfaw maqtula f’taqtigħa mill‑aktar kbira.",
                "22": "Issa meta huma raw li ma setgħux jaqbdu lin‑Nefiti taħt idejhom min‑naħa tal‑passaġġ, huma bdew iħaffru l‑art ħalli jkunu jistgħu joħolqu passaġġ li minnu jgħaddu l‑armati tagħhom, biex huma jkollhom ċans daqshom biex jiġġieldu; iżda araw, fl‑attentati tagħhom huma sfaw meqruda permezz tal‑ġebel u l‑vleġeġ li bdew jinxteħtu fuqhom; u minflok mal‑fosos imtlew bir‑ramel tal‑art, bosta nħawi minnhom spiċċaw imtlew bil‑mejtin u l‑midrubin tagħhom.",
                "23": "B’hekk in‑Nefiti setgħu jikkontrollaw għal kollox lill‑għedewwa tagħhom; u l‑Lamaniti komplew jippruvaw jeqirdu lin‑Nefiti sakemm il‑kap kmandanti tagħhom inqatlu lkoll; iva, kien hemm aktar minn elf Lamanita li sfaw maqtula; filwaqt li mill‑banda l‑oħra, lanqas Nefita wieħed ma nqatel.",
                "24": "Kien hemm sewwasew madwar ħamsin li sfaw midruba, fejn huma kienu esposti għall‑vleġeġ tal‑Lamaniti minn fejn kien hemm il‑passaġġ, iżda huma pproteġew lilhom infushom permezz tat‑tarki tagħhom, u l‑pettorali u l‑elmi tagħhom, tant li huma ġarrbu bosta ġrieħi fuq riġlejhom, ħafna minnhom serji.",
                "25": "U ġara, li meta l‑Lamaniti raw li l‑kap kmandanti tagħhom inqatlu lkoll huma ħarbu lejn ix‑xagħri. U ġara li huma reġgħu lura lejn l‑art ta’ Nefi, biex jgħarrfu lis‑sultan tagħhom, Għamalikja, li kien Nefita mit‑twelid, dwar l‑għadd kbir fosthom li tilfu ħajjithom.",
                "26": "U ġara li huwa nkorla bil‑kbir għan‑nies tiegħu, peress li huwa ma rnexxilux iwettaq xewqtu li jsaltan fuq in‑Nefiti; huwa ma rnexxilux jixħethom taħt il‑madmad tal‑jasar.",
                "27": "Iva, huwa nkorla bis‑sħiħ, u seħet lil Alla, kif ukoll lil Moroni, u ħalef, permezz ta’ ġurament, li kien sejjer jixroblu demmu; u dan għaliex Moroni kien obda l‑kmandamenti ta’ Alla fejn huwa ħejja kollox b’mod tajjeb biex iħares lill‑poplu tiegħu.",
                "28": "U ġara li mill‑banda l‑oħra, in‑nies ta’ Nefi raddew ħajr lill‑Mulej Alla tagħhom, minħabba l‑qawwa bla qjies tiegħu fejn huwa ħelishom minn idejn l‑għedewwa tagħhom.",
                "29": "U b’hekk ġiet fi tmiemha s‑sena dsatax tas‑saltna tal‑imħallfin fuq il‑poplu ta’ Nefi.",
                "30": "Iva, u bdiet issaltan fosthom paċi kontinwa, u fil‑knisja kien hemm ġid kbir minħabba li, b’diliġenza kbira, huma taw widen għall‑kelma ta’ Alla, li ġiet imxandra lilhom minn Ħelaman, u Siblon, u Kurjantun, u Għammon u ħutu, iva, u minn dawk kollha li ġew ordnati permezz tal‑ordni mqaddsa ta’ Alla, u ġew mgħammdin għall‑indiema, u ġew mibgħuta biex ixandru l‑kelma fost il‑poplu."
            },
            "50": {
                "1": "U issa ġara li Moroni ma waqafx iħejji għall‑gwerra, jew biex jiddefendi lill‑poplu tiegħu kontra l‑Lamaniti; għax huwa ordna l‑armati tiegħu biex fil‑bidu tas‑sena għoxrin tas‑saltna tal‑imħallfin huma jibdew jiskavaw l‑art u permezz tagħha jibnu munzelli ta’ ramel madwar kull belt, mal‑art kollha li kienet tinsab f’idejn in‑Nefiti.",
                "2": "U fuq dawn il‑munzelli ta’ ramel huwa talabhom ipoġġu l‑injam, iva, strutturi tal‑injam, għoli ta’ bniedem, madwar kull belt.",
                "3": "U hu talabhom biex fuq dawk l‑istrutturi tal‑injam jibnu qafas tal‑pikketti mad‑dawra kollha tagħhom; u dawn kienu mill‑aktar b’saħħithom u għoljin.",
                "4": "U huwa ordna biex jinbnew torrijiet ogħla minn dawk l‑istrutturi tal‑pikketti, u ordna biex fuq dawk it‑torrijiet jinbnew postijiet ta’ difiża, ħalli l‑ġebel u l‑vleġeġ tal‑Lamaniti ma jkunux jistgħu jolqtuhom.",
                "5": "U dawn kienu magħmula b’tali mod li huma setgħu jixħtu l‑ġebel minn fuqhom, kif jogħġob lilhom u b’liema qawwa jridu, u joqtlu lil min jipprova jersaq qrib is‑swar tal‑belt.",
                "6": "B’hekk Moroni bena għadd ta’ fortizzi bi tħejjija għall‑miġja tal‑għedewwa tagħhom, madwar kull belt li kien hemm mal‑pajjiż kollu.",
                "7": "U ġara li Moroni ordna biex l‑armati tiegħu jerħulha lejn ix‑xagħri tal‑lvant; iva, u huma marru u ġiegħlu lil‑Lamaniti, li kienu fix‑xagħri tal‑lvant, jirtiraw lejn artijiethom, liema artijiet kienu fin‑nofsinhar tal‑art ta’ Żaraħemla.",
                "8": "U l‑art ta’ Nefi kienet tgħaddi dritt mill‑baħar tal‑lvant sal‑baħar tal‑punent.",
                "9": "U ġara li meta Moroni keċċa lil‑Lamaniti kollha ’l barra mix‑xagħri tal‑lvant, li kien fit‑tramuntana tal‑artijiet li huma kellhom f’idejhom, huwa ordna lil dawk li kienu jgħammru fl‑art ta’ Żaraħemla u fl‑art tal‑madwar biex imorru fix‑xagħri tal‑lvant, sewwasew lejn il‑fruntiera li kien hemm ħdejn xatt il‑baħar, u jieħdu dik l‑art f’idejhom.",
                "10": "U huwa poġġa wkoll l‑armati fin‑naħa tan‑nofsinhar, fil‑fruntieri tat‑territorju tagħhom, u ordnalhom sabiex jibnu fortifikazzjonijiet ħalli jkunu jistgħu jipproteġu l‑armati tagħhom u lil nieshom minn idejn l‑għedewwa tagħhom.",
                "11": "U b’dal‑mod huwa elimina l‑aċċess għal kull fortizza li l‑Lamaniti kellhom fix‑xagħri tal‑lvant, u fin‑naħa tal‑punent, u ffortifika l‑fruntiera li kien hemm bejn in‑Nefiti u l‑Lamaniti, bejn l‑art ta’ Żaraħemla u l‑art ta’ Nefi, mill‑baħar tal‑punent sa ras ix‑xmara Sidon—in‑Nefiti kellhom f’idejhom l‑art kollha li kien hemm fin‑naħa tat‑tramuntana, sewwasew l‑art kollha li kienet tinsab fit‑tramuntana tal‑art ta’ Kotran, skont kif kien jogħġob lilhom.",
                "12": "B’hekk Moroni, flimkien mal‑armati tiegħu, li bdew jikbru ma’ kull jum minħabba l‑wegħda ta’ difiża li huma kisbu permezz tal‑ħidma tiegħu, ra kif seta’ jelimina l‑forza u l‑qawwa tal‑Lamaniti mill‑artijiet li kienu jgħammru fihom, ħalli huma ma jkunux jistgħu jikkontrollaw aktar tal‑artijiet li ħadu f’idejhom.",
                "13": "U ġara li n‑Nefiti bdew jibnu belt, u semmewha l‑belt ta’ Moroni; u din kienet tinsab ħdejn il‑baħar tal‑lvant; u kienet tinsab fin‑naħa tan‑nofsinhar mal‑fruntiera tal‑art li fiha kienu jgħammru l‑Lamaniti.",
                "14": "U huma bdew jibnu wkoll is‑sisien ta’ belt bejn il‑belt ta’ Moroni u l‑belt ta’ Aron, u b’hekk ikunu jistgħu jgħaqqdu flimkien il‑fruntieri ta’ Aron u Moroni; u huma semmew il‑belt, jew l‑art, Nefija.",
                "15": "U f’dik l‑istess sena bdew jibnu wkoll bosta bliet fin‑naħa tat‑tramuntana, waħda minnhom, li semmewha Leħi, bnewha b’mod mill‑aktar partikolari, u din kienet tinsab fin‑naħa tat‑tramuntana ħdejn il‑fruntieri ta’ xatt il‑baħar.",
                "16": "U b’hekk ġiet fi tmiemha s‑sena għoxrin.",
                "17": "U kien sewwasew f’dan l‑istat ta’ ġid kbir li l‑poplu ta’ Nefi ta bidu għas‑sena wieħed u għoxrin tas‑saltna tal‑imħallfin fuq il‑poplu ta’ Nefi.",
                "18": "U huma kibru ħafna fil‑ġid, u saru nies mill‑aktar għonja; iva, u huma tkattru u ssaħħu f’arthom.",
                "19": "U b’hekk naraw kemm hu ħanin u ġust il‑Mulej fl‑għemejjel kollha tiegħu, fejn huwa jwettaq kull ħaġa li huwa jwiegħed lil ulied il‑bnedmin; iva, aħna nistgħu naraw, anke fi żmienna, il‑kliem li huwa qal lil Leħi jiġi fis‑seħħ, meta qal:",
                "20": "Imbierek inti u mberkin uliedek; u huma se jkunu mberkin, diment li huma jħarsu l‑kmandamenti tiegħi huma jkollhom ir‑risq f’arthom. Iżda ftakar, jekk ma jħarsux il‑kmandamenti tiegħi huma jinqatgħu mill‑preżenza tal‑Mulej.",
                "21": "U naraw li l‑poplu ta’ Nefi seta’ jara dawn il‑wegħdiet jiġu fis‑seħħ; għax kienu huma stess li ġabu fuqhom il‑gwerer u l‑qerda tagħhom minħabba l‑ġlied u t‑tilwim tagħhom, iva, minħabba l‑qtil tagħhom, u s‑serq tagħhom, l‑idolatrija tagħhom, iż‑żína tagħhom, u l‑abominazzjonijiet tagħhom, li bdew iseħħu fosthom.",
                "22": "U dawk li kienu fidili fil‑ħarsien tal‑kmandamenti tal‑Mulej ġew imħarsa f’kull ħin, filwaqt li eluf minn ħuthom li tawha għall‑ħażen spiċċaw fil‑jasar, jew inqerdu permezz tax‑xabla, jew spiċċaw biex ftit, ftit, tilfu l‑fidi, u bdew jitħalltu mal‑Lamaniti.",
                "23": "Iżda araw, minn żmien Nefi ’l hawn, fost il‑poplu ta’ Nefi, qatt ma kien hawn nies li esperjenzaw ferħ akbar milli esperjenzaw in‑nies fi żmien Moroni, iva, sewwasew f’dan iż‑żmien, fis‑sena wieħed u għoxrin tas‑saltna tal‑imħallfin.",
                "24": "U ġara li s‑sena tnejn u għoxrin tas‑saltna tal‑imħallfin intemmet ukoll fil‑paċi; iva, u l‑istess is‑sena tlieta u għoxrin.",
                "25": "U ġara li fil‑bidu tas‑sena erbgħa u għoxrin tas‑saltna tal‑imħallfin, beda jidher ukoll li kienet se tkun sena ta’ paċi fost il‑poplu ta’ Nefi, li kieku ma kienx għal tilwima li nqalgħet bejniethom dwar l‑art ta’ Leħi, u l‑art ta’ Morjanton, li kienu jingħaqdu flimkien ħdejn il‑fruntiera ta’ Leħi; fejn it‑tnejn li huma kienu fil‑fruntiera li kien hemm ħdejn xatt il‑baħar.",
                "26": "Għax araw, in‑nies li kienu jgħammru fl‑art ta’ Morjanton kienu jqisu parti mill‑art ta’ Leħi bħalha arthom; għalhekk bdew iqumu ċerti argumenti sħan bejniethom, tant li n‑nies ta’ Morjanton armaw lilhom infushom biex jiġġieldu kontra ħuthom, u qatgħuha li joqtluhom permezz tax‑xabla.",
                "27": "Iżda araw, in‑nies li kienu jgħammru fl‑art ta’ Leħi ħarbu lejn il‑kamp ta’ Moroni, u talbuh biex jgħinhom; għax araw, huma ma kienu għamlu xejn ħażin.",
                "28": "U ġara li meta n‑nies ta’ Morjanton, li kienu mmexxijin minn raġel jismu Morjanton, sabu li n‑nies ta’ Leħi kienu ħarbu lejn il‑kamp ta’ Moroni, huma mtlew b’biża’ mill‑aktar kbira għax beżgħu li kienet se taħbat għalihom l‑armata ta’ Moroni u teqridhom.",
                "29": "Għalhekk, Morjanton għenhom jagħrfu li huma għandhom jaħarbu lejn l‑art li kien hemm fin‑naħa tat‑tramuntana, li kienet miksija b’meded kbar ta’ ilma, u jieħdu f’idejhom l‑art li kienet fin‑naħa tat‑tramuntana.",
                "30": "U araw, huma kienu lesti jwettqu dan il‑pjan, (u dan kien iwassalhom biex jiddispjaċihom bil‑kbir) iżda araw, Morjanton, li kien raġel li malajr jiżbroffa, beda jinkorla ma’ waħda mill‑qaddejja tiegħu, u qabad isawwatha u taha xebgħa kbira.",
                "31": "U ġara li hija ħarbet, u waslet fil‑kamp ta’ Moroni, u qalet b’kollox lil Moroni dwar dil‑ħaġa, kif ukoll dwar l‑intenzjoni tagħhom li jaħarbu lejn l‑art tat‑tramuntana.",
                "32": "Iżda araw, in‑nies li kienu fl‑art ta’ Kotran, jew aħjar f’Moroni, beżgħu li huma kienu sejrin jisimgħu minn kliem Morjanton u jingħaqdu ma’ niesu, u b’hekk huwa jispiċċa jieħu f’idejh dawk l‑inħawi tal‑pajjiż, u dan kien iwitti t‑triq għal ħwejjeġ li setgħu jħallu warajhom konsegwenzi mill‑aktar serji għall‑poplu ta’ Nefi, iva, liema konsegwenzi jistgħu jwassluhom biex jitilfu l‑libertà tagħhom.",
                "33": "Għalhekk Moroni bagħat armata, flimkien mal‑kamp tagħhom, biex iwaqqfu lin‑nies ta’ Morjanton milli jkomplu javvanzaw lejn l‑art tat‑tramuntana.",
                "34": "U ġara li huma ma rnexxielhomx iwaqqfuhom qabel ma laħqu waslu sal‑fruntieri tal‑art ta’ Ħerba; u kien hemmhekk li huma interċettawhom, ħdejn il‑fetħa dejqa li minn ħdejn il‑baħar twasslek lejn l‑art tat‑tramuntana, iva, ħdejn il‑baħar li kien hemm fuq in‑naħa tal‑punent u n‑naħa tal‑lvant.",
                "35": "U ġara li l‑armata li bagħat Moroni, li kienet immexxija minn raġel jismu Teankum, marret taffronta lin‑nies ta’ Morjanton; u n‑nies ta’ Morjanton tant kienu rashom iebsa, (għax kienu influwenzati minn ħżunitu u mill‑kliem ħelu u falz li kien jgħid) li spiċċat faqqgħet battalja bejniethom, li fiha Teankum qatel lil Morjanton u għeleb l‑armata tiegħu, u ħadhom f’idejh bħala priġunieri, u reġa’ lura lejn il‑kamp ta’ Moroni. U b’hekk ġiet fi tmiemha s‑sena erbgħa u għoxrin tas‑saltna tal‑imħallfin fuq il‑poplu ta’ Nefi.",
                "36": "U kien b’dan il‑mod li n‑nies ta’ Morjanton inġabu lura. U wara li huma għamlu patt li kienu lesti jżommu l‑paċi huma reġgħu tħallew jgħammru fl‑art ta’ Morjanton, u spiċċaw biex ingħaqdu man‑nies ta’ Leħi; u huma wkoll reġgħu tħallew jgħammru f’artijiethom.",
                "37": "U ġara li fl‑istess sena li reġgħet bdiet issaltan il‑paċi fost il‑poplu ta’ Nefi, miet il‑viċi prim imħallef, Nefija, wara li huwa qeda dmiru fis‑siġġu tat‑tribunal b’ġustizzja sħiħa quddiem Alla.",
                "38": "Madankollu, huwa ma laqax it‑talba ta’ Alma li jieħu f’idejh dawk l‑annali u dawk il‑ħwejjeġ li għal Alma u missirijietu kienu aktar sagri minn kull ħaġa oħra; għalhekk Alma għaddihom lil ibnu, Ħelaman.",
                "39": "Araw, ġara li bin Nefija nħatar biex jieħu post missieru fis‑siġġu tat‑tribunal; iva, huwa nħatar bħala prim imħallef u gvernatur tal‑poplu, permezz ta’ ġurament u ordinanza sagra li huwa kien sejjer jagħmel ħaqq b’ġustizzja, u li kien se jżomm il‑paċi u jħares il‑ħelsien tal‑poplu, u li hu kien lest li jagħtihom il‑privileġġ sagru li jqimu lill‑Mulej Alla tagħhom, iva, u li tul ħajtu kien lest li jsostni u jiddefendi l‑kawża ta’ Alla, u jara li l‑ħżiena jieħdu dak li ħaqqhom skont ir‑reat li jwettqu.",
                "40": "Issa araw, ismu kien Paħoran. U Paħoran ħa post missieru, u beda jsaltan fuq il‑poplu ta’ Nefi fi tmiem is‑sena erbgħa u għoxrin."
            },
            "51": {
                "1": "U issa ġara li fil‑bidu tas‑sena ħamsa u għoxrin tas‑saltna tal‑imħallfin fuq il‑poplu ta’ Nefi, huma raw li tiġi stabbilita l‑paċi bejn in‑nies ta’ Leħi u n‑nies ta’ Morjanton fejn jidħlu artijiethom, u huma bdew is‑sena ħamsa u għoxrin fil‑paċi;",
                "2": "Madankollu, huma ma ħallewx il‑paċi ssaltan għal kollox fil‑pajjiż, għax in‑nies bdew jitlewmu bejniethom dwar il‑prim imħallef Paħoran; għax araw, kien hemm uħud min‑nies li xtaqu jaraw li jsir tibdil f’ċerti punti partikolari tal‑liġi.",
                "3": "Iżda araw, Paħoran ma riedx jibdel jew jippermetti li jsir tibdil fil‑liġi; għalhekk, huwa ma tax każ ta’ dawk li semmgħu leħinhom permezz tat‑talba li huma għamlu biex isir tibdil fil‑liġi.",
                "4": "Għalhekk, dawk li kellhom ix‑xewqa li tinbidel il‑liġi mtlew bil‑għadab għalih, u xtaqu li hu ma jibqax aktar prim imħallef tal‑pajjiż; għalhekk qam argument dwar dil‑ħaġa, iżda dan ma wassal għall‑ebda tixrid ta’ demm.",
                "5": "U ġara li dawk li kellhom ix‑xewqa li Paħoran jitneħħa mis‑siġġu tat‑tribunal kienu jissejħu nies is‑sultan, għax huma kellhom ix‑xewqa li l‑liġi tinbidel b’tali mod li huma jwaqqgħu l‑gvern ħieles u jaħtru sultan fuq il‑pajjiż.",
                "6": "U dawk li kellhom ix‑xewqa li Paħoran jibqa’ prim imħallef tal‑pajjiż bdew isejħu lilhom infushom nies il‑ħelsien; u dan kien id‑diżgwid li nqala’ bejniethom, għax nies il‑ħelsien ħalfu jew għamlu patt li kienu se jkomplu jipproteġu d‑drittijiet u l‑privileġġi tar‑reliġjon tagħhom permezz ta’ gvern ħieles.",
                "7": "U ġara li dil‑ħaġa li bdew jitlewmu dwarha ġiet solvuta permezz tar‑rieda tal‑poplu. U ġara lir‑rieda tal‑poplu qatgħetha favur nies il‑ħelsien, u Paħoran żamm postu fuq is‑siġġu tat‑tribunal, ħaġa li ġabet ferħ kbir fost l‑aħwa ta’ Paħoran kif ukoll fost ħafna min‑nies li kienu favur il‑libertà, fejn huma spiċċaw biex għalqu ħalq nies is‑sultan, tant li huma m’azzardawx li jopponuhom iżda ġew mitluba jiddefendu l‑kawża tal‑ħelsien.",
                "8": "Issa dawk li kienu favur is‑slaten kienu dawk ta’ twelid nobbli, u li ppruvaw ikunu slaten; u huma sabu l‑appoġġ fost dawk li riedu li jkollhom il‑poter u l‑awtorità fuq il‑poplu.",
                "9": "Iżda araw, dan xejn ma kien mument tajjeb biex jinqala’ daqstant tilwim fost il‑poplu ta’ Nefi; għax araw, Għamalikja reġa’ beda jxewwex lill‑poplu Lamanita kontra l‑poplu Nefita, u beda jiġbor flimkien suldati minn kull naħa ta’ pajjiżu, u bir‑reqqa kollha beda jarmahom, u jħejjihom għall‑gwerra; għax ħalef li lil Moroni kien lest jixroblu demmu.",
                "10": "Iżda araw, aħna nistgħu naraw li l‑ġurament li huwa ħa ħadu mingħajr wisq konsiderazzjoni; madankollu, huwa ħejja lilu nnifsu u l‑armati tiegħu għall‑battalja kontra n‑Nefiti.",
                "11": "Issa l‑armati tiegħu ma kinux kbar daqs kemm kienu qabel, peress li bosta eluf minnhom kienu ġew maqtula min‑Nefiti; iżda minkejja t‑telfien kbir li huma sofrew, Għamalikja ġabar flimkien armata kbira mhux ħażin, tant li huwa ma beża’ xejn li jkompli miexi lejn l‑art ta’ Żaraħemla.",
                "12": "Iva, anke Għamalikja nnifsu niżel magħhom, bħala kmandant tal‑Lamaniti. U dan seħħ fis‑sena ħamsa u għoxrin tas‑saltna tal‑imħallfin; u dan kien fl‑istess żmien meta huma bdew jirrisolvu l‑kwistjoni li kellhom bejniethom dwar il‑prim imħallef, Paħoran.",
                "13": "U ġara li meta n‑nies, li kienu jissejħu nies is‑sultan, semgħu li l‑Lamaniti kienu resqin lejhom biex jiġġieldu kontrihom, qalbhom imtliet bil‑ferħ; u huma rrifjutaw li jaqbdu l‑armi b’idejhom, għax huma kienu nkurlati bil‑kbir għall‑prim imħallef, kif ukoll għan‑nies li kienu favur il‑libertà, tant li ma ridux jaqbdu l‑armi b’idejhom biex jiddefendu pajjiżhom.",
                "14": "U ġara li meta Moroni ra dan, u ra wkoll li l‑Lamaniti kienu jinsabu resqin lejn il‑fruntiera tal‑pajjiż, huwa nkorla bil‑kbir minħabba l‑ebusija ta’ ras dawk in‑nies, liema nies huwa għamel minn kollox biex iħarishom; iva, huwa nkorla bil‑kbir; u xegħlet il‑korla ta’ ruħu għalihom.",
                "15": "U ġara li huwa bagħat petizzjoni, li kienet tirrifletti r‑rieda tal‑poplu, lill‑gvernatur tal‑pajjiż, fejn xtaqu jaqraha, u lilu (Moroni) jagħtih is‑setgħa li jordna lil dawk id‑dissidenti biex jew jiddefendu pajjiżhom jew inkella jingħataw il‑mewt.",
                "16": "Għax l‑akbar responsabbiltà tiegħu kienet sewwasew li jġib fi tmiemu dan id‑diżgwid u dan in‑nuqqas ta’ qbil fost il‑poplu; għax araw, dan kien il‑kawża ta’ daqstant qerda fosthom. U ġara li t‑talba tiegħu ntlaqat skont ir‑rieda tal‑poplu.",
                "17": "U ġara li Moroni ordna lill‑armata tiegħu biex imorru jaffrontaw lil nies is‑sultan, u jġibu fix‑xejn il‑kburija u n‑nobbiltà tagħhom, u jagħmluhom terrapien, jekk huma ma jaqbdux f’idejhom l‑armi u jiddefendu l‑kawża tal‑libertà.",
                "18": "U ġara li l‑armati bdew mexjin lejhom; u huma ġabu fix‑xejn il‑kburija u n‑nobbiltà tagħhom, tant li hekk kif huma qabdu f’idejhom l‑armi tal‑gwerra biex jiġġieldu kontra n‑nies ta’ Moroni huma spiċċaw b’ġisimhom imtertaq mal‑art.",
                "19": "U ġara li kien hemm erbat elf minn fost dawk id‑dissidenti li spiċċaw b’ġisimhom imtertaq permezz tax‑xabla; u dawk il‑mexxejja tagħhom li ma ġewx maqtula fil‑battalja ttieħdu u nxteħtu f’ħabs, għax f’dak il‑mument ma kienx hemm ħin biżżejjed biex huma jgħaddu ġuri.",
                "20": "U dawk li kien għad baqa’ minn fost id‑dissidenti, minflok ma jispiċċaw jindarbu permezz tax‑xabla, baxxew rashom għall‑istendàrd tal‑libertà, u ġew imġiegħla jtellgħu l‑bandiera bit‑titlu tal‑libertà fuq it‑torrijiet tagħhom, u fi bliethom, u anke jaqbdu l‑armi f’idejhom biex jiddefendu pajjiżhom.",
                "21": "U b’dal‑mod Moroni ġab fix‑xejn lil dawk li kienu jissejħu nies is‑sultan, hekk li ma kien għad baqa’ ħadd aktar li kien jissejjaħ nies is‑sultan; u b’dal‑mod huwa ġab fix‑xejn ir‑ras iebsa u l‑kburija ta’ dawk in‑nies li kienu jqisu lilhom infushom bħala nies ta’ demm nobbli; fejn huma kellhom jumiljaw ruħhom bħal ħuthom, u jiġġieldu bi qlubija għall‑ħelsien tagħhom mill‑jasar.",
                "22": "Araw, ġara li waqt li Moroni kien qed iġib fi tmiemhom il‑gwerer u l‑ġlied li kien hemm fost il‑poplu tiegħu, u jwassalhom biex jgħixu fil‑paċi u ċ‑ċiviltà, u beda jagħmel ċerti regolamenti biex iħejjihom għall‑gwerra kontra l‑Lamaniti, araw, ġew il‑Lamaniti u daħlu fl‑art ta’ Moroni, li kienet fil‑fruntiera ma’ xatt il‑baħar.",
                "23": "U ġara li n‑Nefiti li kien hemm fil‑belt ta’ Moroni ma kinux armati biżżejjed; għalhekk Għamalikja spiċċa ħariġhom ’il barra minn arthom u qatel ħafna minnhom. U ġara li Għamalikja ħa l‑belt f’idejh, iva, huwa ħa f’idejh il‑fortifikazzjonijiet kollha tagħhom.",
                "24": "U dawk li kienu ħarbu ’l barra mill‑belt ta’ Moroni ġew fil‑belt ta’ Nefija; u ġara wkoll li n‑nies tal‑belt ta’ Leħi nġabru flimkien, u huma bdew iħejju lilhom infushom u kienu lesti biex jaffrontaw lil‑Lamaniti f’battalja.",
                "25": "Iżda ġara li Għamalikja ma ħalliex lil‑Lamaniti jmorru jiġġieldu kontra n‑nies tal‑belt ta’ Nefija, iżda ordnalhom biex jibqgħu ħdejn xatt il‑baħar, u f’kull belt hu ħalla numru ta’ rġiel sabiex jipproteġuha u jiddefenduha.",
                "26": "U hu kompla għaddej b’dan il‑mod, fejn huwa ħa f’idejh bosta bliet, il‑belt ta’ Nefija, u l‑belt ta’ Leħi, il‑belt ta’ Morjanton, u l‑belt ta’ Omner, il‑belt ta’ Gid, u l‑belt ta’ Mulek, li lkoll kemm huma kienu fil‑fruntiera tal‑lvant ma’ xatt il‑baħar.",
                "27": "U b’hekk il‑Lamaniti, permezz tal‑qerq ta’ Għamalikja, kisbu bosta bliet, bis‑saħħa tal‑armati kbar tagħhom, liema bliet kienu kollha ffortifikati waħda sew, skont il‑fortifikazzjonijiet ta’ Moroni; u lkoll kemm huma spiċċaw fortizza għal‑Lamaniti.",
                "28": "U ġara li huma mxew lejn il‑fruntiera tal‑art ta’ Kotran, u ġegħlu lin‑Nefiti jaħarbu u spiċċaw biex qatlu bosta minnhom.",
                "29": "Iżda ġara li huma sabu ma’ wiċċhom lil Teankum, li kien qatel lil Morjanton u li kien żamm lin‑nies tiegħu milli jaħarbu miegħu.",
                "30": "U ġara li huwa żamm ukoll lil Għamalikja milli jkompli sejjer, hekk kif hu kien sejjer flimkien mal‑armata kbira tiegħu biex jieħu f’idejh l‑art ta’ Kotran, kif ukoll l‑art tat‑tramuntana.",
                "31": "Iżda araw, huwa ddiżappunta ruħu bil‑kbir li Teankum u n‑nies tiegħu kienu żammewh milli jkompli sejjer, għax huma kienu gwerriera mill‑aqwa; għaliex kull raġel li kien ma’ Teankum kien aktar b’saħħtu u aktar gwerrier kapaċi mil‑Lamaniti, tant li huma kellhom vantaġġ kbir fuq il‑Lamaniti.",
                "32": "U ġara li huma bdew jitturmentawhom tant li sakemm dalam spiċċaw qatlu ħafna minnhom. U ġara li Teankum u n‑nies tiegħu waqqfu t‑tined tagħhom fil‑fruntiera tal‑art ta’ Kotran; u Għamalikja waqqaf it‑tinda tiegħu fil‑fruntiera li kien hemm ma’ xatt il‑baħar, u kien b’dan il‑mod li huma ġew imġiegħla jirtiraw.",
                "33": "U ġara li meta wasal il‑lejl, Teankum u l‑qaddej tiegħu ħarġu nkiss inkiss barra u marru fil‑kamp ta’ Għamalikja; u araw, dawn marret għajnhom bihom sforz l‑għeja kbira li kellhom, minħabba l‑ħidma u s‑sħana tal‑jum.",
                "34": "U ġara li Teankum daħal inkiss inkiss fit‑tinda tas‑sultan, u daħħallu lanza ġo qalbu; u s‑sultan miet fil‑pront tant li l‑qaddejja tiegħu lanqas biss qamu mir‑raqda li kienu fiha.",
                "35": "U huwa reġa’ lura nkiss inkiss fil‑kamp tiegħu, u araw, in‑nies tiegħu kienu reqdin, u hu qajjimhom u qalilhom b’dak kollu li kien għamel.",
                "36": "U huwa ordna l‑armati tiegħu biex ilestu ruħhom, ma jmorrux iqumu l‑Lamaniti u jaħbtu għalihom.",
                "37": "U b’hekk ġiet fi tmiemha s‑sena ħamsa u għoxrin tas‑saltna tal‑imħallfin fuq il‑poplu ta’ Nefi; u b’hekk ġiet fi tmiemha l‑ħajja ta’ Għamalikja."
            },
            "52": {
                "1": "U issa ġara li fis‑sena sitta u għoxrin tas‑saltna tal‑imħallfin fuq il‑poplu ta’ Nefi, fl‑ewwel għodwa tal‑ewwel xahar, araw, malli l‑Lamaniti qamu filgħodu huma sabu lil Għamalikja mejjet fit‑tinda tiegħu; u huma ndunaw ukoll li Teankum kien lest sabiex dakinhar imur għal battalja kontrihom.",
                "2": "U issa, meta l‑Lamaniti raw dan huma mtlew bil‑biża’; u huma abbandunaw il‑pjan tagħhom li jerħulha lejn l‑art tat‑tramuntana, u flimkien mal‑armata kollha tagħhom irtiraw lejn il‑belt ta’ Mulek, u marru jipproteġu ruħhom wara l‑fortifikazzjonijiet tagħhom.",
                "3": "U ġara li ħu Għamalikja ġie maħtur bħala sultan fuq il‑poplu; u huwa kien jismu Għammoron; għalhekk is‑sultan Għammoron, ħu s‑sultan Għamalikja, ġiet maħtur biex isaltan minfloku.",
                "4": "U ġara li huwa ordna sabiex niesu jaraw li dawk l‑ibliet jibqgħu f’idejhom, liema bliet kienu ħaduhom f’idejhom permezz tat‑tixrid tad‑demm; għax ma kienx hemm belt li ħaduha f’idejhom mingħajr ma xerrdu ħafna demm.",
                "5": "U issa, Teankum ra li l‑Lamaniti kienu determinati li jaraw li l‑ibliet li huma kienu ħadu jibqgħu f’idejhom, u l‑istess dawk l‑inħawi tal‑pajjiż li kienu f’idejhom ukoll; u meta huwa ra wkoll kemm kienet kbira l‑armata tagħhom, Teankum ħass li ma kienx jaqbel li hu jipprova jattakkahom fil‑fortizzi tagħhom.",
                "6": "Iżda huwa żamm lin‑nies tiegħu fil‑madwar, bħallikieku qed iħejju għall‑gwerra; iva, u hu tabilħaqq beda jħejji biex jiddefendi lilu nnifsu minnhom, billi beda jibni s‑swar mal‑madwar u beda jħejji postijiet ta’ difiża.",
                "7": "U ġara li għalhekk huwa kompla jħejji għall‑gwerra sakemm Moroni bagħat għadd kbir ta’ rġiel biex isaħħu l‑armata tiegħu.",
                "8": "U Moroni bagħat jgħidlu wkoll biex jibqa’ jżomm bħala priġunieri lil dawk kollha li spiċċaw taħt idejh; għax kif il‑Lamaniti kienu ħadu ħafna bħala priġunieri, l‑istess huwa għandu jara li jibqa’ jżomm taħt idejh lill‑priġunieri kollha Lamaniti biex ipatti għal dawk li l‑Lamaniti kienu ħaduhom bħala priġunieri.",
                "9": "U hu bagħat jgħidlu wkoll sabiex jiffortifika l‑art ta’ Kotran, u jipproteġi l‑passaġġ dejjaq li kien jagħti għall‑art tat‑tramuntana, ma jmorrux il‑Lamaniti jaslu hemm u b’hekk ikunu jistgħu jaħbtu għalihom minn kull naħa.",
                "10": "U Moroni bagħat jgħidlu wkoll li huwa kien jixtiequ li jibqa’ jiddefendi b’ċerta responsabbiltà dik in‑naħa tal‑pajjiż, u jieħu vantaġġ minn kull opportunità li jista’ jkollu biex jitturmenta lil‑Lamaniti li jkunu f’dawk l‑inħawi, b’kull mod li jista’, biex forsi jkun jista’ jerġa’ jieħu f’idejh, permezz ta’ strataġemma jew b’xi mod ieħor, dawk l‑ibliet li kienu ttieħdu minn idejhom; u li kellu wkoll jiffortifika u jsaħħaħ l‑ibliet tal‑madwar, li ma kinux waqgħu f’idejn il‑Lamaniti.",
                "11": "U hu qallu wkoll, jiena kieku niġi niltaqa’ miegħek, iżda ara, il‑Lamaniti jinsabu jattakkawna fil‑fruntiera tal‑art li tinsab ħdejn il‑baħar tal‑punent; u ara, jiena se mmur naffrontahom, għalhekk ma nistax niġi niltaqa’ miegħek.",
                "12": "Issa, is‑sultan (Għammoron) telaq mill‑art ta’ Żaraħemla, u għarraf lis‑sultana bil‑mewt ta’ ħuh, u huwa ġabar flimkien għadd kbir ta’ rġiel, u huma rħewlha biex jiġġieldu kontra n‑Nefiti mal‑fruntiera li tinsab ħdejn il‑baħar tal‑punent.",
                "13": "U b’hekk hu beda jara kif jagħmel biex jitturmenta lin‑Nefiti, u wassal parti mill‑forzi tagħhom biex jiġbdu lejn dik in‑naħa tal‑pajjiż, filwaqt li ordna lil dawk li ħallihom jokkupaw l‑ibliet li kien ħa f’idejh biex huma wkoll jaħbtu għan‑Nefiti fil‑fruntiera ta’ ħdejn il‑baħar tal‑lvant, u li huma kellhom jieħdu kemm jistgħu f’idejhom artijiethom, skont il‑qawwa tal‑armati tagħhom.",
                "14": "U b’hekk, fi tmiem is‑sena sitta u għoxrin tas‑saltna tal‑imħallfin fuq il‑poplu ta’ Nefi, in‑Nefiti kienu jinsabu f’sitwazzjoni mill‑aktar mwiegħra.",
                "15": "Iżda araw, ġara li fis‑sena sebgħa u għoxrin tas‑saltna tal‑imħallfin, Teankum, fuq ordni ta’ Moroni—li kien poġġa armati biex jipproteġu l‑fruntieri tan‑nofsinhar u tal‑punent tal‑pajjiż, u li beda riesaq lejn l‑art ta’ Kotran, ħalli jkun jista’ jassisti lil Teankum flimkien man‑nies tiegħu biex jerġgħu jieħdu f’idejhom l‑ibliet li kienu tilfu—",
                "16": "U ġara li Teankum ġie mitlub biex jattakka l‑belt ta’ Mulek, u jekk hu possibbli jerġa’ jeħodha lura.",
                "17": "U ġara li Teankum beda jħejji biex jibda jattakka l‑belt ta’ Mulek, u flimkien mal‑armata tiegħu jmur biex jaħbat għal‑Lamaniti; iżda hu ra li kien se jkun impossibbli li jegħlibhom jekk huma jibqgħu ġewwa l‑fortifikazzjonijiet tagħhom; għalhekk huwa abbanduna l‑pjanijiet tiegħu u reġa’ lura għal darb’oħra lejn il‑belt ta’ Kotran, biex hemm jistenna l‑miġja ta’ Moroni, ħalli jkun jista’ jsaħħaħ l‑armata tiegħu.",
                "18": "U ġara li Moroni wasal flimkien mal‑armata tiegħu fl‑art ta’ Kotran, fl‑aħħar jiem tas‑sena sebgħa u għoxrin tas‑saltna tal‑imħallfin fuq il‑poplu ta’ Nefi.",
                "19": "U fil‑bidu tas‑sena tmienja u għoxrin, Moroni u Teankum u ħafna mill‑kap kmandanti laqqgħu kunsill tal‑gwerra—ħalli jaraw x’kellhom jagħmlu biex iwasslu lil‑Lamaniti biex joħorġu għal battalja kontrihom; jew b’xi mod iħajruhom joħorġu ’l barra minn ġewwa l‑fortizzi tagħhom, ħalli jkunu jistgħu jieħdu vantaġġ minnhom u jerġgħu jieħdu lura f’idejhom il‑belt ta’ Mulek.",
                "20": "U ġara li huma bagħtu messaġġiera, fejn kien hemm l‑armata tal‑Lamaniti li kienet qed tipproteġi l‑belt ta’ Mulek, għand il‑mexxej tagħhom, li kien jismu Ġakobb, u xtaquh joħroġ flimkien mal‑armati tiegħu ħalli jaffrontahom fil‑wita li kien hemm bejn iż‑żewġt ibliet. Iżda araw, Ġakobb, li kien Żoramita, ma riedx jitlaq minn fejn kien, mal‑armata tiegħu, sabiex jaffrontahom fil‑wita.",
                "21": "U ġara li Moroni, li kien qata’ qalbu li seta’ jaffrontahom fuq art newtrali, għalhekk, huwa fassal pjan kif seta’ jħajjar lil‑Lamaniti joħorġu ’l barra minn ġewwa l‑fortizzi tagħhom.",
                "22": "Għalhekk huwa ordna biex Teankum jieħu miegħu grupp żgħir ta’ rġiel u jerħulha lejn xatt il‑baħar; u mal‑lejl, Moroni u l‑armata tiegħu jerħulha lejn ix‑xagħri, fuq in‑naħa tal‑punent tal‑belt ta’ Mulek; u għalhekk l‑għada, meta l‑għassiesa tal‑Lamaniti ndunaw b’Teankum, huma telqu minnufih biex jgħarrfu b’dan lill‑mexxej tagħhom, Ġakobb.",
                "23": "U ġara li l‑armati tal‑Lamaniti komplew mexjin lejn Teankum, għax ħasbu li bl‑armata kbira tagħhom huma setgħu jegħlbu lil Teankum minħabba l‑armata żgħira li kellu. U hekk kif Teankum ra l‑armati tal‑Lamaniti resqin lejh huwa beda jirtira lejn xatt il‑baħar, fin‑naħa tat‑tramuntana.",
                "24": "U ġara li meta l‑Lamaniti raw li hu beda jitbiegħed minnhom, huma għamlu l‑qalb u mxew warajhom bil‑qawwa kollha tagħhom. U għalhekk waqt li Teankum beda jħalli lil‑Lamaniti jkomplu mexjin warajhom għal xejn, araw, Moroni ta ordni biex parti mill‑armata tiegħu, dawk li kienu miegħu, jerħulha lejn il‑belt, u jeħduha f’idejhom.",
                "25": "U huma hekk għamlu, u spiċċaw qatlu lil dawk kollha li kienu baqgħu hemm biex jipproteġu l‑belt, iva, lil dawk kollha li ma kinux lesti jċedu l‑armi tagħhom tal‑gwerra.",
                "26": "U b’hekk Moroni ħa f’idejh il‑belt ta’ Mulek, b’parti mill‑armata tiegħu, filwaqt li hu kompla sejjer mal‑kumplament biex jaffronta lil‑Lamaniti meta huma jerġgħu lura, wara li jieqfu mexjin wara Teankum.",
                "27": "U ġara li l‑Lamaniti komplew mexjin wara Teankum sakemm huma waslu ħdejn il‑belt ta’ Kotran, u mbagħad hemm sabu ma’ wiċċhom lil Leħi u l‑armata żgħira tiegħu, li kienu baqgħu hemm biex jipproteġu l‑belt ta’ Kotran.",
                "28": "U issa araw, meta l‑kap kmandanti tal‑Lamaniti raw li Leħi u l‑armata tiegħu kienu se jaħbtu għalihom, huma nħakmu minn paniku kbir u ħarbu, għax beżgħu li Leħi kien se jispiċċa jilħaqhom qabel ma jirnexxielhom jieħdu f’idejhom il‑belt ta’ Mulek; għax l‑għeja kienet għamlet bihom minħabba t‑triq li ħadu, u n‑nies ta’ Leħi kienu għadhom mimlijin enerġija.",
                "29": "Issa l‑Lamaniti ma kinux jafu li Moroni kien jinsab warajhom flimkien mal‑armata tiegħu; u l‑biża’ tagħhom kienet biss minħabba Leħi u n‑nies tiegħu.",
                "30": "Issa Leħi ma kellux ix‑xewqa li jilħaqhom qabel ma huma jaffrontaw lil Moroni u l‑armata tiegħu.",
                "31": "U ġara li qabel mal‑Lamaniti laħqu rtiraw ‘il bogħod, huma spiċċaw imdawrin bin‑Nefiti, bin‑nies ta’ Moroni fuq naħa, u n‑nies ta’ Leħi fuq in‑naħa l‑oħra, u kollha kemm huma kienu għadhom mimlijin enerġija u saħħa; iżda l‑Lamaniti kienu għajjenin waħda sew minħabba t‑triq twila li kienu ħadu.",
                "32": "U Moroni ordna lin‑nies tiegħu biex jibqgħu jattakkawhom sakemm huma jċedu l‑armi tagħhom tal‑gwerra.",
                "33": "U ġara li Ġakobb, li kien il‑mexxej tagħhom, u li kien ukoll Żoramita, u li kellu spirtu invinċibbli, mexxa lil‑Lamaniti b’qilla liema bħalha f’battalja kontra Moroni.",
                "34": "U peress li Moroni beda jimblukkalhom it‑triq, Ġakobb kien determinat li joqtolhom u wara jibqa’ sejjer fi triqtu lejn il‑belt ta’ Mulek. Iżda araw, Moroni u n‑nies tiegħu kienu aktar b’saħħithom minnhom; għalhekk huma komplew jimblukkaw it‑triq minfejn riedu jgħaddu l‑Lamaniti.",
                "35": "U ġara li ż‑żewġ naħat bdew jiġġieldu b’qilla liema bħalha; u kienu ħafna, sew minn naħa u sew minn oħra, li sfaw maqtula; iva, u Moroni spiċċa ndarab u Ġakobb inqatel.",
                "36": "U Leħi u l‑irġiel b’saħħithom tiegħu bdew jattakkawhom min‑naħa ta’ wara b’qilla liema bħalha, tant li l‑Lamaniti li kienu jinsabu fuq wara ċedew l‑armi tagħhom tal‑gwerra; u l‑bqija tħawdu bil‑kbir u ma kinux jafu jekk kellhomx jaħarbu jew jiġġieldu.",
                "37": "Issa Moroni, meta rahom kif tħawdu, qalilhom: Jekk intom iġġibulna l‑armi tagħkom tal‑gwerra u tgħadduhom f’idejna, araw, aħna ma nkomplux inxerrdu demmkom.",
                "38": "U ġara li meta l‑Lamaniti semgħu dan il‑kliem, il‑kap kmandanti tagħhom, dawk kollha li ma kinux inqatlu, marru u poġġew l‑armi tagħhom tal‑gwerra ħdejn riġlejn Moroni, u talbu lin‑nies tagħhom biex jagħmlu l‑istess.",
                "39": "Iżda araw, kienu ħafna li ma ridux jagħmlu dan; u lil dawk li ma ridux jitilqu x‑xabla minn idejhom spiċċaw ħaduhom u rabtuhom, u ħadulhom l‑armi tagħhom tal‑gwerra, u huma ġew imġiegħla jitilqu flimkien ma’ ħuthom lejn l‑art ta’ Kotran.",
                "40": "U issa l‑għadd ta’ priġunieri li kienu ttieħdu kien jiżboq l‑għadd ta’ dawk li kienu nqatlu, iva, kien jiżboq l‑għadd ta’ dawk li kienu nqatlu sew fuq naħa u sew fuq oħra."
            },
            "53": {
                "1": "U ġara li huma poġġew għassiesa biex jgħassu fuq il‑priġunieri Lamaniti, u ġegħluhom imorru u jidfnu lill‑mejtin tagħhom, iva, kif ukoll lill‑mejtin tan‑Nefiti li kienu nqatlu; u Moroni poġġa numru ta’ rġiel biex jgħassu fuqhom waqt li huma jkunu għaddejjin b’ħidmiethom.",
                "2": "U Moroni mar fil‑belt ta’ Mulek flimkien ma’ Leħi, u ħa f’idejh il‑kontroll tal‑belt u poġġa lil Leħi fit‑tmexxija tagħha. Issa araw, dan Leħi kien bniedem li kien ma’ Moroni fil‑biċċa l‑kbira tal‑battalji tiegħu; u kien raġel jixbah lil Moroni, u t‑tnejn kienu jithennew fis‑sigurtà ta’ xulxin; iva, huma kienu tassew iħobbu lil xulxin, u kienu maħbubin ukoll min‑nies kollha ta’ Nefi.",
                "3": "U ġara li wara li l‑Lamaniti difnu l‑mejtin tagħhom kif ukoll il‑mejtin tan‑Nefiti, huma rħewlha lura lejn l‑art ta’ Kotran; u Teankum, b’ordni ta’ Moroni, ordnalhom biex jibdew iħaffru foss madwar l‑art, jew aħjar madwar il‑belt, ta’ Kotran.",
                "4": "U hu ordnalhom biex jibnu ċint tal‑injam fuq in‑naħa ta’ ġewwa tal‑foss; u huma qabdu r‑ramel li neħħew minn ġol‑foss u poġġewh maċ‑ċint tal‑injam; u b’hekk ġiegħlu lil‑Lamaniti jkomplu jaħdmu sakemm huma dawru l‑belt ta’ Kotran minn kull naħa b’ħajt b’saħħtu magħmul mill‑injam u r‑ramel, li kienu għoli mhux ħażin.",
                "5": "U minn dak inhar ’il quddiem din il‑belt saret fortizza mill‑aktar b’saħħitha; u f’dil‑belt huma komplew jgħassu fuq il‑priġunieri Lamaniti; iva, sewwasew minn wara ħajt li kienu ordnawlhom biex jibnu b’idejhom stess. Issa Moroni kien kostrett li jara li l‑Lamaniti jkomplu jaħdmu, għax kien aktar faċli li jgħasses fuqhom waqt li jkunu għaddejjin bil‑ħidma tagħhom; u hu xtaq li meta huwa jaqbad jattakka lil‑Lamaniti, ikollu f’idejh il‑forzi kollha tiegħu.",
                "6": "U ġara li b’hekk Moroni kiseb rebħa fuq waħda mill‑akbar armati tal‑Lamaniti, u ħa f’idejh il‑belt ta’ Mulek, li kienet waħda mill‑aktar postijiet iffortifikati u b’saħħithom li l‑Lamaniti kellhom fl‑art ta’ Nefi; u b’hekk huwa bena wkoll fortizza biex fiha jżomm il‑priġunieri tiegħu.",
                "7": "U ġara li dik is‑sena huwa ma reġax ipprova jidħol f’battalja mal‑Lamaniti; iżda hu ngaġġa miegħu numru ta’ nies biex iħejji għall‑gwerra, iva, u biex jibni fortifikazzjonijiet bħala difiża kontra l‑Lamaniti, iva, kif ukoll biex jeħles lin‑nisa tagħhom u lil uliedhom mill‑ġuħ u l‑hemm, u biex jipprovdi l‑ikel għall‑armati tagħhom.",
                "8": "U issa ġara li l‑armati tal‑Lamaniti, li kien hemm fin‑naħa tan‑nofsinhar, max‑xatt tal‑baħar tal‑punent, hekk kif Moroni ma kienx f’nofshom, minħabba ċerti ntriċċi li nqalgħu fost in‑Nefiti li wasslu għal diżgwid bejniethom, reġgħu ħadu lura mingħand in‑Nefiti xi artijiet, iva, huma ħadu f’idejhom uħud mill‑ibliet li kellhom f’dik in‑naħa tal‑pajjiż.",
                "9": "U b’hekk, minħabba l‑ħażen li beda jsaltan fosthom, iva, minħabba d‑diżgwid u l‑intriċċi li kien hemm bejniethom, huma spiċċaw f’sitwazzjoni mill‑aktar mwiegħra.",
                "10": "U issa araw, jien għandi xi ħaġa xi ngħid dwar in‑nies ta’ Għammon, li fil‑bidu kienu Lamaniti; iżda bl‑għajnuna ta’ Għammon u ħutu, jew aħjar bil‑qawwa u l‑kelma ta’ Alla, huma kkonvertew għall‑Mulej; u huma nġiebu fl‑art ta’ Żaraħemla, u minn dak iż‑żmien ’il quddiem in‑Nefiti baqgħu jipproteġuhom.",
                "11": "U minħabba l‑ġurament li kienu ħadu, huma ma ġewx mitlubin biex jaqbdu l‑armi kontra ħuthom; għax huma kienu ħadu ġurament li qatt ma kienu se jxerrdu aktar demm; u minħabba l‑ġurament li ħadu, huma kienu se jispiċċaw jinqerdu; iva, kienu se jħallu lilhom infushom jaqgħu f’idejn ħuthom, li kieku ma kienx għall‑ħniena u l‑imħabba mill‑aktar kbira li wrewhom Għammon u ħutu.",
                "12": "U kien għalhekk li huma nġiebu fl‑art ta’ Żaraħemla; u minn dakinhar in‑Nefiti baqgħu dejjem jipproteġuhom.",
                "13": "Iżda ġara li meta huma raw kemm in‑Nefiti għaddew minn periklu, u minn daqstant tbatija u taħbit minħabba fihom, qalbhom imtliet b’kompassjoni u huma wrew ix‑xewqa li jaqbdu l‑armi biex jiddefendu pajjiżhom.",
                "14": "Iżda araw, hekk kif kienu se jaqbdu f’idejhom l‑armi tal‑gwerra, Ħelaman u ħutu pperswadewhom biex ma jagħmlux dan, għax huma kienu se jiksru l‑ġurament li kienu ħadu.",
                "15": "U Ħelaman beża’ li jekk jagħmlu dan kienu se jispiċċaw jitilfu ruħhom; għalhekk dawk kollha li kienu ħadu dal‑ġurament ġew mitlubin joqogħdu jaraw lil ħuthom jgħaddu minn tant tbatija fis‑sitwazzjoni mwiegħra li bħalissa kienu għaddejjin minnha.",
                "16": "Iżda araw, ġara li huma kellhom ħafna wlied subien, li ma daħlu fl‑ebda patt li huma ma kinux sejrin jaqbdu l‑armi tal‑gwerra f’idejhom biex jiddefendu lilhom infushom kontra l‑għedewwa tagħhom; għalhekk, f’dak il‑mument, huma nġabru flimkien, dawk kollha li setgħu jaqbdu l‑armi, u bdew isejħu lilhom infushom Nefiti.",
                "17": "U huma daħlu f’patt li kienu sejrin jiġġieldu għal‑libertà tan‑Nefiti, iva, biex jipproteġu l‑pajjiż anke jekk ikollhom jissagrifikaw ħajjithom; iva, u huma għamlu patt ukoll li qatt ma kienu sejrin jabbandunaw il‑libertà tagħhom, iżda kienu lesti li jiġġieldu f’kwalunkwe sitwazzjoni biex jipproteġu lin‑Nefiti u lilhom infushom mill‑jasar.",
                "18": "Iżda araw, fosthom kien hemm elfejn żagħżugħ li daħlu f’dan il‑patt u ħadu f’idejhom l‑armi tal‑gwerra biex jiddefendu pajjiżhom.",
                "19": "U issa araw, minkejja li sa issa huma ma kienu ta’ ebda xkiel għan‑Nefiti, issa f’dan iż‑żmien huma kienu wkoll ta’ sapport kbir għalihom; għax huma qabdu f’idejhom l‑armi tal‑gwerra, u riedu li Ħelaman ikun il‑mexxej tagħhom.",
                "20": "U huma kienu kollha żgħażagħ, u kienu mill‑aktar qalbiena fejn jidħol il‑kuraġġ, kif ukoll fejn tidħol il‑forza u r‑rieda f’dak kollu li huma jagħmlu—huma kienu rġiel leali f’kull ħin f’dak kollu li kienu jiġu fdati bih.",
                "21": "Iva, huma kienu nies ta’ fiduċja u bil‑għaqal, għax huma kienu ġew mgħallmin biex iħarsu l‑kmandamenti ta’ Alla u jimxu fis‑sewwa quddiemu.",
                "22": "U issa ġara li Ħelaman mexa quddiem l‑elfejn suldat żagħżugħ, biex jassisti lin‑nies fil‑fruntiera tal‑pajjiż, fin‑naħa tan‑nofsinhar ħdejn il‑baħar tal‑punent.",
                "23": "U b’hekk ġiet fi tmiemha s‑sena tmienja u għoxrin tas‑saltna tal‑imħallfin fuq il‑poplu ta’ Nefi."
            },
            "54": {
                "1": "U issa ġara li fil‑bidu tas‑sena disgħa u għoxrin tal‑imħallfin, Għammoron bagħat jgħid lil Moroni li huwa xtaq li bejniethom isir tpartit ta’ priġunieri.",
                "2": "U ġara li Moroni feraħ bil‑kbir bit‑talba li saritlu, għax hu kellu x‑xewqa li l‑provvisti li kienu qed jingħataw bħala għajnuna għall‑priġunieri Lamaniti jibdew jingħataw biex jgħinu lill‑poplu tiegħu; u hu kellu x‑xewqa wkoll li niesu jingħataw lura biex isaħħaħ l‑armata tiegħu.",
                "3": "Issa l‑Lamaniti kienu ħadu għandhom bosta nisa u tfal, u ma kien hemm l‑ebda mara jew l‑ebda tifel u tifla fost il‑priġunieri kollha ta’ Moroni, jew fost il‑priġunieri li kien ħa għandu Moroni; għalhekk Moroni ddeċieda li juża strataġemma biex jikseb lura kemm seta’ priġunieri Nefiti mingħand il‑Lamaniti.",
                "4": "Għalhekk huwa kiteb ittra, u bagħat lill‑qaddej biha għand Għammoron, l‑istess wieħed li kien ġab l‑ittra lil Moroni. Issa dan hu l‑kliem li huwa kiteb lil Għammoron, fejn qallu:",
                "5": "Ara, Għammoron, qed niktiblek xi ħaġa dwar dil‑gwerra li inti ddikjarajt kontra l‑poplu tiegħi, jew aħjar li ħuk iddikjara kontrihom, u li inti għadek determinat li tibqa’ sejjer biha wara mewtu.",
                "6": "Ara, jien se ngħidlek xi ħaġa dwar il‑ġustizzja ta’ Alla, u x‑xabla tal‑għadab omnipotenti tiegħu, li se tibqa’ mdendla fuqek sakemm inti tindem u treġġa’ lura l‑armati tiegħek lejn artijietkom, jew lejn l‑art li tinsab f’idejkom, li hija l‑art ta’ Nefi.",
                "7": "Iva, jien ngħidlek dan kollu jekk inti kapaċi tagħtihom widen; iva, jiena se nkellmek dwar dak l‑infern tal‑biża’ li hemm lest biex fih jilqa’ nies qattiela bħalek u bħalma kien ħuk, sakemm inti ma tindimx u ma tabbandunax l‑għanijiet qattiela tiegħek, u treġġa’ lura l‑armati tiegħek lejn artijietkom.",
                "8": "Iżda hekk kif int diġà ċħadt dawn il‑ħwejjeġ, u ħadtha kontra l‑poplu tal‑Mulej, b’hekk jien nistenna li inti terġa’ tagħmel l‑istess.",
                "9": "U issa ara, aħna ninsabu lesti biex naffrontawkom; iva, u jekk inti ma tabbandunax l‑għanijiet tiegħek, ara, inti tkun qed tistieden fuqek il‑korla ta’ dak Alla li inti ċħadt, sewwasew sal‑qerda sħiħa tiegħek.",
                "10": "Iżda, daqs kemm hu ħaj il‑Mulej, l‑armati tagħna sejrin jaħbtu għalikom jekk ma tirtirawx, u intom dalwaqt tispiċċaw tintlaqtu mill‑mewt, għax aħna se nibqgħu nżommu f’idejna blietna u artijietna; iva, aħna se nibqgħu niddefendu r‑reliġjon tagħna u l‑kawża ta’ Alla tagħna.",
                "11": "Iżda ara, jiena naħseb li għalxejn qed inkellmek dwar dan kollu; għax naħseb li inti bin l‑infern; għalhekk jien se nagħlaq l‑ittra tiegħi billi ngħidlek li jiena lest naċċetta t‑tpartit ta’ priġunieri biss bil‑kundizzjoni li għal kull priġunier wieħed inti teħles raġel flimkien ma’ martu u wliedu, u jekk inti lest li tagħmel dan, mela jiena lest naċċetta t‑tpartit.",
                "12": "U ara, jekk inti ma tagħmilx dan, jiena niġi għalikom bl‑armati tiegħi; iva, u anke narma lin‑nisa u lit‑tfal tiegħi, u niġi għalikom, u nibqa’ nimxi warajkom sewwasew sa ma nidħol f’artkom, li hija l‑art tal‑ewwel wirt tagħna; iva, u demm jitpatta b’demm, iva, u ħajja b’ħajja; u jiena nibqa’ għaddej bl‑attakki tiegħi sewwasew sakemm intom tinqerdu minn fuq wiċċ l‑art.",
                "13": "Ara, jiena mgħaddab bil‑kbir, u l‑istess il‑poplu tiegħi; intom ippruvajtu toqtluna, u kulma aħna ppruvajna nagħmlu kien li niddefendu ruħna. Iżda ara, jekk intom se tibqgħu tippruvaw teqirduna aħna nippruvaw neqirdu lilkom; iva, u aħna nippruvaw nieħdu lura artna, l‑art tal‑ewwel wirt tagħna.",
                "14": "Issa se nagħlaq l‑ittra tiegħi. Jiena Moroni; jien il‑mexxej tal‑poplu Nefita.",
                "15": "Issa ġara li Għammoron, meta rċieva din l‑ittra, inkorla; u hu kiteb ittra oħra lil Moroni, u dan hu dak li huwa kiteb, fejn qal:",
                "16": "Jiena Għammoron, is‑sultan tal‑Lamaniti; jiena niġi ħu Għamalikja li lilu intom qtiltu. Ara, jiena se nara li intom tpattu għal demmu, iva, u jien se niġi għalikom bl‑armati tiegħi għax jien ma nibżax mit‑theddid tiegħek.",
                "17": "Għax ara, missirijietkom ma mxewx sewwa ma’ ħuthom, tant li huma ċaħduhom mid‑dritt li jiggvernaw meta kien id‑dritt tagħhom li jagħmlu dan.",
                "18": "U issa ara, jekk intom terħu minn idejkom l‑armi tagħkom, u tkunu lesti li titmexxew minn dawk li hu d‑dritt tagħhom li jiggvernaw, imbagħad jiena nordna lin‑nies tiegħi biex jerħu l‑armi minn idejhom u qatt aktar ma jidħlu fi gwerra.",
                "19": "Ara, inti għidt ħafna kliem ta’ theddid kontrija u kontra l‑poplu tiegħi; iżda ara, aħna ma nibżgħux mit‑theddid tiegħek.",
                "20": "Madankollu, huwa ta’ pjaċir għalija li ninnegozja miegħek it‑tpartit ta’ priġunieri skont it‑talba tiegħek, ħalli nkun nista’ nippreserva l‑ikel tiegħi għas‑suldati tiegħi; u l‑gwerra li aħna niddikjaraw se tkun waħda eterna, li twassal biex lin‑Nefiti nġibuhom taħt il‑kontroll tagħna jew biex neqirduhom minn fuq wiċċ l‑art darba għal dejjem.",
                "21": "U dwar dak Alla li inti għidt li aħna ċħadna, ara, aħna dwaru ma nafu xejn; u lanqas intom; iżda jekk huwa tassew jeżisti, nafu li x’aktarx huwa ħoloq kemm lilna kif ukoll lilkom.",
                "22": "U jekk tassew jeżisti x‑xitan u l‑infern, ma taħsibx li lilek hemm se jibgħatek, biex tgħammar ma’ ħija li inti qtilt, u li tajt x’jifhem li huwa spiċċa f’post bħal dan? Iżda ara dawn il‑ħwejjeġ ma jfissru xejn.",
                "23": "Jiena Għammoron, li ġej min‑nisel ta’ Żoram, li missirijietkom ġegħluh joħroġ ’il barra minn Ġerusalemm.",
                "24": "U issa ara, jiena Lamanita bla biża’; ara, din il‑gwerra qamet bħala tpattija għall‑ħażin li huma ġarrbu, u biex ikunu jistgħu jiddefendu u jiksbu d‑dritt tagħhom li jiggvernaw, u jiena se nagħlaq l‑ittra tiegħi lil Moroni."
            },
            "55": {
                "1": "Issa ġara li meta Moroni rċieva din l‑ittra huwa mtela’ aktar bil‑għadab, għax kien jaf li Għammoron kien jaf sew bl‑ingann tiegħu; iva, huwa kien jaf li Għammoron kien jaf li l‑kawża għalfejn huwa kien iddikjara gwerra kontra l‑poplu ta’ Nefi ma kenitx waħda ġusta.",
                "2": "U huwa qal: Araw, jiena mhux lest nagħmel skambju ta’ priġunieri ma’ Għammoron jekk hu mhux lest li jabbanduna l‑għan tiegħu, kif jiena ddikjarajt fl‑ittra tiegħi; għax jien mhux se nippermettilu li jkollu aktar poter milli diġà għandu.",
                "3": "Araw, jiena naf fejnu l‑post fejn il‑Lamaniti qed jgħassu lin‑nies tiegħi, li ħaduhom priġunieri; u peress li Għammoron ma jridx jaċċetta dak li jien tlabtu fl‑ittra tiegħi, araw, jiena se naġixxi miegħu skont kliemi; iva, jiena se nġiegħelhom iduqu l‑mewt jekk huma ma jurunix li jixtiequ l‑paċi.",
                "4": "U issa ġara li meta Moroni qal dan il‑kliem, huwa ordna biex issir tfittxija fost in‑nies tiegħu, biex jara jsibx lil xi ħadd fosthom li kien ġej min‑nisel ta’ Laman.",
                "5": "U ġara li nstab wieħed, li kien jismu Laman; u hu kien wieħed mill‑qaddejja tas‑sultan li kien inqatel minn Għamalikja.",
                "6": "Issa Moroni ordna biex Laman u ftit min‑nies tiegħu jmorru fejn kien hemm l‑għassiesa li kienu qed jgħassu lin‑Nefiti.",
                "7": "Issa n‑Nefiti kienu qed jinżammu fil‑belt ta’ Gid; għalhekk Moroni ħatar lil Laman u ordna lil ftit mill‑irġiel biex imorru miegħu.",
                "8": "U filgħaxija Laman mar fuq l‑għassiesa li kienu qed jgħassu lin‑Nefiti, u araw, meta rawh riesaq lejhom huma talbuh jidentifika ruħu; iżda huwa qalilhom: Tibżgħux; araw, jiena Lamanita. Araw, aħna ħrabna minn fost in‑Nefiti, u huma jinsabu reqdin; u araw, aħna ħadnielhom l‑inbid u ġibnieh magħna.",
                "9": "Issa meta l‑Lamaniti semgħu dan il‑kliem huma laqgħuh bil‑ferħ; u qalulu: Agħtina mill‑inbid tiegħek, ħalli nixorbu; qed nieħdu gost li inti ġibt miegħek l‑inbid għax għejjejna.",
                "10": "Iżda Laman qalilhom: Ejja nħallu l‑inbid għal meta mmorru għall‑battalja man‑Nefiti. Iżda dal‑kliem aktar mliehom bix‑xenqa li jixorbu minn dak l‑inbid;",
                "11": "Għax huma qalu: Aħna tassew għejjejna, għalhekk ejja nixorbu minn dan l‑inbid, għax mhux se ndumu ma ningħataw l‑inbid bħala parti mir‑razzjon tagħna, fejn dan jagħtina s‑saħħa biex immorru niġġieldu kontra n‑Nefiti.",
                "12": "U Laman qalilhom: Agħmlu kif tixtiequ intom.",
                "13": "U ġara li huma xorbu kemm felħu minn dak l‑inbid; u t‑togħma tiegħu kienet mill‑aktar pjaċevoli, għalhekk huma xorbu kemm felħu; u kien mill‑aktar qawwi, għax kien ġie mħejji apposta.",
                "14": "U ġara li huma xorbu u ferħu fuq li ferħu, u ma damux wisq ma spiċċaw ilkoll fis‑sakra.",
                "15": "U issa meta Laman u n‑nies tiegħu raw li huma kienu kollha fis‑sakra, u kienu reqdin fil‑fond, huma reġgħu lura għand Moroni u għarrfuh b’dak kollu li kien ġara.",
                "16": "U issa dan seħħ skont il‑pjan ta’ Moroni. U Moroni ħejja lin‑nies tiegħu bl‑armi tal‑gwerra; u huwa rħielha lejn il‑belt ta’ Gid, waqt li l‑Lamaniti kienu jinsabu reqdin fil‑fond u fis‑sakra, u hu xeħet l‑armi tal‑gwerra lill‑priġunieri, hekk li huma spiċċaw kollha armati;",
                "17": "Iva, u l‑istess in‑nisa tagħhom, u t‑tfal kollha tagħhom, sewwasew, Moroni ta l‑armi tal‑gwerra lill‑priġunier kollha, lil dawk kollha li kienu kapaċi jużaw arma tal‑gwerra; u dan kollu seħħ fi skiet mill‑aktar kbir.",
                "18": "Iżda li kieku lil‑Lamaniti qajmuhom mir‑raqda, araw huma kienu fis‑sakra u n‑Nefiti setgħu qatluhom.",
                "19": "Iżda araw, din ma kenitx ix‑xewqa ta’ Moroni; huwa ma kienx jieħu gost bil‑qtil jew bit‑tixrid ta’ demm, iżda kien il‑pjaċir tiegħu li jsalva lil niesu mill‑qerda; u biex ma jinstabx ħati ta’ xi inġustizzja, huwa ma kienx lest iħebb għal‑Lamaniti u jeqridhom waqt li huma kienu fis‑sakra.",
                "20": "Iżda huwa qata’ xewqtu; għax hu għadda l‑armi lil dawk il‑priġunieri Nefiti li kienu jinsabu maqbuda bejn is‑swar tal‑belt, u tahom dak li kienu jeħtieġu biex ikunu jistgħu jieħdu f’idejhom dawk l‑inħawi li kien hemm bejn is‑swar.",
                "21": "U mbagħad huwa ordna lill‑irġiel li kienu miegħu biex jinqatgħu lura minn fejn kienu, u jmorru jiċċirkondaw l‑armati tal‑Lamaniti.",
                "22": "Issa araw, dan kollu seħħ f’nofs ta’ lejl, u meta l‑Lamaniti stenbħu filgħodu huma sabu lilhom infushom imdawrin bin‑Nefiti min‑naħa ta’ barra, u l‑priġunieri tagħhom kienu jinsabu armati fuq ġewwa.",
                "23": "U b’hekk huma raw li kienu jinsabu taħt il‑kontroll tan‑Nefiti; u f’dawn iċ‑ċirkustanzi raw li ma kienx jaqbel li huma jeħduha man‑Nefiti; għalhekk il‑kap kmandanti tagħhom ordnawlhom biex jgħaddulhom l‑armi tagħhom tal‑gwerra, u huma qabduhom u poġġewhom ħdejn riġlejn in‑Nefiti, u talbuhom biex iħennu għalihom.",
                "24": "Issa araw, din kienet ix‑xewqa ta’ Moroni. Huwa ħadhom bħala priġunieri tal‑gwerra, u ħa f’idejh il‑belt, u ordna biex il‑priġunieri Nefiti kollha jinħelsu; u huma ngħaqdu mal‑armata ta’ Moroni, u saħħew bil‑kbir l‑armata tiegħu.",
                "25": "U ġara li huwa ta ordni lil dawk il‑Lamaniti li ħadhom bħala priġunieri, biex huma jagħtu bidu għal ħidma sabiex isaħħu l‑fortifikazzjonijiet li kien hemm madwar il‑belt ta’ Gid.",
                "26": "U ġara li meta huwa ffortifika l‑belt ta’ Gid, skont kif xtaq, huwa ordna biex il‑priġunieri tiegħu jittieħdu fil‑belt ta’ Kotran; u huwa poġġa l‑għassa wkoll ma’ dik il‑belt b’għadd kbir ta’ suldati.",
                "27": "U ġara li minkejja l‑intriċċi kollha tal‑Lamaniti, huma komplew jgħassu u jipproteġu lill‑priġunieri kollha li kienu ħadu, u baqgħu wkoll jikkontrollaw ir‑reġjun kollu li huma reġgħu ħadu f’idejhom.",
                "28": "U ġara li n‑Nefiti reġgħu bdew joħorġu rebbieħa, u reġgħu bdew jiksbu lura d‑drittijiet u l‑privileġġi tagħhom.",
                "29": "Matul il‑lejl il‑Lamaniti kemm‑il darba ppruvaw jiċċirkondawhom, iżda kull darba li ppruvaw jagħmlu dan huma spiċċaw biex tilfu bosta priġunieri.",
                "30": "U huma bosta drabi ppruvaw jagħtu lin‑Nefiti mill‑inbid tagħhom, ħalli jkunu jistgħu jeqirduhom bil‑velenu jew bis‑sokor.",
                "31": "Iżda araw, in‑Nefiti ma kinux tqal biex jiftakru fil‑Mulej Alla tagħhom f’dan iż‑żmien ta’ niket li kienu għaddejjin minnu. Huma ma kinux se jinqabdu f’xi nassa; iva, huma ma kinux lesti jixorbu mill‑inbid tagħhom, jekk l‑ewwel ma jagħtux minnu lil xi priġunieri Lamaniti.",
                "32": "U kienu b’seba’ għajnejn li ma jingħatalhom l‑ebda velenu; għax jekk l‑inbid tagħhom kien kapaċi jivvelena Lamanita kien kapaċi wkoll jivvelena Nefita; u b’hekk huma daqu x‑xorb kollu tagħhom.",
                "33": "U issa ġara li Moroni ħass li kien jaqbel li huma jibdew iħejju biex jattakkaw il‑belt ta’ Morjanton; għax araw, il‑Lamaniti, permezz ta’ ħidmiethom, iffortifikaw il‑belt ta’ Morjanton sakemm din saret fortizza mill‑aktar b’saħħitha.",
                "34": "U huma bdew kontinwament iżidu l‑forzi fil‑belt, u bdew iġibu wkoll għadd ta’ provvisti ġodda.",
                "35": "U b’hekk ġiet fi tmiemha s‑sena disgħa u għoxrin tas‑saltna tal‑imħallfin fuq il‑poplu ta’ Nefi."
            },
            "56": {
                "1": "U issa ġara li fil‑bidu tas‑sena tletin tas‑saltna tal‑imħallfin, fit‑tieni jum tal‑ewwel xahar, Moroni rċieva ittra mingħand Ħelaman, li fiha ddeskriva dak kollu relatat mal‑poplu f’dawk l‑inħawi tal‑pajjiż.",
                "2": "U dan huwa l‑kliem li huwa kiteb, fejn qal: Għażiż Moroni, ħija fil‑Mulej kif ukoll fil‑hemm li ġġib magħha l‑gwerra tagħna; ara, għażiż ħija, għandi xi ħaġa xi ngħidlek dwar il‑gwerra tagħna f’din in‑naħa tal‑pajjiż.",
                "3": "Ara, elfejn minn fost ulied l‑irġiel li Għammon ħareġ ’il barra mill‑art ta’ Nefi—issa inti kont taf li dawn kienu ġejjin minn nisel Laman, li kien it‑tifel il‑kbir ta’ missierna Leħi;",
                "4": "Issa jien m’għandix għalfejn noqgħod nirrakkontalek dwar twemminhom jew dwar in‑nuqqas ta’ fidi tagħhom, għax dan kollu inti tafu—",
                "5": "Għalhekk biżżejjed għalija li ngħidlek li elfejn żagħżugħ minn fost dawn iż‑żgħażagħ ħadu l‑armi tal‑gwerra f’idejhom, u riedu li jiena nkun il‑mexxej tagħhom; u aħna morna biex niddefendu lil pajjiżna.",
                "6": "U issa inti taf ukoll dwar il‑patt li għamlu missirijiethom, fejn huma ma kinux lesti jaqbdu b’idejhom l‑armi tal‑gwerra u jeħduha kontra ħuthom u jxerrdu d‑demm.",
                "7": "Iżda fis‑sena sitta u għoxrin, meta raw kemm konna qed nbatu u l‑hemm li konna għaddejjin minnu, huma kienu għoddhom se jiksru l‑patt li huma għamlu u kienu se jaqbdu f’idejhom l‑armi tal‑gwerra biex jiddefenduna.",
                "8": "Iżda jiena ma ridx inħallihom jiksru dan il‑patt li huma għamlu, għax kont nemmen li Alla lilna kien se jqawwina tant li ma jkollniex għalfejn nibqgħu nbatu aktar jekk huma jibqgħu leali lejn il‑ġurament li kienu ħadu.",
                "9": "Iżda ara, aħna għandna tassew għalfejn nithennew minħabba dil‑ħaġa. Għax ara, fis‑sena sitta u għoxrin, jiena, Ħelaman, imxejt quddiem dawn l‑elfejn żagħżugħ sal‑belt tal‑Lhudija, biex nassisti lil Antipu, li inti ħtart bħala mexxej tal‑poplu f’dik in‑naħa tal‑pajjiż.",
                "10": "U jiena ordnajt lill‑elfejn uliedi, (għax huma denji li jissejħu wliedi) biex jingħaqdu mal‑armata ta’ Antipu, u għal dan Antipu feraħ bil‑kbir għax l‑armata tiegħu issaħħet ferm aktar; għax ara, hi kienet ċkienet għax il‑Lamaniti, bil‑forzi kollha tagħhom, kienu qatlu bosta rġiel minn tagħna, u għal dan għandna tassew għalfejn nitnikktu.",
                "11": "Madankollu, nistgħu nikkonslaw irwieħna minħabba l‑fatt li huma mietu għall‑kawża ta’ pajjiżhom u ta’ Alla tagħhom, iva, u huma jinsabu kuntenti.",
                "12": "U l‑Lamaniti ħadu wkoll ħafna bħala priġunieri, kollha kemm huma kap kmandanti, u ma ħelsuha lil ħadd aktar mill‑mewt. U naħsbu li bħalissa huma jinsabu fl‑art ta’ Nefi; dejjem jekk huma ma nqatlux.",
                "13": "U issa dawn huma l‑ibliet li l‑Lamaniti ħadu f’idejhom billi xerrdu d‑demm ta’ bosta mill‑irġiel qalbiena tagħna.",
                "14": "L‑art ta’ Manti, jew il‑belt ta’ Manti, u l‑belt ta’ Żeżrom, u l‑belt ta’ Kumeni, u l‑belt ta’ Antipara.",
                "15": "U dawn huma l‑ibliet li huma kellhom f’idejhom meta jiena wasalt fil‑belt tal‑Lhudija; u jiena sibt lil Antipu u lil niesu jaħdmu qatigħ biex jiffortifikaw il‑belt.",
                "16": "Iva, u huma kienu mnikkta kemm fil‑ġisem kif ukoll fl‑ispirtu, għax huma kienu għaddew il‑jum jitqabdu b’kuraġġ u l‑lejl jaħdmu biex isaħħu bliethom; u b’hekk huma esperjenzaw kull tip ta’ tbatija.",
                "17": "U issa huma kienu determinati li jew jieħdu dan il‑post f’idejhom jew imutu; għalhekk tistgħu timmaġinaw kif din il‑forza żgħira li jiena ġibt miegħi, iva, dawn uliedi, imlewhom b’tama u b’hena mill‑aktar kbira.",
                "18": "U issa ġara li meta l‑Lamaniti raw li Antipu kien ġie mogħti aktar suldati biex isaħħaħ l‑armata tiegħu, huma ġew imġiegħla, b’ordni ta’ Għammoron, biex ma jaħbtux għall‑belt tal‑Lhudija, jew għalina.",
                "19": "U b’hekk aħna ġejna mberkin mill‑Mulej; għax li kieku huma ħabtu għalina fid‑dgħufija kollha tagħna jista’ jkun li kienu jeqirdu l‑armata żgħira tagħna; iżda b’hekk aħna ġejna mħarsa.",
                "20": "Huma kellhom ordni mingħand Għammoron biex jibqgħu iżommu f’idejhom l‑ibliet li kienu ħadu. U b’hekk ġiet fi tmiemha s‑sena sitta u għoxrin. U fil‑bidu tas‑sena sebgħa u għoxrin aħna konna ninsabu lesti biex niddefendu ’l beltna u lilna nfusna.",
                "21": "Issa aħna kellna x‑xewqa li l‑Lamaniti jiġu jaħbtu għalina; għax ma xtaqniex li aħna naħbtu għalihom ġol‑fortizzi tagħhom.",
                "22": "U ġara li aħna poġġejna l‑ispiji mad‑dawra kollha, biex isegwu l‑passi tal‑Lamaniti, ma jmorrux jgħaddu minn ħdejna mal‑lejl jew matul il‑jum, biex imorru jattakkaw l‑ibliet l‑oħra tagħna li kienu jinsabu fin‑naħa tat‑tramuntana.",
                "23": "Għax aħna konna nafu li f’dawk l‑ibliet ma kinux b’saħħithom biżżejjed biex jaffrontawhom; għalhekk xtaqna, li jekk huma jgħaddu minn ħdejna, aħna naħbtu għalihom minn wara, u b’hekk nattakkawhom minn wara waqt li jkunu qed jiġu attakkati minn quddiem. Aħna konna qed nimmaġinaw li stajna negħlbuhom; iżda ara, bqajna ddiżappuntati f’din ix‑xewqa tagħna.",
                "24": "Huma m’azzardawx jgħaddu minn ħdejna bl‑armata kollha tagħhom, lanqas b’parti minnha, għax beżgħu li ma kinux b’saħħithom biżżejjed u jispiċċaw jiġu megħluba.",
                "25": "Lanqas m’azzardaw jinżlu lejn il‑belt ta’ Żaraħemla; kif m’azzardawx lanqas jaqsmu mir‑ras tax‑xmara Sidon lejn il‑belt ta’ Nefija.",
                "26": "U b’hekk, bil‑forzi kollha tagħhom, kienu determinati li jibqgħu jżommu l‑ibliet li kienu ħadu f’idejhom.",
                "27": "U issa ġara li fit‑tieni xahar ta’ din is‑sena, aħna rċevejna bosta provvisti minn missirijiet dawk l‑elfejn uliedi.",
                "28": "U ntbagħtu għandna wkoll elfejn raġel mill‑art ta’ Żaraħemla. U b’hekk aħna konna ninsabu preparati b’għaxart elef raġel, u bil‑provvisti għalihom, għal marthom u għal uliedhom.",
                "29": "U l‑Lamaniti, li bdew jaraw il‑forzi tagħna jiżdiedu kuljum, u l‑provvisti jaslu għandna biex jgħinuna, bdew jibżgħu, u bdew ifittxu kif setgħu jaħbtu għalina ħabta u sabta, jekk dan kien iwassal biex aħna ma nkomplux nirċievu l‑provvisti u nissaħħu aktar.",
                "30": "Issa meta aħna rajna li l‑Lamaniti bdew iħossuhom skomdi dwar dil‑ħaġa, ħassejna fina x‑xewqa li nużaw magħhom strataġemma; għalhekk Antipu ordna biex jien nerħilha flimkien ma’ wliedi ż‑żgħar lejn belt fil‑qrib, bħallikieku konna qed inġorru l‑provvisti lejn belt fil‑qrib.",
                "31": "U aħna kellna ngħaddu qrib il‑belt ta’ Antipara, bħallikieku konna se nibqgħu sejrin sa belt oħra lil hinn minnha, fil‑fruntieri ma’ xatt il‑baħar.",
                "32": "U ġara li aħna tlaqna, bħallikieku konna qed inġorru l‑provvisti tagħna, biex immorru f’dik il‑belt.",
                "33": "U ġara li Antipu telaq fi triqtu flimkien ma’ parti mill‑armata tiegħu, u l‑bqija ħallihom warajh biex jibqgħu jieħdu ħsieb il‑belt. Iżda hu ma telaqx qabel ma l‑ewwel tlaqt jiena flimkien mal‑armata żgħira tiegħi, u jien wasalt qrib il‑belt ta’ Antipara.",
                "34": "U issa, fil‑belt ta’ Antipara kien hemm stazzjonati l‑aktar armata b’saħħitha tal‑Lamaniti; iva, l‑aktar waħda numeruża.",
                "35": "U ġara li meta l‑ispiji tagħhom għaddewlhom l‑informazzjoni, huma ġew flimkien mal‑armati tagħhom u bdew resqin biex jaħbtu għalina.",
                "36": "U ġara li aħna ħrabna minn quddiemhom, lejn in‑naħa tat‑tramuntana. U b’hekk begħidna minn hemm l‑aktar armata b’saħħitha tal‑Lamaniti;",
                "37": "Iva, ħadnihom sa post imbiegħed mhux ħażin, tant li meta huma raw l‑armata ta’ Antipu miexja warajhom, bil‑qawwa kollha tagħha, huma la rħewlha lejn il‑lemin u lanqas lejn ix‑xellug, iżda komplew mexjin dritt warajna; u nassumu li l‑intenzjoni tagħhom kienet li joqtluna qabel jilħaqhom Antipu, u dan biex huma ma jispiċċawx iċċirkondati min‑nies tagħna.",
                "38": "U issa Antipu, meta ra x’periklu konna fih, ordna lill‑membri tal‑armata tiegħu biex iħaffu l‑pass tagħhom. Iżda ara, kien billejl; għalhekk huma ma laħquniex, u lanqas Antipu ma laħaqhom; għalhekk aħna waqqafna l‑kamp tagħna għal matul il‑lejl.",
                "39": "U ġara li qabel sebaħ, il‑Lamaniti kienu diġà bdew mexjin warajna. Issa aħna ma konniex b’saħħitna biżżejjed biex naffrontawhom; iva, jien ma ridtx li ż‑żgħar uliedi jispiċċaw jaqgħu f’idejhom; għalhekk aħna komplejna mexjin, u ġbidna lejn ix‑xagħri.",
                "40": "Issa huma m’azzardawx iduru la lejn il‑lemin u lanqas lejn ix‑xellug ma jmorrux jispiċċaw iċċirkondati; u lanqas jiena ma ridt indur lejn il‑lemin jew lejn ix‑xellug ma jmorrux jilħquna, u ma nkunux kapaċi naffrontawhom, u jispiċċaw joqtluna, u jirnexxielhom jaħarbu; għalhekk għaddejna l‑jum kollu niġru qalb ix‑xagħri, sewwasew sakemm dalam.",
                "41": "U ġara li għal darb’oħra, meta sebaħ aħna rajna lil‑Lamaniti resqin lejna, u ħrabna minn quddiemhom.",
                "42": "Iżda ġara li huma ma baqgħux mexjin warajna wisq meta waqfu jsegwuna; u kienet l‑għodwa tat‑tielet jum tas‑seba’ xahar.",
                "43": "U issa, jekk huma ġewx milħuqa minn Antipu jew le ma nafux, iżda jien għidt lin‑nies tiegħi: Araw, aħna ma nafux, iżda naħsbu li huma waqfu bil‑għan li aħna mmorru naffrontawhom, ħalli jkunu jistgħu jaqbduna fin‑nasba tagħhom;",
                "44": "Għalhekk xi tgħidu, uliedi, intom lesti tmorru tiġġieldu kontrihom?",
                "45": "U issa jiena ngħidlek, għażiż ħija Moroni, li kuraġġ kbir daqs tagħhom fost in‑Nefiti kollha qatt ma rajt.",
                "46": "Għax kif jien dejjem sejjaħtilhom uliedi (għax ilkoll kemm huma kienu għadhom tassew żgħar) anke huma qaluli: Missier, ara Alla tagħna jinsab magħna, u hu se jara li aħna ma niġux megħluba; għalhekk ħallina mmorru; aħna m’aħniex se noqtlu lil ħutna jekk iħalluna bi kwietna; għalhekk ħallina mmorru, ma jmorrux jegħlbu l‑armata ta’ Antipu.",
                "47": "Issa huma qatt ma kienu ġġieldu qabel, madankollu ma beżgħux mill‑mewt; u kien jimpurtahom aktar mil‑libertà ta’ missirijiethom milli minn ħajjithom; iva, huma kienu ġew mgħallmin minn ommhom, li jekk ma jiddubitawx, Alla kien se jeħlishom.",
                "48": "U huma tennewli kliem ommhom, u qalu: Aħna ma niddubitawx li ommijietna kienu jafu dan.",
                "49": "U ġara li jiena erġajt lura flimkien mal‑elfejn żagħżugħ tiegħi biex naffrontaw lil dawn il‑Lamaniti li mxew warajna. U issa ara, huma ġew milħuqa mill‑armati ta’ Antipu, u ngħata bidu għal battalja tal‑biża’.",
                "50": "L‑armata ta’ Antipu li nħakmet minn għeja, minħabba l‑mixja twila li mxew fi żmien daqstant qasir, kienet għoddha waqgħet f’idejn il‑Lamaniti; u li kieku jien ma mortx lura mal‑elfejn żagħżugħ tiegħi huma kienu jilħqu l‑għan tagħhom.",
                "51": "Għax Antipu kien nqatel permezz tax‑xabla, u l‑istess ħafna mill‑mexxejja tiegħu, peress li kellhom fuqhom għeja kbira, minħabba l‑pass mgħaġġel li mxew bih—għalhekk in‑nies ta’ Antipu, li tħawdu minħabba li l‑mexxejja tagħhom sfaw megħluba, bdew jirtiraw minn quddiem il‑Lamaniti.",
                "52": "U ġara li l‑Lamaniti qawwew qalbhom, u marru warajhom; u b’hekk il‑Lamaniti bdew isegwuhom bl‑enerġija kollha tagħhom meta Ħelaman mar jaffrontahom min‑naħa ta’ wara flimkien mal‑elfejn żagħżugħ tiegħu, u huma tant bdew joqtlu minnhom li l‑armata kollha tal‑Lamaniti waqfet u daret lejn Ħelaman.",
                "53": "Issa meta n‑nies ta’ Antipu raw li l‑Lamaniti tawhom daharhom, huma ġabru flimkien l‑irġiel tagħhom u reġgħu ħabtu għal‑Lamaniti min‑naħa ta’ wara.",
                "54": "U issa ġara li aħna, in‑nies ta’ Nefi, in‑nies ta’ Antipu, u jien flimkien mal‑elfejn żagħżugħ tiegħi, dawwarna lil‑Lamaniti minn kull naħa, u qtilnihom; iva, tant li huma kienu mġiegħla jagħtuna l‑armi tal‑gwerra u lilhom infushom bħala priġunieri tal‑gwerra.",
                "55": "U issa ġara li meta huma taw lilhom infushom f’idejna, ara, jiena bdejt ngħodd lill‑ġuvintur li kienu qed jiġġieldu miegħi, għax bżajt li kien hemm ħafna minnhom li sfaw maqtula.",
                "56": "Iżda ara, x’hena kbira ħassejt fija meta sibt li lanqas ruħ waħda ma spiċċat mixħuta fl‑art; iva, u huma tqabdu bħallikieku kellhom magħhom il‑qawwa ta’ Alla; iva, ma naħsibx li qatt kien hawn nies li ġġieldu b’daqstant qawwa mirakoluża; u huma ħabtu għal‑Lamaniti b’qawwa mill‑aktar kbira, li wassluhom biex jinħakmu mill‑biża’; u kien għalhekk li l‑Lamaniti taw lilhom infushom bħala priġunieri tal‑gwerra.",
                "57": "U peress li aħna ma kellna l‑ebda post għall‑priġunieri tagħna minfejn stajna ngħassu fuqhom biex inżommuhom ’il bogħod mill‑armati tal‑Lamaniti, għalhekk aħna bgħatniehom fl‑art ta’ Żaraħemla, u bgħatna magħhom ukoll uħud minn dawk l‑irġiel li ma ġewx maqtula minn Antipu; u l‑bqija jiena ħadthom u tlabthom jingħaqdu maż‑żgħażagħ Għammonin tiegħi, u erħejnielha lejn il‑belt tal‑Lhudija."
            },
            "57": {
                "1": "U issa ġara li jiena rċevejt ittra mingħand Għammoron, is‑sultan, fejn huwa ddikjara li jekk jiena ngħaddilu lill‑priġunieri tal‑gwerra li aħna żammejna għandna huwa jagħtina lura l‑belt ta’ Antipara.",
                "2": "Iżda jiena bgħatt ittra lis‑sultan, fejn għidtlu li aħna konna ninsabu ċerti li l‑forzi tagħna kienu biżżejjed biex aħna nieħdu f’idejna l‑belt ta’ Antipara bil‑qawwa tagħna; u jekk aħna npartu l‑priġunieri ma’ dik il‑belt, nistgħu nqisu lilna nfusna bħala nies bla għaqal, li ngħidu biss li lesti li npartu l‑priġunieri tagħna.",
                "3": "U Għammoron ma laqax il‑proposta tal‑ittra tiegħi, għax huwa ma riedx li jkun hemm tpartit ta’ priġunieri; għalhekk aħna bdejna nħejju biex naħbtu għall‑belt ta’ Antipara.",
                "4": "Iżda n‑nies ta’ Antipara telqu mill‑belt, u ħarbu lejn l‑ibliet l‑oħra tagħhom, li kienu jinsabu f’idejhom, biex jiffortifikawhom; u b’hekk il‑belt ta’ Antipara waqgħet f’idejna.",
                "5": "U b’hekk ġiet fi tmiemha s‑sena tmienja u għoxrin tas‑saltna tal‑imħallfin.",
                "6": "U ġara li fil‑bidu tas‑sena disgħa u għoxrin, aħna rċevejna konsenja ta’ provvisti, kif ukoll żieda ta’ aktar nies għall‑armata tagħna, mill‑art ta’ Żaraħemla, u mill‑art tal‑madwar, li kienu jgħoddu mas‑sitt elef raġel, minbarra sittin oħra minn ulied l‑Għammonin li ġew biex jingħaqdu ma’ ħuthom, mat‑tajfa żgħira tiegħi komposta minn elfejn raġel. U issa ara, aħna sirna b’saħħitna, iva, u rċevejna wkoll bosta provvisti.",
                "7": "U ġara li kienet ix‑xewqa tagħna li nidħlu f’battalja mal‑armata li tpoġġiet biex tipproteġi l‑belt ta’ Kumeni.",
                "8": "U issa ara, jien se nurikom li aħna mhux se ndumu wisq biex naqtgħu xewqitna; iva, bil‑forza mill‑aktar b’saħħitha tagħna, jew b’parti mill‑forza b’saħħitha tagħna, aħna ċċirkondajna l‑belt ta’ Kumeni, ftit qabel ma’ huma waslu biex jirċievu konsenja ta’ provvisti.",
                "9": "U ġara li aħna waqqafna l‑kamp tagħna madwar il‑belt u domna hemm bosta ljieli; iżda aħna rqadna bix‑xwabel tagħna ħdejna, u ħallejna l‑għassa, ma jmorrux il‑Lamaniti jidħlu fuqna mal‑lejl u joqtluna, kif ippruvaw jagħmlu ħafna drabi; iżda kull darba li huma ppruvaw jagħmlu dan demmhom ġie mxerred.",
                "10": "Fl‑aħħar il‑provvisti tagħhom waslu, u huma kienu sejrin jidħlu fil‑belt mal‑lejl. U minflok ma sabu l‑Lamaniti jilqgħuhom, sabu lilna n‑Nefiti; għalhekk, aħna qbadnihom f’idejna flimkien mal‑provvisti tagħhom.",
                "11": "U minkejja li l‑Lamaniti ġew imċaħħda mill‑provvisti tagħhom, huma xorta waħda kienu determinati li jżommu l‑belt f’idejhom; għalhekk kien jaqbel li aħna naqbdu dawk il‑provvisti u nibagħtuhom il‑Lhudija u l‑priġunieri tagħna nibagħtuhom fl‑art ta’ Żaraħemla.",
                "12": "U ġara li ma kinux għaddew wisq jiem meta l‑Lamaniti bdew jitilfu kull tama li jiksbu xi għajnuna; għalhekk huma għaddew il‑belt f’idejna; u b’hekk aħna ksibna l‑għanijiet tagħna billi ħadna f’idejna l‑belt ta’ Kumeni.",
                "13": "Iżda ġara li l‑għadd ta’ priġunieri tagħna tant kien kbir li minkejja l‑enormità tas‑suldati tagħna, aħna kellna bilfors nużaw il‑forzi tagħna kollha biex joqogħdu għassa magħhom, jew biex ineħħulhom ħajjithom.",
                "14": "Għax ara, huma bdew jippruvaw jaħarbu fi gruppi kbar, u bdew jiġġieldu bil‑ġebel, u bil‑lembubi, jew b’kull ħaġa oħra li setgħu jaqbdu f’idejhom, tant li aħna spiċċajna qtilna ’l fuq minn elfejn minnhom wara li huma taw lilhom infushom bħala priġunieri tal‑gwerra.",
                "15": "Għalhekk kien jaqbel għalina li nneħħulhom ħajjithom, jew li nibqgħu għassa magħhom, bix‑xabla f’idejna, sakemm ninżlu fl‑art ta’ Żaraħemla; u anke l‑provvisti tagħna ma kinux aktar suffiċjenti għan‑nies tagħna, minkejja dak li ħadna mingħand il‑Lamaniti.",
                "16": "U issa, f’dan il‑mument kritiku, din il‑kwistjoni saret ħaġa mill‑aktar serja fejn aħna kellna naraw x’se naqbdu nagħmlu b’dawn il‑priġunieri tal‑gwerra; madankollu, iddeċidejna li nibagħtuhom lejn l‑art ta’ Żaraħemla; għalhekk aħna għażilna ftit mill‑irġiel tagħna, u tajnihom ir‑responsabbiltà li jieħdu l‑priġunieri tagħna lejn l‑art ta’ Żaraħemla.",
                "17": "Iżda ġara li l‑għada huma ġew lura. U issa ara, aħna ma staqsejnihom xejn dwar il‑priġunieri; għax ara, il‑Lamaniti kienu qed jaħbtu għalina, u huma ġew fil‑ħin biex jeħilsuna milli naqgħu f’idejhom. Għax ara, Għammoron, biex jgħinhom, bagħatilhom konsenja ġdida ta’ provvisti u armata mill‑aktar numeruża.",
                "18": "U ġara li dawk l‑irġiel li aħna bgħatna mal‑priġunieri waslu fil‑ħin biex iwaqqfuhom, għax kienu għoddhom se jegħlbuna.",
                "19": "Iżda ara, l‑elfejn u sittin ruħ li kienu jagħmlu parti mit‑tajfa żgħira tiegħi bdew jitqabdu b’qilla liema bħalha; iva, huma bdew jaffrontaw lil‑Lamaniti b’kuraġġ, u qatlu lil dawk kollha li ħaduha magħhom.",
                "20": "U hekk kif il‑bqija tal‑armata tagħna kienu se jċedu quddiem il‑Lamaniti, ara, dawk l‑elfejn u sittin baqgħu sodi u determinati.",
                "21": "Iva, u huma obdew u raw li jwettqu kull ordni sal‑anqas dettall; iva, u kollox ingħatalhom skont il‑fidi tagħhom; u jiena ftakart fil‑kliem li huma qaluli li ommijiethom kienu għallmuhom.",
                "22": "U issa ara, huma dawn uliedi, u dawk l‑irġiel li ġew magħżula biex jittrasportaw lill‑priġunieri, li lejhom għandna nkunu grati għal din ir‑rebħa kbira; għax kienu huma li għelbu lil‑Lamaniti; għalhekk huma ġew mġiegħla jerġgħu lura lejn il‑belt ta’ Manti.",
                "23": "U aħna żammejna f’idejna l‑belt tagħna ta’ Kumeni, u ma ġejniex meqrudin ilkoll permezz tax‑xabla; madankollu, kienu ħafna fostna li tilfu ħajjithom.",
                "24": "U ġara li wara li l‑Lamaniti ħarbu, jiena dlonk tajt ordni biex l‑irġiel tiegħi li sfaw midruba kellhom jittieħdu minn fost il‑mejtin, u ordnajt sabiex il‑ġrieħi tagħhom jiġu nfaxxati.",
                "25": "U ġara li kien hemm mitejn suldat, minn fost l‑elfejn u sittin suldat tiegħi, li ntilfu minn sensihom minħabba t‑telfien ta’ demm; madankollu, grazzi għat‑tjubija ta’ Alla, li wasslitna biex nibqgħu miblugħin bil‑għaġeb, kif ukoll biex l‑armata kollha tagħna tithenna, lanqas ruħ waħda fosthom ma nqerdet; iva, u lkoll kemm huma sofrew bosta ġrieħi.",
                "26": "U issa, il‑ħarsien tagħhom kien xi ħaġa li għaġġbet l‑armata kollha tagħna, iva, li huma spiċċaw ħelsuha waqt li elf minn ħutna sfaw maqtula. U aħna ġustament nattribwixxu dan għall‑qawwa mirakoluża ta’ Alla, minħabba l‑fidi mill‑aktar kbira tagħhom f’dak li kienu ġew mgħallma li għandhom jemmnu—li kien hemm Alla ġust, u li dawk kollha li ma jiddubitawx, jiġu mħarsa permezz tal‑qawwa tal‑għaġeb tiegħu.",
                "27": "Issa din kienet il‑fidi ta’ dawn li jiena tkellimt dwarhom; huma għadhom żgħar, u ma joqogħdux ibiddlu ħsibijiethom, u huma jafdaw f’Alla l‑ħin kollu.",
                "28": "U issa ġara li wara li aħna dorna bl‑irġiel midruba tagħna, u dfinna l‑mejtin tagħna kif ukoll il‑mejtin tal‑Lamaniti, li kienu ħafna, ara, aħna staqsejna lil Gid dwar il‑priġunieri li kienu bdew neżlin magħhom lejn l‑art ta’ Żaraħemla.",
                "29": "Issa Gid kien il‑kap kmandant tat‑tajfa, li kien inħatar biex jgħasses fuqhom sakemm jaslu f’dik l‑art.",
                "30": "U issa, dan huwa l‑kliem li qalli Gid: Ara, aħna bdejna neżlin lejn l‑art ta’ Żaraħemla flimkien mal‑priġunieri tagħna. U ġara li aħna ltqajna mal‑ispiji tal‑armati tagħna, li kienu ġew mibgħuta biex iħarsu l‑kamp tal‑Lamaniti.",
                "31": "U huma għajtulna u qalulna—Araw, l‑armati tal‑Lamaniti jinsabu resqin lejn il‑belt ta’ Kumeni; u araw, huma se jaħbtu għalihom, iva, u se jeqirdu lin‑nies tagħna.",
                "32": "U ġara li l‑priġunieri tagħna semgħu l‑għajjat tagħhom, u dan wassalhom biex huma jimtlew bil‑kuraġġ; u huma qamu kontrina.",
                "33": "U ġara li minħabba l‑irvell tagħhom aħna kellna nużaw ix‑xwabel tagħna fuqhom. U ġara li huma taw salt f’daqqa għal fuq ix‑xwabel tagħna, u f’dak il‑mument, bosta minnhom spiċċaw inqatlu; u l‑bqija rnexxielhom jiżgiċċaw u jaħarbu minn ħdejna.",
                "34": "U ara, meta huma ħarbu u rajna li ma stajniex nilħquhom, aħna tlaqna ngħaġġlu lejn il‑belt ta’ Kumeni; u ara, aħna wasalna fil‑ħin biex stajna nassistu lil ħutna fil‑ħarsien tal‑belt.",
                "35": "U ara, aħna erġajna ġejna meħlusa minn idejn l‑għedewwa tagħna. U jkun imbierek isem Alla tagħna; għax ara, huwa hu li ħelisna; iva, li wettaq għalina din il‑ħaġa daqstant kbira.",
                "36": "Issa ġara li meta jiena, Ħelaman, smajt dan il‑kliem li qalli Gid, imtlejt b’hena mill‑aktar kbira minħabba t‑tjubija ta’ Alla li ħarisna, biex ma ninqerdux ilkoll kemm aħna; iva, u nemmen li l‑erwieħ ta’ dawk li nqatlu kisbu l‑mistrieħ ta’ Alla tagħhom."
            },
            "58": {
                "1": "U ara, issa ġara li l‑għan tagħna li jmiss kien li aħna niksbu f’idejna l‑belt ta’ Manti; iżda ara, ma kien hemm l‑ebda mod kif aħna stajna noħorġuhom ’il barra mill‑belt permezz tat‑tajfiet żgħar tagħna. Għax ara, huma ftakru f’dak li aħna konna għamilna qabel; għalhekk aħna bl‑ebda mod ma stajna nħajruhom biex huma joħorġu minn ġewwa l‑fortizzi tagħhom.",
                "2": "U huma kienu ferm aktar numerużi mill‑armata tagħna, hekk li aħna ma ssugrajniex immorru u naħbtu għalihom ġol‑fortizzi tagħhom.",
                "3": "Iva, u kien jaqbel li aħna nħallu l‑irġiel tagħna jkomplu jiddefendu dawk l‑inħawi tal‑art li aħna erġajna ħadna f’idejna; għalhekk kien jaqbel li nkomplu nistennew, ħalli nkunu nistgħu nirċievu aktar nies mill‑art ta’ Żaraħemla kif ukoll konsenja ġdida ta’ provvisti.",
                "4": "U ġara li għalhekk jiena bgħatt messaġġier għand il‑gvernatur ta’ artna, biex ninfurmah bis‑sitwazzjoni tal‑poplu tagħna. U ġara li aħna bqajna nistennew biex nirċievu l‑provvisti u aktar nies mill‑art ta’ Żaraħemla.",
                "5": "Iżda ara, dan ftit li xejn kien ta’ siwi għalina; għax il‑Lamaniti wkoll minn jum għall‑ieħor bdew jirċievu aktar nies, kif ukoll għadd ta’ provvisti; u din kienet is‑sitwazzjoni li konna fiha f’dan il‑perjodu ta’ żmien.",
                "6": "U minn żmien għall‑ieħor il‑Lamaniti bdew jaħbtu għalina ħabta u sabta, u bdew jirrisolvu għal strataġemma biex jeqirduna; madankollu aħna ma stajniex immorru naffrontawhom, minħabba l‑postijiet fejn kienu qed jistaħbew u l‑fortizzi tagħhom.",
                "7": "U ġara li aħna għamilna xhur sħaħ nistennew f’dawn iċ‑ċirkustanzi diffiċli, sewwasew sakemm konna għoddna se ninqerdu minħabba nuqqas ta’ ikel.",
                "8": "Iżda ġara li aħna rċevejna l‑ikel, li ngħata lilna bħala għajnuna minn armata ta’ elfejn raġel; u din hi l‑għajnuna kollha li aħna rċevejna, biex inkunu nistgħu niddefendu lilna nfusna u lil pajjiżna milli jaqgħu f’idejn l‑għedewwa tagħna, iva, biex inkunu nistgħu naffrontaw għadu li l‑għadd tiegħu ma jingħaddx.",
                "9": "U issa għalfejn aħna spiċċajna f’din is‑sitwazzjoni imbarazzanti, jew għalfejn ma bagħtulniex aktar nies, ma nafuhiex; għalhekk aħna mtlejna bin‑niket u bil‑biża’, ma tmurx artna tintlaqat b’xi mod mill‑kastigi ta’ Alla, u dan iwassal għall‑waqgħa u l‑qerda sħiħa tagħna.",
                "10": "Għalhekk aħna ftaħna qalbna fit‑talb ma’ Alla, biex huwa jsaħħaħna u jeħlisna minn idejn l‑għedewwa tagħna, iva, u jagħtina wkoll il‑qawwa li nkunu nistgħu nibqgħu nżommu f’idejna blietna, u artijietna, u ġidna, biex inkunu nistgħu nsostnu lill‑poplu tagħna.",
                "11": "Iva, u ġara li l‑Mulej Alla tagħna ġie jżurna bil‑wegħda li huwa kien se jeħlisna; iva, hekk li huwa wasslilna messaġġ ta’ paċi f’ruħna, u mliena b’fidi kbira, u wassalna biex aħna nittamaw għall‑ħelsien tagħna fih.",
                "12": "U aħna għamilna l‑kuraġġ bil‑ftit nies li konna rċevejna, u konna determinati li konna sejrin negħlbu l‑għedewwa tagħna, u nibqgħu nżommu taħt idejna artijietna, u ġidna, u lin‑nisa tagħna, u lil uliedna, u l‑kawża tal‑libertà tagħna.",
                "13": "U għalhekk aħna morna bil‑qawwa tagħna kollha kontra l‑Lamaniti, li kienu fil‑belt ta’ Manti; u aħna tellajna t‑tined tagħna fin‑naħa tax‑xagħri, li kienet tinsab qrib il‑belt.",
                "14": "U ġara li filgħodu, hekk kif il‑Lamaniti raw li aħna konna ninsabu fil‑fruntiera ħdejn ix‑xagħri li kien hemm qrib il‑belt, huma bagħtu l‑ispiji tagħhom madwarna biex ikunu jistgħu jiskopru l‑kobor u l‑qawwa tal‑armata tagħna.",
                "15": "U ġara li meta huma raw li aħna ma konniex b’saħħitna, skont il‑kobor tagħna, u għax beżgħu li aħna stajna niżolawhom mis‑sapport li kellhom jekk huma ma jiġux biex jaħbtu għalina u joqtluna, kif ukoll għax ħasbu li kien se jkun faċli li jeqirduna bl‑eżerċti numerużi tagħhom, għalhekk huma bdew iħejju biex jiġu ħalli jiġġieldu kontrina.",
                "16": "U meta aħna rajna li huma kienu qed iħejju biex jiġu jaħbtu għalina, ara, jien ordnajt biex Gid, flimkien ma’ numru żgħir ta’ rġiel, għandhom imorru jinħbew fix‑xagħri, u Teomner u numru żgħir ta’ rġiel għandhom imorru wkoll jinħbew ukoll fix‑xagħri.",
                "17": "Issa Gid u n‑nies tiegħu kienu jinsabu fuq in‑naħa tal‑lemin u l‑oħrajn fuq in‑naħa tax‑xellug; u meta huma marru jistaħbew, ara, jiena bqajt, mal‑bqija tal‑armata tiegħi, fl‑istess post fejn qabel konna tellajna t‑tined tagħna bi tħejjija għal meta l‑Lamaniti jiġu jiġġieldu kontrina.",
                "18": "U ġara li l‑Lamaniti ġew għalina bl‑armata mill‑aktar numeruża tagħhom. U meta huma ġew u kienu għoddhom se jaqbdu jattakkawna bix‑xwabel tagħhom, jien ordnajt biex in‑nies tiegħi, dawk li kienu miegħi, jirtiraw lejn ix‑xagħri.",
                "19": "U ġara li l‑Lamaniti ġew warajna b’ħeffa liema bħalha, għaliex huma kellhom xewqa kbira li jilħquna ħalli jkunu jistgħu joqtluna; għalhekk huma baqgħu ġejjin warajna fix‑xagħri; u aħna għaddejna minn bejn Gid u Teomner, b’tali mod li l‑Lamaniti ma ndunawx bihom.",
                "20": "U ġara li meta l‑Lamaniti għaddew minn hemm, jew meta l‑armata għaddiet minn hemm, Gid u Teomner qamu minn fejn kienu mistoħbija, u waqqfu l‑ispiji tal‑Lamaniti milli jkomplu sejrin ħalli huma ma jerġgħux lura fil‑belt.",
                "21": "U ġara li meta huma waqqfuhom milli jkomplu sejrin fi triqthom, huma ġrew lejn il‑belt u ħabtu għall‑għassiesa li kienu għadhom jgħassu l‑belt, hekk li huma spiċċaw qatluhom u ħadu f’idejhom il‑belt.",
                "22": "Issa dan ġara għaliex il‑Lamaniti ħallew l‑armata kollha tagħhom, għajr għal ftit għassiesa, titmexxa lejn ix‑xagħri.",
                "23": "U ġara li b’dan il‑mod Gid u Teomner ħadu f’idejhom il‑fortizzi tagħhom. U ġara li wara żmien twil nivvjaġġaw fix‑xagħri, aħna erħejnielha lejn l‑art ta’ Żaraħemla.",
                "24": "U meta l‑Lamaniti raw li huma kienu mexjin lejn l‑art ta’ Żaraħemla, huma mtlew b’biża’ mill‑aktar kbira, għax beżgħu li tfassal xi pjan li seta’ jwassalhom għall‑qerda tagħhom; għalhekk huma għal darb’oħra bdew jirtiraw lejn ix‑xagħri, iva, huma marru lura mill‑istess triq li kienu ġew minnha.",
                "25": "U ara, kien billejl u huma waqqfu t‑tined tagħhom, għax il‑kap kmandanti tal‑Lamaniti bdew jassumu li n‑Nefiti kienu għajjenin minħabba t‑triq li ħadu; u għax bdew jassumu li huma kienu ġegħlu l‑armata kollha tagħhom tirtira għalhekk ma qagħdux jinkwetaw dwar il‑belt ta’ Manti.",
                "26": "Issa ġara li meta wasal il‑lejl, jiena ordnajt lin‑nies tiegħi biex ma jorqdux, iżda tlabthom biex jibqgħu mexjin lejn l‑art ta’ Manti u jgħaddu minn triq oħra.",
                "27": "U minħabba li aħna għaddejna l‑lejl nimxu, ara, l‑għada konna qtajna lil‑Lamaniti waħda sew, tant li wasalna qabilhom fil‑belt ta’ Manti.",
                "28": "U b’hekk ġara li, permezz ta’ din l‑istrataġemma aħna ħadna f’idejna l‑belt ta’ Manti mingħajr ebda tixrid ta’ demm.",
                "29": "U ġara li meta l‑armati tal‑Lamaniti waslu qrib il‑belt, u raw li aħna konna ninsabu lesti biex naffrontawhom, huma stagħġbu bil‑kbir u nħakmu minn biża’ kbira, tant li huma spiċċaw ħarbu lejn ix‑xagħri.",
                "30": "Iva, u ġara li l‑armati tal‑Lamaniti ħarbu ’l barra minn kull parti ta’ din in‑naħa tal‑pajjiż. Iżda ara, huma ħadu magħhom bosta nisu u tfal ’il barra mill‑pajjiż.",
                "31": "U dawk l‑ibliet li kienu ttieħdu mil‑Lamaniti, ilkoll kemm huma bħalissa jinsabu f’idejna; u missirijietna u n‑nisa tagħna u wliedna qed jerġgħu jirritornaw lura fi djarhom, kollha kemm huma għajr dawk li kienu ttieħdu priġunieri mil‑Lamaniti.",
                "32": "Iżda ara, l‑armati tagħna huma żgħar biex aħna nibqgħu nżommu f’idejna numru daqshekk kbir ta’ bliet u daqstant ġid.",
                "33": "Iżda ara, aħna nafdaw f’Alla li wassalna biex nirbħu dawk l‑artijiet, hekk li aħna ħadna f’idejna dawk l‑ibliet u dawk l‑artijiet, li kienu tagħna.",
                "34": "Issa aħna ma nafux għalfejn il‑gvern mhux lest jagħtina aktar nies; lanqas dawk l‑irġiel li ġew għandna ma jafu għalfejn aħna ma ġejniex mogħtija aktar nies.",
                "35": "Ara, aħna nassumu li intom ma tantx qed ikollkom wisq suċċess, u ħadtu lill‑forzi kollha f’dik in‑naħa tal‑pajjiż; jekk hu hekk, ma nixtiequx li noqogħdu nilmentaw.",
                "36": "U jekk mhux hekk, ara, nissuspettaw li hemm ċertu nuqqas ta’ qbil fil‑gvern, u dan qed iwassal biex huma ma jibagħtux aktar irġiel biex jgħinuna; għax nafu li huma aktar numerużi min‑nies li bagħtulna.",
                "37": "Iżda, ara, ma tagħmilx differenza—aħna nafdaw li Alla sejjer jeħlisna, minkejja d‑dgħufija tal‑armati tagħna, iva, u huwa sejjer jeħlisna minn idejn l‑għedewwa tagħna.",
                "38": "Ara, ninsabu fl‑aħħar tas‑sena disgħa u għoxrin, u għandna f’idejna artijietna; u l‑Lamaniti ħarbu lejn l‑art ta’ Nefi.",
                "39": "U dawk ulied in‑nies ta’ Għammon, li dwarhom tkellimt b’daqstant ammirazzjoni, jinsabu miegħi fil‑belt ta’ Manti; u l‑Mulej kien ta’ sostenn għalihom, iva, u ma ħallihomx imutu permezz tax‑xabla, hekk li lanqas ruħ waħda ma nqatlet.",
                "40": "Iżda ara, huma ġarrbu bosta ġrieħi; madankollu huma jżommu sħiħ f’dik il‑libertà li permezz tagħha Alla tahom il‑ħelsien; u minn jum għal jum huma jiftakru fil‑Mulej Alla tagħhom bir‑reqqa; iva, huma jaraw li jħarsu bla heda l‑preċetti tiegħu, u d‑digrieti tiegħu, u l‑kmandamenti tiegħu; u l‑fidi tagħhom fil‑profeziji li jikkonċernaw dak li għandu jseħħ hija b’saħħitha.",
                "41": "U issa, għażiż ħija, Moroni, jalla l‑Mulej Alla tagħna, li fdiena u tana ħielsa, iżommok dejjem fil‑preżenza tiegħu; iva, u jalla huwa jkun dejjem hemm ma’ dan il‑poplu, sewwasew biex intom tiksbu b’suċċess dak kollu li l‑Lamaniti ħadu mingħandna, li kien għas‑sostenn tagħna. U issa, ara, jiena se nagħlaq l‑ittra tiegħi. Jiena Ħelaman, iben Alma."
            },
            "59": {
                "1": "Issa ġara li fis‑sena tletin tas‑saltna tal‑imħallfin fuq il‑poplu ta’ Nefi, wara li Moroni rċieva u qara l‑ittra ta’ Ħelaman, huwa feraħ bil‑kbir għall‑ġid, iva, għas‑suċċess mill‑aktar kbir li kiseb Ħelaman, fejn huwa ħa lura dawk l‑artijiet li kienu ntilfu.",
                "2": "Iva, u huwa għarraf b’dan lin‑nies kollha tiegħu, li kienu jinsabu mal‑art kollha li kien hemm fil‑madwar, fin‑naħa fejn kien hu, ħalli huma jifirħu wkoll.",
                "3": "U ġara li minnufih bagħat ittra lil Paħoran, fejn urieh bix‑xewqa li kellu li jiġbor flimkien numru ta’ rġiel biex isaħħaħ lil Ħelaman, jew aħjar l‑armati ta’ Ħelaman, biex b’hekk ikun jista’ b’ċerta faċilità jibqa’ jżomm f’idejh dik il‑parti tal‑pajjiż li b’mod mirakoluż irnexxielu jerġa’ jikseb lura.",
                "4": "U ġara li meta Moroni bagħat din l‑ittra fl‑art ta’ Żaraħemla, huwa reġa’ beda jfassal pjan kif seta’ jikseb f’idejh il‑bqija ta’ dawk l‑artijiet u l‑ibliet li l‑Lamaniti kienu ħadu mingħandhom.",
                "5": "U ġara li meta Moroni kien qed iħejji biex imur għall‑battalja kontra l‑Lamaniti, araw, in‑nies ta’ Nefija, li kienu nġabru flimkien mill‑belt ta’ Moroni u mill‑belt ta’ Leħi u mill‑belt ta’ Morjanton, sfaw attakkati mil‑Lamaniti.",
                "6": "Iva, anke dawk li ġew imġiegħla jaħarbu mill‑art ta’ Manti, u mill‑art tal‑madwar, spiċċaw ġew u ngħaqdu mal‑Lamaniti f’din in‑naħa tal‑pajjiż.",
                "7": "U peress li huma kienu mill‑aktar numerużi, iva, u minn jum għall‑ieħor bdew jirċievu aktar forza, b’ordni ta’ Għammoron huma ġew jaħbtu għan‑nies ta’ Nefija, u bdew joqtluhom b’tali mod li għamlu massakru sħiħ minnhom.",
                "8": "U l‑armati tagħhom tant kienu numerużi li l‑bqija tan‑nies ta’ Nefija ġew imġiegħla jaħarbu minn quddiemhom; u huma saħansitra ġew u ngħaqdu mal‑armata ta’ Moroni.",
                "9": "U issa peress li Moroni kien jemmen li kellhom jintbagħtu numru ta’ rġiel fil‑belt ta’ Nefija biex jgħinu lin‑nies jibqgħu jżommu dik il‑belt f’idejhom, u għax huwa kien jaf li kien aktar faċli li żżomm il‑belt milli taqa’ f’idejn il‑Lamaniti, milli li terġa’ teħodha lura mingħandhom, huwa beda jassumi li kienet se tkun xi ħaġa faċli li huma jibqgħu jżommu f’idejhom dik il‑belt.",
                "10": "Għalhekk huwa żamm il‑forzi kollha tiegħu hemm biex jibqgħu jżommu taħt il‑kontroll tagħhom dawk il‑postijiet li huwa kiseb lura.",
                "11": "U issa, meta Moroni ra li huma kienu tilfu l‑belt ta’ Nefija huwa tnikket bil‑kbir, u bdew jiġuh ċerti dubji, minħabba l‑ħażen tan‑nies, jekk huma kinux se jispiċċaw jaqgħu f’idejn ħuthom.",
                "12": "Issa anke l‑kap kmandanti kollha tiegħu bdew jiddubitaw. Huma bdew jiddubitaw u stagħġbu ukoll minħabba l‑ħażen tan‑nies, u dan minħabba s‑suċċess li huma kellhom fuqhom il‑Lamaniti.",
                "13": "U ġara li Moroni beda jinkorla għall‑gvern, minħabba n‑nuqqas ta’ interess li kellhom fejn jidħol il‑ħelsien ta’ pajjiżhom."
            },
            "60": {
                "1": "U ġara li huwa reġa’ kiteb lill‑gvernatur tal‑pajjiż, li kien Paħoran, u dan huwa l‑kliem li huwa kiteb, fejn qal: Araw, jien qed nindirizza l‑ittra tiegħi lil Paħoran, fil‑belt ta’ Żaraħemla, li hu l‑prim imħallef u l‑gvernatur tal‑pajjiż, kif ukoll lil dawk kollha li ġew magħżula minn dan il‑poplu biex jiggvernaw u jieħdu ħsieb kulma għandu x’jaqsam ma’ din il‑gwerra.",
                "2": "Għax araw, jien għandi xi ħaġa x’ngħidilhom li se tikkundannahom; għax araw, intom stess tafu li intom ġejtu maħtura biex tiġbru flimkien grupp ta’ rġiel, u tarmawhom bix‑xwabel, u bix‑ximitarri, u b’kull xorta ta’ armi tal‑gwerra ta’ kull għamla, u tibagħtuhom kontra l‑Lamaniti, f’kull naħa ta’ artna li jafu jiġu fiha.",
                "3": "U issa araw, jien ngħidilkom li jiena, kif ukoll l‑irġiel tiegħi, u anke Ħelaman u l‑irġiel tiegħu, batejna tbatija mill‑aktar kbira; iva, aħna batejna saħansitra l‑ġuħ, l‑għatx, u l‑għeja, u kull tip ta’ taħbit ta’ kull għamla.",
                "4": "Iżda araw, li kieku din kienet it‑tbatija kollha li aħna batejna la konna nilmentaw u lanqas ingergru.",
                "5": "Iżda araw, kbir wisq kien il‑massakru li seħħ fost il‑poplu tagħna; iva, eluf spiċċaw mietu permezz tax‑xabla, filwaqt li s‑sitwazzjoni setgħet kienet waħda differenti li kieku lill‑armati tagħna tajtuhom biżżejjed nies u għajnuna. Iva, lilna intom abbandunajtu bil‑kbir.",
                "6": "U issa araw, aħna nixtiequ nkunu nafu għalfejn abbandunajtuna b’dal‑mod; iva, nixtiequ nkunu nafu għalfejn lilna nsejtuna.",
                "7": "Kif tistgħu tpoġġu bilqiegħda fuq it‑tronijiet tagħkom u tinsewna b’mod, waqt li l‑għedewwa tagħkom jinsabu madwarkom ixerrdu l‑ħidma tal‑mewt? Iva, waqt li huma qed joqtlu eluf minn ħutkom—",
                "8": "Iva, anke dawk li kienu jiddependu minnkom għall‑protezzjoni, iva, poġġewkom f’sitwazzjoni fejn stajtu tajtuhom l‑għajnuna tagħkom, iva, fejn stajtu bgħattulhom l‑armati, u kontu ssaħħuhom, u kontu ssalvaw eluf minnhom u huma ma kinux imutu permezz tax‑xabla.",
                "9": "Iżda araw, dan mhux kollox—intom bqajtu lura milli tagħtuhom il‑provvisti tagħkom, u dan wassal biex ħafna minnhom spiċċaw jitqabdu u jċarċru demmhom għax tassew xtaqu l‑ġid lil dan il‑poplu; iva, u huma għamlu dan meta kienu għoddhom se jmutu bil‑ġuħ, għax intom lilhom ħallejtuhom weħidhom.",
                "10": "U issa, għeżież ħuti—għax intom għeżież għalija; iva, intom misskom kontu ferm aktar diliġenti fejn jidħol il‑benesseri u l‑ħelsien ta’ dan il‑poplu; iżda araw, intom abbandunajtuhom tant li d‑demm ta’ eluf ta’ gwerriera se jagħmel vendetta minnkom; iva, għax Alla biss jaf kemm għajtu, u kemm batew—",
                "11": "Araw, intom taħsbu li tistgħu tibqgħu bilqiegħda fuq it‑tronijiet tagħkom, u minħabba t‑tjubija kbira ta’ Alla m’għandkom għalfejn tagħmlu xejn u Alla sejjer jeħliskom? Araw, jekk intom qed tassumu dan, qed tassumu xi ħaġa li ma tistax tkun.",
                "12": "Intom taħsbu li r‑raġuni għalfejn ħafna minn ħutkom inqatlu hi minħabba ħżunithom? Jien ngħidilkom, jekk intom qed tassumu dan, qed tassumu xi ħaġa li ma tistax tkun; għax jiena ngħidilkom, ħafna kienu li mietu permezz tax‑xabla; u araw dan hu kollu ħtija tagħkom;",
                "13": "Għax il‑Mulej jippermetti li t‑twajbin jinqatlu sabiex ikun jista’ jikkastiga l‑ħżiena u jagħmel ħaqq minnhom; għalhekk ara ma taħsbux li t‑twajbin jinsabu mitlufin minħabba li nqatlu; iżda araw, huma kisbu l‑mistrieħ tal‑Mulej Alla tagħhom.",
                "14": "U issa araw, jien ngħidilkom, li jiena qed nibża’ bil‑kbir li Alla sejjer jagħmel ħaqq minn dawn in‑nies, minħabba l‑għażż kbir tagħhom, iva, sewwasew minħabba l‑għażż ta’ dawk li jinsabu fil‑gvern tagħna, u minħabba li huma abbandunaw bil‑kbir lil ħuthom, iva, lil dawk li ġew maqtula.",
                "15": "Għax li ma kienx għall‑ħażen li ra l‑bidu tiegħu fost il‑mexxejja tagħna, aħna konna nibqgħu nikkumbattu lill‑għedewwa tagħna u huma ma kinux jispiċċaw jiddominawna.",
                "16": "Iva, li ma kienx għall‑gwerra li faqqgħet fostna; iva, li ma kienx għal dawn nies is‑sultan, li ġabu daqstant tixrid tad‑demm fostna, li kieku aħna għaqqadna flimkien il‑forzi tagħna kif dejjem għamilna qabel; iva, li ma kienx għall‑kilba għall‑poter u l‑awtorità li kellhom fuqna nies is‑sultan; li kieku huma kienu leali lejn il‑kawża tal‑ħelsien tagħna, u ngħaqdu magħna, u marru biex jeħduha kontra l‑għedewwa tagħna, minflok ma qabdu x‑xwabel tagħhom kontrina, u dan wassal għal daqstant tixrid ta’ demm fostna; iva, kieku aħna morna nitqabdu magħhom fil‑qawwa tal‑Mulej, konna nwasslu lill‑għedewwa tagħna biex jaħarbu, u dan kien iseħħ skont it‑twettiq tal‑kelma tiegħu.",
                "17": "Iżda araw, issa l‑Lamaniti qed jaħbtu għalina, u qed jieħdu f’idejhom artijietna, u qed joqtlu lil niesna permezz tax‑xabla, iva, lin‑nisa u t‑tfal tagħna, u qegħdin ukoll ikaxkruhom lejn l‑eżilju, u jwassluhom biex ibatu kull tip ta’ tbatija, u dan minħabba l‑ħażen mill‑aktar kbir ta’ dawk li qed ifittxu biex jiksbu l‑poter u l‑awtorità, iva, sewwasew minħabba nies is‑sultan.",
                "18": "Iżda jien għalfejn għandi noqgħod nitkellem ħafna dwar dil‑ħaġa? Għax aħna ma nafux, iżda jista’ jkun li intom stess qed tippruvaw tiksbu l‑awtorità. Aħna ma nafux, iżda jista’ jkun ukoll li intom tradituri ta’ pajjiżkom.",
                "19": "Jew jista’ jkun li intom ħallejtuna weħidna għax intom tinsabu fil‑qalba ta’ pajjiżna u protetti minn kull naħa, u kien għalhekk li lilna la bgħattulna ikel, u lanqas nies biex isaħħu l‑armati tagħna?",
                "20": "Insejtuhom intom il‑kmandamenti tal‑Mulej Alla tagħkom? Iva, insejtu intom il‑jasar ta’ missirijietna? Insejtu intom kemm‑il darba aħna ġejna meħlusin minn idejn l‑għedewwa tagħna?",
                "21": "Jew taħsbu li l‑Mulej xorta waħda sejjer jeħlisna, jekk nibqgħu bilqiegħda fuq it‑tronijiet tagħna u ma nagħmlux użu mill‑mezzi li pprovdielna l‑Mulej?",
                "22": "Iva, intom lesti tibqgħu bilqiegħda waqt li tinsabu mdawrin b’eluf, iva, u b’għexieren ta’ eluf oħra li lesti jibqgħu bilqiegħda wkoll, waqt li hemm eluf madwarkom fil‑fruntieri tal‑pajjiż li qed jaqgħu mal‑art permezz tax‑xabla, iva, li huma midruba u qed iċarċru demmhom?",
                "23": "Intom taħsbu li Alla se jħares lejkom bħala nies bla ħtija waqt li intom tibqgħu bilqiegħda u taraw dan kollu jseħħ quddiemkom? Araw jiena ngħidilkom, Le. Issa rridkom tiftakru li Alla kien qal li l‑ewwel għandha titnaddaf l‑għamara ta’ ġewwa, imbagħad wara titnaddaf l‑għamara ta’ barra.",
                "24": "U issa, sakemm intom tindmu minn dak li għamiltu, u tibdew tqumu fuq tagħkom, u tibagħtulna l‑ikel u n‑nies, u l‑istess tagħmlu lil Ħelaman, ħalli jkun jista’ jsaħħaħ dawk l‑inħawi ta’ pajjiżna li huwa reġa’ kiseb lura, u biex aħna nkunu nistgħu wkoll nieħdu lura f’idejna l‑bqija ta’ artijietna f’dawn l‑inħawi, ikun aħjar li aħna ma nibqgħux niġġieldu aktar mal‑Lamaniti qabel ma l‑ewwel inkunu naddafna l‑għamara ta’ ġewwa tagħna, iva, sewwasew il‑mexxej ewlieni tal‑gvern tagħna.",
                "25": "U sakemm intom tilqgħu dak li jiena tlabt fl‑ittra tiegħi, u turuni b’mod ċar spirtu veru ta’ ħelsien, u tagħmlu li tistgħu biex issaħħu u tiffortifikaw l‑armati tagħna, u tagħtuhom l‑ikel għas‑sostenn tagħhom, araw jien se nħalli xi wħud min‑nies il‑ħelsien tiegħi jħarsu din in‑naħa ta’ artna, u jien se nberikhom bil‑qawwa u l‑barkiet ta’ Alla, biex l‑ebda qawwa oħra ma tkun tista’ taħdem kontrihom—",
                "26": "U dan minħabba l‑fidi mill‑aktar kbira tagħhom, u s‑sabar tagħhom f’hemmhom—",
                "27": "U jiena se niġi għandkom, u jekk ikun hemm xi ħadd fostkom li jixtieq il‑ħelsien, iva, jekk ikun għad baqa’ mqar xrara ta’ ħelsien, araw, jiena nqajjem fostkom rewwixta, sakemm dawk li għandhom xewqa li jakkwistaw il‑poter u l‑awtorità ma jibqgħux jeżistu aktar.",
                "28": "Iva, araw jiena ma nibżax mill‑poter u mill‑awtorità tagħkom, iżda nibża’ biss minn Alla tiegħi; u hu biss skont il‑kmandamenti tiegħu li jiena naqbad f’idejja x‑xabla biex niddefendi l‑kawża ta’ pajjiżi, u hu biss minħabba ħżunitkom li aħna ġarrabna daqstant telfien.",
                "29": "Araw wasal iż‑żmien, iva, qorob iż‑żmien, li jekk intom mhux se tqumu biex tiddefendu lil pajjiżkom u liċ‑ċkejknin tagħkom, ix‑xabla tal‑ħaqq se tkun imdendla fuqkom; iva, u se tinżel fuqkom u tolqotkom u saħansitra teqridkom darba għal dejjem.",
                "30": "Araw, jien se nibqa’ nistenna l‑għajnuna tagħkom; u jekk intom m’intomx se tipprovdulna dak li neħtieġu, araw, jien se niġi għandkom, sewwasew fl‑art ta’ Żaraħemla, u bix‑xabla nidrobkom, hekk li ma jkollkomx aktar qawwa biex iżżommu lura lil dan il‑poplu milli jkompli miexi fil‑kawża tal‑ħelsien tagħna.",
                "31": "Għax araw, il‑Mulej ma jippermettix li intom tibqgħu tgħixu u tikbru fi ħżunitkom biex teqirdu lin‑nies twajbin tiegħu.",
                "32": "Araw, taħsbu intom li l‑Mulej sejjer iħenn għalikom u sejjer jagħmel ħaqq kontra l‑Lamaniti, meta kien it‑twemmin ta’ missirijiethom li wassal għall‑mibegħda tagħhom, iva, ħaġa li tinħass ferm aktar fost dawk li darba kienu parti minna, waqt li ħżunitkom hu riżultat tal‑imħabba li intom għandkom għall‑glorja u l‑frugħa tad‑dinja?",
                "33": "Intom tafu li qed tiksru l‑liġijiet ta’ Alla, u tafu wkoll li qed tgħaffġuhom b’saqajkom. Araw, il‑Mulej qalli: Jekk dawk li intom ħtartu biex ikunu l‑gvernaturi tagħkom ma jindmux minn dnubiethom u ħżunithom, intom għandkom tmorru teħduha kontrihom f’battalja.",
                "34": "U issa araw, jiena, Moroni, ninsab marbut, skont il‑patt li għamilt li lest nibqa’ nħares il‑kmandamenti ta’ Alla tiegħi; għalhekk irridkom tobdu mill‑kelma ta’ Alla, u tibagħtuli minnufih ftit mill‑provvisti tagħkom u min‑nies tagħkom, u l‑istess lil Ħelaman.",
                "35": "U araw, jekk intom ma tagħmlux dan jiena se niġi għandkom minnufih; għax araw, Alla mhux se jippermetti li aħna mmutu bil‑ġuħ; għalhekk huwa lest li jagħtina mill‑ikel tagħkom, anke jekk dan iseħħ permezz tax‑xabla. Issa araw li intom twettqu l‑kelma ta’ Alla.",
                "36": "Araw, jiena Moroni, il‑kap kmandant tagħkom. Jiena l‑poter ma nfittxux, iżda nipprova nwaqqgħu. Jiena ma nfittixx l‑unuri tad‑dinja, iżda nfittex il‑glorja ta’ Alla tiegħi, u l‑ħelsien u l‑ġid ta’ pajjiżi. U għalhekk jiena se nagħlaq l‑ittra tiegħi."
            },
            "61": {
                "1": "Araw, issa ġara li ftit wara li Moroni bagħat l‑ittra tiegħu lill‑kap gvernatur, huwa rċieva ittra mingħand Paħoran, il‑kap gvernatur. U dan hu l‑kliem li huwa rċieva:",
                "2": "Jiena, Paħoran, li jien il‑kap gvernatur ta’ dan il‑pajjiż, qed nibgħat dan il‑kliem lil Moroni, il‑kap kmandant tal‑armata. Ara, Moroni, jiena ngħidlek li jien ma nieħux gost li intom għaddejjin minn daqstant tbatija, iva, din hi ħaġa li tnikkitli ruħi.",
                "3": "Iżda ara, hemm min jieħu gost bit‑tbatija tagħkom, iva, hekk li huma spiċċaw qamu kontrija, kif ukoll kontra dawk in‑nies tiegħi li huma nies il‑ħelsien, iva, u dawk li qamu kontrina huma mill‑aktar numerużi.",
                "4": "U l‑kawża ta’ daqstant ħażen huma dawk li lili ppruvaw ineħħuni minn fuq is‑siġġu tat‑tribunal; għax huma bdew jgħidu ħafna kliem ħelu u falz, u spiċċaw qarrqu b’qalb ħafna nies, u minħabba f’hekk kellna ngħaddu minn daqstant tbatija; huma żammew għandhom il‑provvisti tagħna, u lil niesna li huma nies il‑ħelsien jaqtgħulhom qalbhom biex ma jiġux għandkom.",
                "5": "U ara, huma keċċewni minn quddiemhom, u jiena ħrabt lejn l‑art ta’ Gidgħon, u ħadt miegħi in‑nies kollha li stajt nieħu.",
                "6": "U ara, jiena ħriġt proklama ma’ din‑naħa tal‑pajjiż; u ara, kuljum huma qed jinġabru ħdejna, biex jarmaw lilhom infushom, ħalli jiddefendu pajjiżhom u l‑ħelsien tagħhom, u biex ipattuha għall‑ħażin li għamlulna.",
                "7": "U huma spiċċaw ġew magħna, hekk li dawk li qamu kontrina spiċċajna ġibnihom fejn ridna, iva, hekk li issa huma qed jibżgħu minna u mhux qed jazzardaw jiġu biex jaħbtu għalina.",
                "8": "Huma ħadu f’idejhom l‑art, jew il‑belt, ta’ Żaraħemla; huma ħatru sultan fuqhom, u huwa kiteb lis‑sultan tal‑Lamaniti biex jgħidlu li huma kienu lesti jingħaqdu miegħu; u f’din l‑alleanza huwa qabel li jibqa’ jżomm f’idejh il‑belt ta’ Żaraħemla, u hu kien jemmen li jekk din il‑belt tibqa’ taħt il‑kontroll tiegħu, il‑Lamaniti setgħu jieħdu f’idejhom il‑bqija tal‑pajjiż, u hu jkun jista’ jinħatar sultan fuq dan il‑poplu meta huma jispiċċaw maħkumin mil‑Lamaniti.",
                "9": "U issa, fl‑ittra tiegħek inti ħassejt li kellek tiċċensurani, iżda ma jimpurtax; jiena m’iniex irrabjat, iżda nħossni nithenna bil‑kobor ta’ qalbek. Jiena, Paħoran, mhu qed nipprova nikseb l‑ebda poter, ħlief li nibqa’ nżomm is‑siġġu tat‑tribunal tiegħi ħalli nkun nista’ nħares id‑drittijiet u l‑libertà tal‑poplu tiegħi. Ruħi żżomm sħiħa f’dik il‑libertà li permezz tagħha Alla ħelisna.",
                "10": "U issa, ara, aħna se nirreżistu l‑ħażen anke jekk dan iwassal għat‑tixrid tad‑demm. Aħna m’aħniex se nxerrdu demm il‑Lamaniti jekk huma jibqgħu f’arthom.",
                "11": "Aħna m’aħniex se nxerrdu demm ħutna jekk huma ma jqumux kontrina f’xi rewwixta u jiġu għalina bix‑xabla.",
                "12": "Aħna lesti nissottomettu ruħna għall‑madmad tal‑jasar jekk il‑ġustizzja ta’ Alla titlob minna dan, jew jekk huwa jordnalna li nagħmlu dan.",
                "13": "Iżda ara, huwa ma jitlobniex sabiex nissottomettu ruħna għall‑għedewwa tagħna, iżda jitlobna biex nafdaw fih, u huwa jeħlisna.",
                "14": "Għalhekk, għażiż ħija Moroni, ejja nirreżistu l‑ħażen, u kwalunkwe ħażen li ma nistgħux nirreżistuh permezz ta’ kliemna, iva, bħar‑rewwixti u d‑dissensjoni, ejja nirreżistuh permezz tax‑xwabel tagħna, sabiex inkunu nistgħu nipproteġu l‑ħelsien tagħna, ħalli nkunu nistgħu ngawdu l‑privileġġ kbir tal‑knisja tagħna, u l‑kawża tal‑Feddej tagħna u Alla tagħna.",
                "15": "Għalhekk, ejja għandi minnufih u ġib miegħek ftit min‑nies tiegħek, u l‑bqija ħallihom taħt il‑kmand ta’ Leħi u Teankum; agħtihom is‑setgħa li jmexxu l‑gwerra f’dik in‑naħa tal‑pajjiż, skont l‑Ispirtu ta’ Alla, li huwa wkoll l‑ispirtu tal‑ħelsien li jinsab fihom.",
                "16": "Ara jiena bgħattilhom ftit provvisti, biex sakemm inti tiġi għandi huma ma jinqerdux.",
                "17": "Intom u ġejjin ’l hawn iġbru flimkien il‑forzi kollha li tistgħu tiġbru, u aħna mmorru minnufih neħduha kontra dawk li nqatgħu minn magħna, bil‑qawwa kollha ta’ Alla tagħna, skont il‑fidi li tinsab fina.",
                "18": "U nieħdu f’idejna l‑belt ta’ Żaraħemla, ħalli aħna nkunu nistgħu niksbu aktar ikel biex nibagħtuh lil Leħi u lil Teankum; iva, aħna mmorru naffrontawhom bil‑qawwa tal‑Mulej, u nġibu fi tmiemu dan il‑ħażen kollu.",
                "19": "U issa, Moroni, jiena fraħt tassew meta rċevejt l‑ittra tiegħek, għax kont imħasseb ftit dwar x’għandna nagħmlu, jekk hijiex ħaġa xierqa li aħna mmorru naffrontaw lil ħutna.",
                "20": "Iżda inti għidt li jekk huma jibqgħu ma jindmux, il‑Mulej ordnalkom li għandkom tmorru taffrontawhom.",
                "21": "Ara li ssaħħaħ lil Leħi u lil Teankum fil‑Mulej; għidilhom biex ma jibżgħux, għax Alla sejjer jeħlishom, iva, kif sejjer jeħles ukoll lil dawk kollha li jżommu sħiħ f’dik il‑libertà li permezz tagħha Alla ħelishom. U issa jiena sejjer nagħlaq l‑ittra tiegħi lill‑għażiż ħija, Moroni."
            },
            "62": {
                "1": "U issa ġara li meta Moroni rċieva din l‑ittra huwa għamel il‑kuraġġ, u mtela b’hena mill‑aktar kbira minħabba l‑fedeltà ta’ Paħoran, li hu ma kienx ukoll traditur tal‑ħelsien u tal‑kawża ta’ pajjiżu.",
                "2": "Iżda huwa tnikket bil‑kbir minħabba l‑ħażen ta’ dawk li kienu neħħew lil Paħoran minn fuq is‑siġġu tat‑tribunal, iva, fi ftit kliem minħabba dawk li kienu rribellaw kontra pajjiżhom kif ukoll kontra Alla tagħhom.",
                "3": "U ġara li Moroni ħa miegħu grupp żgħir ta’ rġiel, skont ix‑xewqa ta’ Paħoran, u poġġa lil Leħi u lil Teankum responsabbli mill‑bqija tal‑armata tiegħu, u rħielha lejn l‑art ta’ Gidgħon.",
                "4": "U huwa għolla l‑istendard tal‑libertà f’kull post li fih daħal, u saħħaħ l‑armata tiegħu kemm seta’ waqt il‑mixja tiegħu lejn l‑art ta’ Gidgħon.",
                "5": "U ġara li kienu eluf li nġabru flimkien madwar l‑istendard tiegħu, u qabdu f’idejhom ix‑xwabel biex jiddefendu l‑ħelsien tagħhom, sabiex huma ma jispiċċawx fil‑jasar.",
                "6": "U għalhekk, meta Moroni ġabar kemm seta’ rġiel flimkien waqt li kien fi triqtu, huwa wasal fl‑art ta’ Gidgħon; u meta hu għaqqad flimkien il‑forzi tiegħu ma’ ta’ Paħoran huma saru forza mill‑aktar b’saħħitha, saħansitra aktar b’saħħitha min‑nies ta’ Pakus, li kien is‑sultan ta’ dawk id‑dissidenti li kienu keċċew lil nies il‑ħelsien ’il barra mill‑art ta’ Żaraħemla u ħadu f’idejhom dik l‑art.",
                "7": "U ġara li Moroni u Paħoran niżlu flimkien mal‑armati tagħhom fl‑art ta’ Żaraħemla, u marru jaħbtu għall‑belt, fejn affrontaw lin‑nies ta’ Pakus, hekk li huma spiċċaw jiġġieldu f’battalja.",
                "8": "U araw, Pakus ġie maqtul u n‑nies tiegħu ttieħdu bħala priġunieri, u Paħoran reġa’ lura fis‑siġġu tat‑tribunal tiegħu.",
                "9": "U n‑nies ta’ Pakus telgħu tribunal, skont il‑liġi, u l‑istess nies is‑sultan li kienu ttieħdu u ġew mitfugħa l‑ħabs; u huma ngħataw il‑mewt skont il‑liġi; iva, dawk in‑nies ta’ Pakus u nies is‑sultan, dawk kollha li ma kinux lesti jaqbdu f’idejhom l‑armi biex jiddefendu pajjiżhom, iżda kienu lesti li jeħduha kontrih, ingħataw il‑mewt.",
                "10": "U b’hekk kien jaqbel li din il‑liġi tiġi osservata b’mod strett minħabba s‑sigurtà ta’ pajjiżhom; iva, u dawk kollha li jinstabu li qed jirrifjutaw il‑ħelsien tagħhom bdew jingħataw il‑mewt minnufih skont il‑liġi.",
                "11": "U b’hekk ġiet fi tmiemha s‑sena tletin tas‑saltna tal‑imħallfin fuq il‑poplu ta’ Nefi; Moroni u Paħoran kienu rrestawraw il‑paċi fl‑art ta’ Żaraħemla, fost il‑poplu tagħhom, u qatlu lil dawk kollha li ma kinux leali lejn il‑kawża tal‑ħelsien.",
                "12": "U ġara li fil‑bidu tas‑sena wieħed u tletin tas‑saltna tal‑imħallfin fuq il‑poplu ta’ Nefi, Moroni ordna minnufih sabiex jintbagħtu l‑provvisti, u tintbagħat ukoll armata ta’ sitt elef raġel għand Ħelaman, biex jgħinuh jiddefendi dik in‑naħa tal‑pajjiż.",
                "13": "U hu ordna wkoll biex tintbagħat armata ta’ sitt elef raġel, u jintbagħat ukoll ammont suffiċjenti ta’ ikel, lill‑armati ta’ Leħi u Teankum. U ġara li dan seħħ biex dik l‑art tiġi ffortifikata għal kontra l‑Lamaniti.",
                "14": "U ġara li Moroni u Paħoran, ħallew warajhom grupp kbir ta’ nies fl‑art ta’ Żaraħemla, u qabdu triqthom flimkien ma’ grupp kbir ta’ nies lejn l‑art ta’ Nefija, u kienu determinati li jegħlbu lil‑Lamaniti f’dik il‑belt.",
                "15": "U ġara li hekk kif kienu sejrin lejn dik l‑art, huma qabdu taħt idejhom grupp kbir ta’ Lamaniti, u qatlu ħafna minnhom, u ħadu l‑provvisti tagħhom u l‑armi tagħhom tal‑gwerra.",
                "16": "U ġara li wara li qabduhom, huma ġegħluhom jidħlu f’patt li ma kinux sejrin jaqbdu aktar l‑armi tagħhom tal‑gwerra kontra n‑Nefiti.",
                "17": "U meta huma daħlu f’dan il‑patt huma bagħtuhom biex jgħammru man‑nies ta’ Għammon, u dawk li ma ġewx maqtula kienu b’kollox madwar erbat elef ruħ.",
                "18": "U ġara li meta huma bagħtuhom fi triqthom huma komplew jimxu lejn l‑art ta’ Nefija. U ġara li meta huma waslu fil‑belt ta’ Nefija, huma waqqfu t‑tined tagħhom fil‑pjanuri ta’ Nefija, li jinsabu qrib il‑belt ta’ Nefija.",
                "19": "Issa Moroni kellu x‑xewqa li l‑Lamaniti joħorġu biex jiġġieldu kontrihom fuq il‑pjanuri; iżda l‑Lamaniti, għax kienu jafu x’kuraġġ mill‑aktar kbir huma kellhom, u għax raw kemm kienu numerużi, għalhekk m’azzardawx joħorġu jiġġieldu kontrihom; għalhekk dakinhar ma ħarġux għall‑ġlied.",
                "20": "U meta wasal il‑lejl, Moroni ħareġ fid‑dalma tal‑lejl, u tela’ fuq is‑sur biex jispija ħalli jara f’liema naħa tal‑belt kienu waqqfu l‑kamp bl‑armata tagħhom il‑Lamaniti.",
                "21": "U ġara li huma kienu fuq in‑naħa tal‑lvant, qrib id‑daħla; u kienu jinsabu lkoll reqdin. U issa Moroni reġa’ lura ħdejn l‑armata tiegħu, u ordnalhom biex iħejju malajr għadd ta’ ħbula b’saħħithom u slielem, biex iniżżluhom minn fuq is‑sur għan‑naħa ta’ ġewwa tas‑sur.",
                "22": "U ġara li Moroni ordna biex in‑nies tiegħu jibqgħu mexjin sakemm jaslu fuq is‑sur, u jinżlu f’dik in‑naħa tal‑belt, iva, sewwasew fin‑naħa tal‑punent, fejn il‑Lamaniti ma kienu waqqfu l‑ebda kamp bl‑armati tagħhom.",
                "23": "U ġara li matul il‑lejl huma niżlu lkoll fil‑belt, permezz tal‑ħbula mill‑aktar b’saħħithom tagħhom u s‑slielem tagħhom; għalhekk meta sebaħ huma kienu jinsabu lkoll bejn is‑swar tal‑belt.",
                "24": "U issa, meta l‑Lamaniti qamu u raw li l‑armati ta’ Moroni kienu jinsabu bejn is‑swar, huma mtlew b’biża’ liema bħalha, tant li bdew jaħarbu mid‑daħla tal‑belt.",
                "25": "U issa meta Moroni ra li huma kienu qed jaħarbu minn quddiemu, hu ordna lin‑nies tiegħu biex imorru jaffrontawhom, u huma qatlu ħafna minnhom, u ċċirkondaw ħafna oħrajn, u ħaduhom bħala priġunieri; u l‑bqija ħarbu lejn l‑art ta’ Moroni, li kienet tinsab fil‑fruntieri ma’ xatt il‑baħar.",
                "26": "B’hekk Moroni u Paħoran ħadu f’idejhom il‑belt ta’ Nefija mingħajr ma tilfu bniedem wieħed; u kien hemm ħafna Lamaniti li sfaw maqtula.",
                "27": "Issa ġara li ħafna mil‑Lamaniti li kienu priġunieri kellhom ix‑xewqa li jingħaqdu man‑nies ta’ Għammon u jsiru nies ħielsa.",
                "28": "U ġara li dawk kollha li wrew din ix‑xewqa, ingħatalhom skont xewqathom.",
                "29": "Għalhekk, il‑priġunieri kollha Lamaniti ngħaqdu man‑nies ta’ Għammon, u bdew jaħdmu qatigħ, fejn huma bdew jaħdmu l‑art, jiżirgħu kull tip ta’ żerriegħa, u jrabbu merħliet u baqar ta’ kull għamla; u b’hekk in‑Nefiti ħelsu minn tagħbija mill‑aktar kbira; iva, sewwasew huma ħelsu mill‑priġunieri kollha Lamaniti.",
                "30": "Issa ġara li Moroni, wara li ħa f’idejh il‑belt ta’ Nefija, u li ħa għandu għadd kbir ta’ priġunieri, fejn dan wassal biex l‑armati tal‑Lamaniti jiċkienu waħda sew, reġa’ kiseb lura bosta Nefiti li kienu ttieħdu bħala priġunieri, u dan saħħaħ bil‑kbir l‑armata ta’ Moroni; għalhekk Moroni telaq mill‑art ta’ Nefija għall‑art ta’ Leħi.",
                "31": "U ġara li meta l‑Lamaniti raw li Moroni kien ġie biex jaffrontahom, huma reġgħu nħakmu mill‑biża’ u ħarbu minn quddiem l‑armata ta’ Moroni.",
                "32": "U ġara li Moroni u l‑armata tiegħu baqgħu sejrin warajhom minn belt għall‑oħra, sakemm sabu ma’ wiċċhom lil Leħi u lil Teankum; u l‑Lamaniti ħarbu minn ħdejn Leħi u Teankum, u niżlu sewwasew lejn il‑fruntieri ma’ xatt il‑baħar, sakemm waslu fl‑art ta’ Moroni.",
                "33": "U l‑armati tal‑Lamaniti nġabru lkoll flimkien, hekk li spiċċaw lkoll ħaġa waħda fl‑art ta’ Moroni. Issa magħhom kien hemm ukoll Għammoron, is‑sultan tal‑Lamaniti.",
                "34": "U ġara li Moroni u Leħi u Teankum waqqfu l‑kamp tagħhom flimkien mal‑armati tagħhom madwar il‑fruntieri tal‑art ta’ Moroni, b’tali mod li l‑Lamaniti spiċċaw iċċirkondati fil‑fruntieri ta’ ħdejn ix‑xagħri fin‑naħa tan‑nofsinhar, u fil‑fruntieri ta’ ħdejn ix‑xagħri fin‑naħa tal‑lvant.",
                "35": "U b’hekk huma waqqfu l‑kamp tagħhom għal matul il‑lejl. Għax araw, kemm in‑Nefiti u kemm il‑Lamaniti kienu għajjenin waħda sew minħabba t‑triq twila li kienu ħadu; għalhekk matul il‑lejl huma ma qagħdu jaħsbu dwar l‑ebda strataġemma, għajr għal Teankum; għax hu kien inkurlat bil‑kbir għal Għammoron, hekk li hu kien jemmen li Għammoron, u ħuh Għamalikja, kienu l‑kawża ta’ din il‑gwerra kbira u dejjiema bejnhom u bejn il‑Lamaniti, li wasslet għal daqstant gwerer u tixrid tad‑demm, iva, u ġabet magħha ġuħ kbir.",
                "36": "U ġara li Teankum, fl‑għadab tiegħu, baqa’ sejjer fil‑kamp tal‑Lamaniti, u niżel man‑naħa l‑oħra tas‑swar tal‑belt. U miegħu ġarr ħabel, u beda jmur minn post għall‑ieħor, sakemm hu sab lis‑sultan; u xeħitlu lanza, li nifditu ħdejn qalbu. Iżda araw, qabel miet is‑sultan qajjem lill‑qaddejja tiegħu, u huma marru jiġru wara Teankum, u qatluh.",
                "37": "Issa ġara li meta Leħi u Moroni saru jafu li Teankum miet huma tnikktu bil‑kbir; għax araw, hu kien raġel li kien tqabad b’kuraġġ għal pajjiżu, iva, il‑veru ħabib tal‑libertà; u huwa għadda minn tbatija mill‑aktar kbira. Iżda araw, huwa miet, u qabad it‑triq tal‑bnedmin kollha tal‑art.",
                "38": "Issa ġara li l‑għada Moroni baqa’ sejjer fi triqtu, u ġie wiċċ imb wiċċ mal‑Lamaniti, u huma qatluhom fejn għamlu massakru sħiħ minnhom; u keċċewhom ’il barra mill‑pajjiż; u huma ħarbu, u f’dak il‑waqt huma ma reġgħux lura biex jaffrontaw lin‑Nefiti.",
                "39": "U b’hekk ġiet fi tmiemha s‑sena wieħed u tletin tas‑saltna tal‑imħallfin fuq il‑poplu ta’ Nefi; u b’hekk għal bosta snin huma esperjenzaw il‑gwerer, u t‑tixrid ta’ demm, u l‑ġuħ, u t‑tbatija.",
                "40": "U l‑poplu ta’ Nefi esperjenza l‑qtil, u l‑ġlied, u d‑diżgwid, u kull xorta ta’ ħażen; madankollu f’ġieħ is‑sewwa, iva, grazzi għat‑talb tal‑ġusti, huma spiċċaw ħelsuha.",
                "41": "Iżda araw, minħabba li l‑gwerra bejn in‑Nefiti u l‑Lamaniti kienet twalet waħda sew, kienu bosta li webbsu qalbhom, minħabba li l‑gwerra kienet twalet ħafna; u kienu ħafna li rattbu qalbhom minħabba hemmhom, hekk li huma spiċċaw biex umiljaw ruħhom quddiem Alla, sewwasew b’umiltà liema bħalha.",
                "42": "U ġara li wara li Moroni ffortifika dawk l‑inħawi tal‑pajjiż li kienu l‑aktar esposti għal‑Lamaniti, sakemm ġew imsaħħa biżżejjed, huwa reġa’ lura fil‑belt ta’ Żaraħemla; u Ħelaman ukoll reġa’ lura fil‑post ta’ wirtu; u reġa’ bdiet issaltan il‑paċi fost il‑poplu ta’ Nefi.",
                "43": "U Moroni għadda l‑kontroll tal‑armati tiegħu f’idejn ibnu, li kien jismu Moronija; u huwa rtira lejn daru biex hemm ikun jista’ jqatta’ l‑bqija ta’ ħajtu fil‑paċi.",
                "44": "U Paħoran reġa’ lura fis‑siġġu tat‑tribunal tiegħu; u Ħelaman aċċetta li jerġa’ jmur ixandar il‑kelma ta’ Alla lill‑poplu; għax minħabba daqstant gwerer u tilwim kien jaqbel li fil‑knisja tiġi stabbilita ċerta ordni.",
                "45": "Għalhekk, Ħelaman u ħutu marru u bdew ixandru l‑kelma ta’ Alla b’qawwa liema bħalha u dan wassal biex huma kkonvinċew lil ħafna nies dwar ħżunithom, u wassluhom biex jindmu minn dnubiethom u jitgħammdu fil‑Mulej Alla tagħhom.",
                "46": "U ġara li huma reġgħu waqqfu l‑knisja ta’ Alla, madwar il‑pajjiż kollu.",
                "47": "Iva, u tfasslu ċerti regoli relatati mal‑liġi. U ġew magħżula l‑imħallfin tagħhom, u l‑prim imħallfin tagħhom.",
                "48": "U n‑nies ta’ Nefi reġa’ beda jkollkom ir‑risq f’arthom, u reġgħu bdew joktru u jissaħħu bil‑kbir fuq wiċċ l‑art. U huma bdew isiru mill‑aktar għonja.",
                "49": "Iżda minkejja l‑għana tagħhom, jew il‑qawwa tagħhom, jew il‑ġid tagħhom, huma ma kinux nies imkabbrin fil‑kburija ta’ għajnejhom; lanqas ma kienu tqal biex jiftakru fil‑Mulej Alla tagħhom; iżda huma umiljaw ruħhom bil‑kbir quddiemu.",
                "50": "Iva, huma ftakru kemm kien għamel għalihom ħwejjeġ kbar il‑Mulej, li huwa ħelishom mill‑mewt, u mill‑jasar, u mill‑ħabsijiet, u minn kull tip ta’ taħbit, u huwa ħelishom minn idejn l‑għedewwa tagħhom.",
                "51": "U huma talbu bla heda lill‑Mulej Alla tagħhom, hekk li l‑Mulej berikhom, skont kelmtu, għalhekk huma bdew jissaħħu u jkollkom ir‑risq fuq wiċċ l‑art.",
                "52": "U ġara li dan kollu ġie fis‑seħħ. U Ħelaman miet, fis‑sena ħamsa u tletin tas‑saltna tal‑imħallfin fuq il‑poplu ta’ Nefi."
            },
            "63": {
                "1": "U ġara li fil‑bidu tas‑sena sitta u tletin tas‑saltna tal‑imħallfin fuq il‑poplu ta’ Nefi, Siblon ħa għandu dawk il‑ħwejjeġ sagri li Alma kien għadda lil Ħelaman.",
                "2": "U huwa kien bniedem ġust, u mexa fis‑sewwa quddiem Alla u ra li jagħmel dejjem dak li huwa xieraq, li jħares il‑kmandamenti tal‑Mulej Alla tiegħu; u l‑istess għamel ħuh.",
                "3": "U ġara li Moroni miet ukoll. U b’hekk ġiet fi tmiemha s‑sena sitta u tletin tas‑saltna tal‑imħallfin.",
                "4": "U ġara li fis‑sena sebgħa u tletin tas‑saltna tal‑imħallfin, kien hemm grupp kbir ta’ rġiel, li sewwasew kienu jgħoddu mal‑ħamest elef u erba’ mitt raġel, flimkien man‑nisa tagħhom u wliedhom, li telqu ’l barra mill‑art ta’ Żaraħemla għall‑art li kienet tinsab fin‑naħa tat‑tramuntana.",
                "5": "U ġara li Ħagot, għax kien raġel li jħobb jiskopri, għalhekk huwa mar u bena ġifen mill‑aktar kbir, fil‑fruntieri tal‑art ta’ Kotran, qrib l‑art ta’ Ħerba, u telqu biex ibaħħar lejn il‑baħar tal‑punent, minn ħdejn l‑istmu dejjaq li kien iwassal lejn l‑art tat‑tramuntana.",
                "6": "U araw, kien hemm bosta Nefiti li daħlu fih u huma baħħru b’għadd kbir ta’ provvisti, u kien hemm ukoll bosta nisa u tfal; u huma ġibdu lejn l‑art tat‑tramuntana. U b’hekk ġiet fi tmiemha s‑sena sebgħa u tletin.",
                "7": "U fis‑sena tmienja u tletin, dan ir‑raġel bena iġfna oħra. U l‑ewwel ġifen reġa’ lura għal darb’oħra, u daħlu fih ferm aktar nies; u huma wkoll ħadu magħhom għadd kbir ta’ provvisti, u bdew bil‑vjaġġ tagħhom lejn l‑art tat‑tramuntana.",
                "8": "U ġara li ħadd ma sema’ bihom aktar. U aħna naħsbu li huma spiċċaw mgħerqa f’qiegħ il‑baħar. U ġara li kien hemm ġifen ieħor li salpa; u ’l fejn mar ma nafux.",
                "9": "U ġara li f’din is‑sena kien hemm bosta nies li rħewlha lejn l‑art tat‑tramuntana. U b’hekk ġiet fi tmiemha s‑sena tmienja u tletin.",
                "10": "U ġara li fis‑sena disgħa u tletin tas‑saltna tal‑imħallfin, Siblon miet ukoll, u Kurjantun irħielha lejn l‑art tat‑tramuntana ġewwa ġifen, biex huwa jwassal il‑provvisti lin‑nies li kienu marru f’dik l‑art.",
                "11": "Għalhekk kien jaqbel li Siblon, qabel imut, jagħti dawk il‑ħwejjeġ sagri lil bin Ħelaman, li kien jismu Ħelaman, li kien imsemmi għal missieru.",
                "12": "Issa araw, dawk l‑inċiżjonijiet kollha li kienu f’idejn Ħelaman ġew miktuba u mibgħuta fost ulied il‑bnedmin madwar il‑pajjiż kollu, ħlief għal dawk l‑inħawi li fihom Alma ordna biex ma jintbagħtux.",
                "13": "Madankollu, dawn il‑ħwejjeġ kellhom jinżammu b’mod sagru, u kellhom jgħaddu minn ġenerazzjoni għall‑oħra; għalhekk, din is‑sena, huma għaddew għand Ħelaman, qabel il‑mewt ta’ Siblon.",
                "14": "U ġara wkoll li matul din is‑sena kien hemm xi dissidenti li marru għand il‑Lamaniti; u għal darb’oħra huma ġew imxewxa biex jimtlew bil‑għadab kontra n‑Nefiti.",
                "15": "U f’din l‑istess sena wkoll, huma niżlu b’armata mill‑aktar numeruża biex jaħbtu għan‑nies ta’ Moronija, jew aħjar għall‑armata ta’ Moronija, f’battalja li fiha ġew megħluba u mreġġa’ lura għal darb’oħra lejn artijiethom, u kienu ħafna fosthom li tilfu ħajjithom.",
                "16": "U b’hekk ġiet fi tmiemha s‑sena disgħa u tletin tas‑saltna tal‑imħallfin fuq il‑poplu ta’ Nefi.",
                "17": "U b’hekk ġie fi tmiemu r‑rakkont ta’ Alma, u ta’ ibnu Ħelaman, kif ukoll ir‑rakkont ta’ Siblon, li kien ibnu."
            }
        }
    },
    "hel": {
        "meta": {
            "slug": "hel",
            "name": "Il‑Ktieb ta’ Ħelaman",
            "chapterWord": "Kapitlu"
        },
        "chapters": {
            "1": {
                "intro": "Rakkont tan‑Nefiti. Il‑gwerer u t‑tilwim tagħhom, u d‑diżgwid tagħhom. Kif ukoll il‑profeziji ta’ bosta profeti qaddisa, qabel il‑miġja ta’ Kristu, skont il‑kitbiet ta’ Ħelaman, li kien bin Ħelaman, kif ukoll skont il‑kitbiet ta’ wliedu, sewwasew sal‑miġja ta’ Kristu. U kien hemm ukoll bosta Lamaniti li kkonvertew. Rakkont tal‑konverżjoni tagħhom. Rakkont tat‑tjieba tal‑Lamaniti, u l‑ħażen u l‑abominazzjonijiet tan‑Nefiti, skont il‑kitba ta’ Ħelaman u wliedu, sewwasew sal‑miġja ta’ Kristu, liema kitba tissejjaħ il‑ktieb ta’ Ħelaman, u aktar.",
                "1": "U issa araw, ġara li fil‑bidu tas‑sena erbgħin tas‑saltna tal‑imħallfin fuq il‑poplu ta’ Nefi, feġġet problema serja fost il‑poplu Nefita.",
                "2": "Għax araw, Paħoran miet, u qabad it‑triq tal‑bnedmin kollha tal‑art; għalhekk beda jqum bosta tilwim dwar min kellu jikseb is‑siġġu tat‑tribunal fost l‑aħwa, li kienu wlied Paħoran.",
                "3": "Issa dawn huma l‑ismijiet ta’ dawk li bdew jitlewmu bejniethom għas‑siġġu tat‑tribunal, u wasslu lin‑nies biex huma wkoll jibdew jitlewmu bejniethom: Paħoran, Panki, u Pakumeni.",
                "4": "Issa dawn mhumiex kollha l‑ulied subien ta’ Paħoran (għax hu kellu ħafna tfal), iżda dawn huma dawk li bdew jitlewmu għas‑siġġu tat‑tribunal; għalhekk, huma wasslu biex il‑poplu jinqasam fi tlieta.",
                "5": "Madankollu, ġara li Paħoran inħatar permezz tar‑rieda tal‑poplu biex ikun prim imħallef u gvernatur fuq il‑poplu ta’ Nefi.",
                "6": "U ġara li Pakumeni, meta ra li ma setax jikseb is‑siġġu tat‑tribunal, qabel mar‑rieda tal‑poplu.",
                "7": "Iżda araw, Panki, u l‑parti mill‑poplu li kellha x‑xewqa li huwa jkun il‑gvernatur tagħhom, inkorlaw bis‑sħiħ; għalhekk, huwa kien għoddu se jibda jinstiga lil dawk in‑nies biex iqumu kontra ħuthom.",
                "8": "U ġara li hekk kif kien għoddu se jagħmel dan, araw, qabduh, u għaddewh ġuri skont ir‑rieda tal‑poplu, u ġie kkundannat għall‑mewt; għax huwa rribella u pprova jeqred il‑libertà tal‑poplu.",
                "9": "Issa meta dawk in‑nies li xtaqu li huwa jkun il‑gvernatur tagħhom raw li hu ġie kkundannat għall‑mewt, huma mtlew bil‑korla, u araw, huma bagħtu lil wieħed jismu Kiskumeni, sewwasew sas‑siġġu tat‑tribunal ta’ Paħoran, u dan qatel lil Paħoran waqt li kien bilqiegħda fuq is‑siġġu tat‑tribunal.",
                "10": "U ġrew warajh il‑qaddejja ta’ Paħoran; iżda araw, fil‑ħarba tiegħu Kiskumeni tant beda jiġri li ħadd ma seta’ jilħqu.",
                "11": "U huwa mar għand dawk li kienu bagħtuh, u huma lkoll għamlu patt, iva, fejn ħalfu fuq il‑Ħallieq ta’ dejjem tagħhom, li ma kienu se jgħidu lil ħadd li Kiskumeni kien qatel lil Paħoran.",
                "12": "Għalhekk, ħadd minn fost il‑poplu ta’ Nefi ma kien jaf b’Kiskumeni, għax meta huwa qatel lil Paħoran ma kienx jingħaraf. U Kiskumeni u t‑tajfa tiegħu, li kienu għamlu patt miegħu, tħalltu man‑nies, b’tali mod li ma setgħux jinstabu lkoll; iżda dawk kollha li nstabu ġew ikkundannati għall‑mewt.",
                "13": "U issa araw, Pakumeni nħatar, skont ir‑rieda tal‑poplu, biex ikun prim imħallef u gvernatur fuq il‑poplu, biex jibda jmexxi minflok ħuh Paħoran; u dan seħħ skont id‑dritt tiegħu. U dan kollu seħħ fis‑sena erbgħin tas‑saltna tal‑imħallfin; u dis‑sena waslet fi tmiemha.",
                "14": "U ġara li fis‑sena wieħed u erbgħin tas‑saltna tal‑imħallfin, il‑Lamaniti ġabru flimkien armata ta’ rġiel li l‑għadd tagħhom ma jingħaddx, u armawhom bix‑xwabel, u bix‑ximitarri u bil‑qwas, u bil‑vleġeġ, u bl‑elmi, u bil‑pettorali, u b’kull xorta ta’ tarki ta’ kull għamla.",
                "15": "U huma reġgħu niżlu biex forsi jidħlu f’battalja man‑Nefiti. U huma kienu mmexxijin minn raġel jismu Kurjantumir; u hu kien ġej min‑nisel ta’ Żaraħemla; u kien wieħed minn dawk li nqatgħu minn man‑Nefiti; u kien raġel ta’ statura kbira u b’saħħtu.",
                "16": "Għalhekk, is‑sultan tal‑Lamaniti, li kien jismu Tubalot, li kien bin Għammoron, ħaseb li Kurjantumir, peress li kien raġel b’saħħtu, kien jiflaħ għan‑Nefiti, bis‑saħħa kbira li kellu kif ukoll minħabba l‑għerf kbir tiegħu, hekk li jekk jibgħat lilu huwa jkun jista’ jikseb il‑poter fuq in‑Nefiti—",
                "17": "Għalhekk huwa beda jinstigahom sabiex jimtlew bil‑korla, u ġabar flimkien l‑armati tiegħu, u ħatar lil Kurjantumir bħala l‑mexxej tagħhom, u ordna biex huma jinżlu fl‑art ta’ Żaraħemla biex jiġġieldu kontra n‑Nefiti.",
                "18": "U ġara li minħabba daqstant tilwim u daqstant problemi fil‑gvern, huma ma ħallewx biżżejjed għassiesa fl‑art ta’ Żaraħemla; għax huma bdew jassumu li l‑Lamaniti ma kinux se jazzardaw jiġu fil‑qalba ta’ artijiethom biex jattakkaw il‑belt kbira ta’ Żaraħemla.",
                "19": "Iżda ġara li Kurjantumir mexa quddiem l‑armata mill‑aktar kbira tiegħu, u wasal ħdejn in‑nies ta’ dik il‑belt, u tant huma mxew b’ħeffa kbira li n‑Nefiti ma kellhomx ħin biżżejjed biex jiġbru flimkien l‑armati tagħhom.",
                "20": "Għalhekk Kurjantumir silet ix‑xabla u qatel lill‑għassiesa li kien hemm mad‑daħla tal‑belt, u baqa’ dieħel fil‑belt flimkien mal‑armata kollha tiegħu, u huma qatlu lil dawk kollha li ħaduha magħhom, hekk li spiċċaw ħadu f’idejhom il‑belt kollha.",
                "21": "U ġara li Pakumeni, li kien il‑prim imħallef, ħarab minn quddiem Kurjantumir, u baqa’ sejjer sa ħdejn is‑swar tal‑belt. U ġara li Kurjantumir tah daqqa u ħabbtu mal‑ħajt, u spiċċa miet. U b’hekk ġiet fi tmiemha l‑ħajja ta’ Pakumeni.",
                "22": "U issa meta Kurjantumir ra li kellu f’idejh il‑belt ta’ Żaraħemla, u ra li n‑Nefiti kienu ħarbu minn quddiemhom, u sfaw maqtula, u ttieħdu u nxteħtu f’ħabs, u li huwa kien ħa f’idejh l‑aktar fortizza b’saħħitha li kien hemm fil‑pajjiż, huwa mtela b’kuraġġ kbir tant li kien għoddu se jmur jeħodha kontra l‑pajjiż kollu.",
                "23": "U issa huwa ma baqax fl‑art ta’ Żaraħemla, iżda telaq flimkien ma’ armata kbira sewwasew lejn il‑belt ta’ Kotran; għax kien determinat li jmur u jibqa’ għaddej minn fost kulħadd permezz tax‑xabla, ħalli jkun jista’ jikseb f’idejh l‑inħawi tat‑tramuntana tal‑pajjiż.",
                "24": "U peress li hu ħaseb li l‑akbar forzi tagħhom kienu jinsabu fiċ‑ċentru tal‑pajjiż, huwa baqa’ sejjer, u ma tahomx ħin biżżejjed biex huma jinġabru flimkien ħlief fi gruppi żgħar; u b’dal‑mod huma ħabtu għalihom u permezz tax‑xabla ħallewhom mejtin mal‑art.",
                "25": "Iżda araw, kien ta’ vantaġġ kbir għal Moronija li Kurjantumir għażel li jgħaddi miċ‑ċentru tal‑pajjiż, minkejja l‑għadd kbir ta’ Nefiti li sfaw maqtula.",
                "26": "Għax araw, Moronija ħaseb li l‑Lamaniti ma kinux se jazzardaw jersqu lejn iċ‑ċentru tal‑pajjiż, iżda ħaseb li huma kienu se jattakkaw il‑bliet tal‑madwar fil‑fruntieri kif kienu għamlu qabel; għalhekk Moronija ordna biex l‑aktar armati b’saħħithom li kellhom għandhom jibqgħu jikkontrollaw l‑inħawi tal‑madwar qrib il‑fruntieri.",
                "27": "Għax araw, il‑Lamaniti ma bdewx iħossuhom imbeżżgħin kif xtaq hu, iżda huma waslu fiċ‑ċentru tal‑pajjiż, u ħadu f’idejhom il‑belt kapitali, li kienet il‑belt ta’ Żaraħemla, u bdew iduru fl‑aktar inħawi importanti tal‑belt, u jimmassakraw lin‑nies, u joqtlu kemm irġiel, nisa, u anke tfal, u huma ħadu f’idejhom bosta bliet u fortizzi.",
                "28": "Iżda meta Moronija sar jaf b’dan, huwa dlonk bagħat lil Leħi b’armata mal‑madwar biex iwaqqfuhom qabel ma huma jaslu fl‑art ta’ Kotran.",
                "29": "U huma hekk għamlu; u hu rnexxielu jwaqqafhom qabel ma huma waslu fl‑art ta’ Kotran, u huwa ġġieled magħhom f’battalja, hekk li huma bdew iduru lura lejn l‑art ta’ Żaraħemla.",
                "30": "U ġara li Moronija żammhom milli jkomplu fi triqthom lura, u huwa ġġieled magħhom f’battalja, hekk li din spiċċat battalja mill‑aktar imdemmija; iva, ħafna kienu li nqatlu, u fost dawk li nqatlu nstab ukoll Kurjantumir.",
                "31": "U issa, araw, il‑Lamaniti ma setgħux iduru lura għall‑ebda naħa, la lejn it‑tramuntana, la lejn in‑nofsinhar, la lejn il‑lvant, u lanqas lejn il‑punent, għax huma kienu ċċirkondati minn kull naħa min‑Nefiti.",
                "32": "U b’hekk Kurjantumir wassal lil‑Lamaniti f’nofs in‑Nefiti, hekk li huma spiċċaw taħt il‑kontroll tan‑Nefiti, u huwa stess safa maqtul, u l‑Lamaniti kellhom jagħtu lilhom infushom f’idejn in‑Nefiti.",
                "33": "U ġara li Moronija ħa f’idejh għal darb’oħra l‑belt ta’ Żaraħemla, u ordna biex il‑Lamaniti li kienu ttieħdu bħala priġunieri għandhom jitilqu ’l barra mill‑pajjiż fis‑sliem.",
                "34": "U b’hekk ġiet fi tmiemha s‑sena wieħed u erbgħin tas‑saltna tal‑imħallfin."
            },
            "2": {
                "1": "U ġara li fis‑sena tnejn u erbgħin tas‑saltna tal‑imħallfin, wara li Moronija reġa’ ġab il‑paċi mill‑ġdid bejn in‑Nefiti u l‑Lamaniti, araw ma kien hemm ħadd min jimla s‑siġġu tat‑tribunal; għalhekk reġa’ beda jqum it‑tilwim bejn il‑poplu dwar min għandu jimla s‑siġġu tat‑tribunal.",
                "2": "U ġara li Ħelaman, li kien bin Ħelaman, inħatar biex jimla s‑siġġu tat‑tribunal, skont ir‑rieda tal‑poplu.",
                "3": "Iżda araw, Kiskumeni, li kien qatel lil Paħoran, baqa’ jistenna sabiex jeqred lil Ħelaman ukoll; u hu kellu l‑appoġġ tat‑tajfa tiegħu, li kienu daħlu f’patt li ħadd ma kellu jsir jaf dwar ħżunitu.",
                "4": "Għax kien hemm raġel jismu Gadjantun, li kien espert mill‑kbar fit‑tlablib, kif ukoll fl‑għemejjel qarrieqa, u kif iwettaq l‑għemejjel sigrieti tal‑qtil u s‑serq; għalhekk huwa sar il‑mexxej tat‑tajfa ta’ Kiskumeni.",
                "5": "Għalhekk lilhom qagħad jgħidilhom ħafna kliem ħelu, u l‑istess lil Kiskumeni, li jekk jaħtruh biex jimla s‑siġġu tat‑tribunal huwa jara li dawk li jagħmlu parti mit‑tajfa tiegħu jingħataw il‑poter u l‑awtorità fost il‑poplu; għalhekk Kiskumeni pprova jeqred lil Ħelaman.",
                "6": "U ġara li hekk kif huwa beda riesaq lejn is‑siġġu tat‑tribunal biex joqtol lil Ħelaman, araw wieħed mill‑qaddejja ta’ Ħelaman, li kien jinsab barra mal‑lejl, ħeba d‑dehra tiegħu, u b’hekk sar jaf dwar il‑pjanijiet li din it‑tajfa fasslet biex teqred lil Ħelaman—",
                "7": "U ġara li huwa ltaqa’ ma’ Kiskumeni, u għamillu sinjal; għalhekk Kiskumeni għarrfu bil‑mottiv ta’ xewqtu li huwa jwasslu sas‑siġġu tat‑tribunal ħalli jkun jista’ joqtol lil Ħelaman.",
                "8": "U meta l‑qaddej ta’ Ħelaman sar jaf x’kien hemm f’qalb Kiskumeni, u li l‑mottiv tiegħu kien li joqtol, u l‑mottiv ta’ dawk kollha li kienu jagħmlu parti mit‑tajfa tiegħu kien ukoll li joqtlu, u li jisirqu, u li jiksbu l‑poter, (u dan kien il‑pjan sigriet u l‑alleanzi tagħhom) il‑qaddej ta’ Ħelaman qal lil Kiskumeni: Ejja mmorru ħdejn is‑siġġu tat‑tribunal.",
                "9": "Issa din kienet ħaġa li għoġbot ferm lil Kiskumeni, għax huwa ħaseb li kien se jirnexxielu jwettaq il‑pjan tiegħu; iżda araw, il‑qaddej ta’ Ħelaman, hekk kif huma kienu sejrin lejn is‑siġġu tat‑tribunal, dar fuq Kiskumeni u niffidlu qalbu, u huwa waqa’ mejjet mal‑art bla ma biss għamel ħoss. U hu telaq jiġri u mar jgħid lil Ħelaman b’dak kollu li huwa ra, u sema’, u għamel.",
                "10": "U ġara li Ħelaman ordna biex huma jmorru u jaqbdu lil din it‑tajfa ta’ briganti u qattiela sigrieti, u jeħduhom sabiex jingħataw il‑mewt skont il‑liġi.",
                "11": "Iżda araw, meta Gadjantun sar jaf li Kiskumeni ma reġax lura, beda jibża’ li huwa kien se jinqatel; għalhekk ordna lit‑tajfa tiegħu biex tkompli timxi warajh. U huma ħarbu ’l barra mill‑pajjiż, u qabdu rotta sigrieta lejn ix‑xagħri; u b’hekk meta Ħelaman bagħathom biex jaqbduhom huma ma kienu jidhru mkien.",
                "12": "U se nitkellmu aktar dwar dan Gadjantun aktar tard. U b’hekk ġiet fi tmiemha s‑sena tnejn u erbgħin tas‑saltna tal‑imħallfin fuq il‑poplu ta’ Nefi.",
                "13": "U araw, fi tmien dan il‑ktieb sejrin taraw li dan Gadjantun wassal għall‑waqgħa, iva, kważi għall‑qerda sħiħa tal‑poplu ta’ Nefi.",
                "14": "Araw jiena mhux qed nirreferi għat‑tmiem tal‑ktieb ta’ Ħelaman, iżda qed nirreferi għat‑tmiem tal‑ktieb ta’ Nefi, li minnu ħadt ir‑rakkont kollu li jiena ktibt."
            },
            "3": {
                "1": "U issa ġara li fis‑sena tlieta u erbgħin tas‑saltna tal‑imħallfin, ma kien hemm l‑ebda tilwim fost il‑poplu ta’ Nefi għajr għal ftit kburija li kien hemm fil‑knisja, li wasslet għal xi ftit ta’ diżgwid fost il‑poplu, liema diżgwid ġie fi tmiemu fi tmien is‑sena tlieta u erbgħin.",
                "2": "U ma kien hemm l‑ebda tilwim fost il‑poplu fis‑sena erbgħa u erbgħin; lanqas ma kien hemm daqstant tilwim fis‑sena ħamsa u erbgħin.",
                "3": "U ġara li fis‑sitta u erbgħin, iva, kien hemm bosta tilwim u bosta diżgwid; u minħabba f’hekk kien hemm għadd kbir ta’ nies li telqu ’l barra mill‑art ta’ Żaraħemla, u rħewlha lejn l‑art tat‑tramuntana biex jirtu l‑art.",
                "4": "U huma mxew distanza twila ferm, hekk li spiċċaw waslu ħdejn medda kbira ta’ ilma u bosta xmajjar.",
                "5": "Iva, u huma sewwasew infirxu ma’ kull naħa tal‑pajjiż, fl‑inħawi kollha li ma kinux spiċċaw ħerba u mingħajr injam, minħabba l‑ħafna nies li kienu wirtu l‑art.",
                "6": "U issa l‑ebda naħa tal‑pajjiż ma kienet ħerba, minkejja li kienet nieqsa mill‑injam; iżda minħabba l‑qerda daqstant kbira tal‑poplu li kien jgħammar fiha qabel, din l‑art bdiet tissejjaħ ħerba.",
                "7": "U peress li ftit li xejn kien hemm injam fuq wiċċ l‑art, madankollu n‑nies li marru hemm saru esperti mill‑kbar fis‑sengħa tas‑siment; għalhekk huma bnew djar tas‑siment, u bdew jgħammru fihom.",
                "8": "U ġara li huma tkattru u nfirxu, u telqu mill‑art tan‑nofsinhar għall‑art tat‑tramuntana, u nfirxu tant li bdew jimlew il‑wiċċ kollu tal‑art, mill‑baħar tan‑nofsinhar sal‑baħar tat‑tramuntana, mill‑baħar tal‑punent sal‑baħar tal‑lvant.",
                "9": "U n‑nies li kienu fl‑art tat‑tramuntana bdew jgħammru fit‑tined, u fid‑djar tas‑siment, u kull siġra li tinbet fuq wiċċ l‑art bdew iħalluha tikber, biex maż‑żmien ikun jista’ jkollhom l‑injam biex jibnu djarhom, iva, u bliethom, u t‑tempji tagħhom, u s‑sinagogi tagħhom, u s‑santwarji tagħhom, u kull xorta ta’ bini ieħor li jkollhom bżonn.",
                "10": "U ġara li peress li fl‑art tat‑tramuntana l‑injam kien mill‑aktar skars, huma bagħtulhom ħafna permezz tal‑iġfna.",
                "11": "U b’hekk lin‑nies fl‑art tat‑tramuntana tawhom l‑opportunità li jibnu ħafna bliet, kemm tal‑injam kif ukoll tas‑siment.",
                "12": "U ġara li kien hemm ħafna min‑nies ta’ Għammon, li kienu twieldu Lamaniti, li spiċċaw marru wkoll f’din l‑art.",
                "13": "U issa kienu ħafna l‑kitbiet li bdew jinżammu dwarhom, dwar l‑għemejjel ta’ dawn in‑nies, minn ħafna minn dawn in‑nies, u huma kitbiet mill‑aktar dettaljati u twal.",
                "14": "Iżda araw, lanqas wieħed fil‑mija tal‑għemejjel ta’ dan il‑poplu, iva, tar‑rakkont tal‑Lamaniti u tan‑Nefiti, u l‑gwerer, u t‑tilwim, u d‑diżgwid tagħhom, u l‑predikazzjoni tagħhom, u l‑profeziji tagħhom, u t‑trasportazzjoni tagħhom bil‑baħar u l‑bini tal‑iġfna tagħhom, u l‑bini tat‑tempji tagħhom, u tas‑sinagogi u s‑santwarji tagħhom, u t‑tjieba tagħhom, u l‑ħażen tagħhom, u l‑qtil tagħhom, u s‑serq tagħhom, u l‑issakkeġġar tagħhom, u kull xorta ta’ abominazzjoni u żína tagħhom, ma jistgħu jinkitbu f’dan il‑ktieb.",
                "15": "Iżda araw, hemm bosta kotba u bosta kitbiet ta’ kull għamla, u dawn baqgħu jinżammu prinċipalment min‑Nefiti.",
                "16": "U n‑Nefiti baqgħu jgħadduhom minn ġenerazzjoni għall‑oħra, sewwasew sakemm huma waqgħu fit‑trasgressjoni u sfaw maqtula, misruqa, u ppersegwitati, u mkeċċija, u huma nqatlu u ġew imxerrda mal‑wiċċ kollu tal‑art, u spiċċaw tħalltu mal‑Lamaniti hekk li ma baqgħux jissejħu aktar Nefiti, u saru nies ħżiena, u slavaġ, u feroċi, iva, u huma sewwasew saru Lamaniti.",
                "17": "U issa se nerġa’ lura għar‑rakkont tiegħi; għalhekk, dak li jiena għidt seħħ sewwasew wara li qam daqstant tilwim, u nkwiet, u gwerer, u diżgwid, fost il‑poplu ta’ Nefi.",
                "18": "Is‑sena sitta u erbgħin tas‑saltna tal‑imħallfin ġiet fi tmiemha;",
                "19": "U ġara li kien għad hemm ħafna tilwim fil‑pajjiż, iva, kemm fis‑sena sebgħa u erbgħin, kif ukoll fis‑sena tmienja u erbgħin.",
                "20": "Madankollu Ħelaman wettaq dmiru fis‑siġġu tat‑tribunal skont il‑ġustizzja u s‑sewwa; iva, huwa ra li jħares il‑liġijiet u d‑digrieti, u l‑kmandamenti ta’ Alla; u huwa ra li dejjem jagħmel dak li hu sewwa f’għajnejn Alla; u hu mexa fuq il‑passi ta’ missieru, hekk li huwa kellu r‑risq f’artu.",
                "21": "U ġara li huwa kellu żewġ subien. Lill‑kbir semmieh Nefi, u liż‑żgħir semmieh Leħi. U huma bdew jikbru għall‑Mulej.",
                "22": "U ġara li l‑gwerer u t‑tilwim bdew ibattu xi ftit fost il‑poplu Nefita, fl‑aħħar jiem tas‑sena tmienja u erbgħin tas‑saltna tal‑imħallfin fuq il‑poplu ta’ Nefi.",
                "23": "U ġara li fis‑sena disgħa u erbgħin tas‑saltna tal‑imħallfin, bdiet issaltan paċi kontinwa fil‑pajjiż, għajr għall‑alleanzi sigrieti li Gadjantun il‑brigant waqqaf fl‑aktar inħawi abitati tal‑pajjiż, li dak iż‑żmien ma kinux magħrufa minn dawk li kienu fit‑tmexxija tal‑gvern; għalhekk huma ma ġewx meqruda mill‑pajjiż.",
                "24": "U ġara li f’din l‑istess sena l‑knisja bdiet tiffjorixxi bil‑kbir, tant li kienu eluf li ngħaqdu mal‑knisja u tgħammdu għall‑indiema.",
                "25": "U tant il‑knisja bdiet tiffjorixxi, u tant ġew imsawba barkiet fuq in‑nies, li anke l‑qassisin il‑kbar u l‑għalliema bdew jistagħġbu bil‑kbir.",
                "26": "U ġara li l‑ħidma tal‑Mulej bdiet tiffjorixxi, u kienu bosta l‑erwieħ, iva, sewwasew għexieren ta’ eluf li bdew jitgħammdu u jingħaqdu mal‑knisja ta’ Alla.",
                "27": "B’hekk naraw li l‑Mulej juri l‑ħniena tiegħu ma’ dawk kollha li, fis‑sinċerità ta’ qalbhom, isejħu l‑isem qaddis tiegħu.",
                "28": "Iva, b’hekk naraw li bieb is‑smewwiet huwa miftuħ għal kulħadd, sewwasew għal dawk li jemmnu f’isem Ġesù Kristu, li hu Bin Alla.",
                "29": "Iva, naraw li kull min jibqa’ jżomm mal‑kelma ta’ Alla, liema kelma hija ħajja u qawwija, li ġġib fix‑xejn il‑makkakerija u t‑tnassis u l‑qerq tax‑xitan, u li tmexxi lill‑bniedem ta’ Kristu fi triq stretta u dejqa lejn in‑naħa l‑oħra tal‑abbiss etern tal‑miżerja li jinsab lest biex jibla fih lill‑ħżiena—",
                "30": "Hija twassal ruħhom, iva, ir‑ruħ immortali tagħhom, ħdejn l‑id il‑leminija ta’ Alla fis‑saltna tas‑smewwiet, biex hemm huma jpoġġu ma’ Abraham, u Iżakk, u Ġakobb, u mal‑missirijiet qaddisa kollha tagħna, u minn hemm qatt aktar ma jitilqu.",
                "31": "U f’din is‑sena bdiet issaltan hena kontinwa fl‑art ta’ Żaraħemla, u fl‑inħawi kollha tal‑madwar, sewwasew fl‑art kollha li kienet f’idejn in‑Nefiti.",
                "32": "U ġara li bdiet issaltan paċi u hena mill‑aktar kbira fil‑bqija tas‑sena disgħa u erbgħin; iva, u bdiet issaltan ukoll paċi kontinwa u hena kbira fis‑sena ħamsin tas‑saltna tal‑imħallfin.",
                "33": "U fis‑sena wieħed u ħamsin tas‑saltna tal‑imħallfin bdiet issaltan ukoll il‑paċi, għajr għall‑kburija li bdiet tidħol fil‑knisja—mhux fil‑knisja ta’ Alla, iżda fi qlub in‑nies li kienu jiddikjaraw li jagħmlu parti mill‑knisja ta’ Alla—",
                "34": "U huma kienu mkabbrin bihom infushom, tant li bdew jippersegwitaw lil ħafna minn ħuthom. Issa dan kien ħażen mill‑aktar kbir, li wassal biex l‑aktar nies umli fost il‑poplu ġarrbu persekuzzjoni kbira, u għaddew minn ħafna taħbit.",
                "35": "Madankollu huma bdew isumu u jitolbu ta’ spiss, u komplew jissaħħu dejjem aktar fl‑umiltà, u fil‑fidi tagħhom fi Kristu, sakemm ruħhom imtliet bil‑hena u l‑faraġ, iva, u dan wassal biex qalbhom tissaffa u timtela bil‑qdusija, liema qdusija waslet minħabba li huma ssottomettew qalbhom għal Alla.",
                "36": "U ġara li s‑sena tnejn u ħamsin intemmet ukoll fil‑paċi, għajr għall‑kburija mill‑aktar kbira li kienet infiltrat qlub in‑nies; u dan seħħ minħabba l‑għana mill‑aktar kbira u l‑ġid kbir li huma kellhom f’arthom; u minn jum għall‑ieħor aktar ma jmorru aktar bdew jitkabbru.",
                "37": "U ġara li fis‑sena tlieta u ħamsin tas‑saltna tal‑imħallfin, Ħelaman miet, u ibnu l‑kbir, Nefi, beda jsaltan minfloku. U ġara li huwa wettaq dmiru fis‑siġġu tat‑tribunal skont il‑ġustizzja u s‑sewwa; iva, huwa ħares il‑kmandamenti ta’ Alla, u mexa fuq il‑passi ta’ missieru."
            },
            "4": {
                "1": "U ġara li fis‑sena erbgħa u ħamsin kien hemm bosta diżgwid fil‑knisja, u nqalgħet ukoll tilwima fost il‑poplu, li wasslet għal ħafna tixrid ta’ demm.",
                "2": "U dawk li rribellaw ġew maqtula u mkeċċija ’l barra mill‑pajjiż, u huma marru għand is‑sultan tal‑Lamaniti.",
                "3": "U ġara li huma ppruvaw jipprovokaw lil‑Lamaniti biex imorru jiġġieldu kontra n‑Nefiti; iżda araw, il‑Lamaniti nħakmu minn biża’ mill‑aktar kbira, hekk li huma ma ridux jisimgħu dak li bdew jgħidu dawk id‑dissidenti.",
                "4": "Iżda ġara li fis‑sena sitta u ħamsin tas‑saltna tal‑imħallfin, kien hemm xi dissidenti li minn man‑Nefiti għaddew għal mal‑Lamaniti; u huma rnexxielhom jipprovokaw lill‑bqija biex jimtlew bil‑għadab kontra n‑Nefiti; u dik is‑sena bdew ilkoll iħejju għall‑gwerra.",
                "5": "U fis‑sena sebgħa u ħamsin huma niżlu biex jiġġieldu kontra n‑Nefiti, u taw bidu għall‑ħidma tal‑mewt; iva, hekk li fis‑sena tmienja u ħamsin tas‑saltna tal‑imħallfin huma rnexxielhom jieħdu f’idejhom l‑art ta’ Żaraħemla; iva, kif ukoll l‑artijiet l‑oħra kollha, sal‑art li kienet tinsab qrib l‑art ta’ Kotran.",
                "6": "U n‑Nefiti u l‑armati ta’ Moronija ġew mġiegħla jaħarbu lejn l‑art ta’ Kotran;",
                "7": "U hemmhekk huma saħħew lilhom infushom kontra l‑Lamaniti, mill‑baħar tal‑punent, sa dak tal‑lvant; u l‑fruntiera li huma kienu ffortifikaw, li fit‑tramuntana tagħha kienu stazzjonaw l‑armati tagħhom biex jiddefendu arthom, kienet ġurnata mixi għal wieħed Nefita.",
                "8": "U b’hekk dawk id‑dissidenti Nefiti, bl‑għajnuna ta’ armata Lamanita mill‑aktar kbira, ħadu f’idejhom dak kollu li n‑Nefiti kellhom fl‑art tan‑nofsinhar. U dan kollu seħħ fis‑sena tmienja u ħamsin u disgħa u ħamsin tas‑saltna tal‑imħallfin.",
                "9": "U ġara li fis‑sena sittin tas‑saltna tal‑imħallfin, Moronija rnexxielu, flimkien mal‑armati tiegħu, jikseb f’idejh bosta nħawi tal‑pajjiż; iva huma reġgħu kisbu f’idejhom bosta bliet li kienu waqgħu f’idejn il‑Lamaniti.",
                "10": "U ġara li fis‑sena wieħed u sittin tas‑saltna tal‑imħallfin huma rnexxielhom jieħdu f’idejhom mill‑ġdid sewwasew nofs artijiethom kollha.",
                "11": "Issa din it‑telfa kbira li sofrew in‑Nefiti, u l‑massakru mill‑aktar kbir li seħħ fosthom, żgur li ma kinux jiġru li kieku ma kienx għal ħżunithom u l‑abominazzjonijiet li seħħew fosthom; iva, u dan seħħ ukoll fost dawk li ddikjaraw li huma parti mill‑knisja ta’ Alla.",
                "12": "U dan seħħ minħabba l‑kburija ta’ qalbhom, minħabba l‑ġid bla qjies tagħhom, iva, dan seħħ minħabba l‑oppressjoni tagħhom fuq il‑foqra, fejn huma baqgħu lura milli jitimgħu lill‑imġewħin, baqgħu lura milli jlibbsu lill‑għerja, u bdew jagħtu bil‑ħarta lil ħuthom l‑umli, u jgħaddu ż‑żmien b’dak li hu sagru, u jiċħdu l‑ispirtu tal‑profezija u tar‑rivelazzjoni, u bdew joqtlu, jissakkeġġjaw, jigdbu, jisirqu, u jaqgħu fiż‑żína, u wasslu għal bosta tilwim minħabba r‑ribelljoni tagħhom, u huma ngħaqdu mal‑Lamaniti fl‑art ta’ Nefi—",
                "13": "U minħabba dan il‑ħażen kbir tagħhom, u l‑ftaħir li bdew jiftaħru minħabba l‑qawwa tagħhom, huma tħallew għal riħhom; għalhekk huma ma komplewx jikbru fil‑ġid, iżda spiċċaw iġarrbu t‑tbatija u l‑kastigi, u ġew imġiegħla jaħarbu minn quddiem il‑Lamaniti, sakemm spiċċaw tilfu kważi l‑artijiet kollha tagħhom.",
                "14": "Iżda araw, Moronija xandar lin‑nies bosta ħwejjeġ minħabba ħżunithom, u l‑istess għamlu Nefi u Leħi, li kienu wlied Ħelaman, huma wkoll xandru bosta ħwejjeġ lin‑nies; iva, u ħabbrulhom bosta ħwejjeġ dwar ħżunithom u minn xiex kellhom jgħaddu jekk huma ma jindmux minn dnubiethom.",
                "15": "U ġara li huma nidmu, u għax nidmu huma beda jkollhom ir‑risq.",
                "16": "Għax meta Moronija ra li huma kienu nidmu huwa beda jipprova jmexxihom minn post għall‑ieħor, u minn belt għall‑oħra, sewwasew sakemm huma reġgħu kisbu lura f’idejhom nofs ġidhom u nofs l‑artijiet kollha tagħhom.",
                "17": "U b’hekk ġiet fi tmiemha s‑sena wieħed u sittin tas‑saltna tal‑imħallfin.",
                "18": "U ġara li fis‑sena tnejn u sittin tas‑saltna tal‑imħallfin, Moronija ma rnexxilux ikompli jikseb aktar artijiet li kienu jinsabu f’idejn il‑Lamaniti.",
                "19": "Għalhekk huma abbandunaw il‑pjan tagħhom li jieħdu f’idejhom il‑bqija ta’ artijiethom, għax il‑Lamaniti tant kienu numerużi li kien sar impossibbli li n‑Nefiti jiksbu fuqhom aktar poter; għalhekk Moronija poġġa l‑armati tiegħu biex jiddefendu dawk l‑inħawi li huwa kien ħa lura f’idejh.",
                "20": "U ġara li minħabba li l‑Lamaniti kienu daqstant numerużi, in‑Nefiti bdew jibżgħu bil‑kbir li jispiċċaw megħluba u mgħaffġin taħt riġlejn l‑għadu, u li jispiċċaw jinqatlu u jinqerdu.",
                "21": "Iva, huma bdew jiftakru fil‑profeziji ta’ Alma, kif ukoll fi kliem Mosija; u għarfu li huma kienu nies ta’ ras iebsa, u li ma kinux taw kas tal‑kmandamenti ta’ Alla;",
                "22": "U huma biddlu u għaffġu b’saqajhom il‑liġijiet ta’ Mosija, jew aħjar dak li l‑Mulej ordnalu biex jagħti lill‑poplu; u huma raw li l‑liġijiet tagħhom ma kinux aktar ġusti, u li huma kienu saru nies ħżiena, hekk li huma spiċċaw ħżiena bħal‑Lamaniti.",
                "23": "U minħabba ħżunithom il‑knisja bdiet sejra lura; u huma ma baqgħux aktar jemmnu fl‑ispirtu tal‑profezija u fl‑ispirtu tar‑rivelazzjoni; u l‑ħaqq ta’ Alla kien qed iħares dritt f’għajnejhom.",
                "24": "U huma għarfu li kienu saru nies dgħajfa, bħal ħuthom il‑Lamaniti, u li l‑Ispirtu tal‑Mulej ma setax jibqa’ jħarishom aktar; iva, huwa ma kienx aktar magħhom għaliex l‑Ispirtu tal‑Mulej ma jgħammarx f’tempji mhux qaddisa—",
                "25": "Għalhekk il‑Mulej ma baqax iħarishom aktar permezz tal‑qawwa mirakoluża u bla qjies tiegħu, għax huma kienu waqgħu fi stat ta’ nuqqas ta’ fidi u ta’ ħażen orribbli; u huma raw li l‑Lamaniti kienu ferm aktar numerużi minnhom, u jekk ma kinux se jibqgħu fidili lejn il‑Mulej Alla tagħhom, huma żgur kienu se jispiċċaw jinqerdu.",
                "26": "Għax araw, huma raw li l‑forza tal‑Lamaniti kienet b’saħħitha daqs tagħhom, bniedem għal bniedem. U b’hekk huma waqgħu f’din it‑trasgressjoni daqstant kbira; iva, b’hekk, fi spazju ta’ ftit snin biss, huma saru nies dgħajfin, minħabba t‑trasgressjoni tagħhom."
            },
            "5": {
                "1": "U ġara li f’din l‑istess sena, araw, Nefi għadda s‑siġġu tat‑tribunal lil wieħed raġel jismu Ċeżoram.",
                "2": "Għax peress li l‑liġijiet tagħhom u l‑gvernijiet tagħhom kienu jiġu stabbiliti permezz tar‑rieda tal‑poplu, u kien hemm aktar li għażlu l‑ħażen milli għażlu t‑tajjeb, għalhekk huma kienu lesti għall‑qerda, għax il‑liġijiet saru liġijiet bla bażi.",
                "3": "Iva, u dan mhux kollox; huma kienu nies ta’ ras iebsa, tant li l‑liġi jew il‑ġustizzja setgħet tmexxihom biss lejn il‑qerda tagħhom.",
                "4": "U ġara li Nefi spiċċa mnikket bil‑kbir minħabba ħżunithom; u hu ċeda s‑siġġu tat‑tribunal, u assuma r‑responsabbiltà li jxandar il‑kelma ta’ Alla għall‑bqija ta’ ħajtu; u l‑istess għamel ħuh Leħi, għall‑bqija ta’ ħajtu;",
                "5": "Għax huma ftakru fil‑kliem li kien qalilhom missierhom Ħelaman. U dan hu l‑kliem li huwa qal:",
                "6": "Araw, uliedi, jien nixtieq li intom tiftakru biex tħarsu l‑kmandamenti ta’ Alla; u nixtieq li intom ixxandru dan il‑kliem lill‑poplu. Araw, jiena lilkom semmejtkom għall‑ewwel ġenituri tagħna li telqu mill‑art ta’ Ġerusalemm; u dan jien għamiltu biex meta intom tiftakru f’isimkom, intom tkunu tistgħu tiftakru fihom; u meta tiftakru fihom tkunu tistgħu tiftakru fl‑għemejjel tagħhom; u meta tiftakru fl‑għemejjel tagħhom tkunu tafu li jingħad, u li hemm miktub li kienu tajbin.",
                "7": "Għalhekk, uliedi, nixtieqkom tagħmlu dak li hu tajjeb, sabiex dwarkom jintqal, kif ukoll jinkiteb, l‑istess kif intqal u nkiteb dwarhom.",
                "8": "U issa, uliedi, araw jiena nixtieq xi ħaġa oħra mingħandkom, u li nixtieq hu li intom dan ma tagħmluhx biex toqogħdu tiftaħru bikom infuskom, iżda għandkom tagħmluh biex tħejju għalikom teżor fis‑smewwiet, iva, li jibqa’ għal dejjem, u ma jitmermer qatt; iva, ħalli jkun jista’ jkollkom dak ir‑rigal prezzjuż tal‑ħajja ta’ dejjem, li għandna għalfejn nassumu li ngħatat lil missirijietna.",
                "9": "O ftakru, ftakru, uliedi, fil‑kliem li qal is‑Sultan Benjamin lin‑nies tiegħu; iva, ftakru li m’hawn l‑ebda mod ieħor, jew l‑ebda mezz ieħor, li permezz tiegħu l‑bniedem jista’ jsalva għajr permezz tad‑demm espjatorju ta’ Ġesù Kristu, li għandu jiġi; iva, ftakru li huwa għandu jiġi biex jifdi d‑dinja.",
                "10": "U ftakru wkoll fil‑kliem li Amuleki qal lil Żeżrom, fil‑belt ta’ Għammonija; fejn huwa qallu li l‑Mulej għandu jiġi tassew biex jifdi lill‑poplu tiegħu, iżda huwa mhuwiex se jiġi biex jifdihom fi dnubiethom, iżda biex jifdihom minn dnubiethom.",
                "11": "U hu ġie mogħti l‑qawwa mingħand il‑Missier biex jifdihom minn dnubiethom permezz tal‑indiema; għalhekk huwa bagħat l‑anġli tiegħu biex jgħarrfuhom dwar il‑ħtieġa tal‑indiema, li twassal il‑qawwa tal‑Feddej lill‑bnedmin, għas‑salvazzjoni ta’ ruħhom.",
                "12": "U issa, uliedi, ftakru, ftakru li intom għandkom tibnu l‑pedament tagħkom fuq il‑blata tal‑Feddej tagħna, li hu Kristu, Iben Alla; ħalli meta x‑xitan jibgħat l‑irwiefen qawwija tiegħu, iva, meta jibgħat f’nofs riefnu l‑beraq tiegħu, iva, meta jibgħat b’qawwa s‑silġ u l‑maltemp, dan ma jkollu l‑ebda qawwa biex lilkom jiġbidkom ’l isfel sal‑abbiss tal‑miżerja u gwaj bla tmiem, minħabba l‑blata li fuqha intom mibnija, li hi pedament sod, pedament li jekk il‑bnedmin jibnu fuqu, huma ma jikkrollaw qatt.",
                "13": "U ġara li dan kien il‑kliem li Ħelaman għallem lil uliedu; iva, huwa għallimhom bosta ħwejjeġ li ma ġewx miktubin, kif ukoll bosta ħwejjeġ li ġew miktubin.",
                "14": "U huma ftakru fi kliemu; u għalhekk huma marru, iħarsu l‑kmandamenti ta’ Alla, jgħallmu l‑kelma ta’ Alla lin‑nies kollha ta’ Nefi, u huma bdew mill‑belt ta’ Kotran;",
                "15": "U minn hemm telqu lejn il‑belt ta’ Gid; u mill‑belt ta’ Gid lejn il‑belt ta’ Mulek;",
                "16": "U baqgħu sejrin minn belt għall‑oħra, sakemm żaru lin‑nies kollha ta’ Nefi li kienu jinsabu fl‑art tan‑nofsinhar; u minn hemm marru fl‑art ta’ Żaraħemla, fost il‑Lamaniti.",
                "17": "U ġara li huma xandru l‑kelma b’qawwa kbira, hekk li lil ħafna minn dawk id‑dissidenti li kienu nqatgħu minn man‑Nefiti spiċċaw ħallewhom bla kliem, tant li huma resqu lejhom u stqarrew dnubiethom u tgħammdu għall‑Indiema, u dlonk reġgħu lura man‑Nefiti biex jippruvaw ipattulhom għall‑għemejjel ħżiena li kienu wettqu.",
                "18": "U ġara li Nefi u Leħi xandru l‑kelma fost il‑Lamaniti b’qawwa u awtorità liema bħalha, għax huma kellhom il‑qawwa u l‑awtorità mogħtija lilhom biex ikunu jistgħu jxandru l‑kelma, u ġie żvelat lilhom x’kellhom jgħidu—",
                "19": "Għalhekk meta l‑Lamaniti semgħu kliemhom huma mtlew bil‑għaġeb u kkonvinċew ruħhom tant li kien hemm tmint elef Lamanita fl‑art ta’ Żaraħemla u fil‑madwar li tgħammdu għall‑Indiema, u huma kkonvinċew ruħhom dwar il‑ħażen ta’ twemmin missirijiethom.",
                "20": "U ġara li minn hemm Nefi u Leħi baqgħu sejrin lejn l‑art ta’ Nefi.",
                "21": "U ġara li huma ttieħdu minn armata Lamanita u ġew mixħutin f’ħabs; iva, sewwasew f’dak l‑istess ħabs li l‑qaddejja ta’ Limħi xeħtu fih lil Għammon u lil ħutu.",
                "22": "U wara li ġew mixħutin il‑ħabs, fejn għaddew jiem sħaħ bla ikel, araw, huma marru għalihom il‑ħabs sabiex joqtluhom.",
                "23": "U ġara li Nefi u Leħi spiċċaw imdawrin bħallikieku bin‑nar, tant li m’azzardawx jerfgħu idejhom fuqhom għax beżgħu li jinħarqu. Madankollu, Nefi u Leħi baqgħu ma nħarqux; u huma kienu jinsabu bħallikieku weqfin f’nofs in‑nar u n‑nar ma ħaraqhomx.",
                "24": "U meta raw li huma kienu jinsabu mdawrin b’kolonna tan‑nar, u n‑nar ma ħaraqhomx, huma għamlu l‑qalb.",
                "25": "Għax huma raw li l‑Lamaniti m’azzardawx jerfgħu idejhom fuqhom; lanqas m’azzardaw jersqu lejhom, iżda tant stagħġbu li huma waqfu bħallikieku mbikkmin.",
                "26": "U ġara li Nefi u Leħi marru u bdew jitkellmu magħhom u jgħidulhom: Tibżgħux, għax araw, huwa Alla li wriekom din il‑ħaġa tal‑għaġeb, li permezz tagħha intom għaraftu li ma tistgħux terfgħu idejkom fuqna biex tneħħulna ħajjitna.",
                "27": "U araw, meta huma qalu dan il‑kliem, l‑art bdiet titheżżeż bil‑kbir, u l‑ħitan tal‑ħabs bdew jitheżżu bħallikieku kienu għoddhom se jaqgħu mal‑art; iżda araw, huma ma waqgħux. U araw, dawk li kienu fil‑ħabs kienu Lamaniti u dissidenti Nefiti.",
                "28": "U ġara li huma spiċċaw mgħottija bi sħaba sewda, u nħakmu minn biża’ mill‑aktar kbira.",
                "29": "U ġara li huma semgħu leħen, li kien qisu ġej minn fuq is‑sħaba sewda, jgħid: Indmu, indmu, u tippruvawx aktar teqirdu lill‑qaddejja tiegħi li jiena bgħatt fostkom biex ixandru l‑bxara t‑tajba.",
                "30": "U ġara li meta semgħu dan il‑leħen, huma raw li ma kienx leħen iriegħed, lanqas ma kien xi leħen storbjuż, iżda araw, kien leħen sieket mill‑aktar ħelu, qisu leħen minn taħt l‑ilsien, u nifdilhom sewwasew il‑fond ta’ ruħhom—",
                "31": "U minkejja l‑ħlewwa tal‑leħen, araw l‑art bdiet titheżżeż bil‑kbir, u l‑ħitan tal‑ħabs reġgħu bdew jitriegħdu, bħallikieku kienu għoddhom se jaqgħu mal‑art; u araw is‑sħaba sewda, li kienet għattiethom, baqgħet hemm—",
                "32": "U araw, huma reġgħu semgħu l‑leħen jgħid: Indmu, indmu, għax is‑saltna tas‑smewwiet tinsab fil‑qrib; u tkomplux tippruvaw teqirdu lill‑qaddejja tiegħi. U ġara li l‑art reġgħet bdiet titheżżeż, u l‑ħitan bdew jitriegħdu.",
                "33": "U għal darb’oħra nstema’ l‑leħen għat‑tielet darba, u qalilhom kliem tal‑għaġeb li l‑ebda bniedem ma jista’ jlissen; u l‑ħitan reġgħu bdew jitriegħdu, u l‑art bdiet titheżżeż bħallikieku kienet għoddha se tinqasam fi tnejn.",
                "34": "U ġara li l‑Lamaniti ma setgħux jaħarbu minn hemm minħabba s‑sħaba sewda li kienet qed tgħattihom; iva, u huma lanqas ma setgħu jitħarrku minħabba l‑biża’ li kienet ħakmithom.",
                "35": "Issa kien hemm wieħed fosthom li kien Nefita mit‑twelid, li darba kien jagħmel parti mill‑knisja ta’ Alla iżda kien inqata’ minn magħhom.",
                "36": "U ġara li hu dar, u araw, minn ġewwa s‑sħaba huwa seta’ jara wiċċ Nefi u Leħi; u araw, wiċċhom kien qed jiddi b’dija tal‑għaġeb, sewwasew bħal wiċċ l‑anġli. U hu ra li huma kienu qed iħarsu lejn is‑smewwiet; u kienu jidhru qishom qed jgħollu leħinhom jew jitkellmu ma’ xi ħadd li kienu qed jaraw quddiemhom.",
                "37": "U ġara li dan ir‑raġel sejjaħ lill‑folla, biex huma jduru u jaraw. U araw, dawk li daru biex jaraw ġew mogħtija ċerta qawwa; u huma setgħu jaraw wiċċ Nefi u Leħi.",
                "38": "U huma qalu lir‑raġel: Ara, xi jfisser dan kollu, u dawn l‑irġiel ma’ min qegħdin jitkellmu?",
                "39": "Issa dan ir‑raġel kien jismu Għamminadab. U Għamminadab qalilhom: Huma qed jitkellmu mal‑anġli ta’ Alla.",
                "40": "U ġara li l‑Lamaniti qalulu: X’jeħtieġ li nagħmlu, biex din is‑sħaba sewda ma tkomplix tgħattina?",
                "41": "U Għamminadab qalilhom: Jeħtieġ li intom tindmu, u ssejħu lil‑leħen, sewwasew sakemm ikollkom il‑fidi fi Kristu, li għallmukom dwaru Alma, Amuleki, u Żeżrom; u meta intom tagħmlu dan, is‑sħaba sewda ma tkomplix tgħattikom aktar.",
                "42": "U ġara li huma bdew ilkoll isejħu lil‑leħen li kien heżżeż l‑art; iva, huma komplew isejħulu sakemm is‑sħaba sewda ma baqgħetx aktar hemm.",
                "43": "U ġara li meta huma ħarsu ħarsa madwarhom, u raw li s‑sħaba sewda ma baqgħetx tgħattihom aktar, araw, huma setgħu jaraw li lkoll kemm huma kienu jinsabu mdawrin b’kolonna tan‑nar.",
                "44": "U f’nofshom kien hemm Nefi u Leħi; iva, huma kienu jinsabu mdawrin minn kull naħa; iva, kienu jinsabu bħallikieku f’nofs ħuġġieġa nar, madankollu ma beda jagħmlilhom xejn, u lanqas ma beda jagħmel ħsara lill‑ħitan tal‑ħabs; u huma mtlew b’hena mill‑aktar glorjuża, li ma tistax titfisser bil‑kliem.",
                "45": "U araw, l‑Ispirtu s‑Santu ta’ Alla niżel mis‑smewwiet, u daħal f’qalbhom, u huma mtlew bħallikieku bin‑nar, u setgħu jlissnu kliem tal‑għaġeb.",
                "46": "U ġara li huma semgħu leħen, iva, leħen tassew ħelu, qisu xi leħen minn taħt l‑ilsien, jgħidilhom:",
                "47": "Is‑sliem, is‑sliem għalikom, minħabba l‑fidi tagħkom fil‑Veru Maħbub tiegħi, li ilu sa mill‑ħolqien tad‑dinja.",
                "48": "U issa, meta semgħu dan huma għollew ħarsithom bħallikieku biex jaraw minn fejn kien ġej il‑leħen; u araw, huma raw is‑smewwiet jinfetħu; u niżlu l‑anġli mis‑smewwiet u bdew jaqduhom.",
                "49": "U kien hemm madwar tliet mitt ruħ li raw u semgħu dawn il‑ħwejjeġ; u huma ġew mitluba biex imorru minn hemm mingħajr ma jistagħġbu jew jiddubitaw.",
                "50": "U ġara li huma marru, u bdew jaqdu lin‑nies, ixandru mal‑inħawi kollha tal‑madwar il‑ħwejjeġ kollha li kienu semgħu u raw, hekk li spiċċaw jikkonvinċu lil parti kbira mil‑Lamaniti, minħabba l‑evidenzi tant kbar li kienu kisbu.",
                "51": "U dawk kollha li kkonvinċew ruħhom warrbu l‑armi tagħhom tal‑gwerra, kif ukoll il‑mibegħda u t‑twemmin ta’ missirijiethom.",
                "52": "U ġara li huma għaddew f’idejn in‑Nefiti l‑artijiet li kienu ħadulhom."
            },
            "6": {
                "1": "U ġara li dan kollu seħħ meta s‑sena tnejn u sittin tas‑saltna tal‑imħallfin ġiet fi tmiemha, u l‑biċċa l‑kbira tal‑Lamaniti saru nies twajbin, hekk li t‑tjieba tagħhom kienet tiżboq lil dik tan‑Nefiti, minħabba l‑fermezza u s‑sodezza tal‑fidi tagħhom.",
                "2": "Għax araw, kien hemm bosta Nefiti li webbsu rashom u saru nies bla ndiema u mill‑aktar ħżiena, hekk li huma spiċċaw biex warrbu l‑kelma ta’ Alla u dak kollu li ġie mxandar u mħabbar fosthom.",
                "3": "Madankollu, in‑nies tal‑knisja thennew bil‑kbir minħabba l‑konverżjoni tal‑Lamaniti, iva, minħabba l‑knisja ta’ Alla, li twaqqfet fosthom. U huma bdew jissieħbu flimkien, u jifirħu flimkien, u esperjenzaw hena mill‑aktar kbira.",
                "4": "U ġara li ħafna mil‑Lamaniti niżlu fl‑art ta’ Żaraħemla, u bdew ixandru lill‑poplu Nefita kif seħħet il‑konverżjoni tagħhom, u bdew iħeġġuhom biex ikollhom il‑fidi u jindmu.",
                "5": "Iva, u ħafna kienu li bdew ixandru b’qawwa u b’awtorità liema bħalha, u huma wasslu lil ħafna minnhom sal‑qiegħ tal‑umiltà, biex huma jkunu d‑dixxipli umli ta’ Alla u tal‑Ħaruf.",
                "6": "U ġara li ħafna mil‑Lamaniti rħewlha lejn l‑art tat‑tramuntana; u Nefi u Leħi marru wkoll fl‑art tat‑tramuntana, biex ixandru l‑kelma lin‑nies. U b’hekk ġiet fi tmiemha s‑sena tlieta u sittin.",
                "7": "U araw, bdiet issaltan il‑paċi mal‑art kollha, hekk li n‑Nefiti setgħu imorru f’liema naħa riedu tal‑art, kemm fost in‑Nefiti kif ukoll fost il‑Lamaniti.",
                "8": "U ġara li l‑Lamaniti setgħu imorru wkoll f’liema naħa riedu, kemm jekk kienet fost il‑Lamaniti kif ukoll fost in‑Nefiti; u b’hekk huma bdew jikkomunikaw bejniethom, biex jixtru u jbigħu, u biex jiksbu aktar ġid, skont xewqathom.",
                "9": "U ġara li kemm il‑Lamaniti kif ukoll in‑Nefiti saru nies mill‑aktar għonja; u huma kellhom ħażniet kbar ta’ deheb, u ta’ fidda, u ta’ kull xorta ta’ metall prezzjuż, kemm fl‑art tan‑nofsinhar kif ukoll fl‑art tat‑tramuntana.",
                "10": "Issa l‑art tan‑nofsinhar kien jisimha Leħi, u l‑art tat‑tramuntana kien jisimha Mulek, li kienet imsemmija għat‑tifel ta’ Sedekija; għax il‑Mulej kien mexxa lil Mulek lejn l‑art tat‑tramuntana, u lil Leħi lejn l‑art tan‑nofsinhar.",
                "11": "U araw, fiż‑żewġ artijiet kien hemm kull xorta ta’ deheb, u fidda, u metall prezzjuż ta’ kull għamla; u kien hemm ukoll nies tas‑sengħa, li kienu jaħdmu kull xorta ta’ metall u wara kienu jsaffuh; u b’hekk huma saru nies għonja.",
                "12": "Huma bdew ikabbru l‑qamħ bil‑kotra, kemm fl‑art tat‑tramuntana kif ukoll fl‑art tan‑nofsinhar; u huma bdew jiffjorixxu bil‑kbir, kemm fl‑art tat‑tramuntana kif ukoll fl‑art tan‑nofsinhar. U huma bdew joktru u jissaħħu bil‑kbir fuq wiċċ l‑art. U huma bdew irabbu bosta merħliet u baqar, iva, ħafna bhejjem imsemmna.",
                "13": "Araw, in‑nisa tagħhom bdew iħabirku u jinsġu, u bdew jagħmlu kull xorta ta’ tessuti, minn għażel minżuġ mill‑aktar fin u minn drapp ta’ kull għamla, biex huma jgħattu l‑għera tagħhom. U hekk għaddiet fis‑sliem is‑sena erbgħa u sittin.",
                "14": "U fis‑sena ħamsa u sittin huma esperjenzaw ukoll hena u paċi kbira, iva, u ħafna xandru l‑kelma u bosta profeziji dwar dak li kellu jseħħ. U hekk għaddiet is‑sena ħamsa u sittin.",
                "15": "U ġara li fis‑sena sitta u sittin tas‑saltna tal‑imħallfin, araw, Ċeżoram safa maqtul minn xi ħadd mhux magħruf hekk kif kien bilqiegħda fuq is‑siġġu tat‑tribunal. U ġara li fl‑istess sena, ibnu, li ġie maħtur minfloku mill‑poplu, safa maqtul ukoll. U b’hekk ġiet fi tmiemha s‑sena sitta u sittin.",
                "16": "U fil‑bidu tas‑sena sebgħa u sittin in‑nies reġgħu bdew isiru mill‑aktar ħżiena.",
                "17": "Għax araw, il‑Mulej berikhom għal żmien twil bil‑ġid tad‑dinja u huma la ġew imqanqla biex jimtlew bil‑għadab, u lanqas biex ixerrdu d‑demm; għalhekk huma bdew jorbtu qalbhom mal‑ġid materjali tagħhom; iva, huma bdew jaraw kif setgħu jiksbu aktar ġid ħalli jkunu jistgħu jitkabbru, wieħed aktar mill‑ieħor; għalhekk huma bdew joqtlu bil‑moħbi, u bdew jisirqu u jissakkeġġjaw, ħalli jkunu jistgħu jakkwistaw aktar.",
                "18": "U issa araw, dawk il‑qattiela u l‑ħallelin kienu parti minn tajfa li ġiet iffurmata minn Kiskumeni u Gadjantun. U issa ġara li kienu ħafna, anke minn fost in‑Nefiti, li kienu jagħmlu parti mit‑tajfa ta’ Gadjantun. Għax araw, huma kienu ferm aktar fost il‑Lamaniti l‑aktar nies ħżiena. U huma kienu jissejħu l‑briganti u l‑qattiela ta’ Gadjantun.",
                "19": "U kienu huma li qatlu lill‑prim imħallef Ċeżoram, u lil ibnu, waqt li kienu fis‑siġġu tat‑tribunal; u araw, huma baqgħu ma nstabux.",
                "20": "U issa ġara li meta l‑Lamaniti sabu li fosthom kien hemm il‑briganti huma bdew jitnikktu bil‑kbir; u ppruvaw jagħmlu dak kollu li setgħu biex jeqirduhom minn fuq wiċċ l‑art.",
                "21": "Iżda araw, Satana beda jipprovoka l‑biċċa l‑kbira tan‑Nefiti, hekk li huma spiċċaw ingħaqdu ma’ dawk it‑tajfiet ta’ briganti, u magħhom għamlu patt, u ħadu ġurament, li kienu lesti jipproteġu u jħarsu lil xulxin f’kull ċirkustanza diffiċli li jistgħu jkunu fiha, u li huma ma kellhomx ipattu għall‑qtil, għall‑issakkeġġar, u għas‑serq tagħhom.",
                "22": "U ġara li huma kellhom ċerti sinjali, iva; huma kellhom sinjali sigrieti, u kliem sigriet; u l‑għan ta’ dan kien biex huma jkunu jistgħu jagħrfu lil wieħed minn ħuthom li jkun għamel patt, biex kien x’kien il‑ħażen li jkun wettaq, ħadd ma kellu jinġurjah, la ħuh u lanqas dawk li kienu jagħmlu parti mit‑tajfa tiegħu, li bħalu kienu għamlu dan il‑patt.",
                "23": "U b’hekk huma setgħu joqtlu, u jissakkeġġjaw, u jisirqu, u jaqgħu fiż‑żína u jwettqu kull xorta ta’ ħażen, kontra l‑liġijiet ta’ pajjiżhom kif ukoll kontra l‑liġijiet ta’ Alla tagħhom.",
                "24": "U jekk ikun hemm xi ħadd li kien jagħmel parti mit‑tajfa tagħhom li jiżvela lil xi nies oħra dwar ħżunithom u l‑abominazzjonijiet tagħhom, huwa kellu jitressaq quddiem it‑tribunal, mhux skont il‑liġi ta’ pajjiżhom, iżda skont il‑liġi ta’ ħżunithom, li ġiet imfassla minn Gadjantun u Kiskumeni.",
                "25": "Issa araw, kienu dawn il‑ġuramenti u patti sigrieti li Alma ordna lil ibnu li m’għandhomx isiru jafu bihom in‑nies tad‑dinja, ma jmorrux ikunu l‑mezz li jwassal għall‑qerda tal‑poplu.",
                "26": "Issa araw, Gadjantun ma sarx jaf b’dawk il‑ġuramenti u patti sigrieti mill‑kitbiet li kienu għaddew f’idejn Ħelaman; iżda araw, huma ġew żvelati lil Gadjantun minn dak l‑istess esseru li ħajjar lill‑ewwel ġenituri tagħna biex jieklu mill‑frotta pprojbita—",
                "27": "Iva, dak l‑istess esseru li kkonfoffa ma’ Kajjin, u qallu li jekk huwa joqtol lil ħuh Abel id‑dinja ma kenitx se ssir taf b’dan. U minn dak iż‑żmien ’il quddiem huwa beda jikkonfoffa ma’ Kajjin u mas‑segwaċi tiegħu.",
                "28": "U huwa wkoll dak l‑istess esseru li żvela lin‑nies biex huma jibnu torri għoli biżżejjed li seta’ jilħaq is‑sema. U kien dak l‑istess esseru li mexxa lin‑nies li telqu minn dak it‑torri lejn din l‑art; li ferrex l‑għemejjel tad‑dlam u l‑abominazzjonijiet ma’ wiċċ l‑art kollha, sakemm huwa wassal lin‑nies lejn qerda sħiħa, u wassalhom sal‑infern ta’ dejjem.",
                "29": "Iva, huwa dak l‑istess esseru li żvela lil Gadjantun biex jibqa’ għaddej bl‑għemejjel tad‑dlam, u jibqa’ joqtol bil‑moħbi; u huwa sostna din il‑ħidma sa mill‑bidu tal‑bniedem sewwasew sal‑ġurnata tal‑lum.",
                "30": "U araw, huwa l‑awtur ta’ kull dnub. U araw, huwa jkompli jwettaq l‑għemejjel tad‑dlam u l‑qtil bil‑moħbi, u jibqa’ jgħaddi minn ġenerazzjoni għall‑oħra l‑konfoffi tagħhom, u l‑ġuramenti tagħhom, u l‑patti tagħhom, u l‑pjanijiet ta’ ħażen mill‑aktar terribbli tagħhom; u hu jkompli jagħmel dan diment li jkompli jaħkem f’idejh qlub ulied il‑bnedmin.",
                "31": "U issa araw, huwa rnexxielu jaħkem f’idejh qlub in‑Nefiti; iva, hekk li huma saru nies mill‑aktar ħżiena; iva, il‑biċċa l‑kbira minnhom abbandunaw it‑triq tas‑sewwa, u għaffġu b’saqajhom il‑kmandamenti ta’ Alla, u bdew jagħmlu dak li jridu, u bnew għalihom infushom allat tad‑deheb u tal‑fidda.",
                "32": "U ġara li dan il‑ħażen kollu seħħ fosthom fi spazju ta’ ftit snin biss, tant li l‑parti l‑kbira tal‑ħażen li seħħ fosthom seħħ fis‑sena sebgħa u sittin tas‑saltna tal‑imħallfin fuq il‑poplu ta’ Nefi.",
                "33": "U huma komplew jikbru fi ħżunithom anke fis‑sena tmienja u sittin, u dan wassal għal bosta niket u biki fost it‑twajbin.",
                "34": "U b’hekk naraw li n‑Nefiti ftit, ftit bdew jitilfu l‑fidi, u bdew jikbru fil‑ħażen u l‑abominazzjonijiet, waqt li l‑Lamaniti bdew jikbru ferm fl‑għarfien ta’ Alla tagħhom; iva, huma bdew iħarsu l‑preċetti u l‑kmandamenti tiegħu, u bdew jimxu fis‑sewwa u t‑tjieba quddiemu.",
                "35": "U b’hekk naraw li l‑Ispirtu tal‑Mulej beda jitbiegħed min‑Nefiti, minħabba l‑ħażen u l‑ebusija ta’ qalbhom.",
                "36": "U b’hekk naraw li l‑Mulej beda jsawwab l‑Ispirtu tiegħu fuq il‑Lamaniti, minħabba l‑inklinazzjoni u r‑rieda tagħhom li jemmnu fi kliemu.",
                "37": "U ġara li l‑Lamaniti marru wara t‑tajfa ta’ briganti ta’ Gadjantun; u huma xandru l‑kelma ta’ Alla fost l‑aktar nies ħżiena fosthom, hekk li din it‑tajfa ta’ briganti spiċċat biex inqerdet għal kollox minn fost il‑Lamaniti.",
                "38": "U mill‑banda l‑oħra ġara li n‑Nefiti għenuhom biex ikomplu jissaħħu u tawhom l‑appoġġ tagħhom, fejn bdew mill‑aktar ħżiena fosthom, u wara żaru l‑art kollha tan‑Nefiti, u huma qarrqu bl‑aktar twajbin fosthom sakemm dawn spiċċaw jemmnu fl‑għemejjel tagħhom u bdew jaqsmu magħhom ħwejjeġ li kienu serqu mingħand ħaddieħor, u bdew jingħaqdu magħhom fil‑qtil bil‑moħbi u fl‑alleanzi sigrieti.",
                "39": "U b’hekk huma kisbu l‑kontroll assolut tal‑gvern, hekk li huma bdew jgħaffġu b’saqajhom u jsawtu u jittrattaw ħażin u jagħtu daharhom lill‑foqra u lill‑imsejknin, u lid‑dixxipli umli ta’ Alla.",
                "40": "U b’hekk naraw li huma kienu jinsabu fi stat terribbli, u kienu lesti għall‑qerda ta’ dejjem.",
                "41": "U ġara li b’hekk ġiet fi tmiemha s‑sena tmienja u sittin tas‑saltna tal‑imħallfin fuq il‑poplu ta’ Nefi."
            },
            "7": {
                "intro": "Il‑Profezija ta’ Nefi, Bin Ħelaman—Alla jhedded lin‑nies ta’ Nefi li huwa se jżurhom fl‑għadab tiegħu, sakemm jinqerdu għalkollox jekk huma ma jindmux minn ħżunithom. Alla jibgħat il‑pesta fuq il‑poplu ta’ Nefi; huma jindmu u jduru lejh. Samwel, li hu Lamanita, iħabbar lin‑Nefiti.",
                "1": "Araw, issa ġara li fis‑sena disgħa u sittin tas‑saltna tal‑imħallfin fuq il‑poplu Nefita, Nefi, bin Ħelaman, reġa’ lura fl‑art ta’ Żaraħemla mill‑art tat‑tramuntana.",
                "2": "Għax huwa kien mar fost in‑nies li kienu fl‑art tat‑tramuntana, u xandrilhom il‑kelma ta’ Alla, u ħabbrilhom bosta ħwejjeġ;",
                "3": "U huma ma laqgħux kliemu, hekk li huwa ma setax jibqa’ aktar fosthom, iżda reġa’ lura għal darb’oħra f’art twelidu.",
                "4": "U meta huwa ra lin‑nies fi stat ta’ ħażen daqstant terribbli, u ra lil dawk il‑briganti Gadjantuni jokkupaw is‑siġġijiet tat‑tribunal—fejn kienu ħadu f’idejhom bil‑forza s‑setgħa u l‑awtorità tal‑pajjiż; u warrbu l‑kmandamenti ta’ Alla, u bl‑ebda mod ma raw li jagħmlu dak li hu ġust quddiemu; u ma mxewx b’ġustizzja ma’ wlied il‑bnedmin;",
                "5": "Fejn huma kkundannaw lit‑twajbin minħabba t‑tjieba tagħhom; u bdew iħallu lill‑ħatja u lill‑ħżiena jgħadduha lixxa minħabba flushom; u barra minn hekk ħadu l‑poter f’idejhom fit‑tmexxija tal‑gvern, biex imexxu u jagħmlu li jridu huma, biex ikunu jistgħu jakkwistaw u jiksbu l‑glorja tad‑dinja, u barra minn hekk, ikunu jistgħu b’aktar faċilità jagħmlu adulterju, u jisirqu, u joqtlu, u jagħmlu li jridu huma—",
                "6": "Issa dan il‑ħażen kollu seħħ fost in‑Nefiti, fi spazju ta’ ftit snin biss; u meta Nefi ra dan, qalbu tqanqlet bin‑niket li ħass ġewwa fih; u fl‑agunija ta’ ruħu huwa stqarr:",
                "7": "O, li kieku għext ħajti fi żmien meta missieri Nefi ħalla l‑art ta’ Ġerusalemm, biex miegħu kont inkun nista’ nithenna fl‑art imwiegħda; fi żmienu niesu kienu jsibuha faċli jagħmlu dak li kien mitlub minnhom, u kienu dejjem jaraw li jħarsu l‑kmandamenti ta’ Alla, u ma kinux faċli jitmexxew ħalli jagħmlu l‑ħażen; u lanqas ma kienu jsibuha bi tqila biex jagħtu widen għal kliem il‑Mulej—",
                "8": "Iva, li kieku jien għext ħajti f’dawk iż‑żminijiet, ruħi kienet tithenna fit‑tjieba ta’ ħuti.",
                "9": "Iżda araw, jien ġejt magħżul biex ngħix f’dawn iż‑żminijiet, u biex ruħi timtela bin‑niket minħabba dan il‑ħażen ta’ ħuti.",
                "10": "U araw, ġara li dan kollu seħħ fuq torri, li kien fil‑ġnien ta’ Nefi, li kien jinsab qrib it‑triq li kienet tagħti għas‑suq ewlieni, li kien fil‑belt ta’ Żaraħemla; għalhekk, Nefi niżel għarkupptejh fuq it‑torri li kien jinsab fil‑ġnien tiegħu, liema torri kien jinsab ukoll qrib il‑bieb tal‑ġnien minn fejn kienet tgħaddi t‑triq.",
                "11": "U ġara li kienu għaddejjin xi rġiel minn hemm u lemħu lil Nefi waqt li kien qed joffri ruħu lil Alla fuq it‑torri; u huma marru jiġru jgħidu lin‑nies b’dak li kienu raw, u n‑nies inġabru flimkien f’miġemgħa biex jaraw għalfejn kien hemm daqstant niket minħabba l‑ħżunija tal‑poplu.",
                "12": "U issa, meta Nefi qam fuq riġlejh huwa ra l‑folla miġbura flimkien.",
                "13": "U ġara li huwa fetaħ fommu u qalilhom: Araw, għalfejn inġbartu hawn flimkien? Biex jiena ngħidilkom dwar ħżunitkom?",
                "14": "Iva, għax jiena tlajt fuq it‑torri tiegħi ħalli nkun nista’ noffri ruħi lil Alla tiegħi, minħabba l‑qalb mill‑aktar imnikkta tiegħi u dan minħabba ħżunitkom!",
                "15": "U minħabba l‑krib u t‑tnehid tiegħi intom inġbartu flimkien, u qed tistagħġbu; iva, u għandkom tassew għalfejn tistagħġbu; iva, għandkom tistagħġbu għax intom tajtu lilkom infuskom f’idejn ix‑xitan u huwa ħakem qalbkom daqstant.",
                "16": "Iva, x’fettlilkom waqajtu għat‑tħajjir ta’ dak li qed jipprova jixħet ruħkom fil‑miżerja ta’ dejjem u fi gwaj bla tmiem?",
                "17": "Indmu, indmu! Għalfejn għandkom tmutu? Duru, duru lejn il‑Mulej Alla tagħkom. Għalfejn abbandunakom?",
                "18": "Abbandunakom għax intom webbistu qalbkom; iva, intom ma tridux tagħtu widen għal leħen ir‑ragħaj it‑tajjeb; iva, intom xgħeltu lill‑Mulej bil‑għadab għalikom.",
                "19": "U araw, jekk intom ma tindmux, minflok mhu se jiġborkom flimkien, huwa sejjer ixerridkom ma’ kullimkien u intom issiru ikel għall‑klieb u l‑bhejjem selvaġġi.",
                "20": "O, x’fettlilkom tinsew lil Alla tagħkom fl‑istess jum li fih ħeliskom?",
                "21": "Iżda araw, dan intom għamiltuh biex takkwistaw, biex ifaħħrukom in‑nies, iva, u biex tkunu tistgħu tiksbu d‑deheb u l‑fidda. U intom irbattu qalbkom mal‑ġid u l‑frugħa ta’ din id‑dinja, u minħabba f’hekk intom qtiltu, u ssakkeġġjajtu, u sraqtu, u tajtu xhieda falza kontra għajrkom, u għamiltu kull xorta ta’ ħażen.",
                "22": "U minħabba f’hekk, jekk intom ma tindmux, intom se tintlaqtu minn gwaj. Għax jekk ma tindmux, araw, din il‑belt kbira, kif ukoll dawk l‑ibliet il‑kbar li jinsabu mal‑madwar, li jinsabu fl‑art li aħna għandna f’idejna, se jispiċċaw jittieħdu minn idejna u intom ma tibqgħux tgħammru aktar fihom; għax araw, il‑Mulej ma jagħtikomx il‑qawwa, kif sa issa dejjem għamel, biex intom tibqgħu tirreżistu kontra l‑għedewwa tagħkom.",
                "23": "Għax araw, dan jgħid il‑Mulej: Jiena ma nurix il‑qawwa tiegħi mal‑ħżiena, la ma’ wieħed u lanqas mal‑ieħor, nuriha biss ma’ dawk li jindmu minn dnubiethom, u jagħtu widen għal kliemi. Issa għalhekk, nixtieqkom taraw, ħuti, li se jkun aħjar għal‑Lamaniti milli għalikom jekk intom tibqgħu ma tindmux.",
                "24": "Għax araw, huma aktar twajbin minnkom, għax huma ma dinbux kontra dak l‑għarfien kbir li ġie żvelat lilkom; għalhekk il‑Mulej se juri ħnientu magħhom; iva, huwa se jtawwal jiemhom fuq din l‑art u se jkattar nisilhom, anke meta intom tisfaw meqruda għal kollox, jekk tibqgħu ma tindmux.",
                "25": "Iva, ħażin ikun għalikom minħabba dik l‑abominazzjoni mill‑aktar kbira li ġiet imwaqqfa fostkom u li intom ingħaqadtu magħha, iva, ma’ dik it‑tajfa sigrieta li waqqaf Gadjantun!",
                "26": "Iva, ħażin ikun għalikom minħabba dik il‑kburija li intom ħallejtu li tidħol f’qalbkom, li mlietkom b’arroganza li tiżboq it‑tajjeb kollu tagħkom u dan minħabba l‑ġid mill‑aktar kbir li għandkom!",
                "27": "Iva, ħażin ikun għalikom minħabba l‑ħażen u l‑abominazzjonijiet tagħkom!",
                "28": "U jekk ma tindmux intom sejrin tinqerdu; iva, anke artijietkom sejrin jittieħdulkom, u intom sejrin tinqerdu minn fuq wiċċ l‑art.",
                "29": "Għax araw, jien mhux qed ngħid dan kollu minn rajja, għax dawn il‑ħwejjeġ jien ma nafhomx minn rajja; iżda araw, jien naf li dan kollu huwa veru għax kien il‑Mulej Alla li żvelali dan kollu, għalhekk jiena nixhed li huma għad jiġu fis‑seħħ."
            },
            "8": {
                "1": "U issa ġara li meta Nefi qal dan il‑kliem, araw, kien hemm irġiel li kienu mħallfin, u li kienu jagħmlu parti wkoll mit‑tajfa sigrieta ta’ Gadjantun, u huma mtlew bil‑korla, u bdew jeħduha kontrih u jgħidu lin‑nies: Għalfejn ma taqbdux lil dan ir‑raġel u toħduh biex jingħata l‑kundanna skont ir‑reat li huwa wettaq?",
                "2": "Għalfejn dar‑raġel se tibqgħu tħarsu lejh, u toqogħdu tisimgħuh iżeblaħ lil dan il‑poplu u l‑liġi tagħna?",
                "3": "Għax araw, Nefi kellimhom dwar il‑liġi korrotta tagħhom; iva, Nefi qalilhom bosta ħwejjeġ li ma jistgħux jinkitbu; u huwa ma qal xejn li jmur kontra l‑kmandamenti ta’ Alla.",
                "4": "U dawk l‑imħallfin ħaduha kontrih għax huwa kellimhom bla tlaqliq dwar l‑għemejjel sigrieti tad‑dlam; madankollu, huma m’azzardawx jerfgħu idejhom fuqu, għax beżgħu li n‑nies jeħduha kontrihom.",
                "5": "Għalhekk huma daru fuq in‑nies u b’leħen għoli qalulhom: Għalfejn qed tħallu lil dan ir‑raġel iżeblaħna? Għax araw, hu qed jikkundanna lil dawn in‑nies kollha, u qed jgħidilhom li huma se jinqerdu; iva, u qed jgħid ukoll li dawn il‑bliet kbar tagħna sejrin jittieħdu minn għandna, u li fihom mhux se jkun hemm post għalina.",
                "6": "Issa aħna nafu li din xi ħaġa impossibbli, għax araw, aħna nies setgħana, u l‑istess blietna, għalhekk l‑għedewwa tagħna ma jistgħu qatt jiksbu l‑poter fuqna.",
                "7": "U ġara li b’hekk huma bdew ixewxu lin‑nies biex jeħduha kontra Nefi, u bdew jinċitaw il‑ġlied fosthom; għax kien hemm xi wħud li bdew jgħidu: Ħalluh bi kwietu lil dan ir‑raġel, għax hu raġel twajjeb, u dak kollu li qal żgur li se jiġi fis‑seħħ jekk aħna ma nindmux;",
                "8": "Iva, araw, fuqna se jinżlu l‑kastigi kollha sewwasew kif huwa xehed magħna; għax aħna nafu li x‑xhieda kollha li huwa ta dwar ħżunitna hija kollha vera. U araw il‑ħażen tagħna huwa kbir, u huwa jaf ukoll dwar dak kollu li aħna se ngħaddu minnu bħalma jaf dwar ħżunitna;",
                "9": "Iva, u araw, li kieku hu ma kienx profeta ma kienx se jixhed dwar dawk il‑ħwejjeġ.",
                "10": "U ġara li dawk in‑nies li ppruvaw jeqirdu lil Nefi ġew imġiegħla, minħabba l‑biża’ tagħhom, biex ma jerfgħux idejhom fuqu; għalhekk huwa reġa’ beda jkellimhom, meta ra li kien hemm fosthom min beda jappoġġjah, hekk li l‑kumplament bdew jibżgħu.",
                "11": "Għalhekk huwa ħass li kellu jkompli jkellimhom ftit ieħor u qalilhom: Araw, ħuti, ma qrajtux intom li Alla ta l‑qawwa lil wieħed raġel, sewwasew lil Mosè, biex jagħti daqqa fuq l‑ilmijiet tal‑Baħar tal‑Qasab, u dawn inferqu, ’l hawn u ’l hemm, hekk li l‑Iżraelin, li kienu missirijietna, qasmu fuq art niexfa, u l‑ilmijiet reġgħu ngħalqu fuq l‑armati tal‑Eġizzjani u belgħuhom?",
                "12": "U issa araw, jekk lil dan ir‑raġel Alla tah daqstant qawwa, mela għalfejn qed targumentaw bejnietkom, u tgħidu li lili ma tani l‑ebda qawwa li permezz tagħha jiena nista’ nkun naf dwar il‑kastigi li se jolqtukom jekk intom ma tindmux?",
                "13": "Iżda, araw, intom mhux biss qegħdin tiċħdu kliemi, iżda intom qegħdin ukoll tiċħdu l‑kliem kollu li qalu missirijietna, kif ukoll il‑kliem li qal dan ir‑raġel, Mosè, li lilu ġiet mogħtija daqstant qawwa, iva, il‑kliem li huwa qal dwar il‑miġja tal‑Messija.",
                "14": "Iva, huwa ma xehedx li Bin Alla għandu jiġi? U bl‑istess mod kif huwa rafa’ s‑serp tal‑bronż fid‑deżert, għad jintrefa’ dak li għandu jiġi.",
                "15": "U kif dawk kollha li jħarsu lejn dak is‑serp sejrin jgħixu, l‑istess jistgħu jgħixu dawk kollha li jħarsu lejn Bin Alla b’fidi, u bi spirtu niedem; huma jistgħu jgħixu sewwasew dik il‑ħajja li tibqa’ għal dejjem.",
                "16": "U issa araw, ma kienx biss Mosè li xehed dwar dawn il‑ħwejjeġ, iżda l‑istess għamlu l‑profeti qaddisa kollha, sewwasew minn żmienu lura sa żmien Abraham.",
                "17": "Iva, u araw, Abraham seta’ jara l‑miġja tiegħu, u huwa mtela bil‑ferħ u thenna.",
                "18": "Iva, u araw jien ngħidilkom, li ma kienx biss Abraham li kien jaf dwar dan kollu, iżda kien hemm bosta oħrajn qabel żmien Abraham li ġew imsejħin permezz tal‑ordni ta’ Alla; iva, sewwasew skont l‑ordni ta’ Ibnu; u dan sar biex in‑nies isiru jafu, eluf u eluf ta’ snin qabel il‑miġja tiegħu, li huma tabilħaqq setgħu jiksbu l‑fidwa.",
                "19": "U issa nixtieqkom tkunu tafu, li anke minn żmien Abraham ’l hawn kien hemm bosta profeti li xehdu dwar dawn il‑ħwejjeġ; iva, araw, il‑profeta Żenos xehed b’mod mill‑aktar qalbieni; u minħabba f’hekk huwa nqatel.",
                "20": "U araw, l‑istess għamel Żenok, u l‑istess Eżija, u l‑istess Isaija, u Ġeremija, (Ġeremija huwa l‑istess profeta li xehed dwar il‑qerda ta’ Ġerusalemm) u issa nafu li Ġerusalemm spiċċat meqruda skont kliem Ġeremija. Mela allura għalfejn Bin Alla ma jistax jiġi, skont il‑profezija tiegħu?",
                "21": "U issa għandkom xi dubju li Ġerusalemm ġiet meqruda? Jista’ xi ħadd jgħid li wlied Sedekija ma ġewx maqtula lkoll, ħlief Mulek? Iva, u mhux qed taraw li dawk li ġejjin minn nisel Sedekija jinsabu magħna, u li huma ġew imkeċċijin ’il barra mill‑art ta’ Ġerusalemm? Iżda araw, dan mhux kollox—",
                "22": "Missierna Leħi ġie mkeċċi ’l barra minn Ġerusalemm għaliex huwa xehed dwar dawn il‑ħwejjeġ. Nefi wkoll xehed dwar dawn il‑ħwejjeġ, kif xehdu wkoll tista’ tgħid kull wieħed minn missirijietna, sewwasew sal‑ġurnata tal‑lum; iva, huma xehdu dwar il‑miġja ta’ Kristu, u huma thennew u ħarsu ’l quddiem lejn il‑jum li fih għandu jiġi.",
                "23": "U araw, huwa tabilħaqq Alla, u huwa jinsab magħhom, u hu wera lilu nnifsu lilhom, u huma ġew mifdija minnu; u lilu huma taw glorja, minħabba dak li għandu jiġi.",
                "24": "U issa, peress li dawn il‑ħwejjeġ intom tafuhom u ma tistgħux tiċħduhom, sakemm ma taqgħux fil‑gideb, għalhekk f’din il‑ħaġa intom dnibtu, għax intom ċħadtu dan kollu, minkejja l‑evidenza kbira li ngħatajtu; iva, sewwasew intom ingħatajtu kull ħaġa, kemm li tinsab fis‑smewwiet, kif ukoll li tinsab fl‑art, bħala xhieda li dawn il‑ħwejjeġ huma vera.",
                "25": "Għax araw, intom ċħadtu l‑verità, u ħadtuha kontra l‑imqaddes Alla tagħkom; u anke bħalissa, minflok m’intom iġġemmgħu għalikom teżori fis‑smewwiet, fejn xejn ma jitmermer, u fejn l‑ebda ħaġa mniġġsa ma tista’ tgħammar, intom qegħdin taħżnu l‑għadab għalikom infuskom għal jum il‑ħaqq.",
                "26": "Iva, anki bħalissa intom tinsabu lesti għall‑qerda ta’ dejjem, minħabba l‑qtil tagħkom u ż‑żína u l‑ħażen tagħkom; iva, u jekk intom ma tindmux mhux se ddumu ma tinqerdu.",
                "27": "Iva, araw il‑qerda tagħkom tinsab fil‑qrib; iva, morru ħdejn is‑siġġu tat‑tribunal, u ssiru tafu; u araw, l‑imħallef tagħkom safa maqtul, u huwa jinsab mgħarraq f’demmu; u hu ġie maqtul minn ħuh, li qed jipprova jokkupa s‑siġġu tat‑tribunal.",
                "28": "U araw, it‑tnejn li huma jagħmlu parti mit‑tajfa sigrieta, li ġiet maħluqa minn Gadjantun u mill‑malinn li jara kif jagħmel biex jeqred ruħ il‑bnedmin."
            },
            "9": {
                "1": "Araw, issa ġara li meta Nefi qal dan il‑kliem, ċerti rġiel li kien hemm fosthom telqu jiġru lejn is‑siġġu tat‑tribunal; iva, kienu sewwasew ħamsa li marru, u huma u sejrin bdew jgħidu bejniethom:",
                "2": "Araw, issa aħna se nkunu nafu fiċ‑ċert jekk dan ir‑raġel huwiex profeta u jekk Alla ordnalux biex iħabbrilna ħwejjeġ tal‑għaġeb bħal dawn. Araw, aħna ma nemmnux li hu l‑każ; iva, ma nemmnux li huwa profeta; madankollu, jekk din il‑ħaġa li huwa qal dwar il‑prim imħallef hija vera, li huwa jinsab mejjet, mela aħna lesti li nemmnu li l‑kliem l‑ieħor li huwa qal huwa veru.",
                "3": "U ġara li huma telqu jiġru kemm jifilħu, u waslu ħdejn is‑siġġu tat‑tribunal; u araw, il‑prim imħallef kien jinsab mejjet mal‑art, mgħarraq f’demmu.",
                "4": "U issa araw, meta huma raw dan huma stagħġbu bil‑kbir, hekk li waqgħu mal‑art; għax huma ma kinux emmnu l‑kliem li Nefi kien qal dwar il‑prim imħallef.",
                "5": "Iżda araw, meta huma raw dan huma emmnu, u nħakmu mill‑biża’ ma jmurx il‑poplu jintlaqat mill‑kastigi kollha li tkellem dwarhom Nefi; għalhekk huma bdew jirtogħdu u waqgħu mal‑art.",
                "6": "Issa, hekk kif inqatel l‑imħallef—u huwa nqatel minn ħuh li kien liebes b’mod biex ma jingħarafx, u mbagħad ħarab, il‑qaddejja ħarbu u marru jgħidu lin‑nies, iħabrulhom li fosthom kien seħħ delitt;",
                "7": "U araw, in‑nies inġabru flimkien ħdejn il‑post fejn kien hemm is‑siġġu tat‑tribunal—u araw, huma baqgħu mistagħġbin meta raw lil dawk il‑ħamest irġiel mixħutin mal‑art.",
                "8": "U issa araw, in‑nies ma kienu jafu xejn dwar il‑folla li kienet inġabret flimkien fil‑ġnien ta’ Nefi; għalhekk huma bdew jgħidu bejniethom: Dawn huma l‑irġiel li qatlu lill‑imħallef, u Alla darabhom ħalli ma jkunux jistgħu jaħarbu minn ħdejna.",
                "9": "U ġara li huma qabduhom u rabtuhom u xeħtuhom f’ħabs. U nħarġet proklama u ġiet imxandra mal‑madwar li tgħid li l‑imħallef kien inqatel, u li l‑qattiela kienu ttieħdu u nxteħtu f’ħabs.",
                "10": "U ġara li l‑għada n‑nies inġabru lkoll flimkien biex juru s‑sogħba tagħhom u biex isumu, waqt id‑difna ta’ dan il‑prim imħallef kbir li safa maqtul.",
                "11": "U anke dawk l‑imħallfin li kienu fil‑ġnien ta’ Nefi, u semgħu kliemu, inġabru flimkien waqt id‑difna.",
                "12": "U ġara li huma bdew jistaqsu lin‑nies u jgħidulhom: Fejn huma l‑ħamest irġiel li ntbagħtu biex jaraw jekk il‑prim imħallef kienx inqatel tassew? U huma weġbuhom u qalulhom: Dwar dawn il‑ħamest irġiel li qed tgħidu li bgħattu, aħna ma nafu xejn; iżda hemm ħames qattiela, li xħetnihom fil‑ħabs.",
                "13": "U ġara li l‑imħallfin xtaqu li jġibuhom quddiemhom; u huma hekk għamlu, u araw, huma kienu l‑ħamsa li kienu ntbagħtu; u araw l‑imħallfin staqsewhom x’kienu jafu dwar din il‑ħaġa, u huma għarrfuhom b’dak kollu li kienu għamlu, u qalulhom:",
                "14": "Aħna tlaqna b’ġirja u wasalna fil‑post fejn hemm is‑siġġu tat‑tribunal, u meta aħna rajna li kollox seħħ kif kien ħabbar Nefi, aħna bqajna mistagħġbin tant li spiċċajna waqajna mal‑art; u meta ġejna f’tagħna, araw huma qabduna u xeħtuna f’ħabs.",
                "15": "Issa, dwar min qatel lil dan ir‑raġel, aħna ma nafux; u kulma nafu huwa dan, li aħna tlaqna b’ġirja ’l hemm kif xtaqtuna nagħmlu intom, u araw, aħna sibnieh mejjet, kif kien qal Nefi.",
                "16": "U issa ġara li l‑imħallfin marru jispjegaw din il‑ħaġa lin‑nies, u huma bdew jitkellmu kontra Nefi u jgħidu: Araw, aħna nafu li dan Nefi ftiehem ma’ xi ħadd biex joqtol lill‑imħallef, u mbagħad jara li jħabbrilna dak li seħħ, ħalli jkun jista’ jikkonvertina għat‑twemmin tiegħu, biex ikun jista’ jgħolli lilu nnifsu u aħna nqisuh bħala xi raġel kbir, magħżul minn Alla, u profeta.",
                "17": "U issa araw, aħna se nsiru nafu l‑verità kollha dwar dan ir‑raġel, u huwa sejjer jistqarr ħtijietu u sejjer jgħarrafna dwar min kien il‑veru qattiel ta’ dan l‑imħallef.",
                "18": "U ġara li l‑ħamsa ġew meħlusa fil‑jum tad‑difna. Madankollu, huma bdew iċanfru lill‑imħallfin minħabba l‑kliem li huma qalu kontra Nefi, u bdew jiddibattu magħhom wieħed wieħed, hekk li spiċċaw ħallewhom bla kliem.",
                "19": "Madankollu, huma taw ordni biex jaqbdu lil Nefi, jorbtuh u jġibuh quddiem il‑folla, u huma bdew jinterrogawh b’modi differenti biex forsi jaqbduh f’xi ħaġa, ħalli jkunu jistgħu jaqtgħuhielu għall‑mewt—",
                "20": "U bdew jgħidulu: Inti żgur mdaħħal fiha dil‑ħaġa; min hu dak li wettaq dan id‑delitt? Ejja għidilna, u ammetti ħtijietek; u qalulu, Ara ħares lejn dawn il‑flus; u aħna lesti wkoll li nagħtuk il‑ħelsien mill‑mewt jekk inti tgħidilna, u tammetti l‑ftehim li inti għamilt miegħu.",
                "21": "Iżda Nefi qalilhom: Ja boloh, intom li intom nies bla ħtin f’qalbkom, u nies għomja, u raskom iebsa, kemm taħsbu li l‑Mulej Alla tagħkom se jkompli jħallikom tibqgħu mexjin f’din it‑triq tad‑dnub?",
                "22": "O wasal iż‑żmien li tibdew tixhru u titniehdu, minħabba l‑qerda kbira li bħalissa hemm tistenniekom, jekk intom ma tindmux.",
                "23": "Araw intom tgħidu li jiena ftehimt ma’ xi ħadd biex imur joqtol lil Siżoram, il‑prim imħallef tagħna. Iżda araw, jien ngħidilkom, li intom qed tgħidu hekk għax jiena xhedt quddiemkom biex intom tkunu tafu dwar din il‑ħaġa; iva, sewwasew biex nurikom li jiena naf bil‑ħażen u l‑abominazzjonijiet li jeżistu fostkom.",
                "24": "U għax jien għamilt dan, intom qed tgħidu li jiena ftehimt ma’ xi ħadd biex iwettaq din il‑ħaġa; iva, għax jiena wrejtkom dan is‑sinjal intom qed teħduha kontrija, u qed tippruvaw tneħħuli ħajti.",
                "25": "U issa araw, jiena se nurikom sinjal ieħor, u ħa nara jekk minħabba dan intomx se tippruvaw teqirduni.",
                "26": "Araw jien ngħidilkom: Morru fid‑dar ta’ Seantu, li jiġi ħu Siżoram, u għidulu—",
                "27": "Allura Nefi, dak li jridha ta’ profeta, li ħabbar daqstant ħażen dwar dan il‑poplu, ftiehem miegħek biex inti toqtol lil Siżoram, li jiġi ħuk?",
                "28": "U araw, huwa se jgħidilkom, Le.",
                "29": "U intom għandkom tgħidulu: Lil ħuk inti qtiltu?",
                "30": "U hu jieqaf quddiemkom bil‑biża’ u ma jkunx jaf x’se jaqbad jgħid. U araw, huwa jiċħad magħkom dan; u jagħmilha ta’ bir‑ruħu li baqa’ mistagħġeb; madankollu, huwa jistqarr magħkom li huwa innoċenti.",
                "31": "Iżda araw, intom għandkom tifluh waħda sew, u għandkom issibu d‑demm ma’ djul il‑mantell tiegħu.",
                "32": "U meta intom taraw dan, għandkom tgħidulu: Minn fejn ġie dan id‑demm? Ma taħsibx li aħna nafu li dan huwa demm ħuk?",
                "33": "U mbagħad huwa jibda jirtogħod, u jisfar, għoddu se jmut.",
                "34": "U mbagħad għandkom tgħidulu: Minħabba li qed tibża’ daqshekk u minħabba l‑bjuda ta’ wiċċek, ara, aħna nafu li inti ħati.",
                "35": "U mbagħad huwa aktar jibda jibża’; għalhekk hu jammetti magħkom, u ma jkomplix jiċħad aktar li kien hu li wettaq dan id‑delitt.",
                "36": "U mbagħad huwa jgħidilkom, li jien, Nefi, ma naf b’xejn dwar dil‑ħaġa sakemm ma ġietx żvelata lili permezz tal‑qawwa ta’ Alla. U hekk intom tkunu tafu li jien raġel onest, u li kien Alla li bagħatni fostkom.",
                "37": "U ġara li huma marru u għamlu kif qalilhom Nefi. U araw, dak kollu li huwa qal kien kollu minnu; għax huwa ċaħad, skont kliemu; u skont kliemu wkoll huwa ammetta.",
                "38": "U huwa kellu jammetti li kien hu fil‑fatt il‑qattiel, u b’hekk il‑ħamsa ġew meħlusa, u l‑istess Nefi.",
                "39": "U kien hemm uħud min‑Nefiti li emmnu fi kliem Nefi; u kien hemm ukoll xi wħud, li emmnu minħabba x‑xhieda li taw il‑ħamsa, għax huma kienu kkonvertew waqt li kienu jinsabu fil‑ħabs.",
                "40": "U issa fost in‑nies kien hemm xi wħud li qalu li Nefi kien profeta.",
                "41": "U kien hemm oħrajn li qalu: Araw, dan hu alla, għax kieku ma kienx alla ma kienx ikun jaf b’dan kollu. Għax araw, huwa qalilna x’inhuma l‑ħsibijiet ta’ qalbna, u qalilna wkoll ċerti ħwejjeġ; u kien hu wkoll li għarrafna dwar min kien il‑vera qattiel tal‑prim imħallef tagħna."
            },
            "10": {
                "1": "U ġara li seħħet qasma fi ħdan il‑poplu, min mar ’l hemm u min mar ’l hawn u kulħadd mar għal triqtu, u ħallew lil Nefi waħdu, waqt li huwa kien wieqaf f’nofshom.",
                "2": "U ġara li Nefi rħielha lejn daru, jixtarr dwar dawk il‑ħwejjeġ li wrieh il‑Mulej.",
                "3": "U b’hekk ġara li waqt li kien qed jixtarr—hu li kien mnikket għall‑aħħar minħabba l‑ħażen tal‑poplu Nefita, l‑għemejjel sigrieti tad‑dlam tagħhom, u l‑qtil tagħhom, u s‑serq tagħhom, u kull xorta ta’ ħażen ieħor—u b’hekk ġara li waqt li kien qed jixtarr f’qalbu, araw, huwa sema’ leħen jgħidlu:",
                "4": "Hieni inti, Nefi, għal dak kollu li inti wettaqt; għax jiena rajt kif inti xandart bla heda l‑kelma li jiena żvelajtlek ma’ dan il‑poplu. U inti ma bżajtx minnhom, u ma qgħadtx tibża’ għal ħajtek, iżda rajt li tagħmel ir‑rieda tiegħi, u li tħares il‑kmandamenti tiegħi.",
                "5": "U issa, għax inti għamilt dan b’tant persistenza, ara, jiena se nbierkek għal dejjem; u jien se nagħtik il‑qawwa fil‑kelma u fl‑għemil, fil‑fidi u f’dak kollu li tagħmel; iva, isir minnek sewwasew skont kelmtek, għax inti m’inti se titlob xejn li jmur kontra r‑rieda tiegħi.",
                "6": "Ara, inti Nefi, u jiena Alla. Ara, jiena se nistqarr miegħek fil‑preżenza tal‑anġli tiegħi, li inti sejjer ikollok il‑qawwa fuq dan il‑poplu, u int se tidrob l‑art permezz tal‑ġuħ, u l‑pesta, u l‑qerda, skont il‑ħażen ta’ dan il‑poplu.",
                "7": "Ara, jiena nagħtik qawwa, li kull ma tissiġilla fuq l‑art ikun issiġillat fis‑smewwiet; u kull ma tħoll fuq l‑art ikun maħlul fis‑smewwiet; u din hi l‑qawwa li inti se jkollok fost dan il‑poplu.",
                "8": "U għalhekk, jekk lil dan it‑tempju inti tgħidlu biex jinqasam fi tnejn, hekk isir.",
                "9": "U jekk lil din il‑muntanja inti tgħidilha, Irridek iċċedi u ssir terrapien, hekk isir.",
                "10": "U ara, jekk inti tgħid li Alla se jidrob lil dan il‑poplu, hekk jiġri.",
                "11": "U issa ara, jiena qed nordnalek biex inti tmur u xxandar il‑kelma lil dan il‑poplu, u tgħidlu li dan hu li qal il‑Mulej Alla, Dak li jista’ kollox: Jekk intom ma tindmux intom se tiġu midruba, u sejrin tinqerdu.",
                "12": "U araw, issa ġara li meta l‑Mulej qal dan il‑kliem lil Nefi, huwa waqaf u ma kompliex sejjer lejn daru, iżda reġa’ lura lejn il‑miġemgħa li kienet imxerrda ma’ wiċċ l‑art, u beda jxandrilhom il‑kelma tal‑Mulej, li ġiet imxandra lilu, dwar il‑qerda tagħhom jekk huma ma jindmux.",
                "13": "Issa araw, minkejja dak il‑miraklu tant kbir li għamel Nefi meta għarrafhom bil‑mewt tal‑prim imħallef, huma webbsu qalbhom u ma tawx widen għal kliem il‑Mulej.",
                "14": "Għalhekk Nefi xandrilhom il‑kelma tal‑Mulej u qalilhom: Jekk intom ma tindmux, dan jgħid il‑Mulej, intom se tisfaw midruba, hekk li sejrin tinqerdu.",
                "15": "U ġara li meta Nefi xandrilhom il‑kelma, araw, huma baqgħu jwebbsu qalbhom u ma ridux jagħtu widen għal kliemu; għalhekk huma bdew iżebilħuh, u ppruvaw jaqbduh taħt idejhom ħalli jkunu jistgħu jixħtuh il‑ħabs.",
                "16": "Iżda araw, il‑qawwa ta’ Alla kienet miegħu, u huma ma setgħux jaqbduh u jixħtuh il‑ħabs, għax huwa ttieħed mill‑Ispirtu u warrab minn nofshom.",
                "17": "U b’hekk ġara li huwa beda jżur miġemgħa wara l‑oħra fl‑Ispirtu, ixandar il‑kelma ta’ Alla, sewwasew sakemm xandarha ma’ kulħadd, jew sakemm ra li tkun imxandra fost il‑poplu kollu.",
                "18": "U ġara li huma ma tawx widen ta’ kliemu; u huma bdew jitlewmu bejniethom, hekk li bdew jinqasmu fi gruppi differenti u bdew joqtlu lil xulxin permezz tax‑xabla.",
                "19": "U b’hekk ġiet fi tmiemha s‑sena wieħed u sebgħin tas‑saltna tal‑imħallfin fuq il‑poplu ta’ Nefi."
            },
            "11": {
                "1": "U issa ġara li fis‑sena tnejn u sebgħin tas‑saltna tal‑imħallfin it‑tilwim kompla jikber, hekk li kien hemm għadd ta’ gwerer madwar il‑pajjiż kollu fost il‑poplu kollu ta’ Nefi.",
                "2": "U kienet sewwasew din it‑tajfa sigrieta ta’ briganti li mexxiet dawn l‑għemejjel ta’ qerda u ħażen. U din il‑gwerra baqgħet sejra sal‑aħħar ta’ dik is‑sena; u baqgħet għaddejja wkoll fis‑sena tlieta u sebgħin.",
                "3": "U ġara li f’din is‑sena Nefi sejjaħ lill‑Mulej u qallu:",
                "4": "O Mulej, la tħallix li dan il‑poplu jinqered permezz tax‑xabla; iżda O Mulej, nitolbok biex minflok il‑gwerra tibgħat il‑ġuħ fil‑pajjiż, biex dan iqanqalhom ħalli huma jibdew jiftakru fil‑Mulej Alla tagħhom, u forsi jindmu u jduru lejk.",
                "5": "U kollox seħħ skont kliem Nefi. U waqa’ ġuħ kbir fuq l‑art, fost il‑poplu kollu ta’ Nefi. U b’hekk fis‑sena erbgħa u sebgħin il‑ġuħ kompla jippersisti, u ġew fi tmiemhom l‑għemejjel tal‑qerda permezz tax‑xabla iżda spiċċaw ibatu bil‑kbir minħabba l‑ġuħ.",
                "6": "U dawn l‑għemejjel tal‑qerda komplew ukoll fis‑sena ħamsa u sebgħin. Għax l‑art intlaqtet minn nixfa kbira, u ma bdietx tipproduċi qamħ fi żmien il‑qamħ; u ġiet milquta l‑art kollha, kemm fost il‑Lamaniti kif ukoll fost in‑Nefiti, hekk li huma ntlaqtu b’tali mod li kienu eluf fosthom li sfaw meqruda fl‑inħawi tal‑pajjiż fejn kien hemm l‑aktar ħażen.",
                "7": "U ġara li n‑nies raw li kienu għoddhom se jmutu bil‑ġuħ, u huma bdew jiftakru fil‑Mulej Alla tagħhom; u bdew jiftakru kliem Nefi.",
                "8": "U n‑nies bdew jitolbu b’ħerqa lill‑prim imħallfin u lill‑mexxejja tagħhom, biex lil Nefi jgħidulu: Ara, aħna nafu li inti bniedem ta’ Alla, u għalhekk nitolbuk titlob lill‑Mulej Alla tagħna biex huwa jraġġa’ lura minna dan il‑ġuħ, ma jmurx il‑kliem kollu li għidt dwar il‑qerda tagħna jiġi fis‑seħħ.",
                "9": "U ġara li l‑imħallfin qalu lil Nefi x’kienet ix‑xewqa tan‑nies. U ġara li meta Nefi ra li n‑nies kienu nidmu u umiljaw ruħhom, u libsu l‑ilbies tal‑ixkejjer, huwa reġa’ sejjaħ lill‑Mulej u qallu:",
                "10": "O Mulej, nitolbok tħares lejn dan il‑poplu u tara li huma nidmu; u huma keċċew minn fosthom it‑tajfa ta’ Gadjantun hekk li dawn inqerdu għal kollox, u spiċċaw ħbew il‑pjanijiet sigrieti tagħhom fl‑art.",
                "11": "Issa, O Mulej, minħabba li huma umiljaw ruħhom, nitolbok biex traġġa’ lura l‑għadab tiegħek, u biex tissodisfa l‑għadab tiegħek fil‑qerda ta’ dawk in‑nies ħżiena li diġà wassalt għall‑qerda tagħhom.",
                "12": "O Mulej, nitolbok traġġa’ lura l‑għadab tiegħek, iva, il‑qilla tal‑għadab tiegħek, u ġġib fi tmiemu l‑ġuħ li hawn f’din l‑art.",
                "13": "O Mulej, nitolbok tismagħni, u tara li jseħħ skont kliemi, u tibgħat ix‑xita fuq wiċċ l‑art, biex hija tipproduċi l‑frott tagħha, u l‑qamħ tagħha fi żmien il‑qamħ.",
                "14": "O Mulej, inti smajt kliemi meta jiena għidt, nitolbok biex tibgħat il‑ġuħ, ħalli tiġi fi tmiemha l‑pesta tax‑xabla; u jiena naf li inti, anke f’dan il‑mument, sejjer tisma’ kliemi, għax inti għidt li: Jekk dan il‑poplu jindem jiena nħenn għalih.",
                "15": "Iva, O Mulej, u inti tista’ tara li huma nidmu, minħabba li huma ntlaqtu mill‑ġuħ u l‑pesta u l‑qerda.",
                "16": "U issa, O Mulej, nitolbok traġġa’ lura l‑għadab tiegħek, u għal darb’oħra nitolbok tara jekk humiex lesti li jaqduk? U jekk hu hekk, O Mulej, nitolbok biex lilhom inti tbierek skont kelmtek.",
                "17": "U ġara li fis‑sena sitta u sebgħin il‑Mulej raġġa’ lura l‑għadab tiegħu mill‑poplu, u huwa bagħat ix‑xita fuq l‑art, hekk li hija pproduċiet il‑frott tagħha fi żmien frottha. U ġara li hija pproduċiet il‑qamħ tagħha fi żmien qamħha.",
                "18": "U araw, il‑poplu thenna u ta glorja lil Alla, u fuq wiċċ l‑art kollha bdiet issaltan hena kbira; u huma ma ppruvawx aktar jeqirdu lil Nefi, iżda bdew iqisuh bħala profeta kbir, u bniedem ta’ Alla, li ngħatat lilu qawwa u awtorità kbira minn Alla.",
                "19": "U araw, ħuh Leħi ma kienx anqas minnu fejn tidħol is‑sewwa.",
                "20": "U b’hekk ġara li n‑nies ta’ Nefi għal darb’oħra beda jkollkom ir‑risq f’arthom, u huma bdew jibnu l‑ħerbiet tagħhom, u bdew jitkattru u jinfirxu sew, hekk li huma mlew wiċċ l‑art kollha, kemm fin‑naħa tat‑tramuntana kif ukoll fin‑naħa tan‑nofsinhar, mill‑baħar tal‑punent sal‑baħar tal‑lvant.",
                "21": "U ġara li s‑sena sitta u sebgħin intemmew fil‑paċi. U s‑sena sebgħa u sebgħin bdiet fil‑paċi; u l‑knisja nfirxet mal‑wiċċ kollu tal‑art u l‑biċċa l‑kbira tan‑nies, kemm in‑Nefiti kif ukoll il‑Lamaniti, kienu jagħmlu parti mill‑knisja; u f’arthom bdiet issaltan paċi kbira; u b’hekk ġiet fi tmiemha s‑sena sebgħa u sebgħin.",
                "22": "U l‑paċi kompliet issaltan fosthom ukoll fis‑sena tmienja u sebgħin, għajr għal ftit tilwim li qam dwar dawk il‑punti tad‑duttrina li ġew stabbiliti mill‑profeti.",
                "23": "U fis‑sena disgħa u sebgħin beda jqum ħafna ġlied. Iżda ġara li Nefi u Leħi, u ħafna minn ħuthom li kienu jafu sewwa l‑punti vera tad‑duttrina, peress li ta’ kuljum kien ikollhom bosta rivelazzjonijiet, bdew ixandru l‑kelma lin‑nies, hekk li f’dik l‑istess sena huma ġabu fi tmiemu l‑ġlied li kien qam bejniethom.",
                "24": "U ġara li fis‑sena tmenin tas‑saltna tal‑imħallfin fuq il‑poplu ta’ Nefi, kien hemm xi wħud li kienu nqatgħu minn man‑nies ta’ Nefi, li xi snin qabel kienu marru u ngħaqdu mal‑Lamaniti, u li kienu bdew isejħu lilhom infushom Lamaniti, u kien hemm ukoll xi wħud li kienu tassew ta’ nisel Lamanita, li kienu ġew imqanqla biex jimtlew bil‑għadab minnhom, jew aħjar minn dawk id‑dissidenti, u huma taw bidu għal gwerra kontra ħuthom.",
                "25": "U huma bdew joqtlu u jisirqu; u mbagħad imorru lura fil‑muntanji, u fix‑xagħri u fil‑moħbiet tagħhom, fejn hemmhekk bdew jistaħbew ħalli ħadd ma jsibhom, u kuljum huma bdew jilqgħu fosthom aktar nies, diment li kien għad baqa’ aktar dissidenti xi jmorru fosthom.",
                "26": "U b’hekk maż‑żmien, iva, sewwasew fi spazju ta’ ftit snin biss, huma saru tajfa ta’ briganti mill‑aktar kbira; u bdew ifittxu u jiskopru l‑pjanijiet sigrieti kollha ta’ Gadjantun; u b’hekk huma saru l‑briganti ta’ Gadjantun.",
                "27": "Issa araw, dawn il‑briganti wasslu għal devastazzjoni kbira, iva, sewwasew għal qerda kbira fost il‑poplu ta’ Nefi, kif ukoll fost il‑poplu Lamanita.",
                "28": "U ġara li kien hemm bżonn li jkun hemm waqfien minn dawn l‑għemejjel ta’ qerda; għalhekk huma bagħtu armata ta’ rġiel mill‑aktar b’saħħithom fix‑xagħri u fuq il‑muntanji biex ifittxu lil din it‑tajfa ta’ briganti, u jeqirduhom.",
                "29": "Iżda araw, ġara li f’dik l‑istess sena huma ġew imġiegħla jirtiraw lura lejn artijiethom. U b’hekk ġiet fi tmiemha s‑sena tmenin tas‑saltna tal‑imħallfin fuq il‑poplu ta’ Nefi.",
                "30": "U ġara li fil‑bidu tas‑sena wieħed u tmenin huma marru jeħduha kontra din it‑tajfa ta’ briganti, u spiċċaw qatlu ħafna minnhom; u huma ntlaqtu wkoll minn qerda kbira.",
                "31": "U għal darb’oħra huma ġew imġiegħla jitilqu ’l barra mix‑xagħri u minn qalb il‑muntanji u jerħulha lejn artijiethom, minħabba n‑numru mill‑aktar kbir ta’ briganti li kienu infestaw il‑muntanji u x‑xagħri.",
                "32": "U ġara li b’hekk ġiet fi tmiemha din is‑sena. U l‑briganti komplew jiżdiedu u jissaħħu, hekk li huma bdew jisfidaw l‑armati kollha tan‑Nefiti, kif ukoll tal‑Lamaniti; u huma wasslu lin‑nies li kien hemm fuq il‑wiċċ kollu tal‑art biex jinħakmu minn biża’ liema bħalha.",
                "33": "Iva, għax huma marru f’kull naħa tal‑pajjiż, u għamlu ħerba sħiħa minnha; iva, huma qatlu bosta nies, u oħrajn ħaduhom bħala lsira fix‑xagħri, iva, b’mod speċjali lin‑nisa u lit‑tfal tagħhom.",
                "34": "Issa dan il‑ħażen kollu, li laqat lin‑nies minħabba ħżunithom, qanqalhom għal darb’oħra biex huma jerġgħu jibdew jiftakru fil‑Mulej Alla tagħhom.",
                "35": "U b’hekk ġiet fi tmiemha s‑sena wieħed u tmenin tas‑saltna tal‑imħallfin.",
                "36": "U fis‑sena tnejn u tmenin huma reġgħu bdew jinsew lill‑Mulej Alla tagħhom. U fis‑sena tlieta u tmenin huma bdew jikbru fi ħżunithom. U fis‑sena erbgħa u tmenin huma baqgħu ma bidlux ħajjithom.",
                "37": "U ġara li fis‑sena ħamsa u tmenin huma aktar bdew jitkabbru, u jikbru fi ħżunithom; u b’hekk huma kienu jinsabu għal darb’oħra lesti għall‑qerda.",
                "38": "U b’hekk ġiet fi tmiemha s‑sena ħamsa u tmenin."
            },
            "12": {
                "1": "U b’hekk nistgħu naraw kemm huma foloz, kif ukoll dgħajfa qlub ulied il‑bnedmin; iva, nistgħu naraw li l‑Mulej fit‑tjieba kbira u infinita tiegħu jbierek lil dawk li jafdaw fih u jgħinhom jikbru fil‑ġid.",
                "2": "Iva, u nistgħu naraw li fil‑mument li huwa jgħin lill‑poplu tiegħu jikber f’ġidu, iva, billi jkattar frott ir‑raba’ tagħhom u l‑merħliet u l‑baqar tagħhom, u d‑deheb u l‑fidda tagħhom u kull xorta ta’ ħwejjeġ prezzjużi ta’ kull għamla u forma; u jippreserva ħajjithom, u jeħlishom minn idejn l‑għedewwa tagħhom; u jrattab qalb l‑għedewwa tagħhom biex ma jiddikjaraw l‑ebda gwerra kontrihom; iva, u f’kelma waħda, wara li jagħmel minn kollox għall‑ġid u l‑kuntentizza tal‑poplu tiegħu; iva, huwa f’dak il‑waqt li huma jwebbsu qalbhom, u jinsew lill‑Mulej Alla tagħhom, u jgħaffġu b’saqajhom lill‑Qaddis—iva, u dan minħabba li huma jkunu jinsabu komdi, u minħabba l‑ġid mill‑aktar kbir tagħhom.",
                "3": "U b’hekk naraw li jekk il‑Mulej ma jagħtix tbeżbiża lill‑poplu tiegħu permezz ta’ bosta taħbit, iva, jekk huwa ma jġarrabhomx permezz tal‑mewt u t‑terrur, u l‑ġuħ u kull tip ta’ pesta, huma jinsew jiftakru fih.",
                "4": "O kemm huma boloh u fiergħa, u kemm huma ħżiena u mxajtna, u kemm huma pronti biex iwettqu l‑ħażen, u tqal biex iwettqu t‑tajjeb ulied il‑bnedmin; iva, kemm huma pronti biex jagħtu widen għal kliem il‑malinn, u biex jorbtu qalbhom mal‑ħwejjeġ fiergħa tad‑dinja!",
                "5": "Iva, kemm huma pronti biex jitkabbru bihom infushom; iva, kemm huma pronti biex jiftaħru, u jwettqu kull xorta ta’ għemejjel ħżiena; u kemm huma tqal biex jiftakru fil‑Mulej Alla tagħhom u jagħtu widen għall‑pariri tiegħu, iva, kemm huma tqal biex jimxu fi triqat il‑għerf!",
                "6": "Araw, huma ma jixtiequx li l‑Mulej Alla tagħhom, li lilhom huwa ħalaq, imexxihom u jsaltan fuqhom; minkejja t‑tjieba kbira tiegħu u l‑ħniena tiegħu lejhom, huma ma jagħtux każ tal‑pariri tiegħu, u ma jixtiequx li huwa jkun il‑gwida tagħhom.",
                "7": "O kemm hu kbir ix‑xejn ta’ wlied il‑bnedmin; iva, huma li huma saħansitra anqas mit‑trab tal‑art.",
                "8": "Għax araw, it‑trab tal‑art jiċċaqlaq ’l hawn u ’l hemm, u jinfirex fil‑mument li Alla tagħna, kbir u etern, jordnalu jagħmel dan.",
                "9": "Iva, araw kif malli jisimgħu leħnu l‑għoljiet u l‑muntanji jitriegħdu u jitheżżu.",
                "10": "U bil‑qawwa ta’ leħnu huma jinqasmu, u jsiru terrapien, iva, huma jsiru sewwasew qishom wied.",
                "11": "Iva, bil‑qawwa ta’ leħnu l‑art kollha titheżżeż;",
                "12": "Iva, bil‑qawwa ta’ leħnu, is‑sisien jitriegħdu sewwasew fil‑qalba tagħhom.",
                "13": "Iva, u jekk lill‑art jgħidilha—Iċċaqlaq—hija tibda tiċċaqlaq.",
                "14": "Iva, jekk lill‑art jgħidilha—Jeħtieġ titreġġa lura, biex il‑jum jitwal għal bosta sigħat—hekk iseħħ;",
                "15": "U b’hekk, skont kelmtu l‑art titreġġa lura, u għall‑bniedem kollox ikun jidher bħallikieku x‑xemx mhux qed titħarrek; iva, u araw, hekk ikun ġara; għax bla dubju tkun l‑art li tiċċaqlaq u mhux ix‑xemx.",
                "16": "U araw ukoll, jekk huwa jgħid lill‑ilmijiet tal‑abbissi l‑kbar—Irridkom tinxfu—hekk iseħħ.",
                "17": "Araw, jekk huwa jgħid lil din il‑muntanja—Irridek tintrefa’, u tiġi hawn u taqa’ fuq din il‑belt, biex taħtek tindifen—araw hekk iseħħ.",
                "18": "U araw, jekk bniedem jaħbi teżor fl‑art, u l‑Mulej jgħid—Irrid li taqa’ saħta fuqu, minħabba l‑ħażen ta’ dak li ħbieh—araw, fuqu taqa’ saħta.",
                "19": "U jekk il‑Mulej jgħid—Misħut se tkun inti, u l‑ebda bniedem mhu se jsibek minn issa u għal dejjem—araw, l‑ebda bniedem ma jsibu minn issa u għal dejjem.",
                "20": "U araw, jekk il‑Mulej jgħid lil bniedem—Minħabba ħżunitek, int se tkun misħut għal dejjem, hekk iseħħ.",
                "21": "U jekk il‑Mulej jgħid—Minħabba ħżunitek int se titwarrab minn quddiemi—huwa jara li hekk iseħħ.",
                "22": "U ħażin għal dak li lilu jgħid dan il‑kliem, għax hekk iseħħ sewwasew lil dak li jwettaq il‑ħażen, u hu ma jkunx jista’ jsalva; għalhekk, hu minħabba f’hekk, sewwasew biex il‑bnedmin ikunu jistgħu jsalvaw, li ġiet imxandra l‑indiema.",
                "23": "Għalhekk, henjin dawk li jindmu u jisimgħu leħen il‑Mulej Alla tagħhom; għax dawn huma dawk li sejrin isalvaw.",
                "24": "U jalla l‑Mulej Alla, fil‑milja sħiħa tiegħu, jagħti ċ‑ċans lill‑bnedmin li huma jitwasslu għall‑indiema u l‑opri tajba, biex tiġi mogħtija lura lilhom grazzja għal grazzja, skont għemilhom.",
                "25": "U jien nixtieq li l‑bnedmin kollha jiksbu s‑salvazzjoni. Iżda naqraw li fil‑jum kbir u aħħari se jkun hemm xi wħud li sejrin jintremew ’il barra, iva, li se jintremew ’il barra mill‑preżenza tal‑Mulej.",
                "26": "Iva, u huma sejrin jitwasslu għal stat ta’ miżerja bla tmiem, u dan iġib fis‑seħħ il‑kliem li jgħid: Dawk li jkunu għamlu t‑tajjeb se jkollhom il‑ħajja ta’ dejjem; u dawk li jkunu għamlu l‑ħażin se jirċievu l‑kundanna ta’ dejjem. U hekk hu. Ammen."
            },
            "13": {
                "intro": "Il‑profezija ta’ Samwel il‑Lamanita, lin‑Nefiti.",
                "1": "U issa ġara li fis‑sena sitta u tmenin, in‑Nefiti baqgħu jgħixu fil‑ħażen, iva, f’ħażen mill‑aktar kbir, filwaqt li l‑Lamaniti bdew jaraw li jħarsu b’reqqa l‑kmandamenti ta’ Alla skont il‑liġi ta’ Mosè.",
                "2": "U ġara li matul din is‑sena kien hemm wieħed jismu Samwel, li kien Lamanita, li ġie fl‑art ta’ Żaraħemla, u beda jxandar il‑kelma lin‑nies. U ġara li huwa għadda bosta jiem ixandar l‑indiema lin‑nies, u huma keċċewh ’il barra minn fosthom, u kien għoddu se jerġa’ lura lejn artu.",
                "3": "Iżda araw, huwa sama’ leħen il‑Mulej jgħidlu biex jerġa’ lura għal darb’oħra, u jħabbar lin‑nies dak kollu li jiġi żvelat lilu.",
                "4": "U ġara li huma żammewh milli jidħol fil‑belt; għalhekk huwa mar u tela’ fuq is‑sur tal‑belt, u medd idu u għajjat b’leħen għoli, u beda jħabbar lill‑poplu dak kollu li żvelalu l‑Mulej.",
                "5": "U huwa qalilhom: Araw, jien Samwel, jiena Lamanita, u jien qed inxandar il‑kliem li żvelali l‑Mulej; u araw, huwa żvelali sabiex ngħid lil dan il‑poplu li x‑xabla tal‑ħaqq tinsab imdendla fuq dan il‑poplu; u f’anqas minn erba’ mitt sena oħra x‑xabla tal‑ħaqq se tkun waqgħet fuq dan il‑poplu.",
                "6": "Iva, dan il‑poplu hemm tistennieh qerda liema bħalha, li żgur se tolqot lil dan il‑poplu, u xejn ma jista’ jeħlisha lil dan il‑poplu ħlief l‑indiema u l‑fidi fil‑Mulej Ġesù Kristu, li żgur għandu jiġi fid‑dinja, u li se jgħaddi minn tant tbatija u se jinqatel għall‑poplu tiegħu.",
                "7": "U araw, anġlu tal‑Mulej ħabbarli dan, u huwa wassal il‑bxara t‑tajba lil ruħi. U araw, jien ġejt mibgħut fostkom biex lilkom ukoll jiena nħabbrilkom dan, ħalli intom tirċievu wkoll il‑bxara t‑tajba; iżda araw, intom lili ma tridux tilqgħuni fostkom.",
                "8": "Għalhekk, dan jgħid il‑Mulej: Minħabba l‑ebusija ta’ qalb il‑poplu Nefita, jekk huma jibqgħu ma jindmux jiena se nwarrab kelmti minn fosthom, u se nbiegħed l‑Ispirtu tiegħi minnhom, u m’iniex se nittollerahom aktar, u jiena nwebbes qalb ħuthom kontrihom.",
                "9": "U f’anqas minn erba’ mitt sena oħra lilhom jien se nikkastiga; iva, lilhom jiena se nżur permezz tax‑xabla u permezz tal‑ġuħ, u permezz tal‑pesta.",
                "10": "Iva, jiena se nżurhom fil‑qilla ta’ għadbi, u minn fost l‑għedewwa tagħkom se jkun hemm dawk tar‑raba’ nisel li se jgħixu biex jaraw il‑qerda sħiħa tagħkom; u dan żgur se jseħħ jekk intom tibqgħu ma tindmux, jgħid il‑Mulej; u dawk tar‑raba’ nisel se jwasslu għall‑qerda tagħkom.",
                "11": "Iżda jekk intom tindmu u terġgħu dduru lejn il‑Mulej Alla tagħkom, jiena nraġġa’ lura l‑għadab tiegħi, jgħid il‑Mulej; iva, hekk jgħid il‑Mulej, henjin dawk li jindmu u jduru lejja, iżda ħażin għalih dak li ma jindimx.",
                "12": "Iva, ħażin għaliha din il‑belt kbira ta’ Żaraħemla; għax araw, lilha jien qed inħares minħabba dawk li huma twajbin; iva, ħażin ikun għaliha din il‑belt kbira, jgħid il‑Mulej, għax qed nara li huma ħafna, iva, sewwasew il‑biċċa l‑kbira tan‑nies ta’ din il‑belt kbira, li se jwebbsu qalbhom kontrija, jgħid il‑Mulej.",
                "13": "Iżda henjin dawk li jindmu, għax jiena jkolli ħniena minnhom. Iżda araw, li kieku ma kienx għat‑twajbin li jinsabu f’din il‑belt kbira, araw, jiena kont nordna lin‑nar biex jinżel mis‑sema u jeqridha.",
                "14": "Iżda araw, huwa minħabba t‑twajbin li jiena qed inħenn għaliha. Iżda araw, għad jasal iż‑żmien, jgħid il‑Mulej, li meta intom tkeċċu lit‑twajbin minn fostkom, hemm intom tkunu lesti għall‑qerda; iva, ħażin ikun għaliha din il‑belt kbira, minħabba l‑ħażen u l‑abominazzjonijiet li jseħħu fiha.",
                "15": "Iva, u ħażin ikun għaliha l‑belt ta’ Gidgħon, minħabba l‑ħażen u l‑abominazzjonijiet li jseħħu fiha.",
                "16": "Iva, u ħażin ikun għalihom il‑bliet kollha li hawn mal‑madwar, li jinsabu f’idejn in‑Nefiti, minħabba l‑ħażen u l‑abominazzjonijiet li jseħħu fihom.",
                "17": "U araw, se taqa’ saħta fuq il‑pajjiż, jgħid il‑Mulej tal‑Eżerċti, minħabba n‑nies li jinsabu fil‑pajjiż, iva, minħabba l‑ħażen u l‑abominazzjonijiet tagħhom.",
                "18": "U għad jiġri, jgħid il‑Mulej tal‑Eżerċti, iva, il‑kbir u l‑veru Alla tagħna, li dawk li se jaħbu t‑teżori fl‑art mhuma se jsibuhom qatt aktar, minħabba s‑saħta kbira li se taqa’ fuq il‑pajjiż, sakemm ma jkunx xi bniedem twajjeb li jaħbi t‑teżor tiegħu għall‑Mulej.",
                "19": "Għax jien nistenna, jgħid il‑Mulej, li huma jaħbu t‑teżori tagħhom għalija; u misħutin dawk li ma jaħbux it‑teżori tagħhom għalija; għax ħadd ma jaħbi t‑teżori tiegħu għalija għajr it‑twajbin; u dak li ma jaħbix it‑teżor tiegħu għalija, misħut hu, u misħut it‑teżor tiegħu, u ħadd ma jkun jista’ jifdih lura minħabba s‑saħta fil‑pajjiż.",
                "20": "U għad jasal il‑jum meta huma sejrin jaħbu t‑teżori tagħhom, għax huma rabtu qalbhom mal‑ġid materjali; u għax huma rabtu qalbhom ma’ ġidhom, u se jaħbu t‑teżori tagħhom meta huma se jaħarbu minn quddiem l‑għedewwa tagħhom; u għax huma mhumiex se jaħbuhom għalija, misħutin se jkunu huma kif ukoll it‑teżori tagħhom; u f’dak il‑jum lilhom jiena nikkastiga, jgħid il‑Mulej.",
                "21": "Isimgħuni, intom in‑nies ta’ din il‑belt kbira, u agħtu widen għal kliemi; iva, agħtu widen għall‑kliem li jgħid il‑Mulej; għax araw, huwa jgħid li intom misħutin minħabba ġidkom, u anke ġidkom hu misħut għaliex intom irbattu qalbkom miegħu, u ma tajtux widen għal kliem ta’ dak li takom kulma għandkom.",
                "22": "Intom ma tiftakrux fil‑Mulej Alla tagħkom, fil‑ħwejjeġ li hu berikkom bihom, iżda intom dejjem tiftakru f’ġidkom, mhux biex lill‑Mulej Alla tagħkom troddulu ħajr għalih; iva, qalbkom mhijiex marbuta mal‑Mulej, iżda hija mimlija kburija, liema kburija twassal għall‑ftaħir, u għal għadab kbir, għall‑għira, għat‑tilwim, għall‑qerq u l‑persekuzzjoni, għall‑qtil, u għal kull xorta ta’ ħażen.",
                "23": "Kien minħabba f’hekk li l‑Mulej Alla wassal biex tinżel saħta fuq il‑pajjiż, kif ukoll fuq ġidkom, u dan minħabba ħżunitkom.",
                "24": "Iva, ħażin għalih dan il‑poplu, għax wasal sewwasew iż‑żmien li fih qed twarrbu lill‑profeti, u qed tiddieħku bihom, u tħaġġruhom, u toqtluhom, u tagħmlulhom kull tip ta’ ħsara, l‑istess kif għamlu n‑nies ta’ żmien ilu.",
                "25": "U issa meta titkellmu, intom tgħidu: Kieku aħna konna ngħixu żmien ilu, fi żmien missirijietna, ma konniex noqtlu lill‑profeti; ma konniex inħaġġruhom, u nwarrbuhom.",
                "26": "Araw, intom agħar minnhom; għax daqs kemm hu ħaj il‑Mulej, jekk fostkom jiġi profeta u jxandrilkom il‑kelma tal‑Mulej, li tagħti xhieda dwar dnubietkom u ħżunitkom, intom teħduha kontrih, u tkeċċuh ’il barra minn fostkom, u tagħmlu minn kollox biex teqirduh; iva, intom tgħidu li hu profeta falz, u li huwa bniedem midneb u mxajtan, għax huwa jistqarr li l‑għemejjel tagħkom huma ħżiena.",
                "27": "Iżda araw, jekk jiġi xi ħadd fostkom u jgħid: Agħmlu dan, għax ma jeżisti l‑ebda ħażen; agħmlu dik u m’intomx se tpattu għaliha; iva, huwa jgħid: Imxu skont kif tgħidilkom qalbkom; iva, imxu skont kif tmexxikom għajnejkom, u agħmlu dak kollu li tixtieq qalbkom—u jekk jiġi xi ħadd fostkom u jgħid dan, intom tilqgħuh, u tgħidu li hu profeta.",
                "28": "Iva, intom tgħolluh ’il fuq, u taqsmu ġidkom miegħu; intom taqsmu miegħu d‑deheb tagħkom, u l‑fidda tagħkom, u tlibbsuh b’ilbies jiswa’ l‑flus; u għax hu joqgħod jgħidilkom ħafna kliem ħelu u falz, u jgħidilkom li kollox sew, intom ma ssibu xejn ħażin xi tgħidu fuqu.",
                "29": "Ja nisel ħażin u mħawwad; ja poplu ta’ qalb iebsa u ras iebsa, kemm taħsbu li l‑Mulej se jdum jissaportikom? Iva, kemm se ddumu tħallu lilkom infuskom titmexxew minn mexxejja boloh u għomja? Iva, kemm se ddumu tagħżlu d‑dlam minflok id‑dawl?",
                "30": "Iva, araw, diġà qed tixgħel il‑qilla tal‑Mulej għalikom; araw, huwa seħet l‑art minħabba ħżunitkom.",
                "31": "U araw, għad jasal iż‑żmien meta huwa se jisħet ġidkom, li jibda jiżloq minn idejkom, u ma tkunux tistgħu żżommuh aktar; u fi żmien il‑faqar tagħkom ma tkunux tistgħu żżommuh aktar f’idejkom.",
                "32": "U fi żmien il‑faqar tagħkom intom tibdew issejħu lill‑Mulej; u għal xejn tgħajtu, għax fuqkom tkun diġà niżlet il‑qerda, u l‑qerda tagħkom hija ċerta; u f’dak il‑jum se jkun hemm it‑tnewwieħ u l‑biki, jgħid il‑Mulej tal‑Eżerċti. U mbagħad kollkom niket intom tgħidu:",
                "33": "O li kieku jiena ndimt, u lill‑profeti jiena ma qtiltx u ma ħaġġartx, u lilhom jiena ma warrabtx. Iva, f’dak il‑jum intom tgħidu: O li kieku aħna ftakarna fil‑Mulej Alla tagħna, fil‑jum li huwa tana dak kollu li aħna għandna, għax kieku ġidna ma kienx isir jiżloq u ma konniex nitilfuh; għax araw, ġidna m’għadux aktar f’idejna.",
                "34": "Araw, meta npoġġu biċċa għodda hawnhekk, l‑għada ma nsibuhiex; u araw, ix‑xwabel tagħna ttieħdulna fil‑jum li morna nfittxuhom għall‑battalja.",
                "35": "Iva, aħna ħbejna t‑teżori tagħna u huma spiċċaw żelqu minn idejna minħabba s‑saħta li waqgħet fuq il‑pajjiż.",
                "36": "O li kieku aħna ndimna fil‑jum li aħna rċevejna l‑kelma tal‑Mulej; għax araw, il‑pajjiż huwa misħut, u kollox beda jsir jiżloq, u f’idejna ma nistgħu nżommu xejn.",
                "37": "Araw, aħna ninsabu mdawrin bid‑demonji, iva, aħna ninsabu ċċirkondati mill‑anġli ta’ dak li ruħna pprova jeqred. Araw, il‑ħażen tagħna huwa kbir. O Mulej, tista’ inti twarrab l‑għadab tiegħek minn fuqna? U dan se jkun kliemkom f’dawk il‑jiem.",
                "38": "Iżda araw, il‑jiem ta’ prova tagħkom għaddew; intom bqajtu tipposponu jum is‑salvazzjoni tagħkom sakemm issa sar tard wisq, u l‑qerda tagħkom hija ċerta; iva, għax intom għaddejtu ħajjitkom kollha tfittxu dak li ma tistgħux tiksbu; u bdejtu tfittxu l‑kuntentizza billi twettqu l‑ħażen, ħaġa li tmur kontra n‑natura ta’ dak li hu sewwa, is‑sewwa li tinsab fil‑Mexxej kbir u Għal Dejjem tagħna.",
                "39": "O poplu ta’ din l‑art, nitlobkom tisimgħu kliemi! U nitlob biex il‑qilla tal‑Mulej terġa’ lura minnkom, u biex intom tindmu u ssalvaw."
            },
            "14": {
                "1": "U issa ġara li Samwel il‑Lamanita ħabbar bosta ħwejjeġ oħra li ma jistgħux jinkitbu.",
                "2": "U araw, huwa qalilhom: Araw, jiena se nagħtikom sinjal; li jgħaddu ħames snin oħra, u araw, dakinhar jiġi Bin Alla biex jifdi lil dawk kollha li se jemmnu f’ismu.",
                "3": "U araw, dan jien se nagħtikom bħala sinjal fi żmien il‑miġja tiegħu; għax araw, se jkun hemm dawl kbir fis‑sema, hekk li fil‑lejl ta’ qabel ma jiġi, mhuwiex se jidlam, hekk li n‑nies se jaraw il‑lejl bħallikieku binhar.",
                "4": "Għalhekk, se jkun hemm jum u lejl u jum, bħallikieku kienu jum wieħed mingħajr ebda lejl; u dan se jingħatalkom bħala sinjal; għax intom se tkunu tafu meta se titla’ x‑xemx u meta se tinżel; għalhekk huma se jkunu jafu tassew li se jkun hemm jumejn u lejl; madankollu mal‑lejl mhuwiex se jidlam; u dan se jseħħ fil‑lejl ta’ qabel ma huwa jitwieled.",
                "5": "U araw, se tfeġġ kewkba ġdida, waħda li qatt ma rajtu bħalha; u din ukoll se tingħata lilkom bħala sinjal.",
                "6": "U araw dan mhux kollox, se jkun hemm bosta sinjali u għeġubijiet fis‑sema.",
                "7": "U se jiġri li intom se tibqgħu miblugħa u mistagħġba, hekk li se tispiċċaw taqgħu mal‑art.",
                "8": "U se jiġri li kull min jemmen fl‑Iben ta’ Alla, huwa se jkollu l‑ħajja ta’ dejjem.",
                "9": "U araw, dan hu li ordnali l‑Mulej, permezz tal‑anġlu tiegħu, li jiena se niġi u ngħidilkom din il‑ħaġa; iva, huwa ordnali li jiena nħabbrilkom dawn il‑ħwejjeġ; iva, huwa qalli: Dan hu li għandek tħabbar lil dan il‑poplu, indem u ħejji triq il‑Mulej.",
                "10": "U issa, għax jiena Lamanita, u għidtilkom dak li ordnali l‑Mulej, u għax dan kien kliem iebes kontrikom, intom qed teħduha kontrija u qed tippruvaw teqirduni, lili u keċċejtuni minn fostkom.",
                "11": "U jeħtieġ li intom tisimgħu kliemi; għax għal dan il‑għan jiena tlajt fuq is‑swar ta’ din il‑belt, biex intom tkunu tistgħu tisimgħuni u ssiru tafu bil‑ħaqq ta’ Alla li hemm jistenniekom minħabba ħżunitkom, u biex tkunu tafu wkoll bil‑kundizzjonijiet tal‑indiema;",
                "12": "U biex tkunu tafu wkoll dwar il‑miġja ta’ Ġesù Kristu, Bin Alla, il‑Missier tas‑sema u l‑art, il‑Ħallieq ta’ kollox sa mill‑bidu; u biex tkunu tafu dwar is‑sinjali tal‑miġja tiegħu, bil‑għan li intom tibdew temmnu f’ismu.",
                "13": "U jekk intom temmnu f’ismu, intom tindmu minn dnubietkom kollha, biex b’hekk intom tkunu tistgħu tiksbu maħfra ta’ dnubietkom permezz tal‑merti tiegħu.",
                "14": "U araw għal darb’oħra, jiena se nagħtikom sinjal ieħor, iva, sinjal tal‑mewt tiegħu.",
                "15": "Għax araw, jeħtieġ li huwa jmut sewwasew biex tasal is‑salvazzjoni; iva, hu meħtieġ minnu dan u hemm bżonn li huwa jmut, biex huwa jġib fis‑seħħ il‑qawmien tal‑mejtin, biex b’hekk il‑bnedmin ikunu jistgħu jittieħdu fil‑preżenza tal‑Mulej.",
                "16": "Iva, araw, din il‑mewt iġġib fis‑seħħ il‑qawmien, u tifdi lill‑bnedmin kollha mill‑ewwel mewt—mill‑mewt spiritwali; għax il‑bnedmin kollha, minħabba l‑waqgħa ta’ Adam, nqatgħu mill‑preżenza tal‑Mulej, u huma kkunsidrati bħala mejta, kemm fi ħwejjeġ temporali kif ukoll spiritwali.",
                "17": "Iżda araw, il‑qawmien ta’ Kristu jifdi lill‑bnedmin, iva, sewwasew lill‑bnedmin kollha, u jwassalhom lura fil‑preżenza tal‑Mulej.",
                "18": "Iva, u jġib fis‑seħħ il‑kundizzjoni tal‑indiema, biex kull min jindem ma jitqaċċatx u jinxteħet fin‑nar; iżda min ma jindimx sejjer jitqaċċat u jinxteħet fin‑nar; u dawn se jerġgħu jesperjenzaw għal darb’oħra mewta spiritwali, iva, it‑tieni mewta, għax huma jerġgħu jinqatgħu għal darb’oħra minn dak kollu li jappartjeni għas‑sewwa.",
                "19": "Għalhekk indmu, indmu, għax jekk intom tinsabu konxji ta’ dan kollu u ma twettquhx, intom se tħallu lilkom infuskom taqgħu taħt il‑kundanna, u tispiċċaw imkaxkrin ’l isfel lejn din it‑tieni mewta.",
                "20": "Iżda araw, kif diġà għidtilkom dwar sinjal ieħor, is‑sinjal tal‑mewt tiegħu, araw, f’dak il‑jum li fih huwa jġarrab il‑mewt, ix‑xemx tiddallam u ma tkunx trid tagħtikom dawlha; u l‑istess il‑qamar u l‑kwiekeb; u għal tlett ijiem sħaħ mhu se jkun hawn l‑ebda dawl fuq wiċċ l‑art, sewwasew mill‑mument li huwa jġarrab il‑mewt sal‑ħin li fih huwa jerġa’ jqum mill‑imwiet.",
                "21": "Iva, fil‑mument li huwa jrodd ruħu, se jibda jriegħed u jberraq għal bosta sigħat, u l‑art tibda tiċċaqlaq u titriegħed; u l‑blat li jinsab fuq wiċċ din l‑art sejjer jinqasam, kemm dak li jinsab fuq l‑art kif ukoll li jinsab taħtha, liema blat tafu li bħalissa huwa ħaġa waħda, jew il‑biċċa l‑kbira minnu huwa ħaġa waħda;",
                "22": "Iva, huwa se jinqasam fi tnejn, u minn dak inhar se ssibuh fil‑qsim u fix‑xquq, u fil‑biċċiet imfarrka, fuq il‑wiċċ kollu tal‑art, iva, kemm fuq l‑art kif ukoll taħtha.",
                "23": "U araw, se jqum maltemp kbir, u se jitniżżlu ħafna muntanji, u huma se jsiru qishom wied, u bosta postijiet li bħalissa jissejħu widien se jinbidlu f’muntanji mill‑aktar għoljin.",
                "24": "U ħafna triqat se jinqasmu biċċiet, u bosta bliet se jsiru ħerba.",
                "25": "U ħafna se jkunu l‑oqbra li se jinfetħu, u huma se jroddu lura ħafna mill‑mejtin tagħhom; u ħafna qaddisin se jidhru lil bosta nies.",
                "26": "U araw, dan huwa li qalli l‑anġlu; fejn hu qalli li se jibda jriegħed u jberraq għal bosta sigħat.",
                "27": "U huwa qalli li dan kollu se jseħħ waqt li jkun għadu qed iriegħed u jberraq, u dalma se tiksi il‑wiċċ kollu tal‑art għal tlett ijiem sħaħ.",
                "28": "U l‑anġlu qalli li se jkunu bosta li se jaraw ħwejjeġ akbar minn dawn, u dan se jseħħ biex huma jkunu jistgħu jemmnu li dawn is‑sinjali u dawn l‑għeġubijiet se jiġu fis‑seħħ fuq il‑wiċċ kollu tal‑art, ħalli ma jkunx hemm raġuni għan‑nuqqas ta’ fidi fost ulied il‑bnedmin—",
                "29": "U dan se jseħħ sabiex dawk kollha li jemmnu jkunu jistgħu jsalvaw, u dawk kollha li ma jemmnux, isir ħaqq minnhom skont is‑sewwa; u jekk huma jiġu kkundannati huma jkunu ġabu l‑kundanna fuqhom stess.",
                "30": "U issa ftakru, ftakru, ħuti, li kull min jintilef, ikun ġab b’idejh it‑telfien tiegħu; u kull min jagħmel il‑ħażen, ikun qed jagħmlu għalih innifsu; għax araw, intom ħielsa; huwa f’idejkom kif taġixxu; għax araw, lilkom Alla takom l‑għarfien u ħalliekom ħielsa.",
                "31": "Huwa takom iċ‑ċans li tagħrfu t‑tajjeb mill‑ħażin, u takom iċ‑ċans li tagħżlu l‑ħajja jew il‑mewt; u intom tistgħu tagħmlu t‑tajjeb u tirċievu lura dak li hu tajjeb, jew tiksbu lura dak li hu tajjeb; jew inkella tistgħu tagħmlu l‑ħażin, u tirċievu lura dak li hu ħażin."
            },
            "15": {
                "1": "U issa, għeżież ħuti, araw, jiena nistqarr magħkom li jekk intom ma tindmux djarkom għad jispiċċaw ħerba.",
                "2": "Iva, jekk intom ma tindmux, in‑nisa tagħkom se jkollhom tassew għalfejn jitnikktu fil‑jum li fih se jkunu qed ireddgħu; għax intom se tippruvaw taħarbu u mhu se ssibu l‑ebda post ta’ refuġju; iva, u xi gwaj se jkunu fih dawk in‑nisa tqal, għax se jkunu qed iġorru t‑tagħbija u ma jkunux jistgħu jaħarbu; għalhekk, huma jispiċċaw mgħaffġin u jitħallew imutu.",
                "3": "Iva, gwaj għal dawn in‑nies li jissejħu l‑poplu ta’ Nefi, jekk huma ma jindmux meta jaraw dawn is‑sinjali u l‑għeġubijiet kollha li se jiġu murija lilhom; għax araw, huma kienu poplu magħżul mill‑Mulej; iva, lill‑poplu ta’ Nefi huwa ħabb, u lilhom ukoll tbeżbiża tahom; iva, fil‑jiem ta’ ħżunithom tahom tbeżbiża għaliex ħabbhom.",
                "4": "Iżda araw ħuti, huwa kellu mibegħda lejn il‑Lamaniti għax l‑għemejjel tagħhom kienu dejjem ħżiena, u dan minħabba l‑ħażen ta’ twemmin missirijiethom. Iżda araw, is‑salvazzjoni waslet għandhom għax il‑kelma ġiet imxandra lilhom min‑Nefiti; u għal dan il‑għan il‑Mulej tawwal jiemhom.",
                "5": "U nixtieqkom taraw li l‑biċċa l‑kbira minnhom jinsabu fit‑triq li mitlubin jimxu fiha, u huma qed iġibu ruħhom sewwa quddiem Alla, u qed jaraw li jħarsu l‑kmandamenti tiegħu u l‑liġijiet u d‑digrieti tiegħu skont il‑liġi ta’ Mosè.",
                "6": "Iva, jien ngħidilkom, li l‑biċċa l‑kbira minnhom qed jagħmlu dan, u qed jagħmlu li jistgħu b’reqqa kbira biex forsi jkunu jistgħu jwasslu lill‑bqija ta’ ħuthom għall‑għarfien tal‑verità; għalhekk ħafna huma li qed jingħaqdu magħhom ta’ kuljum.",
                "7": "U araw, intom dan tafuh, għax rajtuh b’għajnejkom, li dawk kollha fosthom li jitwasslu għall‑għarfien tal‑verità, u li jkunu jafu dwar it‑twemmin ħażin u abominabbli ta’ missirijiethom, u li qed jiġu mmexxija biex jemmnu l‑iskrittura mqaddsa, sewwasew il‑profeziji tal‑profeti qaddisa, li jinsabu miktubin, li jwassluhom għall‑fidi fil‑Mulej, u għall‑indiema, liema fidi u ndiema jwasslu għal bidla f’qalbhom—",
                "8": "Għalhekk, dawk kollha li twasslu biex saru jafu dan, intom tafu li dawn huma nies fermi u sodi fil‑fidi, u f’dik il‑ħaġa li permezz tagħha huma kisbu l‑ħelsien.",
                "9": "U intom tafu wkoll li huma difnu l‑armi tagħhom tal‑gwerra, u huma jibżgħu jerġgħu jaqbduhom f’idejhom ma jmorrux b’xi mod jaqgħu fid‑dnub; iva, qed taraw li huma jibżgħu li jaqgħu fid‑dnub—għax araw huma jippreferu jisfaw mgħaffġin u maqtula mill‑għedewwa tagħhom, milli jaqbdu x‑xwabel tagħhom kontrihom, u dan minħabba l‑fidi tagħhom fi Kristu.",
                "10": "U issa, minħabba d‑determinazzjoni tagħhom, ladarba huma jemmnu f’xi ħaġa, fi kliem ieħor, minħabba l‑fermezza tagħhom, ladarba huma jiksbu d‑dawl, araw, il‑Mulej sejjer iberikhom u jtawwal jiemhom, minkejja ħżunithom—",
                "11": "Iva, anke jekk ftit, ftit huma jispiċċaw jitilfu l‑fidi, il‑Mulej sejjer itawwal jiemhom, sakemm jasal iż‑żmien, li dwaru tkellmu missirijietna, kif ukoll il‑profeta Żenos, u bosta profeti oħra, dwar ir‑restawrazzjoni ta’ ħutna, il‑Lamaniti, li se jmorru lura għall‑għarfien tal‑verità—",
                "12": "Iva, jien ngħidilkom, li fl‑aħħar żminijiet, il‑wegħdiet tal‑Mulej se jkunu disponibbli għal ħutna, il‑Lamaniti; u minkejja l‑bosta taħbit li huma se jiffaċċjaw, u minkejja li huma se jinġarru ’l hawn u ’l hemm fuq wiċċ l‑art, u se jittieħdu, u se jiġu mġiegħla jbatu u se jitferrxu ma’ kullimkien, u mhu se jkollhom l‑ebda post ta’ refuġju, il‑Mulej se jkollu ħniena minnhom.",
                "13": "U dan se jseħħ skont il‑profezija, li tgħid li huma sejrin jitwasslu għal vera għarfien, li huwa l‑għarfien tal‑Feddej tagħhom, li hu l‑kbir u l‑veru ragħaj tagħhom, u huma se jingħaddu man‑nagħaġ tiegħu.",
                "14": "Għalhekk, jiena ngħidilkom, se jkun aktar jaqbel għalihom milli għalikom jekk intom ma tindmux.",
                "15": "Għax araw, li kieku l‑għeġubijiet il‑kbar li ġew murija lilkom ġew murija lilhom, iva, li kieku ġew murija lil dawk li ftit, ftit spiċċaw tilfu l‑fidi minħabba t‑twemmin ta’ missirijiethom, tistgħu taraw intom stess li huma qatt ma kienu se jerġgħu jitilfu l‑fidi.",
                "16": "Għalhekk, jgħid il‑Mulej: Jiena m’iniex se neqridhom għal kollox, iżda se nordna biex fil‑jum tal‑għerf tiegħi huma jerġgħu lura għandi, jgħid il‑Mulej.",
                "17": "U issa araw, jgħid il‑Mulej, dwar il‑poplu Nefita: Jekk huma mhux se jindmu, u mhux se jaraw li jagħmlu r‑rieda tiegħi, jiena se neqridhom għal kollox, jgħid il‑Mulej, minħabba n‑nuqqas ta’ fidi tagħhom, minkejja l‑bosta għeġubijiet kbar li jiena għamilt fosthom; u daqs kemm hu ħaj il‑Mulej dan kollu għad jiġi fis‑seħħ, jgħid il‑Mulej."
            },
            "16": {
                "1": "U issa ġara li kienu ħafna li semgħu l‑kliem li Samwel, il‑Lamanita, qal minn fuq is‑swar tal‑belt. U dawk kollha li emmnu kliemu marru jfittxu lil Nefi; u meta huma marru u sabuh, huma stqarrew miegħu dnubiethom u ma ċaħdux li kienu waqgħu fid‑dnub, u huma wrew ix‑xewqa li jitgħammdu għall‑Mulej.",
                "2": "Iżda dawk kollha li ma emmnux kliem Samwel ħaduha kontrih; u bdew iħaġġruh waqt li kien fuq is‑sur, u ħafna oħrajn xeħtulu l‑vleġeġ hekk kif kien jinsab fuq is‑sur; iżda l‑Ispirtu tal‑Mulej kien miegħu, hekk li huma ma setgħux jolqtuh, la bil‑ġebel u lanqas bil‑vleġeġ tagħhom.",
                "3": "Issa meta huma raw li ma setgħu jolqtuh b’xejn, kien hemm ħafna oħrajn li emmnu fi kliemu, hekk li huma marru għand Nefi biex jitgħammdu.",
                "4": "Għax araw, Nefi beda jgħammed, u jħabbar u jxandar il‑kelma u l‑indiema lin‑nies, u beda juri għadd ta’ sinjali u għeġubijiet, u beda jwettaq il‑mirakli fost il‑poplu, biex huma jkunu jafu li l‑Kristu kien se jiġi dalwaqt—",
                "5": "Huwa beda jgħidilhom dwar ħwejjeġ li kienu se jiġu fis‑seħħ dalwaqt, biex fil‑mument li dawn jiġu fis‑seħħ huma jkunu jafu u jiftakru li dawn kienu ġew żvelat lilhom minn qabel, bil‑għan li huma jemmnu; għalhekk dawk kollha li emmnu fi kliem Samwel marru għandu biex jitgħammdu, u huma marru hemm fi spirtu ta’ ndiema u bdew jistqarru dnubiethom.",
                "6": "Iżda l‑biċċa l‑kbira minnhom ma emmnux fi kliem Samwel; għalhekk meta huma raw li ma setgħux jolqtuh la bil‑ġebel u lanqas bil‑vleġeġ, huma għajtu lill‑kmandanti tagħhom u qalulhom: Aqbdu lil dan ir‑raġel u orbtuh, għax araw hu għandu fih xitan; u minħabba l‑qawwa tax‑xitan li tinsab fih aħna ma nistgħux nolqtuh bil‑ġebel u l‑vleġeġ tagħna; għalhekk, aqbduh u orbtuh, u ħuduh ’il bogħod minn hawn.",
                "7": "U hekk kif marru biex jaqbduh taħt idejhom, araw, huwa qabeż minn fuq is‑sur, u ħarab ’il barra minn artijiethom, iva, u baqa’ sejjer f’pajjiżu, u beda jxandar u jħabbar fost il‑poplu tiegħu.",
                "8": "U araw, ħadd minn fost in‑Nefiti ma sema’ aktar bih; u dan hu dak li ġara fost il‑poplu.",
                "9": "U b’hekk ġiet fi tmiemha s‑sena sitta u tmenin tas‑saltna tal‑imħallfin fuq il‑poplu ta’ Nefi.",
                "10": "U b’hekk ġiet fi tmiemha wkoll is‑sena sebgħa u tmenin tas‑saltna tal‑imħallfin, fejn il‑biċċa l‑kbira tan‑nies baqgħu mimlijin kburija u ħażen, u kienu ftit biss minnhom li bdew iġibu ruħhom sewwa quddiem Alla.",
                "11": "U din kienet ukoll is‑sitwazzjoni fis‑sena tmienja u tmenin tas‑saltna tal‑imħallfin.",
                "12": "U fis‑sena disgħa u tmenin tas‑saltna tal‑imħallfin ftit li xejn kien hemm tibdil fl‑affarijiet tal‑poplu, ħlief li n‑nies bdew jikbru aktar fil‑ħażen, u aktar ma jmorru aktar bdew jagħmlu dak li jmur kontra l‑kmandamenti ta’ Alla.",
                "13": "Iżda ġara li fis‑sena disgħin tas‑saltna tal‑imħallfin, in‑nies ingħataw bosta sinjali kbar u għeġubijiet; u kliem il‑profeti beda jiġi fis‑seħħ.",
                "14": "U n‑nies, in‑nies għorrief, dehrulhom l‑anġli, u ħabbrulhom hena mill‑aktar kbira; b’hekk f’din is‑sena l‑iskrittura bdiet tiġi fis‑seħħ.",
                "15": "Madankollu, in‑nies kollha bdew iwebbsu qalbhom, ħlief għal dawk fosthom ta’ fidi akbar, kemm minn fost in‑Nefiti kif ukoll minn fost il‑Lamaniti, u huma bdew jiddependu biss fuq il‑qawwa u l‑għerf tagħhom, u bdew jgħidu:",
                "16": "Jista’ jkun li fost il‑ħafna ħwejjeġ li ġraw, huma qatgħu xi ftit minnhom; iżda araw, aħna nafu li dawn l‑għemejjel kbar u tal‑għaġeb kollha, li dwarhom huma tkellmu, ma jistgħux jiġu fis‑seħħ.",
                "17": "U huma bdew jiddibattu u jitlewmu bejniethom, u jgħidu:",
                "18": "Ma jagħmilx sens li jiġi xi ħadd bħala Kristu; għax jekk jiġri dan, u huwa jkun Bin Alla, il‑Missier tas‑sema u l‑art, kif beda jingħad, għalfejn mela huwa ma jurix lilu nnifsu lilna kif ukoll lil dawk li se jkunu f’Ġerusalemm?",
                "19": "Iva, għalfejn ma jurix lilu nnifsu f’din l‑art kif ukoll fl‑art ta’ Ġerusalemm?",
                "20": "Għax araw, aħna nafu li dan huwa twemmin mill‑aktar ħażin, li writnieh mingħand missirijietna, biex iwassluna ħalli nemmnu f’xi ħaġa kbira u tal‑għaġeb li għandha tiġi fis‑seħħ, mhux fostna, iżda f’art li tinsab ferm ’il bogħod, art li ma nafu xejn dwarha; b’hekk huma jżommuna fi stat ta’ injoranza, għax aħna ma nkunux nistgħu naraw b’għajnejna jekk dan huwiex veru.",
                "21": "U permezz tal‑arti qarrieqa u misterjuża tal‑malinn, huma jispiċċaw iwettqu xi misteru kbir li aħna ma nkunux nistgħu nifhmuh, li jwassalna biex aħna nibqgħu qaddejja ta’ kliemhom, kif ukoll qaddejja tagħhom, għax aħna nibqgħu niddependu minnhom biex jgħallmuna l‑kelma; u b’hekk huma jżommuna fi stat ta’ injoranza, jekk aħna nkunu taħt idejhom, fil‑jiem kollha ta’ ħajjitna.",
                "22": "U f’qalbhom in‑nies bdew jimmaġinaw ħafna ħwejjeġ oħra fiergħa u bla sens, u huma tħawdu bil‑kbir, għax Satana beda jħeġġiġhom kontinwament biex jagħmlu l‑ħażen; iva, huwa beda jdur ma’ wiċċ l‑art kolllha jxerred ix‑xnigħat u l‑ġlied, biex ikun jista’ jwebbes qlub in‑nies kontra dak li hu tajjeb u kontra dak li għandu jiġi.",
                "23": "U minkejja li dehru bosta sinjali u għeġubijiet fost il‑poplu tal‑Mulej, u minkejja li kienu ħafna l‑mirakli li huma wettqu fosthom, Satana spiċċa ħakem bil‑kbir qlub in‑nies fuq il‑wiċċ kollu tal‑art.",
                "24": "U b’hekk ġiet fi tmiemha s‑sena disgħin tas‑saltna tal‑imħallfin fuq il‑poplu ta’ Nefi.",
                "25": "U b’hekk ġie fi tmiemu l‑ktieb ta’ Ħelaman, skont ir‑rakkont ta’ Ħelaman u wliedu."
            }
        }
    },
    "3-ne": {
        "meta": {
            "slug": "3-ne",
            "name": "It‑Tielet Nefi",
            "chapterWord": "Kapitlu"
        },
        "chapters": {
            "1": {
                "intro": "U Ħelaman kien bin Ħelaman, li kien bin Alma, li kien bin Alma, li kien ġej min‑nisel ta’ Nefi li kien bin Leħi, li kien telaq minn Ġerusalemm fl‑ewwel sena tas‑saltna ta’ Sedekija, is‑sultan ta’ Ġuda.",
                "1": "Issa ġara li s‑sena wieħed u disgħin ġiet fi tmiemha u dan kien sitt mitt sena minn meta Leħi ħalla Ġerusalemm; u kien fis‑sena li fiha Lakonew kien il‑prim imħallef u l‑gvernatur tal‑pajjiż.",
                "2": "U Nefi, bin Ħelaman, telaq mill‑art ta’ Żaraħemla, u għadda f’idejn ibnu Nefi, li kien ibnu l‑kbir, il‑pjanċi tar‑ram, u l‑annali kollha li kienu baqgħu jinżammu, u dak kollu li baqa’ jinżamm b’mod sagru, sa minn meta Leħi telaq ’il barra minn Ġerusalemm.",
                "3": "Imbagħad huwa telaq ’il barra mill‑pajjiż, u fejn mar ħadd ma jaf; u ibnu Nefi beda jżomm l‑annali minfloku, iva, huwa beda jżomm l‑istorja ta’ dan il‑poplu.",
                "4": "U ġara li fil‑bidu tas‑sena tnejn u disgħin, araw, il‑profeziji tal‑profeti bdew aktar jiġu fis‑seħħ; għax bdew jingħataw sinjali akbar u bdew iseħħu mirakli akbar fost il‑poplu.",
                "5": "Iżda kien hemm xi wħud li bdew jgħidu li ż‑żmien kien ġie u għadda li fih kellu jiġi fis‑seħħ dak li kien qal Samwel il‑Lamanita.",
                "6": "U huma bdew jifirħu u jgħidu lil ħuthom: Araw iż‑żmien ġie u għadda, u kliem Samwel baqa’ ma ġiex fis‑seħħ; għalhekk, l‑hena tagħkom u l‑fidi tagħkom, minħabba din il‑ħaġa, sfaw fix‑xejn.",
                "7": "U ġara li huma qajmu rewwixta kbira mal‑pajjiż kollu; u n‑nies li kienu emmnu bdew tassew isewdu qalbhom, ma jmurx dak li ntqal ma jiġix fis‑seħħ.",
                "8": "Iżda araw, huma baqgħu jishru bla heda matul dak il‑jum u dak il‑lejl u dak il‑jum, li flimkien dehru bħallikieku jum wieħed, mingħajr ebda lejl, u dan biex huma jkunu jafu li l‑fidi tagħhom ma kenitx għalxejn.",
                "9": "Issa ġara li dawk li ma kinux jemmnu għażlu ġurnata biex fiha dawk kollha li kienu jemmnu f’dawk il‑profeziji kellhom jingħataw il‑mewt, jekk jibqa’ ma jfeġġx is‑sinjal li kien ħabbrilhom dwaru l‑profeta Samwel.",
                "10": "Issa ġara li meta Nefi, bin Nefi, ra b’għajnejh dan il‑ħażen kollu fost il‑poplu tiegħu, huwa sewwed qalbu bil‑kbir.",
                "11": "U ġara li huwa ħareġ barra u niżel għarkupptejh mal‑art, u talab bil‑ħniena lil Alla tiegħu f’isem il‑poplu tiegħu, iva, f’isem dawk li kienu għoddhom se jinqerdu minħabba l‑fidi tagħhom fi twemmin missirijiethom.",
                "12": "U ġara li huwa għadda l‑jum kollu jitlob bil‑ħniena lill‑Mulej; u araw, huwa sama’ leħen il‑Mulej jgħidlu:",
                "13": "Erfa’ rasek u agħmel il‑qalb; għax ara, is‑siegħa waslet, u l‑lejla stess se jingħata sinjal, u għada jiena se niġi fid‑dinja, biex nuri lid‑dinja li jiena se nġib fis‑seħħ dak kollu li jien ordnajt li għandu jingħad minn fomm il‑profeti qaddisa tiegħi.",
                "14": "Ara, jiena se niġi fost niesi, biex inġib fis‑seħħ dak kollu li jiena żvelajt lill‑ulied il‑bnedmin sa mill‑ħolqien tad‑dinja, u biex jiena nagħmel ir‑rieda tal‑Missier u tal‑Iben—tal‑Missier minħabba fija, u tal‑Iben minħabba l‑ġisem mortali tiegħi. U ara, is‑siegħa waslet, u dan il‑lejl se jingħata s‑sinjal.",
                "15": "U ġara li l‑kliem li ġie żvelat lil Nefi ġie fis‑seħħ, sewwasew kif intqal lilu; għax araw, ix‑xemx niżlet, iżda ma dalamx; u n‑nies bdew jistagħġbu bil‑kbir għax meta wasal il‑lejl baqa’ ma dalamx.",
                "16": "U kien hemm ħafna, li ma kinux emmnu kliem il‑profeti, li waqgħu mal‑art bħallikieku mejtin, għax huma kienu jafu li l‑pjan kbir ta’ qerda, li huma kienu fasslu għal dawk li emmnu fi kliem il‑profeti, kien ġie fix‑xejn; għax is‑sinjal li ngħata diġà kien ħareġ fid‑deher.",
                "17": "U huma bdew jagħrfu li bin Alla kien sejjer juri lilu nnifsu dalwaqt; iva, f’kelma waħda, in‑nies kollha fuq wiċċ l‑art kollha, mill‑punent sal‑lvant, kemm fl‑art tat‑tramuntana kif ukoll fl‑art tan‑nofsinhar, stagħġbu bil‑kbir, u bdew jaqgħu mal‑art.",
                "18": "Għax huma kienu jafu li l‑profeti kienu ilhom snin twal jixhdu dwar dawn il‑ħwejjeġ, u s‑sinjal li kien ingħata kien diġà ħareġ fid‑deher; u huma bdew jibżgħu minħabba ħżunithom u n‑nuqqas ta’ fidi tagħhom.",
                "19": "U ġara li tul dak il‑lejl baqa’ ma dalamx, iżda d‑dawl beda jiddi b’qawwa daqs id‑dawl ta’ nofsinhar. U ġara li filgħodu reġgħet telgħet ix‑xemx, kif dejjem għamlet qabel; u huma għarfu li kien wasal il‑jum li fih jitwieled il‑Mulej, minħabba s‑sinjal li kien ingħata.",
                "20": "U kollox seħħ, iva, sal‑iċken dettall, skont kliem il‑profeti.",
                "21": "U ġara li dehret ukoll kewkba ġdida, skont kif kien imbassar.",
                "22": "U ġara li minn dak iż‑żmien ’il quddiem Satana beda jxandar bosta gideb fost il‑poplu, biex iwebbes qalbhom, bil‑għan li huma ma jemmnux fis‑sinjali u fl‑għeġubijiet li huma raw; iżda minkejja dan il‑gideb u l‑qerq kollu, il‑biċċa l‑kbira tan‑nies emmnu, u kkonvertew għall‑Mulej.",
                "23": "U ġara li Nefi mar fost il‑poplu, u l‑istess għamlu ħafna oħrajn, u beda jgħammed għall‑Indiema, liema ndiema wasslet għal maħfra kbira tad‑dnubiet. U b’hekk, għal darb’oħra, in‑nies reġa’ beda jkollhom il‑paċi fil‑pajjiż.",
                "24": "U ma kien hemm l‑ebda tilwim, għajr għal xi ftit li bdew ixandru, u jippruvaw juru permezz tal‑iskrittura, li ma kienx għad hemm il‑ħtieġa li huma jkomplu josservaw il‑liġi ta’ Mosè. Issa f’din il‑ħaġa kienu żbaljati, għax huma ma fehmux l‑iskrittura.",
                "25": "Iżda ġara li huma ma damux wisq ma kkonvertew, u kkonvinċew irwieħhom li kienu żbaljati, għax ġie żvelat lilhom li l‑liġi kienet għadha ma ġietx fis‑seħħ, u li kien jeħtieġ li tiġi fis‑seħħ sal‑iċken dettall; iva, huma ġew mgħarrfin li kien jeħtieġ li l‑liġi tiġi fis‑seħħ; iva, li lanqas l‑iċken ittra jew tikka mhi se tgħaddi sa ma kollox jiġi fis‑seħħ; għalhekk f’din l‑istess sena bdew jagħrfu li huma kienu żbaljaw u bdew jistqarru nuqqasijiethom.",
                "26": "U b’hekk ġiet fi tmiemha s‑sena tnejn u disgħin, liema sena ġabet magħha l‑bxara t‑tajba lill‑poplu, minħabba s‑sinjali li ġew fis‑seħħ, skont il‑kliem tal‑profezija tal‑profeti qaddisa kollha.",
                "27": "U ġara li s‑sena tlieta u disgħin intemmet ukoll fil‑paċi, għajr għall‑briganti Gadjantuni, li kienu jgħammru fuq il‑muntanji, li spiċċaw infestaw il‑pajjiż kollu; għax il‑fortizzi tagħhom u l‑moħbiet tagħhom tant kienu protetti b’mod tajjeb li n‑nies ma setgħux jegħlbuhom; għalhekk huma qatlu lil bosta, u għamlu massakru sħiħ fost il‑poplu.",
                "28": "U ġara li fis‑sena erbgħa u disgħin huma bdew joktru bil‑kbir, għax kien hemm bosta minn dawk li kienu nqatgħu minn man‑Nefiti li ħarbu u ngħaqdu magħhom, u din il‑ħaġa niktet ferm lil dawk in‑Nefiti li kienu baqgħu fil‑pajjiż.",
                "29": "U kienu wkoll bosta minn fost il‑Lamaniti li tnikktu bil‑kbir; għax araw, huma kellhom bosta wlied li ma kinux għadhom aktar tfal u bdew jikbru fis‑snin, u bdew ifendu għal rashom, u bdew jiġu mħajrin minn xi Żoramiti, permezz tal‑gideb u l‑kliem ħelu tagħhom, biex jingħaqdu ma’ dawk il‑briganti Gadjantuni.",
                "30": "U l‑Lamaniti wkoll bdew jgħaddu minn ċerta tbatija, u bdew jiddgħajfu fil‑fidi u fit‑tjieba tagħhom, minħabba l‑ħażen tal‑ġenerazzjoni li tielgħa."
            },
            "2": {
                "1": "U ġara li b’hekk għaddiet ukoll is‑sena ħamsa u disgħin, u n‑nies bdew jinsew dawk is‑sinjali u l‑għeġubijiet li kienu semgħu, u aktar ma jmorru anqas bdew iħossuhom mistagħġba b’xi sinjal jew bl‑għeġubijiet mis‑smewwiet, hekk li huma bdew iwebbsu qalbhom, u jdallmu moħħhom, u ma baqgħux jemmnu aktar f’dak li kienu semgħu u raw—",
                "2": "U f’qalbhom bdew jimmaġinaw ħwejjeġ fiergħa, u li dak li ġara kien xogħol il‑bnedmin, bil‑qawwa tax‑xitan, biex jingannaw u jqarrqu bi qlub in‑nies; u b’dal‑mod Satana reġa’ ħakem qlub in‑nies, hekk li huwa spiċċa biex għamihom u wassalhom biex jemmnu li d‑duttrina ta’ Kristu kienet xi ħaġa bla sens u fiergħa.",
                "3": "U ġara li n‑nies aktar ma jmorru aktar bdew jikbru fil‑ħażen u l‑abominazzjonijiet; u ma kinux jemmu li kellhom jingħataw aktar sinjali jew għeġubijiet; u Satana beda jdur ’l hemm u ’l hawn, iqarraq bi qlub in‑nies, iħeġġiġhom u jwassalhom biex iwettqu ħażen kbir fil‑pajjiż.",
                "4": "U b’hekk ġiet fi tmiemha s‑sena sitta u disgħin; kif ukoll is‑sena sebgħa u disgħin; kif ukoll is‑sena tmienja u disgħin; kif ukoll is‑sena disgħa u disgħin;",
                "5": "U kienu għaddew b’kollox mitt sena minn żmien Mosija, li kien sultan fuq il‑poplu Nefita.",
                "6": "U għaddew sitt mija u disa’ snin minn meta Leħi ħalla Ġerusalemm.",
                "7": "U kienu għaddew b’kollox disa’ snin minn meta ngħata s‑sinjal, li tkellmu dwaru l‑profeti, li Kristu għandu jiġi fid‑dinja.",
                "8": "Issa minn dan il‑perjodu, in‑Nefiti bdew jikkalkulaw iż‑żmien tagħhom minn meta huma ngħataw is‑sinjal, jew aħjar mill‑miġja ta’ Kristu; għalhekk, minn dak iż‑żmien għaddew disa’ snin.",
                "9": "U Nefi, li kien missier Nefi, li kellu f’idu l‑annali, ma reġax lura lejn l‑art ta’ Żaraħemla, u huwa baqa’ ma deherx aktar, fl‑ebda naħa tal‑pajjiż.",
                "10": "U ġara li n‑nies baqgħu għaddejjin fi ħżunithom, minkejja daqstant predikazzjoni u profeziji li huma rċevew; u b’hekk ġiet fi tmiemha wkoll is‑sena għaxra; u s‑sena ħdax ġiet fi tmiemha wkoll fi stat ta’ ħażen.",
                "11": "U ġara li fis‑sena tlettax qamu bosta gwerer u qam bosta tilwim madwar il‑pajjiż kollu; għax l‑għadd ta’ briganti Gadjantuni tant kiber, u huma tant qatlu nies, u għamlu ħerba sħiħa minn daqstant bliet, u wasslu għal daqstant imwiet u massakri madwar il‑pajjiż kollu, li kien hemm bżonn li n‑nies kollha, kemm in‑Nefiti kif ukoll il‑Lamaniti, jaqbdu l‑armi f’idejhom kontrihom.",
                "12": "Għalhekk, il‑Lamaniti kollha li kienu kkonvertew għall‑Mulej ingħaqdu ma’ ħuthom, in‑Nefiti, u biex jiddefendu ħajjithom u lin‑nisa u t‑tfal tagħhom, kellhom bilfors jaqbdu l‑armi f’idejhom kontra dawk il‑briganti Gadjantuni, iva, kif ukoll biex jiddefendu drittijiethom, u l‑privileġġi tal‑knisja u tal‑qima tagħhom, u biex jiddefendu wkoll il‑ħelsien u l‑libertà tagħhom.",
                "13": "U ġara li qabel ma ġiet fi tmiemha din is‑sena tlettax, in‑Nefiti bdew iħossuhom mhedda li kienu se jispiċċaw jinqerdu għal kollox minħabba din il‑gwerra, li kienet saret waħda mill‑aktar qalila.",
                "14": "U ġara li dawk il‑Lamaniti li ngħaqdu man‑Nefiti bdew jitqiesu bħala Nefiti;",
                "15": "U tneħħiet minn fuqhom is‑saħta, u l‑ġilda tagħhom saret bajda bħal tan‑Nefiti;",
                "16": "U l‑ġuvintur u t‑tfajliet tagħhom saru nies mill‑aktar sbieħ, u huma bdew jitqiesu bħala Nefiti, u bdew jissejħu Nefiti. U b’hekk ġiet fi tmiemha s‑sena tlettax.",
                "17": "U ġara li fil‑bidu tas‑sena erbatax, issoktat il‑gwerra bejn il‑briganti u n‑nies ta’ Nefi, u din saret waħda mill‑aktar qalila; madankollu, in‑nies ta’ Nefi kisbu vantaġġ fuq il‑briganti, hekk li huma keċċewhom ’il barra minn artijiethom u ġegħluhom jirtiraw lejn il‑muntanji u l‑moħbiet tagħhom.",
                "18": "U b’hekk ġiet fi tmiemha s‑sena erbatax. U fis‑sena ħmistax huma ġew biex jaħbtu għan‑nies ta’ Nefi; u minħabba l‑ħażen tan‑nies ta’ Nefi, u l‑bosta tilwim u diżgwid li kien hemm bejniethom, il‑briganti Gadjantuni spiċċaw biex kisbu vantaġġ kbir fuqhom.",
                "19": "U b’hekk ġiet fi tmiemha s‑sena ħmistax, u b’hekk in‑nies bdew jesperjenzaw tbatija mill‑aktar kbira; u x‑xabla tal‑qerda spiċċat imdendla fuqhom, hekk li kienu għoddhom se jintlaqtu minnha, u dan kien kollu minħabba ħżunithom."
            },
            "3": {
                "1": "U issa ġara li fis‑sena sittax mill‑miġja ta’ Kristu ’l hawn, Lakonew, il‑gvernatur tal‑pajjiż, irċieva ittra mingħand il‑mexxej u l‑gvernatur ta’ din it‑tajfa ta’ briganti; u dan kien il‑kliem li huwa kiteb, fejn qal:",
                "2": "Lakonew, kap gvernatur mill‑aktar nobbli tal‑pajjiż, ara, jien qed niktiblek din l‑ittra, biex inwassallek kliem ta’ tifħir minħabba l‑fermezza tiegħek u tal‑poplu tiegħek, li intom taffermaw dak li intom tqisuh bħala d‑dritt u l‑libertà tagħkom; iva, intom bqajtu sodi, bħallikieku kontu qed tiġu sostnuti minn Alla, biex tiddefendu l‑libertà u l‑propjetà tagħkom, kif ukoll lil pajjiżkom, jew aħjar lil dak li tqisuh bħala pajjiżkom.",
                "3": "U jiena nħoss li tkun ħasra, Lakonew, O bniedem mill‑aktar nobbli, jekk intom tkunu daqstant boloh u fiergħa li taħsbu li tistgħu teħduha ma’ daqstant nies qalbiena li jinsabu taħt il‑kmand tiegħi, liema nies bħalissa jinsabu lesti għall‑ġlied, u qed jistennew b’ħerqa kbira li ngħidilhom—Morru aħbtu għan‑Nefiti u eqirduhom.",
                "4": "U jiena, li naf xi spirtu invinċibbli għandhom, għax lilhom jiena ppruvajt fil‑kamp tal‑battalja, u li naf x’mibegħda eterna għandhom lejkom minħabba l‑mod mill‑aktar ħażin kif imxejtu magħhom, għalhekk jekk jiġu biex jaħbtu għalikom huma jispiċċaw jeqirdukom għal kollox.",
                "5": "Għalhekk jiena ktibt din l‑ittra, u ssiġillajtha b’idi stess, għax jien tassew nixtiqilkom il‑ġid, minħabba li intom daqstant sodi f’dak li temmnu fih, li huwa ġust, u minħabba l‑ispirtu nobbli tagħkom fil‑kamp tal‑battalja.",
                "6": "Għalhekk jien qed niktiblek, biex nurik bix‑xewqa li għandi li intom tgħaddu blietkom, artijietkom, u ġidkom f’idejn in‑nies tiegħi ħalli huma ma jiġux u jżurukom permezz tax‑xabla u intom tispiċċaw tinqerdu.",
                "7": "Jew fi kliem ieħor, jien qed nitlobkom iċċedu lilkom infuskom f’idejna, u tingħaqdu magħna u ssiru familjari mal‑għemejjel sigrieti tagħna, u ssiru ħutna ħalli tkunu tistgħu ssiru bħalna—mhux ilsiera tagħna, iżda ħutna u tkunu sħab magħna f’kulma għandna.",
                "8": "U ara, naħliflek b’ġurament, li jekk tagħmlu dan intom ma tinqerdux; iżda jekk ma tagħmlux dan, naħliflek b’ġurament, li x‑xahar id‑dieħel jiena nordna l‑armati tiegħi biex jaħbtu għalikom, u huma la se jibqgħu lura u lanqas mhuma se jħennu għalikom, iżda jispiċċaw joqtlukom, u jħallu x‑xabla tinżel fuqkom sakemm ma jibqa’ ħadd aktar minnkom.",
                "9": "U ara, jiena Giddjani; u jien il‑gvernatur ta’ din l‑għaqda sigrieta ta’ Gadjantun; liema għaqda u l‑għemejjel tagħha naf li huma tajbin; u ilhom minn żmien il‑qedem u issa għaddew f’idejna.",
                "10": "U jien lilek, Lakonew, qed niktiblek din l‑ittra, u nittama li intom tgħaddu f’idejna, mingħajr ebda tixrid ta’ demm, artijietkom u ġidkom, biex dawn in‑nies tiegħi jkunu jistgħu jieħu lura f’idejhom id‑drittijiet u l‑gvern tagħhom, liema nies inqatgħu minn magħkom minħabba ħżunitkom meta ħadtulhom id‑drittijiet tagħhom li jiggvernaw, u jekk ma tagħmlux dan, se nara li intom tħallsu għall‑ħsara li saritilhom. Jiena Giddjani.",
                "11": "U issa ġara li meta Lakonew irċieva din l‑ittra huwa stagħġeb bil‑kbir, minħabba l‑mod skjett li bih Giddjani talab li huma jingħataw l‑art tan‑Nefiti, u kif hu hedded lin‑nies li huma jridu jħallsu għall‑ħsara li għamlu lil dawk li ma saritilhom l‑ebda ħsara, iżda pjuttost kienu huma stess li għamlu l‑ħsara lilhom infushom billi nqatgħu minn ma’ ħuthom u ngħaqdu ma’ dawk il‑briganti mill‑aktar ħżiena u abominabbli.",
                "12": "Issa araw, dan Lakonew, il‑gvernatur, kien bniedem ġust, li ma kienx se jiġi ntimidat mit‑talbiet u t‑theddid ta’ wieħed brigant; għalhekk huwa ma tax każ tal‑ittra ta’ Giddjani, il‑gvernatur tal‑briganti, iżda huwa ordna lin‑nies tiegħu sabiex jitolbu lill‑Mulej ħalli jqawwihom għal meta l‑briganti jiġu biex jaħbtu għalihom.",
                "13": "Iva, huwa ħareġ proklama fejn talab lin‑nies kollha biex jiġbru flimkien f’post wieħed lin‑nisa tagħhom u lil uliedhom, kif ukoll il‑merħliet u l‑baqar tagħhom, u ġidhom kollu minbarra arthom.",
                "14": "U huwa ordna biex jibnu madwarhom fortifikazzjonijiet, u li dawn għandhom ikunu mill‑aktar b’saħħithom. U huwa ordna biex l‑armati, kemm tan‑Nefiti kif ukoll tal‑Lamaniti, jew ta’ dawk kollha li kienu jingħaddu man‑Nefiti, jitpoġġew mal‑madwar biex jgħassuhom, u jipproteġuhom mill‑briganti lejl u nhar.",
                "15": "Iva, huwa qalilhom: Daqs kemm hu ħaj il‑Mulej, jekk intom ma tindmux mill‑ħażen kollu tagħkom, u ma ssejħux lill‑Mulej, intom bl‑ebda mod ma teħilsuha minn idejn dawk il‑briganti Gadjantuni.",
                "16": "U l‑kliem u l‑profeziji ta’ Lakonew tant kienu meqjusa u tal‑għaġeb li wasslu lin‑nies kollha biex jinħakmu minn biża’; u bil‑qawwa kollha tagħhom huma bdew jagħmlu kif qalilhom Lakonew.",
                "17": "U ġara li Lakonew ħatar kap kmandanti fuq l‑armati tan‑Nefiti, biex lilhom huma jmexxu meta l‑briganti jinżlu mix‑xagħri u jaħbtu għalihom.",
                "18": "Issa ġara li ġie maħtur l‑ogħla wieħed fost il‑kap kmandanti kollha, li kien il‑kmandant il‑kbir tal‑armati kollha tan‑Nefiti, u ismu kien Gidgiddoni.",
                "19": "Issa kienet id‑drawwa fost in‑Nefiti kollha li huma jaħtru bħala kap kmandanti (għajr għal meta huma kienu fi żmien ta’ ħażen) lil xi ħadd li kellu l‑ispirtu tar‑rivelazzjoni u tal‑profezija; għalhekk, dan Gidgiddoni kien profeta kbir fosthom, u kien ukoll il‑prim imħallef.",
                "20": "Issa n‑nies qalu lil Gidgiddoni: Itlob lill‑Mulej, biex iħallina mmorru fuq il‑muntanji u ġewwa x‑xagħri, ħalli nkunu nistgħu naħbtu għall‑briganti u neqirduhom f’artijiethom stess.",
                "21": "Iżda Gidgiddoni qalilhom: Il‑Mulej dan ma jridux; għax jekk aħna mmorru biex naħbtu għalihom il‑Mulej jispiċċa jagħtina f’idejhom; għalhekk jeħtieġ li aħna nħejju ruħna fil‑qalba ta’ artijietna, u jeħtieġ li niġbru flimkien l‑armati kollha tagħna, u ma mmorrux naħbtu għalihom, iżda għandna nibqgħu nistennew sakemm ikunu huma li jiġu jaħbtu għalina; għalhekk, daqs kemm hu ħaj il‑Mulej, jekk aħna nagħmlu dan huwa jagħtihom f’idejna.",
                "22": "U ġara li fis‑sena sbatax, fl‑aħħar jiem tas‑sena, Lakonew ħareġ proklama madwar il‑pajjiż kollu, u huma ħadu ż‑żwiemel tagħhom, u l‑karrijiet tagħhom, u l‑baqar tagħhom, u l‑merħliet tagħhom, u l‑bhejjem tagħhom, u l‑qamħ tagħhom, u kulma kellhom, u telqu jimxu minn hemm bl‑eluf u bl‑għexieren ta’ eluf tagħhom, sakemm waslu lkoll fil‑post magħżul biex fih jinġabru lkoll flimkien, biex jiddefendu lilhom infushom kontra l‑għedewwa tagħhom.",
                "23": "U din l‑art magħżula kienet l‑art ta’ Żaraħemla, u l‑art li kienet tinsab bejn l‑art ta’ Żaraħemla u l‑art ta’ Kotran, iva, mal‑fruntiera li kien hemm bejn l‑art ta’ Kotran u l‑art ta’ Ħerba.",
                "24": "U kienu eluf kbar in‑nies, li kienu jissejħu Nefiti, li nġabru flimkien f’dina l‑art. Issa Lakonew ordna biex huma jinġabru flimkien fl‑art tan‑nofsinhar, minħabba s‑saħta kbira li kienet waqgħet fuq l‑art tat‑tramuntana.",
                "25": "U huma ffortifikaw irwieħhom kontra l‑għedewwa tagħhom; u bdew jgħammru lkoll f’art waħda, fi grupp wieħed, u huma nħakmu lkoll minn biża’ minħabba dak li kien qalilhom Lakonew, hekk li huma nidmu minn dnubiethom kollha; u bdew joffru talbhom lill‑Mulej Alla tagħhom, biex hu jeħlishom meta l‑għedewwa tagħhom jinżlu biex jiġġieldu kontrihom.",
                "26": "U huma kienu mnikktin bil‑kbir minħabba l‑għedewwa tagħhom. U Gidgiddoni ordnalhom jagħmlu armi tal‑gwerra ta’ kull għamla, u ordnalhom sabiex jarmaw irwieħhom sewwa permezz tal‑armaturi, u tat‑tarki, kemm kbar kif ukoll żgħar, skont kif jgħidilhom hu."
            },
            "4": {
                "1": "U ġara li fl‑aħħar jiem tas‑sena tmintax dawk l‑armati ta’ briganti lestew ruħhom għall‑battalja, u bdew neżlin minn ġol‑għoljiet, u minn ġol‑muntanji, u mix‑xagħri, u mill‑fortizzi tagħhom, u mill‑moħbiet tagħhom, u huma niżlu ħabta u sabta u bdew jieħdu f’idejhom l‑artijiet, kemm dawk li kienu fl‑art tan‑nofsinhar kif ukoll dawk li kienu fl‑art tat‑tramuntana, u bdew jieħdu f’idejhom l‑artijiet kollha li abbandunaw in‑Nefiti, u l‑ibliet li kienu spiċċaw bla nies.",
                "2": "Iżda araw, fl‑artijiet li kienu abbandunaw in‑Nefiti, la kien hemm bhejjem selvaġġi u lanqas annimali li n‑Nefiti setgħu jikkaċċjaw għajr għan‑naħa fejn kien hemm ix‑xagħri.",
                "3": "U minħabba n‑nuqqas ta’ ikel, il‑briganti setgħu jgħixu biss fin‑naħa tax‑xagħri; għax f’artijiethom in‑Nefiti ma kienu ħallew xejn, u huma kienu ġabru l‑merħliet u l‑baqar tagħhom kollha u ġidhom kollu, u bdew jgħammru lkoll fi grupp wieħed.",
                "4": "Għalhekk, il‑briganti ma kellhomx ċans jisirqu u jiksbu l‑ikel, ħlief jekk huma jitilgħu biex jiġġieldu kontra n‑Nefiti; u n‑Nefiti kienu jinsabu lkoll fi grupp wieħed, u l‑għadd tagħhom kien wieħed mill‑aktar kbir, u huma kienu ħażnu għalihom infushom għadd ta’ provvisti, kif ukoll għadd ta’ żwiemel u bhejjem, u merħliet ta’ kull għamla, ħalli jkunu jistgħu jkomplu jsostnu lilhom infushom għal perjodu ta’ seba’ snin, f’liema perjodu huma kienu qed jittamaw li jeqirdu lill‑briganti minn fuq wiċċ l‑art; u b’hekk ġiet fi tmiemha s‑sena tmintax.",
                "5": "U ġara li fis‑sena dsatax Giddjani sab li kien hemm bżonn li huwa jmur għall‑battalja kontra n‑Nefiti, għax ma kienx hemm mod ieħor kif huma setgħu jkomplu jsostnu lilhom infushom bla ma jissakkeġġjaw, jisirqu u joqtlu.",
                "6": "U huma m’azzardawx jinfirxu ma’ wiċċ l‑art biex ikunu jistgħu jkabbru l‑qamħ, ma jmorrux in‑Nefiti jaħbtu għalihom u joqtluhom; għalhekk Giddjani ordna lill‑armati tiegħu biex matul din is‑sena huma għandhom imorru jiġġieldu kontra n‑Nefiti.",
                "7": "U ġara li huma telgħu għall‑ġlied; u dan seħħ fis‑sitt xahar; u araw, kemm kien kbir u tal‑biża’ l‑jum li fih huma telgħu għall‑ġlied; u huma libsu kif jilbsu l‑briganti; u ma’ qaddhom libsu l‑ġild tal‑ħaruf, u bid‑demm kienu miżbugħin, u rashom kienet mqaxxra, u kienu lebsin elmu f’rashom; u kemm kienet sinifikanti u tal‑biża’ d‑dehra tal‑armati ta’ Giddjani, minħabba l‑armaturi li kienu lebsin u d‑demm li kienu miżbugħin bih.",
                "8": "U ġara li l‑armati tan‑Nefiti, meta raw id‑dehra tal‑armata ta’ Giddjani, inxteħtu mal‑art, u għollew ħarsithom lejn il‑Mulej Alla tagħhom, biex huwa jħenn għalihom u jeħlishom mill‑għedewwa tagħhom.",
                "9": "U ġara li meta l‑armati ta’ Giddjani raw dan, huma ferħu u bdew jgħajtu b’leħen għoli, għaliex bdew jassumu li n‑Nefiti kienu waqgħu mal‑art bil‑biża’ għax beżgħu mill‑armati tagħhom.",
                "10": "Iżda hawn huma ħarġu ddiżappuntati, għax in‑Nefiti mhux minnhom bdew jibżgħu; iżda huma bdew jibżgħu minn Alla tagħhom u talbuh sabiex jipproteġihom; għalhekk, meta l‑armati ta’ Giddjani taw salt għal fuqhom huma kienu lesti biex jaffrontawhom; iva, huma kienu lesti għalihom bil‑qawwa kollha tal‑Mulej.",
                "11": "U kien f’dan is‑sitt xahar li ngħata bidu għall‑battalja; u kbira u tal‑biża’ kienet il‑battalja li huma kellhom, iva, kbir u tal‑biża’ kien il‑massakru li seħħ fosthom, tant li qatt ma kien seħħ massakru akbar fost il‑poplu kollu ta’ Leħi sa minn meta huwa ħalla Ġerusalemm.",
                "12": "U minkejja t‑theddid ta’ Giddjani u l‑ġuramenti kollha li huwa ħa, araw, in‑Nefiti spiċċaw biex għelbuhom, hekk li huma bdew jirtiraw u jitilqu minn quddiemhom.",
                "13": "U ġara li Gidgiddoni ordna l‑armati tiegħu biex jibqgħu jimxu warajhom sewwasew sal‑fruntieri tax‑xagħri, u ordnalhom biex ma jħennu għall‑ebda wieħed li jispiċċa f’idejhom; u b’hekk huma komplew isegwuhom u joqtluhom sal‑fruntieri tax‑xagħri, sewwasew sakemm wettqu dak li kien ordnalhom Gidgiddoni.",
                "14": "U ġara li Giddjani, li kompla jirreżisti u jitqabad b’mod mill‑aktar qalbieni, baqa’ jiġi segwit hekk kif kien qed jipprova jaħrab; u peress li kien tant għajjien minħabba daqstant ġlied, spiċċaw biex qabduh u qatluh. U b’hekk ġiet fi tmiemha l‑ħajja ta’ Giddjani l‑brigant.",
                "15": "U ġara li l‑armati tan‑Nefiti reġgħu lura mill‑ġdid fil‑post ta’ difiża tagħhom. U ġara li din is‑sena, is‑sena dsatax, għaddiet, u l‑briganti ma reġgħux ġew lura għall‑ġlied; lanqas ma ġew lura fis‑sena għoxrin.",
                "16": "U fis‑sena wieħed u għoxrin huma baqgħu ma telgħux għall‑ġlied, iżda telgħu biex jassedjaw minn kull naħa lin‑nies ta’ Nefi; għax ħasbu li jekk huma jiżolaw lin‑nies ta’ Nefi minn artijiethom, u jaraw li ma jkunux jistgħu joħorġu mill‑ebda naħa, u jaraw li jneħħulhom kull privileġġ li joħorġu ’l barra minn fejn jinsabu, b’hekk iwassluhom biex jagħtu lilhom infushom f’idejhom, skont xewqathom.",
                "17": "Issa huma ħatru mexxej ieħor, li kien jismu Żemnarija; għalhekk kien dan Żemnarija li ordna li huma jagħmlu dan l‑assedju.",
                "18": "Iżda araw, dan kien ta’ vantaġġ għan‑Nefiti; għax kien impossibbli li l‑briganti setgħu jassedjaw għal ħin twil biżżejjed, b’mod li seta’ jħalli daqstant effett fuq in‑Nefiti, minħabba l‑provvista mill‑aktar kbira li huma kellhom maħżuna.",
                "19": "Kif ukoll minħabba n‑nuqqas ta’ provvisti li kien hemm fost il‑briganti; għax araw, huma ma kellhom xejn x’jieklu ħlief laħam, liema laħam kienu ġabuh mix‑xagħri;",
                "20": "U ġara li fix‑xagħri ftit li xejn kien għad baqa’ bhejjem selvaġġi hekk li l‑briganti kienu għoddhom se jmutu bil‑ġuħ.",
                "21": "U n‑Nefiti komplew mexjin bla heda, lejl u nhar, u bdew jaħbtu għall‑armati tagħhom, u spiċċaw biex qatlu eluf u għexieren ta’ eluf minnhom.",
                "22": "U b’hekk in‑nies ta Żemnarija wrew ix‑xewqa li ma jkomplux għaddejjin bil‑pjan tagħhom, minħabba l‑qerda tant kbira li bdew jesperjenzaw billejl u binhar.",
                "23": "U ġara li Żemnarija ordna lin‑nies tiegħu biex ma jkomplux għaddejjin bl‑assedju, u ordnalhom biex jerħulha lejn l‑aktar inħawi mbiegħda tal‑art tat‑tramuntana.",
                "24": "U issa, Gidgiddoni, li kien jaf il‑pjan tagħhom x’kien, u li kien jaf ukoll bid‑dgħufija tagħhom minħabba n‑nuqqas ta’ ikel, u x’massakru kbir kien seħħ fosthom, għalhekk mal‑lejl huwa bagħat l‑armati tiegħu, u neħħewlhom kull aċċess li kellhom minn fejn jaħarbu, u huwa poġġa l‑armati tiegħu fil‑post li minnu setgħu jaħarbu.",
                "25": "U huma għamlu dan matul il‑lejl, u mbagħad irħewlha għal wara l‑briganti, biex l‑għada, hekk kif il‑briganti bdew telqin minn hemm, huma sabu ma’ wiċċhom l‑armati tan‑Nefiti, kemm quddiemhom kif ukoll warajhom.",
                "26": "U l‑briganti li kienu jinsabu fin‑naħa tan‑nofsinhar spiċċaw maqtugħin ukoll mill‑postijiet ta’ refuġju tagħhom. U dan kollu seħħ fuq ordni ta’ Gidgiddoni.",
                "27": "U kien hemm bosta eluf li taw lilhom infushom bħala priġunieri f’idejn in‑Nefiti, u l‑bqija sfaw maqtula.",
                "28": "U l‑mexxej tagħhom, Żemnarija, ittieħed u ġie mgħallaq ma’ siġra, iva, sewwasew huwa tħalla mdendel ma’ ras is‑siġra sakemm miet. U wara li ħallewh imdendel hemm sakemm raw li kien mejjet, huma qaċċtu s‑siġra u din spiċċat mal‑art, u huma għajtu b’leħen għoli u qalu:",
                "29": "Jalla l‑Mulej jibqa’ jħares lin‑nies tiegħu fis‑sewwa u fil‑qdusija tal‑qalb, ħalli lil dawk kollha li jippruvaw joqtluhom, minħabba l‑poter u l‑alleanzi sigriet, iwassluhom biex jaqgħu mal‑art, l‑istess kif waqa’ mal‑art dan ir‑raġel.",
                "30": "U huma bdew jithennew u b’leħen wieħed għajtu mill‑ġdid u qalu: Jalla l‑Alla ta’ Abraham, u l‑Alla ta’ Iżakk, u l‑Alla ta’ Ġakobb, jibqa’ jħares lil dan il‑poplu fis‑sewwa, diment li huma jkomplu jsejħu isem Alla tagħhom u jitolbuh iħarishom.",
                "31": "U ġara li huma lkoll nfexxew ikantaw u jfaħħru lil Alla tagħhom għal dil‑ħaġa daqstant kbira li huwa għamel magħhom, fejn huwa ħarishom milli jaqgħu f’idejn l‑għedewwa tagħhom.",
                "32": "Iva, huma għajtu: Hosanna lil Alla l‑Għoli. U huma għajtu: Ikun imbierek isem il‑Mulej Alla li Jista’ Kollox, li hu Alla l‑għoli.",
                "33": "U qalbhom imtliet bil‑hena, hekk li dmugħ ta’ ferħ beda nieżel ma’ ħaddejhom, minħabba t‑tjubija kbira ta’ Alla, li ħelishom minn idejn l‑għedewwa tagħhom; u huma kien jafu li kien minħabba l‑indiema tagħhom u l‑umiltà tagħhom li huma ġew meħlusin mill‑qerda ta’ dejjem."
            },
            "5": {
                "1": "U issa araw, ma kien hemm ħadd fost il‑poplu Nefita li b’xi mod iddubita kliem il‑profeti qaddisa kollha li qatt semmgħu leħinhom; għax huma kienu jafu li kien meħtieġ li kliemhom jiġi fis‑seħħ.",
                "2": "U huma kienu jafu li kien hemm bżonn li Kristu jiġi, u kienu jafu dan mill‑bosta sinjali li ngħataw, skont kliem il‑profeti; u minħabba l‑ħwejjeġ li ġew fis‑seħħ diġà huma kienu jafu li kien meħtieġ li kollox jiġi fis‑seħħ skont dak li ntqal.",
                "3": "Għalhekk huma abbandunaw id‑dnubiet u l‑abominazzjonijiet tagħhom kollha, kif ukoll iż‑żína tagħhom, u bdew jaqdu ‘l Alla bir‑reqqa kollha lejl u nhar.",
                "4": "U issa ġara li meta huma ħadu lill‑briganti kollha bħala priġunieri, hekk li ħadd ma ħarab fost dawk li ma kinux inqatlu, huma tefgħu lill‑priġunieri tagħhom fil‑ħabs, u taw ordni biex il‑kelma ta’ Alla tiġi mxandra lilhom; u dawk kollha li nidmu minn dnubiethom u daħlu f’patt li ma kienu se joqtlu lil ħadd aktar ingħataw il‑ħelsien.",
                "5": "Iżda dawk kollha li ma ridux jidħlu f’patt, u komplew iżommu bil‑moħbi f’qalbhom dak il‑qtil, iva, dawk kollha li nstabu jlissnu kliem ta’ theddid kontra ħuthom ġew ikkundannati u kkastigati skont il‑liġi.",
                "6": "U b’hekk huma ġabu fi tmiemhom dawk l‑alleanzi ħżiena, u sigrieti, u abominabbli, li minħabba fihom seħħ daqstant ħażen, u nqatlu daqstant nies.",
                "7": "U b’hekk ġiet fi tmiemha s‑sena tnejn u għoxrin, kif ukoll is‑sena tlieta u għoxrin, u s‑sena erbgħa u għoxrin, u ħamsa u għoxrin; u b’hekk kienu għaddew ħamsa u għoxrin sena.",
                "8": "U seħħew bosta ħwejjeġ li, f’għajnejn xi wħud, huma mill‑aktar kbar u tal‑għaġeb; madankollu, dawn ma jistgħux jinkitbu kollha f’dan il‑ktieb; iva, dan il‑ktieb bilkemm se jkun fih wieħed fil‑mija minn dak kollu li seħħ fost dan‑nies kollha fi spazju ta’ ħamsa u għoxrin sena;",
                "9": "Iżda araw, hemm annali li fihom l‑għemejjel kollha ta’ dan il‑poplu; u rakkont iqsar iżda veru ngħata minn Nefi.",
                "10": "Għalhekk jiena ktibt dwar dawn il‑ħwejjeġ skont l‑istorja ta’ Nefi, li ġiet imnaqqxa fuq il‑pjanċi li kienu jissejħu l‑pjanċi ta’ Nefi.",
                "11": "U araw, jiena nikteb din l‑istorja fuq pjanċi li jien għamilt b’idejja stess.",
                "12": "U araw, jiena jisimni Mormon, u ġejt imsemmi għall‑art ta’ Mormon, l‑art li fiha Alma waqqaf il‑knisja fost il‑poplu, iva, l‑ewwel knisja li twaqqfet fosthom wara li waqgħu fit‑trasgressjoni.",
                "13": "Araw, jiena dixxiplu ta’ Ġesù Kristu, Iben Alla. Jiena ġejt imsejjaħ minnu sabiex inxandar il‑kelma tiegħu fost il‑poplu tiegħu, ħalli huma jkun jista’ jkollhom il‑ħajja ta’ dejjem.",
                "14": "U kien jaqbel li jien, skont ir‑rieda ta’ Alla, biex it‑talb ta’ dawk li għaddew għal ħajja oħra, li kienu erwieħ qaddisa, jinstama’ skont il‑fidi tagħhom, se nikteb storja dwar il‑ħwejjeġ li seħħew—",
                "15": "Iva, storja żgħira dwar dak li seħħ sa minn meta Leħi ħalla Ġerusalemm, sewwasew sa dan iż‑żmien.",
                "16": "Għalhekk jiena se nikteb l‑istorja tiegħi mir‑rakkont li ngħata minn dawk li ġew qabli, sal‑bidu ta’ żmieni;",
                "17": "Imbagħad jiena se nikteb storja tal‑ħwejjeġ li jiena rajt b’għajnejja stess.",
                "18": "U jiena naf li l‑istorja li jien se nikteb se tkun waħda ġusta u vera; madankollu huma bosta l‑ħwejjeġ li ma nistgħux niktbu, skont il‑lingwaġġ tagħna.",
                "19": "U issa jiena se nieqaf nitkellem dwari nnifsi, u se nkompli bir‑rakkont tiegħi dwar il‑ħwejjeġ li seħħew qabel żmieni.",
                "20": "Jiena Mormon, li ġej min‑nisel dirett ta’ Leħi. Jien għandi għalfejn inbierek lil Alla tiegħi u lis‑Salvatur tiegħi Ġesù Kristu, talli ħareġ lil missirijietna ’l barra mill‑art ta’ Ġerusalemm, (u ħadd ma kien jaf b’dan għajr huwa nnifsu u dawk li huwa ħareġ ’il barra minn dik l‑art) u talli lili u lill‑poplu tiegħi tana daqstant għarfien għas‑salvazzjoni ta’ ruħna.",
                "21": "Huwa sewwasew bierek lid‑dar ta’ Ġakobb, u wera l‑ħniena tiegħu ma’ nisel Ġużeppi.",
                "22": "U diment li wlied Leħi komplew iħarsu l‑kmandamenti tiegħu huwa berikhom u għenhom biex ikomplu jirnexxu skont kelmtu.",
                "23": "Iva, u huwa sewwasew se jerġa’ jwassal fdal ta’ nisel Ġużeppi għall‑għarfien tal‑Mulej Alla tagħhom.",
                "24": "U daqs kemm hu ħaj il‑Mulej, huwa se jiġbor mill‑erba’ rkejjen tad‑dinja l‑fdal kollu ta’ nisel Ġakobb, li jinsab mxerred ma’ wiċċ l‑art kollha.",
                "25": "U huwa għamel patt mad‑dar kollha ta’ Ġakobb, liema patt li hu għamel ma’ dar Ġakobb għandu jiġi fis‑seħħ fiż‑żmien dovut tiegħu, fejn huwa sejjer jirrestawra d‑dar kollha ta’ Ġakobb għall‑għarfien tal‑patt li huwa għamel magħhom.",
                "26": "U mbagħad huma jsiru jafu lill‑Feddej tagħhom, li hu Ġesù Kristu, Bin Alla; u mbagħad huma jinġabru flimkien mill‑erba’ rkejjen tad‑dinja f’artijiethom, li minnhom ixxerdu ma’ kullimkien; iva, daqs kemm hu ħaj il‑Mulej hekk se jiġri. Ammen."
            },
            "6": {
                "1": "U issa ġara li fis‑sena sitta u għoxrin il‑poplu Nefita reġa’ lura lejn artijietu, kull raġel flimkien ma’ familtu, bil‑merħliet u l‑baqar tiegħu, biż‑żwiemel u l‑bhejjem tiegħu, u b’dak kollu li huwa kellu.",
                "2": "U ġara li huma ma kinux ikkunsmaw il‑provvisti kollha li kellhom; għalhekk huma ħadu magħhom dak kollu li ma kinux ikkunsmaw, il‑qamħ tagħhom ta’ kull għamla, kif ukoll id‑deheb u l‑fidda tagħhom, u l‑ħwejjeġ prezzjużi kollha tagħhom, u reġgħu lura lejn artijiethom u lejn it‑territorju tagħhom, kemm fit‑tramuntana kif ukoll fin‑nofsinhar, kemm fl‑art tat‑tramuntana kif ukoll fl‑art tan‑nofsinhar.",
                "3": "U lil dawk il‑briganti li kienu daħlu f’patt li lesti jżommu l‑paċi fil‑pajjiż u li wrew ix‑xewqa li jibqgħu Lamaniti, huma tawhom artijiet skont l‑għadd tagħhom, ħalli huma jkunu jistgħu, permezz ta’ ħidmiethom, ikollhom dak li jeħtieġu biex huma jgħixu; u b’dal‑mod huma stabbilixxew il‑paċi fil‑pajjiż.",
                "4": "U huma reġgħu bdew jistagħnew u jikbru fil‑ġid; u s‑snin sitta u għoxrin u sebgħa u għoxrin ġew fi tmiemhom, u kien hemm ordni kbira fil‑pajjiż; u huma fasslu l‑liġijiet tagħhom skont is‑sewwa u l‑ġustizzja.",
                "5": "U issa ma kien għad baqa’ xejn fil‑pajjiż li seta’ jżomm lin‑nies milli jkomplu jkattru l‑ġid, ħlief jekk huma jaqgħu fit‑trasgressjoni.",
                "6": "U kien sewwasew Gidgiddoni, u l‑imħallef, Lakonew, u dawk li kienu ġew maħtura bħala mexxejja, li stabbilixxew din il‑paċi kbira fil‑pajjiż.",
                "7": "U ġara li kien hemm bosta bliet li nbnew mill‑ġdid, u bosta bliet antiki li ġew irrestawrati.",
                "8": "U nbnew bosta toroq ewlenin, u ħafna toroq oħra, li kienu joħduk minn belt għall‑oħra, u minn art għall‑oħra, u minn post għall‑ieħor.",
                "9": "U b’hekk ġiet fi tmiemha s‑sena tmienja u għoxrin, u n‑nies esperjenzaw paċi kontinwa.",
                "10": "Iżda ġara li fis‑sena disgħa u għoxrin beda jqum ċertu tilwim fost il‑poplu; u xi wħud bdew jitkabbru u jiftaħru minħabba l‑ġid kbir li huma kellhom, iva, fejn huma anke spiċċaw jippersegwitaw lil ħaddieħor;",
                "11": "Għax kien hemm bosta negozjanti fil‑pajjiż, kif ukoll bosta avukati u uffiċjali.",
                "12": "U n‑nies bdew jiddistingwu rwieħhom skont il‑klassi tagħhom, u skont ġidhom u l‑opportunità li kellhom li jitgħallmu; iva, kien hemm xi wħud li baqgħu ma tgħallmux minħabba l‑faqar tagħhom, u kien hemm oħrajn li kisbu bosta tagħlim minħabba ġidhom.",
                "13": "Xi wħud bdew jitkabbru, u oħrajn kienu mill‑aktar umli; xi wħud bdew iroddu t‑tagħjir b’tagħjir, filwaqt li oħrajn kienu lesti joqogħdu għat‑tagħjir u l‑persekuzzjoni u għal kull tip ta’ taħbit, mingħajr ma jpattuha lura, iżda kienu nies umli u niedma quddiem Alla.",
                "14": "U b’hekk kien hemm inugwaljanza kbira mal‑pajjiż kollu, hekk li reġa’ beda jkun hemm qasma fil‑knisja; iva, hekk li fis‑sena tletin il‑knisja spiċċat maqsuma madwar il‑pajjiż kollu ħlief fost il‑ftit Lamaniti li kienu kkonvertew għat‑twemmin vera; u huma ma kinux lesti jitbiegħdu minn twemminhom, għax kienu nies fermi u sodi u li ma jitħarrkux, u kienu lesti biex bir‑reqqa kollha jħarsu l‑kmandamenti tal‑Mulej.",
                "15": "Issa r‑raġuni għal dan il‑ħażen kollu fost il‑poplu kienet din—Satana kellu qawwa kbira biex iħajjar lin‑nies iwettqu kull xorta ta’ ħażen, u biex jimlihom bil‑kburija, u jqanqalhom sabiex ifittxu l‑poter, u l‑awtorità, u l‑ġid materjali, u l‑frugħa tad‑dinja.",
                "16": "U b’hekk Satana qarraq bi qlub in‑nies u wassalhom biex iwettqu kull xorta ta’ ħażen; għalhekk huma damu jesperjenzaw il‑paċi għal ftit ta’ snin biss.",
                "17": "U b’hekk, fil‑bidu tas‑sena tletin—in‑nies ħallew lilhom infushom, għal żmien twil, jiġu mmexxija mit‑tiġrib tax‑xitan kull fejn huwa kellu x‑xewqa li jeħodhom, u jwassalhom biex iwettqu kwalunkwe ħażen li xtaqhom iwettqu—u b’hekk fil‑bidu ta’ dina s‑sena tletin, huma kienu jinsabu fi stat terribbli ta’ ħażen.",
                "18": "Issa huma ma waqgħux fid‑dnub bla ma kienu jafu, għax huma kienu jafu x’kienet ir‑rieda ta’ Alla għalihom, għaliex ġiet mgħallma lilhom; għalhekk huma ħaduha kontra Alla minn rajhom.",
                "19": "U issa dan seħħ fi żmien Lakonew, bin Lakonew, għax Lakonew ħa post missieru u dik is‑sena ħa f’idejh it‑tmexxija tal‑poplu.",
                "20": "U beda jkun hemm nies ispirati mis‑smewwiet u huma bdew jintbagħtu fost il‑poplu madwar il‑pajjiż kollu, fejn huma bdew ixandru l‑kelma u jaqsmu magħhom b’qawwa x‑xhieda tagħhom dwar id‑dnubiet u l‑ħażen tal‑poplu, u bdew jixhdu magħhom dwar il‑fidwa li l‑Mulej se jwettaq għall‑poplu tiegħu, jew fi kliem ieħor, dwar il‑qawmien ta’ Kristu; u huma bdew jixhdu b’qawwa dwar il‑mewt u t‑tbatija tiegħu.",
                "21": "Issa fost in‑nies kien hemm ħafna li nkurlaw bil‑kbir minħabba dawk li bdew jixhdu dwar dawn il‑ħwejjeġ; u dawk li mtlew l‑aktar bil‑korla kienu l‑prim imħallfin, u l‑qassisin il‑kbar u l‑avukati; iva, dawk kollha li kienu avukati kienu mimlijin korla għal dawk li bdew jixhdu dwar dawn il‑ħwejjeġ.",
                "22": "Issa ma kien hemm l‑ebda avukat jew imħallef jew qassis il‑kbir li kellu xi poter li jikkundanna lil xi ħadd għall‑mewt sakemm il‑kundanna tagħhom ma tiġix iffirmata mill‑gvernatur tal‑pajjiż.",
                "23": "Issa kien hemm bosta minn dawk li bdew jixhdu b’kuraġġ dwar ħwejjeġ relatati ma’ Kristu, li ttieħdu mill‑imħallfin u ngħataw il‑mewt bil‑moħbi, u l‑gvernatur tal‑pajjiż dam sa wara mewthom biex sar jaf b’dan.",
                "24": "Issa araw, din il‑ħaġa kienet tmur kontra l‑liġijiet tal‑pajjiż, li xi ħadd jingħata l‑mewt minn min m’għandux is‑setgħa mogħtija lilu mill‑gvernatur tal‑pajjiż—",
                "25": "Għalhekk, il‑gvernatur tal‑pajjiż fl‑art ta’ Żaraħemla, irċieva lment kontra dawn l‑imħallfin li kienu kkundannaw lill‑profeti tal‑Mulej għall‑mewt, ħaġa li kienet tmur kontra l‑liġi.",
                "26": "Issa ġara li huma ttieħdu u nġiebu quddiem l‑imħallef, biex isir ħaqq minnhom skont ir‑reat li huma wettqu, skont il‑liġi li kienet ġiet mfassla mill‑poplu.",
                "27": "Issa ġara li dawk l‑imħallfin kellhom bosta ħbieb u qraba; u l‑bqija, iva, kważi l‑avukati u l‑qassisin il‑kbar kollha, inġabru flimkien, u ngħaqdu mal‑qraba ta’ dawk l‑imħallfin li kellhom jgħaddu ġuri skont il‑liġi.",
                "28": "U huma daħlu f’patt bejniethom, iva, sewwasew f’patt li kien ingħata min‑nies tal‑qedem, liema patt kien ġie mfassal u mogħti mix‑xitan, biex joħloq alleanza kontra dak kollu li huwa sewwa.",
                "29": "Għalhekk huma ngħaqdu f’alleanza kontra l‑poplu tal‑Mulej, u daħlu f’patt li jeqirduh, u li huma jeħilsu minn idejn il‑ġustizzja lil dawk li kienu ħatja ta’ qtil, liema ġustizzja kienet se twassal biex isir ħaqq minnhom skont il‑liġi.",
                "30": "U huma injoraw għal kollox il‑liġi u d‑drittijiet ta’ pajjiżhom; u għamlu patt bejniethom li kienu sejrin jeqirdu lill‑gvernatur, u minfloku jpoġġu sultan li jsaltan fuq il‑pajjiż, biex il‑pajjiż ma jibqax aktar ħieles iżda jispiċċa taħt il‑ħakma tas‑slaten."
            },
            "7": {
                "1": "Issa araw, jiena se nurikom li huma ma poġġewx sultan biex isaltan fuq il‑pajjiż; iżda f’din l‑istess sena, iva, fis‑sena tletin, huma marru u qatlu lill‑prim imħallef tal‑pajjiż, iva, lilu huma qatlu fuq is‑siġġu tat‑tribunal.",
                "2": "U n‑nies inqasmu, wieħed kontra l‑ieħor; u huma spiċċaw mifrudin minn xulxin fi tribujiet differenti, kull wieħed skont familtu u qrabatu u ħbiebu; u b’hekk huma spiċċaw biex ġabu fix‑xejn il‑gvern tal‑pajjiż.",
                "3": "U kull tribù ħatar il‑kap jew il‑mexxej tiegħu; u b’hekk huma saru tribujiet u mexxejja tat‑tribujiet.",
                "4": "Issa araw, ma kien hemm l‑ebda raġel fosthom li ma kellux familja kbira u bosta qraba u ħbieb; għalhekk it‑tribujiet tagħhom kibru waħda sew.",
                "5": "Issa dan kollu ġie fis‑seħħ, u sa issa ma kien hemm l‑ebda gwerer fosthom; u n‑nies intlaqtu minn dan il‑ħażen kollu għaliex huma ċedew għall‑qawwa ta’ Satana.",
                "6": "U r‑regolamenti tal‑gvern ġew fix‑xejn, minħabba l‑alleanza sigrieta tal‑ħbieb u l‑qraba ta’ dawk li qatlu lill‑profeti.",
                "7": "U huma kkawżaw bosta tilwim fil‑pajjiż, hekk li anke l‑aktar nies twajbin fost il‑poplu għoddhom spiċċaw ilkoll ħżiena; iva, kien hemm biss ftit, nies twajbin, fosthom.",
                "8": "U b’hekk lanqas biss kienu għadhom għaddew sitt snin meta l‑biċċa l‑kbira tan‑nies spiċċaw abbandunaw it‑triq tas‑sewwa, bħal kelb li dar għall‑vomtu tiegħu, jew bħall‑ħanżira li spiċċat titmiegħek fit‑tajn.",
                "9": "Issa dawk li kienu jagħmlu parti mill‑alleanza sigrieta, li ġabu daqstant ħażen fuq il‑poplu, inġabru flimkien, u poġġew bħala l‑kap tagħhom lil wieħed li kienu jsejħulu Ġakobb;",
                "10": "U huma bdew jirreferu għalih bħala s‑sultan tagħhom; għalhekk huwa sar sultan ta’ din it‑tajfa ta’ nies ħżiena; u huwa kien wieħed mill‑aktar nies voċiferi kontra l‑profeti li xehdu dwar Ġesù.",
                "11": "U issa ġara li huma ma kinux numerużi daqs it‑tribujiet tan‑nies, li kienu magħqudin flimkien, minkejja li l‑mexxejja tagħhom kienu fasslu l‑liġijiet tagħhom, kull wieħed skont it‑tribù tiegħu; madankollu huma kienu għedewwa; minkejja li ma kinux xi nies twajbin, huma kienu magħqudin fil‑mibegħda tagħhom lejn dawk li daħlu f’patt li jeqirdu l‑gvern.",
                "12": "Għalhekk, Ġakobb, li kien is‑sultan tat‑tajfa, meta ra li l‑għedewwa tagħhom kienu aktar numerużi minnhom, ordna lin‑nies tiegħu sabiex jaħarbu lejn l‑aktar post imbiegħed li kien hemm fit‑tramuntana tal‑pajjiż, u hemm jibnu għalihom saltna, sakemm magħhom jingħaqdu d‑dissidenti, (għax b’ħafna kliem ħelu beda jgħidilhom li kienu se jkunu ħafna d‑dissidenti) u huma jissaħħu biżżejjed li jkunu jistgħu jeħduha kontra t‑tribujiet tal‑poplu, u hekk għamlu.",
                "13": "U tant ħarbu minn hemm b’għaġla li ħadd ma seta’ jwaqqafhom, sakemm huma waslu fejn ħadd ma seta’ jilħaqhom. U b’hekk ġiet fi tmiemha s‑sena tletin; u dan kien dak li seħħ fost il‑poplu ta’ Nefi.",
                "14": "U ġara li fis‑sena wieħed u tletin huma nqasmu f’diversi tribujiet, kull raġel skont familtu, qrabatu u ħbiebu; madankollu huma waslu fi qbil li ma kienu se jibdew l‑ebda gwerra bejniethom; iżda ma kienx hemm qbil bejniethom fejn jidħlu liġijiet, u x’tip ta’ gvern kellu jkollhom, għax dawn il‑liġijiet kienu mfassla skont kif kienu jaħsbuha dawk li kienu l‑kapijiet u l‑mexxejja tagħhom. Iżda huma fasslu liġijiet mill‑aktar stretti, fejn l‑ebda tribù m’għandu jitratta b’mod ħażin lil xi tribù ieħor, hekk li sa ċertu punt huma esperjenzaw il‑paċi fil‑pajjiż; madankollu, qalbhom kienet tbiegħdet mill‑Mulej Alla tagħhom, u huma ħaġġru lill‑profeti u keċċewhom ’il barra minn fosthom.",
                "15": "U ġara li Nefi—peress li dehrulu l‑anġli u sema’ wkoll leħen il‑Mulej, għalhekk, peress li huwa ra l‑anġli b’għajnejh stess, u kien ġie mogħti l‑qawwa li seta’ jkun jaf dwar il‑ministeru ta’ Kristu, u peress li ra wkoll b’għajnejh stess kif fi żmien tassew qasir, huma, minn ħajja tajba, spiċċaw iwettqu daqstant ħażen u abominazzjonijiet;",
                "16": "Għalhekk, b’qalbu sewda minħabba l‑ebusija ta’ qalbhom u l‑għama ta’ moħħhom—mar f’nofshom, f’dik l‑istess sena, u beda jaqsam magħhom b’qawwa x‑xhieda tiegħu dwar l‑indiema u l‑maħfra tad‑dnubiet permezz tal‑fidi fil‑Mulej Ġesù Kristu.",
                "17": "U hu beda jgħallimhom bosta ħwejjeġ; u lkoll kemm huma ma jistgħux jinkitbu, u mhux biżżejjed li jien nikteb biss ftit minnhom, u għalhekk mhumiex miktubin f’dan il‑ktieb. U Nefi għallimhom b’qawwa u b’awtorità kbira.",
                "18": "U ġara li huma ħaduha kontrih, l‑aktar minħabba li hu kellu qawwa aktar minnhom, għax kien impossibbli li huma ma jemmnux kliemu, għax huwa tant kellu fidi kbira fil‑Mulej Ġesù Kristu li l‑anġli bdew jaqduh ta’ kuljum.",
                "19": "U f’isem Ġesù huwa keċċa x‑xjaten u l‑ispirti mniġġsa; u huwa anke qajjem lil ħuh mill‑mewt, wara li huwa ġie mħaġġar u maqtul min‑nies.",
                "20": "U n‑nies raw dan b’għajnejhom, u kienu xhieda ta’ dan, u huma ħaduha kontrih minħabba l‑qawwa tiegħu; u huwa wettaq ukoll ferm aktar mirakli, quddiem għajnejn il‑poplu, f’isem Ġesù.",
                "21": "U ġara li s‑sena wieħed u tletin ġiet fi tmiemha wkoll, u ftit biss kienu dawk li kkonvertew għall‑Mulej; iżda dawk kollha li kkonvertew bdew jgħarrfu lin‑nies li huma kellhom żjara mill‑qawwa u l‑Ispirtu ta’ Alla, li kienu jinsabu f’Ġesù Kristu, li huma kienu jemmnu fih.",
                "22": "U dawk kollha li minnhom ġew imkeċċijin ix‑xjaten, u li ġew imfejqa mill‑mard u d‑dgħufijiet tagħhom, bdew sewwasew jgħidu lin‑nies li l‑Ispirtu ta’ Alla kien ħadem fuqhom, u li huma kienu ġew imfejqa; u huma wrew ukoll ċerti sinjali u wettqu bosta mirakli fost il‑poplu.",
                "23": "B’hekk għaddiet ukoll is‑sena tnejn u tletin. U fil‑bidu tas‑sena tlieta u tletin Nefi beda jxandar il‑kelma fost il‑poplu; u huwa xandrilhom l‑indiema u l‑maħfra tad‑dnubiet.",
                "24": "Issa nixtieqkom tiftakru wkoll li ma kien hemm ħadd li twassal għall‑indiema li ma kienx ġie mgħammed bl‑ilma.",
                "25": "Għalhekk, kien hemm numru ta’ rġiel li ġew ordnati minn Nefi għal dan il‑ministeru, biex dawk kollha li jmorru għandhom jiġu mgħammdin bl‑ilma, u huma jagħmlu dan bħala xhieda u testimonjanza quddiem Alla u quddiem il‑poplu, li huma kienu nidmu u kisbu maħfra ta’ dnubiethom.",
                "26": "U fil‑bidu ta’ din is‑sena kien hemm bosta li ġew mgħammdin għall‑Indiema; u b’hekk għaddiet parti sewwa mis‑sena."
            },
            "8": {
                "1": "U issa ġara li skont l‑annali tagħna, u aħna nafu li l‑annali tagħna huma vera, għax araw, kien bniedem ġust li żamm għandu l‑annali—għax huwa tabilħaqq wettaq bosta mirakli f’isem Ġesù; u l‑ebda bniedem ma seta’ jwettaq xi miraklu f’isem Ġesù jekk huwa ma kienx mnaddaf għal kollox minn ħżunitu—",
                "2": "U issa ġara li jekk dan ir‑raġel ma ħa l‑ebda żball fil‑kalkolu taż‑żmien li aħna qed nimxu fuqu, mela issa ġiet fi tmiemha s‑sena tlieta u tletin;",
                "3": "U n‑nies bdew jistennew b’ħerqa kbira s‑sinjal li kien ingħata mill‑profeta Samwel, il‑Lamanita, iva, li jindika ż‑żmien li fih għandu jkun hemm dalma għal tlett ijiem sħaħ fuq wiċċ l‑art kollha.",
                "4": "U bdew iqumu dubji kbar u ħafna tilwim fost il‑poplu, minkejja l‑bosta sinjali li kienu ngħataw.",
                "5": "U ġara li fir‑raba’ jum tal‑ewwel xahar tas‑sena erbgħa u tletin, qamet maltempata kbira, li ħadd qatt ma kien ra bħalha madwar il‑pajjiż kollu.",
                "6": "U qamet ukoll tempesta kbira u tal‑biża’; u beda jriegħed bl‑ikrah, hekk li l‑art kollha bdiet titriegħed bħallikieku kienet għoddha se tinqasam fi tnejn.",
                "7": "U beda jberraq bil‑kbir, b’mod li ħadd qatt ma kien ra bħalu madwar il‑pajjiż kollu.",
                "8": "U l‑belt ta’ Żaraħemla nħakmet minn nirien.",
                "9": "U l‑belt ta’ Moroni sfat mgħarrqa f’qiegħ il‑baħar, u dawk li kienu jgħammru fiha spiċċaw għerqu.",
                "10": "U dak kollu li kien fuq wiċċ l‑art spiċċa nġarr għal fuq il‑belt ta’ Moronija, u post il‑belt ittieħed minn muntanja mill‑aktar kbira.",
                "11": "U fl‑art tan‑nofsinhar kien hemm qerda mill‑aktar kbira u tal‑biża’.",
                "12": "Iżda araw, il‑qerda li kien hemm fl‑art tat‑tramuntana kienet ferm akbar u ferm aktar tal‑biża’; għax araw, il‑wiċċ kollu tal‑art ma baqax aktar li kien, minħabba t‑tempesta u l‑irwiefen, u r‑ragħad u l‑beraq, u t‑theżżiż mill‑aktar kbir li kien hemm fuq wiċċ l‑art kollha.",
                "13": "U t‑toroq ewlenin inqasmu, u t‑toroq l‑oħra saritilhom ħsara kbira, u bosta postijiet lixxi spiċċaw imħarbta.",
                "14": "U ħafna bliet kbar u importanti spiċċaw taħt l‑ilma, u bosta minnhom inħakmu minn nirien, u ħafna triegħdu tant li l‑bini tagħhom spiċċa kkrolla, u n‑nies li kienu jgħammru fihom sfaw maqtula, u l‑postijiet spiċċaw ħerba.",
                "15": "U kien hemm xi bliet li baqgħu f’posthom; iżda l‑ħsara li saritilhom kienet mill‑aktar kbira, u fihom kien hemm ħafna li sfaw maqtula.",
                "16": "U kien hemm xi wħud li ġarrhom ir‑riefnu; u fejn spiċċaw ħadd ma jaf, għajr dawk stess li nġarrew mar‑riefnu.",
                "17": "U b’hekk il‑wiċċ kollu tal‑art ma baqax aktar kif kien qabel, minħabba t‑tempesti, u r‑ragħad, u l‑beraq, u t‑theżżiż tal‑art.",
                "18": "U araw, il‑blat inqasam fi tnejn; inqasam mal‑wiċċ kollu tal‑art, hekk li l‑frak tiegħu stajt issibu fil‑biċċiet imfarrka, u fil‑qsim u fix‑xquq li kien hemm fuq wiċċ l‑art kollha.",
                "19": "U ġara li meta waqaf ir‑ragħad, u l‑beraq, u l‑maltemp, u t‑theżżiż tal‑art—għax araw, dan kollu dam sejjer għal tliet sigħat sħaħ; u xi wħud qalu li dam sejjer saħansitra aktar; madankollu, dawn il‑ħwejjeġ kbar u tal‑biża’ seħħew fi spazju ta’ madwar tliet sigħat—u araw, mbagħad waqgħet dalma fuq wiċċ l‑art.",
                "20": "U ġara li waqa’ ċpar iswed fuq wiċċ l‑art kollha, hekk li n‑nies li ma nqatlux, li kienu jgħammru fiha, setgħu jħossu l‑fwar tad‑dalma;",
                "21": "U ma seta’ jkun hemm l‑ebda dawl, minħabba d‑dalma, u la kien hemm xemgħat u lanqas torċi; għax huma ma setgħu jqabbdu l‑ebda n‑nar bl‑injam fin u mill‑aktar niexef tagħhom, għalhekk ma seta’ jkun hemm l‑ebda dawl;",
                "22": "U ma beda jidher l‑ebda dawl, la nar, u lanqas dawl inemnem, la xemx, u lanqas qamar, u l‑ebda kwiekeb, għax daqshekk kienet kbira d‑dalma ċpar li waqgħet fuq wiċċ l‑art.",
                "23": "U ġara li din id‑dalma damet għal tlett ijiem sħaħ, fejn ma beda jidher l‑ebda dawl; u beda jinstama’ ħafna lfiq, tinwiħ u biki bla heda fost il‑poplu kollu; iva, kbir kien it‑tnehid tan‑nies, minħabba d‑dalma u l‑qerda kbira li ġiet fuqhom.",
                "24": "U kien hemm inħawi li fihom instemgħu jgħajtu u jgħidu: O li kieku aħna ndimna qabel dan il‑jum kbir u tal‑biża’, għax kieku ħutna kienu jeħilsuha, u ma kinux jispiċċaw jinħarqu f’dik il‑belt kbira ta’ Żaraħemla.",
                "25": "U f’inħawi oħra nstemgħu jgħajtu, jibku u jgħidu: O li kieku aħna ndimna qabel dan il‑jum kbir u tal‑biża’, u li kieku ma qtilniex u ma ħaġġarniex u ma keċċejniex ’il barra lill‑profeti; kieku ommijietna u l‑bniet sbieħ tagħna, u t‑tfal tagħna kienu jeħilsuha, u mhux issa spiċċaw midfuna f’dik il‑belt kbira ta’ Moronija. U b’hekk il‑krib tal‑poplu kien mill‑aktar kbir u tal‑biża’."
            },
            "9": {
                "1": "U ġara li nstema’ leħen fost dawk kollha li jgħammru fl‑art, fuq wiċċ din l‑art kollha, jgħajjat:",
                "2": "Ikun tassew ħażin għalih dan il‑poplu; ħażin għalihom dawk kollha li jgħammru f’din id‑dinja kollha jekk huma ma jindmux; għax jidħaq ix‑xitan, u jifirħu l‑anġli tiegħu, minħabba l‑qtil ta’ wlied il‑poplu tiegħi, is‑subien u l‑bniet mill‑aktar sbieħ tagħhom; u huwa minħabba l‑ħażen u l‑abominazzjonijiet tagħhom li huma waqgħu!",
                "3": "Araw, lil dik il‑belt kbira ta’ Żaraħemla jiena ħraqt bin‑nar, flimkien ma’ dawk li kienu jgħammru fiha.",
                "4": "U araw, lil dik il‑belt kbira ta’ Moroni jiena għaddast f’qiegħ il‑baħar, u lil dawk li kienu jgħammru fiha jien għarraqt.",
                "5": "U araw, lil dik il‑belt kbira ta’ Moronija jiena ksejt bit‑terrapien, flimkien ma’ dawk li kienu jgħammru fiha, biex naħbi l‑ħażen u l‑abominazzjonijiet tagħhom minn quddiemi, ħalli demm il‑profeti u l‑qaddisin ma jiġix iżurni aktar bħala xhieda kontrihom.",
                "6": "U araw, lill‑belt ta’ Gilgal jien għaddast, u lil dawk li kienu jgħammru fiha jiena dfint f’qiegħ l‑art;",
                "7": "Iva, u l‑belt ta’ Onija u dawk li kienu jgħammru fiha, u l‑belt ta’ Mokum u dawk li kienu jgħammru fiha, u l‑belt ta’ Ġerusalemm u dawk li kienu jgħammru fiha; u ordnajt biex jitilgħu l‑ilmijiet minflokhom, ħalli jaħbu l‑ħażen u l‑abominazzjonijiet tagħhom minn quddiemi, sabiex demm il‑profeti u l‑qaddisin ma jitlax aktar quddiemi bħala xhieda kontrihom.",
                "8": "U araw, il‑belt ta’ Gadjandi; u l‑belt ta’ Gadjomna, u l‑belt ta’ Ġakobb, u l‑belt ta’ Gimgimno, lil dawn kollha jien għarraqt, u minflokhom għamilt għoljiet u widien; u lil dawk li kienu jgħammru fihom jiena dfint f’qiegħ l‑art, biex naħbi l‑ħażen u l‑abominazzjonijiet tagħhom minn quddiemi, ħalli demm il‑profeti u l‑qaddisin ma jitlax aktar quddiemi bħala xhieda kontrihom.",
                "9": "U araw, dik il‑belt kbira ta’ Ġakobbugat, li fiha kienu jgħammru n‑nies tas‑Sultan Ġakobb, jiena ħraqt bin‑nar minħabba dnubiethom u ħżunithom, li kienu agħar mill‑ħażen kollu tad‑dinja kollha, minħabba l‑qtil u l‑alleanzi sigrieti tagħhom; għax kienu huma li qerdu l‑paċi tal‑poplu tiegħi u ġabu fix‑xejn il‑gvern tal‑pajjiż; għalhekk lilhom jiena ħraqt, biex neqridhom minn quddiemi, ħalli demm il‑profeti u l‑qaddisin ma jitlax aktar quddiemi bħala xhieda kontrihom.",
                "10": "U araw, il‑belt ta’ Laman, u l‑belt ta’ Ġoż, u l‑belt ta’ Gad, u l‑belt ta’ Kiskumeni, jiena ħraqt bin‑nar, flimkien ma’ dawk li kienu jgħammru fihom, minħabba ħżunithom, għax huma keċċew ’il barra lill‑profeti, u ħaġġru lil dawk li jien bgħatt fosthom biex ixandrulhom dwar il‑ħażen u l‑abominazzjonijiet tagħhom.",
                "11": "U peress li huma keċċewhom ’il barra, u ma kien baqa’ ħadd aktar twajjeb fosthom, jiena xħett in‑nar fuqhom u qridthom, biex il‑ħażen u l‑abominazzjonijiet tagħhom ikunu jistgħu jinħbew minn quddiemi, ħalli d‑demm tal‑profeti u tal‑qaddisin, li jiena bgħatt fosthom, ma jitlax jgħajjat kontrihom quddiemi minn ġol‑art.",
                "12": "U jien ordnajt biex din l‑art, kif ukoll niesha, jintlaqtu minn qerda mill‑aktar kbira, minħabba ħżunithom u l‑abominazzjonijiet tagħhom.",
                "13": "O intom kollha li ħlistuha għaliex kontu aktar twajbin minnhom, lesti intom terġgħu lura għandi, u tindmu minn dnubietkom u tikkonvertu, biex jiena nkun nista’ nfejjaqkom?",
                "14": "Iva, tassew ngħidilkom, li jekk intom tiġu għandi intom ikollkom il‑ħajja ta’ dejjem. Araw, driegħi kollu ħniena jinsab lest biex jilqagħkom, u kull min jiġi, lilu jiena nilqa’ għandi; u henjin dawk li jiġu għandi.",
                "15": "Araw, jiena Ġesù Kristu, Bin Alla. Jiena ħloqt is‑sema u l‑art, u kull ħaġa li tinsab fihom. Jiena kont mal‑Missier sa mill‑bidu. Jiena ninsab fil‑Missier, u l‑Missier jinsab fija; u fija l‑Missier igglorifika ismu.",
                "16": "Jiena ġejt għand niesi, u niesi ma laqgħunix. U l‑iskrittura li titkellem dwar il‑miġja tiegħi ġiet fis‑seħħ.",
                "17": "U dawk kollha li laqgħuni, lilhom jiena tajt is‑setgħa li jsiru wlied Alla; u l‑istess nagħtiha lil dawk kollha li jemmnu f’ismi, għax araw, permezz tiegħi tiġi fis‑seħħ il‑fidwa, u fija ġiet fis‑seħħ il‑liġi ta’ Mosè.",
                "18": "Jiena d‑dawl u l‑ħajja tad‑dinja. Jiena huwa l‑Alfa u l‑Omega, il‑bidu u t‑tmiem.",
                "19": "U intom m’għandkomx toffruli aktar tixrid id‑demm; iva, is‑sagrifiċċji tagħkom u s‑sagrifiċċji tal‑ħruq tagħkom għandhom jieqfu, għax jien mhu se naċċetta mingħandkom l‑ebda sagrifiċċji u sagrifiċċji tal‑ħruq.",
                "20": "U bħala sagrifiċċju għandkom toffruli qalb maqsuma u spirtu niedem. U kull min jiġi għandi b’qalb maqsuma u spirtu niedem, lilu jiena ngħammed bin‑nar u bl‑Ispirtu s‑Santu, l‑istess kif il‑Lamaniti, minħabba l‑fidi tagħhom fija fi żmien il‑konverżjoni tagħhom, ġew mgħammda bin‑nar u bl‑Ispirtu s‑Santu, u dan ma kinux jafuh.",
                "21": "Araw, jiena ġejt fid‑dinja biex inġib il‑fidwa lid‑dinja, biex insalva d‑dinja mid‑dnub.",
                "22": "Għalhekk, min jindem u jiġi għandi bħal tifel ċkejken, lilu jiena nilqa’ għandi, għax ta’ min hu bħalu hija s‑saltna ta’ Alla. Araw, għal dawn jiena tajt ħajti, u erġajt ħadtha lura; għalhekk indmu, u ejjew għandi, intom ilkoll minn tarf għall‑ieħor tal‑art, u iksbu s‑salvazzjoni."
            },
            "10": {
                "1": "U issa araw, ġara li n‑nies kollha tal‑pajjiż semgħu l‑kliem li ntqal, u taw xhieda tiegħu. U wara li ntqal dan il‑kliem waqa’ s‑skiet fil‑pajjiż għal bosta sigħat;",
                "2": "Għax in‑nies tant stagħġbu li ma komplewx jibku u jixhru aktar għat‑telfien ta’ qrabathom li sfaw maqtula; għalhekk waqa’ s‑skiet madwar il‑pajjiż kollu għal bosta sigħat.",
                "3": "U ġara li n‑nies reġgħu semgħu leħen, liema leħen kulħadd semgħu u ta xhieda tiegħu, jgħid:",
                "4": "O nies ta’ dawn l‑ibliet il‑kbar li waqgħu, intom li ġejjin min‑nisel ta’ Ġakobb, iva, li intom mid‑dar ta’ Iżrael, kemm‑il darba jiena ġbartkom flimkien kif qroqqa tiġbor il‑flieles taħt ġwinħajha, u jiena ħadt ħsiebkom.",
                "5": "U kemm‑il darba wkoll jiena ġbartkom flimkien kif qroqqa tiġbor il‑flieles taħt ġwinħajha, iva, O nies tad‑dar ta’ Iżrael, intom li waqajtu; iva, O nies tad‑dar ta’ Iżrael, intom li tgħammru f’Ġerusalemm, intom ukoll li waqajtu; iva, kemm il‑darba ridt niġborkom flimkien kif qroqqa tiġbor il‑flieles tagħha, u intom ma ridtux.",
                "6": "O wlied id‑dar ta’ Iżrael, li jien kelli ħniena minnkom, jien lest niġborkom flimkien kemm‑il darba kif qroqqa tiġbor il‑flieles tagħha taħt ġwinħajha, jekk intom tindmu u dduru lejja b’impenn sħiħ f’qalbkom.",
                "7": "Iżda jekk ma tagħmlux dan, O dar ta’ Iżrael, l‑inħawi li intom tgħammru fihom se jispiċċaw ħerba sa meta jiġi fis‑seħħ il‑patt li sar ma’ missirijietkom.",
                "8": "U issa ġara li wara li n‑nies semgħu dan il‑kliem, araw, huma nfexxew jibku u jnewħu għal darb’oħra minħabba t‑telfien ta’ qrabathom u ħbiebhom.",
                "9": "U ġara li b’hekk għaddew it‑tlett ijiem. U sebħet l‑għodwa, u d‑dalma għebet minn fuq wiċċ l‑art, u l‑art ma komplietx titriegħed, u l‑blat ma kompliex jinqasam, u t‑tnehid tal‑biża’ waqaf, u waqaf ukoll it‑tgeġwiġ kollu.",
                "10": "U l‑art reġgħet ġiet ħaġa waħda, u baqgħet ferma; u l‑biki, u t‑tnehid u t‑tinwiħ ta’ dawk li baqgħu ħajjin waqaf; u l‑biki tagħhom inbidel f’ferħ, u t‑tnehid tagħhom inbidel f’tifħir u radd il‑ħajr lill‑Mulej Ġesù Kristu, il‑Feddej tagħhom.",
                "11": "U sa issa ġiet fis‑seħħ l‑iskrittura li ġiet imħabbra mill‑profeti.",
                "12": "U dawk li salvaw kienu l‑aktar nies twajbin minn fost il‑poplu, u kienu huma li laqgħu fosthom lill‑profeti u ma ħaġġruhomx; u dawk li ħelsuha kienu dawk li ma ċarċrux demm il‑qaddisin—",
                "13": "U huma ħelsuha u ma ġewx mirduma u midfuna fl‑art; u ma ġewx mgħarrqa f’qiegħ il‑baħar; u ma nħarqux bin‑nar, u lanqas ma ħaduha għal isfel u mietu mgħaffġin; u lilhom ma ġarrhomx ir‑riefnu; u huma lanqas ma nħakmu mill‑biża’ minħabba l‑fwar tad‑duħħan u d‑dalma.",
                "14": "U issa, ħa jifhem min jaqra; u min għandu l‑iskrittura ħa jifliha, u jara jekk dawn l‑imwiet u din il‑qerda permezz tan‑nar u d‑duħħan, u permezz tat‑tempesti u l‑irwiefen, u permezz ta’ qsim l‑art biex fiha tilqagħhom, u dan kollu, jara jekk dan seħħx biex jiġu fis‑seħħ il‑profeziji ta’ bosta profeti qaddisa.",
                "15": "Araw, jiena ngħidilkom, Iva, mal‑miġja ta’ Kristu ħafna kienu li taw xhieda ta’ dawn il‑ħwejjeġ, u huma sfaw maqtula għaliex taw xhieda ta’ dawn il‑ħwejjeġ.",
                "16": "Iva, il‑profeta Żenos ta xhieda ta’ dawn il‑ħwejjeġ, u anke Żenok tkellem dwarhom, għax huma kienu jixhdu dwarna b’mod partikolari, aħna li aħna fdal ta’ nisilhom.",
                "17": "Araw, missierna Ġakobb ukoll xehed dwar fdal ta’ nisel Ġużeppi. U araw, m’aħniex aħna fdal ta’ nisel Ġużeppi? U dawn il‑ħwejjeġ, li jixhdu għalina, mhumiex huma miktubin fuq il‑pjanċi tar‑ram li missierna Leħi ġab miegħu minn Ġerusalemm?",
                "18": "U ġara li fl‑aħħar jiem tas‑sena erbgħa u tletin, araw, jiena se nurikom li n‑nies ta’ Nefi li spiċċaw ħelsuha, u dawk li kienu jissejħu Lamaniti, li ħelsuha, raw b’għajnejhom għemejjel ta’ tjubija kbira, u barkiet kbar ġew imsawba fuqhom, hekk li ftit wara t‑tlugħ is‑sema ta’ Kristu huwa tabilħaqq wera lilu nnifsu lilhom—",
                "19": "U lilhom huwa wera l‑ġisem tiegħu, u lilhom huwa għallem; u rakkont tal‑ministeru tiegħu se jingħata aktar ’il quddiem. Għalissa, għalhekk, jien se ntemm kitbieti."
            },
            "11": {
                "intro": "Ġesù Kristu wera lilu nnifsu lill‑poplu ta’ Nefi, hekk kif il‑miġemgħa nġabret flimkien fl‑art ta’ Kotran, u lilhom huwa beda jaqdi; u b’dan il‑mod huwa wera lilu nnifsu lilhom.",
                "1": "U issa ġara li kien hemm kotra kbira ta’ nies, minn fost il‑poplu ta’ Nefi, li nġabru flimkien madwar it‑tempju li kien fl‑art ta’ Kotran; u huma bdew jistagħġbu bejniethom u jimmeraviljaw ruħhom, u bdew juru lil xulxin il‑bidla kbira u tal‑għaġeb li kienet seħħet.",
                "2": "U huma bdew ukoll jitkellmu bejniethom dwar dan Ġesù Kristu, li dwaru kienu ngħataw sinjal relatat mal‑mewt tiegħu.",
                "3": "U ġara li waqt li kienu qed jitkellmu bejniethom, huma semgħu leħen li kien qisu ġej mis‑sema; u huma bdew iħarsu madwarhom, għax ma fehmux il‑leħen li kienu semgħu; u dan ma kienx xi leħen aħrax, lanqas ma kien xi leħen għoli; madankollu, u minkejja li kien leħen sieket huwa nifed il‑qalb ta’ dawk li semgħuh, hekk li ma kien hemm ebda parti minn ġisimhom li ma bdietx titriegħed; iva, huwa nifdilhom ruħhom, u kebbsilhom qalbhom.",
                "4": "U ġara li għal darb’oħra huma reġgħu semgħu l‑leħen, u ma fehmuhx.",
                "5": "U huma reġgħu semgħu l‑leħen għat‑tielet darba, u fetħu widnejhom biex jisimgħuh; u huma xeħtu għajnejhom lejn minn fejn kien ġej il‑ħoss; u huma bdew iħarsu bla heda lejn is‑sema, minn fejn kien ġej il‑ħoss.",
                "6": "U araw, it‑tielet darba huma fehmu l‑leħen li huma semgħu; u qalilhom:",
                "7": "Dan hu Ibni l‑Għażiż, li fih sibt l‑għaxqa tiegħi, li fih jien igglorifikajt ismi—isimgħu lilu.",
                "8": "U ġara li hekk kif huma fehmu l‑leħen huma reġgħu xeħtu ħarsithom ’il fuq lejn is‑sema; u araw, huma raw Raġel nieżel mis‑sema; u hu kien liebes libsa bajda; u huwa niżel u waqaf f’nofshom; u għajnejn il‑folla daru fuqu, u huma m’azzardawx jiftħu fommhom, lanqas bejniethom, u ma setgħux jagħrfu min kien, għax huma ħasbu li kien dehrilhom xi anġlu.",
                "9": "U ġara li huwa medd idu u kellem lin‑nies, u qal:",
                "10": "Araw, jiena Ġesù Kristu, li dwari xehdu l‑profeti li għandi niġi fid‑dinja.",
                "11": "U araw, jiena d‑dawl u l‑ħajja tad‑dinja; u jiena xrobt minn dak il‑kalċi morr li tani l‑Missier, u jien tajt glorja lill‑Missier billi ħadt fuqi d‑dnubiet tad‑dinja, u b’hekk jien għamilt ir‑rieda tal‑Missier f’kull ħaġa sa mill‑bidu.",
                "12": "U ġara li meta Ġesù qal dan il‑kliem il‑folla waqgħet kollha mal‑art; għax huma ftakru li kien ġie mħabbar fosthom li Kristu kellu juri lilu nnifsu lilhom wara t‑tlugħ tiegħu fis‑smewwiet.",
                "13": "U ġara li l‑Mulej kellimhom u qal:",
                "14": "Qumu u ersqu lejja, ħalli tkunu tistgħu tqiegħdu jdejkom fuq ġenbi, u tkunu tistgħu tmissu wkoll il‑marki tal‑imsiemer f’idejja u f’riġlejja, ħalli tkunu tistgħu tagħrfu li jiena l‑Alla ta’ Iżrael, u l‑Alla tad‑dinja kollha, u li jiena ġejt maqtul għad‑dnubiet tad‑dinja.",
                "15": "U ġara li l‑folla resqet lejh, u huma qiegħdu jdejhom fuq ġenbu, u missew il‑marki tal‑imsiemer f’idejh u f’riġlejh; u huma għamlu dan, wieħed wara l‑ieħor, sakemm marru lkoll kemm huma u raw b’għajnejhom u missew b’idejhom, u għarfu tassew u taw xhieda, li hu kien sewwasew dak li dwaru kitbu l‑profeti li għandu jiġi.",
                "16": "U meta huma marru lkoll u raw b’għajnejhom, huma għajtu lkoll f’daqqa u qalu:",
                "17": "Hosanna! Imbierek l‑isem ta’ Alla l‑Għoli! U huma nxteħtu f’riġlejn Ġesù, u bdew iqimuh.",
                "18": "U ġara li huwa kellem lil Nefi (għax Nefi kien jinsab fost il‑folla) u ordnalu biex jersaq lejh.",
                "19": "U Nefi qam u resaq lejh, u miel quddiem il‑Mulej u bieslu riġlejh.",
                "20": "U l‑Mulej ordnalu biex iqum. U huwa qam u waqaf quddiemu.",
                "21": "U l‑Mulej qallu: Jien nagħtik il‑qawwa li inti tgħammed lil dawn in‑nies meta jiena nitla għal darb’oħra fis‑smewwiet.",
                "22": "U l‑Mulej sejjaħ ukoll oħrajn, u qalilhom l‑istess ħaġa; u huwa tahom il‑qawwa li jgħammdu. U hu qalilhom: Dan hu l‑mod kif intom għandkom tgħammdu; u m’għandu jkun hemm l‑ebda tilwim fostkom.",
                "23": "Tassew ngħidilkom, li dawk li jindmu minn dnubiethom permezz ta’ kliemkom, u juru x‑xewqa li jitgħammdu f’ismi, b’dan il‑mod intom għandkom tgħammduhom—Araw, intom għandkom tinżlu u tieqfu fl‑ilma, u għandkom tgħammduhom f’ismi.",
                "24": "U issa araw, dan hu l‑kliem li intom għandkom tgħidu, fejn għandkom issejħulhom b’isimhom, u tgħidu:",
                "25": "Bl‑awtorità mogħtija lili minn Ġesù Kristu, jiena ngħammdek fl‑isem tal‑Missier, u tal‑Iben u tal‑Ispirtu s‑Santu. Ammen.",
                "26": "U mbagħad għandkom tgħaddsuhom fl‑ilma, u terġgħu toħorġuhom ’il barra mill‑ilma.",
                "27": "U b’dal‑mod intom għandkom tgħammdu f’ismi; għax araw, tassew ngħidilkom, li l‑Missier, u l‑Iben, u l‑Ispirtu s‑Santu huma ħaġa waħda; u jiena ninsab fil‑Missier, u l‑Missier jinsab fija, u l‑Missier u jiena ħaġa waħda.",
                "28": "U bil‑mod li ordnajtilkom jien intom għandkom tgħammdu. U m’għandhomx iqumu argumenti fostkom, kif s’issa kien hemm; lanqas m’għandhom iqumu argumenti fostkom dwar xi punti tad‑duttrina tiegħi, kif s’issa kien hemm.",
                "29": "Tassew, tassew ngħidilkom, dak li għandu fih l‑ispirtu tat‑tilwim mhuwiex ġej minni, iżda mix‑xitan, li huwa missier it‑tilwim, u huwa jqanqal qlub il‑bnedmin sabiex jitlewmu b’għadab bejniethom.",
                "30": "Araw, din mhijiex id‑duttrina tiegħi li nqanqal qlub il‑bnedmin bil‑għadab, wieħed kontra l‑ieħor; iżda din hi d‑duttrina tiegħi, li ħwejjeġ bħal dawn għandhom jieqfu.",
                "31": "Araw, tassew, tassew, ngħidilkom, jiena se nxandrilkom id‑duttrina tiegħi.",
                "32": "U din hi d‑duttrina tiegħi, li hi d‑duttrina li tani l‑Missier; u jien nixhed għall‑Missier, u l‑Missier jixhed għalija, u l‑Ispirtu s‑Santu jixhed għall‑Missier u għalija; u jien nixhed li l‑Missier ordna lil kulħadd, ġej minn fejn hu ġej, sabiex jindem u jemmen fija.",
                "33": "U dawk li jemmnu fija u jitgħammdu, huma dawk li jsalvaw; u dawn huma dawk li sejrin jirtu s‑saltna ta’ Alla.",
                "34": "U dawk li ma jemmnux fija, u ma jitgħammdux, se jiġu kkundannati.",
                "35": "Tassew, tassew, ngħidilkom, li din hi d‑duttrina tiegħi, u jien nixhed li ġejja mingħand il‑Missier; u min jemmen fija jemmen ukoll fil‑Missier; u l‑Missier jixhed miegħu għalija, għax lilu huwa jżur bin‑nar u bl‑Ispirtu s‑Santu.",
                "36": "U b’hekk jixhed għalija l‑Missier, u l‑Ispirtu s‑Santu jixhed għall‑Missier u għalija; għax il‑Missier, u jien, u l‑Ispirtu s‑Santu ħaġa waħda.",
                "37": "U għal darb’oħra ngħidilkom, jeħtieġ li intom tindmu, u ssiru bħal tifel ċkejken, u titgħammdu f’ismi, għax inkella ma tistgħu bl‑ebda mod tirċievu dawn il‑ħwejjeġ.",
                "38": "U għal darb’oħra ngħidilkom, jeħtieġ li intom tindmu u titgħammdu f’ismi, u ssiru bħal tifel ċkejken, għax inkella bl‑ebda mod ma tistgħu tirtu s‑saltna ta’ Alla.",
                "39": "Tassew, tassew, ngħidilkom, li din hi d‑duttrina tiegħi, u dawk li jibnu fuqha jkunu qed jibnu fuq il‑blata tiegħi, u s‑setgħat tal‑infern ma jegħlbuhomx.",
                "40": "U kull min ixandar iżjed jew anqas minn hekk, u jxandru bħala d‑duttrina tiegħi, dan ikun ġej mill‑ħażen, u ma jkunx qed jibni fuq il‑blata tiegħi; iżda huwa jkun qed jibni fuq pedament tar‑ramel, u s‑setgħat tal‑infern jinsabu lesti biex jilqgħu lil min hu bħalu meta jiġu l‑għargħar u jħabbtu fuqhom l‑irwiefen.",
                "41": "Għalhekk, morru għand dan il‑poplu, u xandru l‑kliem li jiena għidt, sa truf l‑art."
            },
            "12": {
                "1": "U ġara li meta Ġesù qal dan il‑kliem lil Nefi, u lil dawk li huwa sejjaħ, (issa l‑għadd ta’ dawk li huwa sejjaħ, u li rċevew il‑qawwa u l‑awtorità li jgħammdu, kien ta’ tnax) araw, huwa medd idu lejn il‑miġemgħa, u b’leħen għoli qal: Henjin intom jekk tagħtu widen għall‑kliem ta’ dawn it‑tnax li jiena għażilt minn fostkom biex jaqdukom, u biex ikunu l‑qaddejja tagħkom; u lilhom jiena tajthom il‑qawwa biex ikunu jistgħu jgħammdukom bl‑ilma; u wara li titgħammdu bl‑ilma, araw, jiena ngħammidkom bin‑nar u bl‑Ispirtu s‑Santu; għalhekk, henjin intom jekk temmnu fija u titgħammdu, wara li intom rajtuni u tafu li jiena hu.",
                "2": "U għal darb’oħra, kemm se jkunu aktar henjin dawk li se jemmnu fi kliemkom għaliex intom se tixhdu li lili rajtuni, u li tafu li jiena hu. Iva, henjin huma dawk li jemmnu fi kliemkom, u jinżlu sal‑qiegħ tal‑umiltà u jitgħammdu, għax fuqhom jissawwab in‑nar u l‑Ispirtu s‑Santu, u huma jiksbu maħfra ta’ dnubiethom.",
                "3": "Iva, henjin il‑foqra fl‑ispirtu li jiġu għandi, għax tagħhom hija s‑saltna tas‑smewwiet.",
                "4": "U henjin ukoll dawk kollha li huma mnikkta, għax huma jkunu mfarrġa.",
                "5": "U henjin ta’ qalbhom ħelwa, għax huma jiksbu l‑art.",
                "6": "U henjin dawk kollha li huma bil‑ġuħ u l‑għatx għall‑ġustizzja, għax huma jkunu mxebbgħin bl‑Ispirtu s‑Santu.",
                "7": "U henjin dawk li jħennu, għax huma jsibu l‑ħniena.",
                "8": "U henjin dawk kollha li huma safja f’qalbhom, għax huma jaraw ’l Alla.",
                "9": "U henjin dawk kollha li jġibu l‑paċi, għax huma jissejħu wlied Alla.",
                "10": "U henjin dawk kollha li huma ppersegwitati minħabba ismi, għax tagħhom hija s‑saltna tas‑smewwiet.",
                "11": "U henjin intom, meta n‑nies jgħajrukom u jippersegwitawkom, u jaqilgħu kull xorta ta’ ħażen u gideb kontrikom, minħabba fija;",
                "12": "Għax intom se tithennew u se tifirħu tassew, għax ħlaskom se jkun kbir fis‑smewwiet; għax hekk kienu jippersegwitawhom lill‑profeti li kienu qabilkom.",
                "13": "Tassew, tassew, ngħidilkom, jiena rrid li intom tkunu l‑melħ tal‑art; iżda jekk il‑melħ jaqta’, l‑art biex terġa’ tieħu t‑togħma? Il‑melħ ma jibqa’ tajjeb għal xejn iżjed ħlief biex jintrema barra u jintrifes min‑nies.",
                "14": "Tassew, tassew, ngħidilkom, jiena rrid li intom tkunu d‑dawl ta’ dan il‑poplu. Belt li tkun qiegħda fuq għolja ma tistax tinħeba.",
                "15": "Araw, in‑nies jixegħlu l‑musbieħ u jqegħduh taħt is‑siegħ? Le, iqegħduh fuq l‑imnara, u hekk idawwal lil kull min ikun fid‑dar;",
                "16": "Għalhekk, hekk għandu jiddi d‑dawl tagħkom quddiem dan il‑poplu, biex huma jaraw l‑għemejjel tajba tagħkom u jagħtu glorja lil Missierkom li hu fis‑smewwiet.",
                "17": "Xejn taħsbu li jien ġejt inwaqqa’ l‑liġi jew il‑profeti. Jiena ma ġejtx biex inwaqqagħhom, iżda biex inwettaqhom;",
                "18": "Tassew ngħidilkom, anqas l‑iżgħar ittra jew tikka waħda mil‑liġi ma titneħħa, sa ma fija jkun seħħ kollox.",
                "19": "Għax araw, jiena tajtkom il‑liġi u l‑kmandamenti ta’ Missieri, biex intom temmnu fija, u tindmu minn dnubietkom, u tiġu għandi b’qalb maqsuma u spirtu niedem. Araw, quddiemkom għandkom il‑kmandamenti, u l‑liġi ġiet fis‑seħħ.",
                "20": "Għalhekk ejjew għandi u ssalvaw; għax tassew ngħidilkom, li jekk intom ma tħarsux il‑kmandamenti tiegħi, il‑kmandamenti jiena tajtkom bħalissa, intom bl‑ebda mod ma tidħlu fis‑saltna tas‑smewwiet.",
                "21": "Smajtu intom li ntqal min‑nies ta’ dari, u dan tistgħu tarawh miktub quddiemkom, li intom m’għandkomx toqtlu; u jekk xi ħadd joqtol ikun suġġett għall‑ħaqq ta’ Alla;",
                "22": "Iżda jien ngħidilkom, li min jinkorla għal ħuh ikun suġġett għall‑ħaqq tiegħu. U jekk xi ħadd lil ħuh jgħidlu, Ġifa, ikun suġġett għall‑kundanna tas‑sinedriju; u jekk xi ħadd jgħidlu, Iblah, ikun suġġett għan‑nar tal‑infern.",
                "23": "Għalhekk, jekk inti tiġi għandi, jew għandek ix‑xewqa li tiġi għandi, u tiftakar li ħuk għandu xi ħaġa kontra tiegħek—",
                "24": "Mur fittex lil ħuk, u l‑ewwel irranġa ma’ ħuk, u mbagħad ejja għandi b’impenn sħiħ f’qalbek, u jiena nilqgħek għandi.",
                "25": "Lill‑għadu tiegħek ħudu bil‑kelma t‑tajba waqt li tkun għadek miegħu fit‑triq, li ma jmurx f’xi ħin jaqbdek, u jixħtek fil‑ħabs.",
                "26": "Tassew, tassew ngħidilkom, minn hemm ġew ma toħroġx qabel ma tkun ħallast sa l‑aħħar senina. U waqt li tkun fil‑ħabs se tkun tista’ tħallas imqar senina? Tassew, tassew, ngħidilkom, Le.",
                "27": "Araw, intqal min‑nies ta’ dari, la tagħmilx adulterju;",
                "28": "Iżda jiena ngħidilkom li kull min iħares lejn mara biex jixtieqha jkun ġa għamel adulterju f’qalbu.",
                "29": "Araw, jiena nagħtikom kmandament, li intom għandkom taraw li xejn minn dan m’għandu jidħol ġewwa qalbkom;",
                "30": "Għaliex ikun aħjar li tiċċaħħdu minn dawn il‑ħwejjeġ, billi terfgħu salibkom, milli tispiċċaw tinxteħtu fl‑infern.",
                "31": "Hemm miktub li min jibgħat lil martu jkollu jagħtiha l‑kitba tad‑divorzju.",
                "32": "Tassew, tassew, ngħidilkom, li kull min jibgħat lil martu, barra f’każ ta’ żína, iwaqqagħha fl‑adulterju; u kull min jiżżewweġ waħda ddivorzjata ikun qed jagħmel adulterju.",
                "33": "U hemm miktub ukoll, tonqosx mill‑wegħda li ħlift imma rodd lill‑Mulej il‑wegħdiet li ħliftlu;",
                "34": "Iżda tassew, tassew, ngħidilkom biex ma taħilfu xejn; la bis‑sema, għax hu t‑tron ta’ Alla;",
                "35": "U lanqas bl‑art, għax fuqha jserraħ riġlejh;",
                "36": "U lanqas b’rasek ma għandek taħlef, għaliex inti anqas xagħra waħda biss ma għandek il‑ħila tagħmilha sewda jew bajda;",
                "37": "Mela ħa jkun id‑diskors tagħkom, Iva, iva; Le, le; għax kull ma hu iżjed minn hekk ġej mill‑ħażin.",
                "38": "U araw, hemm miktub, għajn b’għajn u sinna b’sinna;",
                "39": "Iżda jiena ngħidilkom biex ma teħduhiex mal‑ħażen, iżda jekk xi ħadd jagħtik daqqa ta’ ħarta fuq ħaddek tal‑lemin, dawwarlu l‑ieħor ukoll;",
                "40": "U lil min itellgħek il‑qorti u jeħodlok il‑libsa, ħallilu wkoll il‑mantar tiegħek;",
                "41": "U jekk xi ħadd iġiegħlek timxi miegħu mil wieħed, mur miegħu tnejn.",
                "42": "Agħti lil min jitolbok u ddawwarx spallejk lil min ikun irid jissellef mingħandek.",
                "43": "U araw, hemm miktub ukoll, ħobb lil għajrek, u obgħod lill‑għadu tiegħek;",
                "44": "Iżda araw jiena ngħidilkom, ħobbu lill‑għedewwa tagħkom, bierku lil min jisħetkom, agħmlu t‑tajjeb lil min jobgħodkom, u itolbu għal dawk li japprofittaw ruħhom minnkom u jippersegwitawkom;",
                "45": "Biex intom tkunu wlied Missierkom li hu fis‑smewwiet; għax hu jtalla’ x‑xemx tiegħu sew fuq il‑ħżiena u sew fuq it‑tajbin.",
                "46": "Għalhekk dawk il‑ħwejjeġ ta’ dari, li kienu taħt il‑liġi, ġew fis‑seħħ permezz tiegħi.",
                "47": "Il‑qadim għadda, u daħal il‑ġdid.",
                "48": "Għalhekk nitlobkom sabiex tkunu perfetti sewwasew kif jiena jien, jew kif inhu perfett Missierkom li hu fis‑smewwiet."
            },
            "13": {
                "1": "Tassew, tassew, ngħidilkom li għandkom tagħmlu karità mal‑foqra; iżda qisu li l‑għemil tajjeb tagħkom ma tagħmluhx għal wiċċ in‑nies, għax inkella ma jkollkomx ħlas mingħand Missierkom li hu fis‑smewwiet.",
                "2": "Mela meta tagħmel karità, tmurx iddoqq it‑trombi quddiemek, kif jagħmlu dawk ta’ wiċċ b’ieħor fis‑sinagogi u fit‑triqat, biex in‑nies tfaħħarhom. Tassew, ngħidilkom, li l‑ħlas tagħhom ġa ħaduh.",
                "3": "Iżda int, meta tagħmel karità, idek ix‑xellugija m’għandhiex tkun taf x’inhi tagħmel il‑leminija;",
                "4": "Biex hekk il‑karità tiegħek issir fil‑moħbi; u Missierek, li jara dak li hu moħbi, iroddlok hu.",
                "5": "U meta titolbu, tagħmlux bħal dawk ta’ wiċċ b’ieħor, għax dawk iħobbu joqogħdu jitolbu bilwieqfa fis‑sinagogi u f’salib it‑toroq, biex jidhru quddiem in‑nies. Tassew, ngħidilkom, li l‑ħlas tagħhom ġa ħaduh.",
                "6": "Iżda int, meta titlob, idħol fil‑kamra tiegħek ta’ ġewwa, agħlaq il‑bieb warajk, u itlob lil Missierek li hu fil‑moħbi; u Missierek, li jara dak li hu fil‑moħbi, iroddlok hu.",
                "7": "Intom u titolbu toqogħdux tlabalbu bħall‑pagani, għax dawn mingħalihom li aktar ma jgħidu aktar jinstemgħu.",
                "8": "Tkunux bħalhom, għax Missierkom jaf x’teħtieġu, qabel ma titolbuh intom.",
                "9": "Mela itolbu hekk: Missierna, li inti fis‑smewwiet, jitqaddes ismek.",
                "10": "Ikun li trid int, kif fis‑sema, hekkda fl‑art.",
                "11": "Aħfrilna dnubietna, bħalma naħfru lil min hu ħati għalina.",
                "12": "Begħidna mit‑tiġrib, u eħlisna mid‑deni.",
                "13": "Għax tiegħek hi s‑saltna, u l‑qawwa u l‑glorja, għal dejjem. Ammen.",
                "14": "Għax jekk intom taħfru lill‑bnedmin ħtijiethom, Missierkom li hu fis‑smewwiet jaħfer lilkom ukoll;",
                "15": "Iżda jekk intom ma taħfrux lill‑bnedmin ħtijiethom, anqas Missierkom ma jaħfer lilkom ħtijietkom.",
                "16": "Meta ssumu, tqarrsux wiċċkom, bħalma jagħmlu dawk ta’ wiċċ b’ieħor, għax dawn ikerrhu wiċċhom biex quddiem in‑nies jidhru li huma sajmin. Tassew, ngħidilkom, li l‑ħlas tagħhom ġa ħaduh.",
                "17": "Iżda int, meta tkun sajjem, idlek rasek u aħsel wiċċek;",
                "18": "Biex mhux quddiem in‑nies tidher li tkun sajjem, imma quddiem Missierek li hu fil‑moħbi; u Missierek, li jara dak li hu fil‑moħbi, iroddlok hu.",
                "19": "Tgeddsux għalikom teżori f’din id‑dinja, fejn kollox jitmermer bil‑kamla u s‑sadid, u fejn il‑ħallelin jinfdu u jisirqu;",
                "20": "Iżda ġemmgħu għalikom teżori fis‑sema, fejn xejn ma jitmermer, la bil‑kamla u lanqas bis‑sadid, u fejn l‑ebda ħallelin ma jinfdu u jisirqu.",
                "21": "Għax fejn hemm it‑teżor tagħkom, hemm tinsab qalbkom ukoll.",
                "22": "Il‑musbieħ tal‑ġisem hija l‑għajn; jekk mela għajnek hija safja, ġismek kollu jkun imdawwal.",
                "23": "Iżda jekk għajnek hi marida, ġismek kollu jkun mudlam. Mela jekk id‑dawl li hemm fik huwa dlam, kemm aktar id‑dlam!",
                "24": "Ħadd ma jista’ jaqdi żewġ sidien; għax jew ikun jobgħod lil wieħed u jħobb lill‑ieħor, jew jintrabat ma’ wieħed u jistmerr lill‑ieħor. Ma tistgħux taqdu lil Alla u lil Mammona.",
                "25": "U issa ġara li meta Ġesù qal dan il‑kliem huwa ħares lejn it‑tnax li huwa għażel, u qalilhom: Ftakru fil‑kliem li jiena għidt. Għax araw, intom dawk li jien għażilt biex jaqdu lil dan il‑poplu. Għalhekk ngħidilkom, tinkwetawx ruħkom għal ħajjitkom, x’se tieklu jew x’se tixorbu, anqas għal ġisimkom, x’se tilbsu. Jaqaw il‑ħajja mhijiex aqwa mill‑ikel, u l‑ġisem aqwa mill‑ilbies?",
                "26": "Ħarsu lejn l‑għasafar tas‑sema, la jiżirgħu u lanqas jaħsdu u lanqas igeddsu fl‑imħażen; u madankollu Missierkom li hu fis‑smewwiet jitmagħhom. Intom ma tiswewx aktar minnhom?",
                "27": "U min minnkom, bl‑inkwiet kollu tiegħu, se jseħħlu jtawwal l‑istatura tiegħu mqar b’driegħ wieħed?",
                "28": "U għall‑ilbies għalfejn tinkwetaw ruħkom? Ħarsu lejn il‑ġilji tal‑għelieqi, kif jikbru; u la jitħabtu u lanqas jinsġu;",
                "29": "Madankollu, ngħidilkom, anqas Salamun, fil‑glorja kollha tiegħu, ma kien jilbes bħal wieħed minnhom.",
                "30": "Mela jekk Alla jlibbes hekk imqar ħaxixa selvaġġa li llum hawn u għada tinxteħet fil‑forn, l‑istess ilibbes lilkom, jekk ma tkunux nies ta’ fidi ċkejkna.",
                "31": "Għalhekk toqogħdux tinkwetaw ruħkom u tgħidu, X’se nieklu? jew, X’se nixorbu? jew, X’se nilbsu?",
                "32": "Għax Missierkom li hu fis‑smewwiet jaf li dan kollu teħtiġuh.",
                "33": "Mela fittxu l‑ewwel is‑saltna u l‑ġustizzja ta’ Alla, u dan kollu jingħatalkom ukoll.",
                "34": "Mela toqogħdux tħabblu raskom għal għada, għax il‑jum ta’ għada jħabbel rasu hu għalih innifsu. Biżżejjed hu għall‑jum it‑taħbit tal‑ġurnata."
            },
            "14": {
                "1": "U issa ġara li meta Ġesù qal dan il‑kliem huwa reġa’ dar lejn il‑miġemgħa, u fetaħ fommu u qalilhom: Tassew, tassew, ngħidilkom, Tiġġudikawx, biex ma tkunux iġġudikati.",
                "2": "Għax bl‑istess ġudizzju li tagħmlu intom, tkunu ġġudikati; u bl‑istess kejl li tkejlu intom, jitkejjel lilkom.",
                "3": "U għaliex tħares lejn it‑tibna li hemm f’għajn ħuk, u ma tarax it‑travu li għandek f’għajnek int?",
                "4": "Jew kif tmur tgħid lil ħuk: Ħa nneħħilek it‑tibna minn għajnek—meta inti stess f’għajnek għandek travu?",
                "5": "Ja wiċċ b’ieħor, neħħi l‑ewwel it‑travu li għandek f’għajnek int, ħalli mbagħad tara sewwa tneħħi t‑tibna minn għajn ħuk.",
                "6": "Tagħtux lill‑klieb dak li hu qaddis, u tixħtux il‑ġawhar tagħkom quddiem il‑ħnieżer li ma jmorrux jgħaffġuhom b’saqajhom u mbagħad iduru għalikom u jqattgħukom bi snienhom.",
                "7": "Itolbu, u jingħatalkom; fittxu, u ssibu; ħabbtu, u jiftħulkom.",
                "8": "Għax kull min jitlob, jaqla’; min ifittex isib; u min iħabbat jiftħulu.",
                "9": "Jew min hu dak il‑bniedem fostkom li jekk ibnu jitolbu biċċa ħobż sejjer jagħtih ġebla?",
                "10": "Jew jekk jitolbu ħuta, sejjer jagħtih serp?",
                "11": "Mela jekk intom, nies ħżiena bħalkom, tafu tagħtu lil uliedkom ħwejjeġ tajba, kemm aktar Missierkom li hu fis‑smewwiet jagħti ħwejjeġ tajba lil min jitlobhomlu?",
                "12": "Mela dak kollu li tridu li l‑bnedmin jagħmlu lilkom, agħmluh ukoll intom lilhom, għax din hi l‑liġi u l‑profeti.",
                "13": "Għaddu mill‑bieb id‑dejjaq; għax wiesa’ l‑bieb u spazjuża t‑triq li tieħu għat‑telfien, u ħafna huma li jgħaddu minnha;",
                "14": "Iżda kemm huwa dejjaq il‑bieb u dejqa t‑triq li tieħu għall‑ħajja, u ftit huma li jsibuha.",
                "15": "Iftħu għajnejkom mill‑profeti foloz, li jiġu għandkom lebsin ta’ nagħaġ, iżda minn ġewwa jkunu lpup ħattafa.",
                "16": "Mill‑frott tagħhom tagħrfuhom. Jaqaw jiġbru għeneb mix‑xewk, jew tin mill‑għollieq?",
                "17": "Hekk kull siġra tajba frott tajjeb tagħmel; imma siġra ħażina frott ħażin tagħmel.",
                "18": "Siġra tajba ma tistax tagħmel frott ħażin, anqas siġra ħażina ma tagħmilx frott tajjeb.",
                "19": "Kull siġra li ma tagħmilx frott tajjeb titqaċċat u tinxteħet fin‑nar.",
                "20": "Għalhekk, mill‑frott tagħhom tagħrfuhom.",
                "21": "Mhux kull min jgħidli, Mulej, Mulej, jidħol fis‑saltna tas‑smewwiet; iżda min jagħmel ir‑rieda ta’ Missieri li hu fis‑smewwiet.",
                "22": "F’dak il‑jum ikun hemm ħafna li jgħiduli: Mulej, Mulej, mhux f’ismek ħabbarna aħna, u mhux f’ismek keċċejna x‑xjaten, u f’ismek għamilna bosta għemejjel tal‑għaġeb?",
                "23": "Mbagħad jien ngħidilhom: Lilkom qatt ma kont nafkom; warrbu minn quddiemi, intom li tagħmlu l‑ħażen.",
                "24": "Għalhekk, kull min jisma’ dan kliemi u jagħmel li qiegħed ngħid jien, isir jixbah lil bniedem għaqli li bena daru fuq blata—",
                "25": "U niżlet ix‑xita, ġew il‑widien, qamu l‑irwiefen u ħabtu fuq dik id‑dar; iżda ma ġġarrfitx, għax kellha s‑sisien tagħha fuq blata.",
                "26": "Iżda kull min jisma’ dan kliemi u ma jagħmilx li qiegħed ngħid jien, isir jixbah lil bniedem iblah li bena daru fuq ir‑ramel—",
                "27": "Niżlet ix‑xita, ġew il‑widien, qamu l‑irwiefen u ħabtu fuq dik id‑dar; u hija ġġarrfet, u kbira kienet il‑qerda tagħha."
            },
            "15": {
                "1": "U issa ġara li meta Ġesù temm jgħid dan id‑diskors huwa ħares ħarsa madwaru lejn il‑miġemgħa, u qalilhom: Araw, intom smajtuni ngħid il‑ħwejjeġ li jien għallimt qabel jiena tlajt ħdejn Missieri; għalhekk, min jiftakar dan kliemi u jagħmel li qiegħed ngħid jien, lilu jien inqajjem fl‑aħħar jum.",
                "2": "U ġara li meta Ġesù qal dan il‑kliem huwa ra li fosthom kien hemm xi wħud li bdew jistagħġbu u jistaqsu lilhom infushom x’riedhom jagħmlu fejn tidħol il‑liġi ta’ Mosè; għax huma ma fehmuhx meta huwa qal li l‑qadim għadda, u daħal il‑ġdid.",
                "3": "U hu qalilhom: tistagħġbux li jien għidtilkom li l‑qadim għadda, u daħal il‑ġdid.",
                "4": "Araw, jien ngħidilkom li l‑liġi li ngħatat lil Mosè ġiet fis‑seħħ.",
                "5": "Araw, kont jien li waqqaft il‑liġi, u kont jien li għamilt patt mal‑poplu tiegħi Iżrael; għalhekk, il‑liġi ġiet fis‑seħħ permezz tiegħi, għax jiena ġejt biex inġib fis‑seħħ il‑liġi; għalhekk waslet fi tmiemha.",
                "6": "Araw, jien m’iniex se nġib fix‑xejn lill‑profeti, għax dak kollu li ma ġiex fis‑seħħ permezz tiegħi, tassew ngħidilkom, għad jiġi fis‑seħħ.",
                "7": "U għax jien għidtilkom li l‑qadim għadda, jien m’iniex se nġib fix‑xejn dak li ntqal dwar ħwejjeġ li għad iridu jseħħu.",
                "8": "Għax araw, il‑patt li jien għamilt mal‑poplu tiegħi għadu ma ġiex fis‑seħħ fil‑milja tiegħu; iżda l‑liġi li ngħatat lil Mosè ġiet fi tmiemha permezz tiegħi.",
                "9": "Araw, jiena l‑liġi, u d‑dawl. Duru lejja, u ibqgħu sħaħ sal‑aħħar, u intom ikollkom il‑ħajja; għax lil dak li jibqa’ sħiħ sal‑aħħar lilu jiena nagħtih il‑ħajja ta’ dejjem.",
                "10": "Araw, jiena tajtkom il‑kmandamenti; għalhekk araw li tħarsu l‑kmandamenti tiegħi. U din hi l‑liġi u l‑profeti, għax huma tabilħaqq taw xhieda għalija.",
                "11": "U issa ġara li meta Ġesù qal dan il‑kliem, huwa qal lil dawk it‑tnax li huwa għażel:",
                "12": "Intom dixxipli tiegħi; u intom dawl għal dan il‑poplu, li hu fdal ta’ dar Ġużeppi.",
                "13": "U araw, din hija l‑art ta’ wirtkom; u ġiet mogħtija lilkom mill‑Missier.",
                "14": "U fl‑ebda ħin il‑Missier ma ordnali li għandi ngħid dan lil ħutkom f’Ġerusalemm.",
                "15": "Kif ukoll fl‑ebda ħin il‑Missier ma ordnali li għandi ngħarrafhom bit‑tribujiet l‑oħra tad‑dar ta’ Iżrael, li l‑Missier ħareġ ’il barra minn dik l‑art.",
                "16": "Dan hu dak li l‑Missier ordnali li jien għandi ngħidilhom:",
                "17": "Li jien għandi wkoll nagħaġ oħra, li mhumiex minn dan il‑maqjel; lilhom ukoll jeħtieġ li niġbor, u huma jisimgħu leħni; u jkun hemm merħla waħda, u ragħaj wieħed.",
                "18": "U issa, minħabba r‑ras iebsa u n‑nuqqas ta’ twemmin tagħhom huma ma fehmux kelmti; għalhekk il‑Missier ordnali biex ma ngħidilhom xejn aktar dwar din il‑ħaġa.",
                "19": "Iżda, tassew ngħidilkom li l‑Missier ordnali biex ngħidilkom, u jien se ngħarrafkom b’dan, li intom inqtajtu minn magħhom minħabba ħżunithom; għalhekk huwa minħabba ħżunithom li ma jafux bikom.",
                "20": "U tassew ngħidilkom għal darb’oħra li l‑Missier ra li anke t‑tribujiet l‑oħra jinqatgħu minn magħhom; u hu minħabba ħżunithom li ma jafux dwarhom.",
                "21": "U tassew ngħidilkom, li intom dawk li dwarhom jiena għidt: Għandi nagħaġ oħra, li mhumiex minn dan il‑maqjel; lilhom ukoll jeħtieġ li niġbor, u huma jisimgħu leħni, u jkun hemm merħla waħda, u ragħaj wieħed.",
                "22": "U huma ma fehmunix; għax assumew li jien kont qed nirreferi għall‑Ġentili; għax huma ma fehmux li l‑Ġentili kien jeħtieġ li jikkonvertu permezz tal‑predikazzjoni tagħhom.",
                "23": "U huma ma fehmunix meta jien għidt li kien jeħtieġ li huma jisimgħu leħni; u huma ma fehmunix li l‑Ġentili fl‑ebda ħin ma kienu se jisimgħu leħni—li jien ma kontx se nuri lili nnifsi lilhom ħlief permezz tal‑Ispirtu s‑Santu.",
                "24": "Iżda araw, intom smajtu leħni kif ukoll rajtuni; u intom in‑nagħaġ tiegħi, u intom tagħmlu parti minn dawk li ġew mogħtija lili mill‑Missier."
            },
            "16": {
                "1": "U tassew, tassew, ngħidilkom li jien għandi nagħaġ oħra li mhumiex minn din l‑art, lanqas mill‑art ta’ Ġerusalemm, lanqas mill‑inħawi ta’ madwar l‑art fejn jien mort biex naqdi.",
                "2": "Għax dawk li qed nitkellem dwarhom huma dawk li għadhom ma semgħux leħni; u jien fl‑ebda ħin ma wrejt lili nnifsi lilhom.",
                "3": "Iżda jiena ngħatajt kmandament mill‑Missier li jien għandi mmur fosthom, u jeħtieġ li huma jisimgħu leħni, u li għandhom jingħaddu man‑nagħaġ tiegħi, sabiex ikun hemm merħla waħda u ragħaj wieħed; għalhekk jiena sejjer nuri lili nnifsi lilhom.",
                "4": "U nordnalkom sabiex tiktbu dak li jiena qed ngħid wara li nħallikom, ħalli f’każ li n‑nies tiegħi f’Ġerusalemm, dawk li rawni b’għajnejhom u kienu miegħi fil‑ministeru tiegħi, ma jitolbux lill‑Missier f’ismi, permezz tal‑Ispirtu s‑Santu huma jsiru jafu dwarkom u dwar it‑tribujiet l‑oħra li dwarhom ma jafux, u l‑kliem li intom se tiktbu għandu jiġi mħares u għandu jiġi żvelat lill‑Ġentili, biex permezz tal‑milja tal‑Ġentili, il‑fdal ta’ nisilhom, li sejjer jitferrex fuq wiċċ l‑art minħabba n‑nuqqas ta’ fidi tagħhom, ikun jista’ jinġieb lura, jew aħjar, ikun jista’ jinġieb lura għall‑għarfien tiegħi, il‑Feddej tagħhom.",
                "5": "U mbagħad jiena niġborhom mill‑erba’ rkejjen tad‑dinja; u mbagħad jiena nġib fis‑seħħ il‑patt li l‑Missier għamel mal‑poplu kollu tad‑dar ta’ Iżrael.",
                "6": "U henjin huma l‑Ġentili, minħabba l‑fidi tagħhom fija, permezz tal‑Ispirtu s‑Santu, li magħhom huwa jixhed dwari u dwar il‑Missier.",
                "7": "Araw, minħabba l‑fidi tagħhom fija, jgħid il‑Missier, u minħabba n‑nuqqas ta’ fidi tagħkom, O dar ta’ Iżrael, fl‑aħħar żminijiet il‑verità sejra tasal għand il‑Ġentili, biex il‑milja ta’ dawn il‑ħwejjeġ tkun żvelata lilhom.",
                "8": "Iżda ħażin ikun għalihom, jgħid il‑Missier, dawk il‑Ġentili li jibqgħu ma jemmnux—għax minkejja kollox huma ġew fuq wiċċ din l‑art, u xerrdu lill‑poplu tiegħi li ġej mid‑dar ta’ Iżrael; u l‑poplu tiegħi li ġej mid‑dar ta’ Iżrael safa mkeċċi minn fosthom, u spiċċa mgħaffeġ taħt saqajhom;",
                "9": "U minħabba l‑ħniena ta’ Alla mal‑Ġentili, kif ukoll minħabba l‑ħaqq tal‑Missier fuq il‑poplu tiegħi, li ġej mid‑dar ta’ Iżrael, tassew, tassew, ngħidilkom, li wara dan kollu, jien wassalt lill‑poplu tiegħi, li ġej mid‑dar ta’ Iżrael, biex jisfa kkastigat, mgħakkes, u maqtul, u mkeċċi ’l barra minn fosthom, u jsir poplu mibgħud minnhom, li jkun ta’ għajb u f’ilsien kulħadd—",
                "10": "U dan hu li l‑Missier ordnali biex ngħidilkom: F’dak il‑jum li fih il‑Ġentili jidinbu kontra l‑evanġelju tiegħi, u jwarrbu l‑milja tal‑evanġelju tiegħi, u jkunu minfuħin fil‑kburija ta’ qalbhom aktar minn kull ġens ieħor, u aktar min‑nies tad‑dinja kollha, u fosthom ma jsaltan xejn għajr gideb, u qerq, u kattiverja, u kull tip ta’ ipokresija, u qtil, u frodi saċerdotali, u żína, u abominazzjonijiet sigrieti; u jekk huma jwettqu dawk il‑ħwejjeġ kollha, u jwarrbu l‑milja tal‑evanġelju tiegħi, araw, jgħid il‑Missier, jiena nieħu minn fosthom il‑milja tal‑evanġelju tiegħi.",
                "11": "U mbagħad jiena niftakar fil‑patt li jien għamilt mal‑poplu tiegħi, O dar ta’ Iżrael, u jiena nwassal l‑evanġelju tiegħi lilhom.",
                "12": "U lilek nurik, O dar ta’ Iżrael, li l‑Ġentili mhu se jkollhom l‑ebda setgħa fuqkom; iżda jiena niftakar fil‑patt li għamilt magħkom, O dar ta’ Iżrael, u intom taslu biex tagħrfu l‑milja tal‑evanġelju tiegħi.",
                "13": "Iżda jekk il‑Ġentili jindmu u jduru lejja, jgħid il‑Missier, araw huma se jkunu magħduda mal‑poplu tiegħi, O dar ta’ Iżrael.",
                "14": "U jiena ma nħallix li l‑poplu tiegħi, li ġej mid‑dar ta’ Iżrael, jgħaddi minn fosthom, u jgħaffiġhom taħt saqajh, jgħid il‑Missier.",
                "15": "Iżda jekk huma ma jdurux lejja, u jisimgħu kliemi, jiena nħalli lin‑nies tiegħi, O dar ta’ Iżrael, jgħaddu minn fosthom, u jgħaffġuhom taħt saqajhom, u huma jsiru bħall‑melħ li qata’, li ma baqa’ tajjeb għal xejn ħlief biex jintrema barra, u jintrifes mill‑poplu tiegħi, O dar ta’ Iżrael.",
                "16": "Tassew, tassew, ngħidilkom, dan hu li ordnali l‑Missier—li jiena għandi nagħti din l‑art lil dan il‑poplu bħala wirtu.",
                "17": "Imbagħad ikun ġie fis‑seħħ kliem il‑profeta Isaija, li jgħid:",
                "18": "L‑għassiesa tiegħek jgħollu leħinhom; lkoll flimkien huma jgħannu, għax huma jaraw b’għajnejhom lill‑Mulej rieġa’ lura f’Sijon.",
                "19": "Intom, ħerbiet ta’ Ġerusalemm, għannu lkoll bil‑ferħ; għax farraġ il‑Mulej il‑poplu tiegħu, huwa feda lil Ġerusalemm.",
                "20": "Kixef il‑Mulej id‑driegħ tiegħu qaddis, quddiem il‑ġnus kollha; u raw it‑truf kollha tal‑art is‑salvazzjoni ta’ Alla."
            },
            "17": {
                "1": "Araw, issa ġara li meta Ġesù qal dan il‑kliem huwa reġa’ tefa’ ħarstu fuq il‑miġemgħa, u qalilhom: Araw, is‑siegħa tiegħi waslet.",
                "2": "Qed nara li intom nies dgħajfin, li ma tistgħux tifhmu l‑kliem kollu li jiena għidt, liema kliem il‑Missier ordnali biex ngħidilkom f’dan il‑mument.",
                "3": "Għalhekk, morru fi djarkom, u xtarru dwar il‑ħwejjeġ li jiena għidt, u itolbu lill‑Missier, f’ismi, ħalli intom tkunu tistgħu tifhmu kliemi, u tħejju moħħkom għal għada, u jiena se nerġa’ niġi nżurkom.",
                "4": "Iżda issa jiena se mmur għand il‑Missier, u sejjer nuri lili nnifsi wkoll lit‑tribujiet mitlufa ta’ Iżrael, għax għall‑Missier mhumiex mitlufa, għaliex huwa jaf fejn ħadhom.",
                "5": "U ġara li meta Ġesù qal dan il‑kliem, huwa reġa’ xeħet ħarstu fuq il‑miġemgħa, u ra li huma kienu lkoll bid‑dmugħ f’għajnejhom, u għajnejhom ma qalgħuhomx minn fuqu bħallikieku bdew jitolbuh biex jibqa’ ftit ieħor magħhom.",
                "6": "U huwa qalilhom: Araw, jiena tassew qed inħoss għalikom.",
                "7": "Hemm xi ħadd fostkom li hu marid? Ġibuh hawn. Hemm xi ħadd li hu magħtub, jew għami, jew zopp, jew imġiddem, jew mifluġ, jew trux, jew li b’xi mod qed ibati? Ġibuh hawn u jiena nfejqu, għax jien tassew qed inħoss għalikom; il‑ħniena tiegħi lejkom hija kbira.",
                "8": "Għax qed nara li intom tixtiquni nurikom dak li jien għamilt ma’ ħutkom f’Ġerusalemm, għax qed nara li għandkom fidi biżżejjed biex jiena nfejjaqkom.",
                "9": "U ġara li meta huwa qal dan, dawk kollha li kienu fost il‑miġemgħa, marru flimkien mal‑morda tagħhom, u l‑imsejkna tagħhom, u l‑magħtuba tagħhom, u l‑għomja tagħhom, u l‑imbikkmin tagħhom, u ma’ dawk kollha li b’xi mod kienu għaddejjin minn tbatija; u huwa fejjaqhom ilkoll waqt li bdew jinġiebu quddiemu.",
                "10": "U huma lkoll, kemm dawk li ġew imfejqa kif ukoll dawk li kienu b’saħħithom, inxteħtu madwar riġlejh, u bdew iqimuh; u dawk kollha minn fost il‑miġemgħa li resqu lejh bdew ibusulu riġlejh, hekk li spiċċaw ħasslulu riġlejh bid‑dmugħ tagħhom.",
                "11": "U ġara li huwa ordnalhom biex iġibu quddiemu lit‑tfal ċkejknin tagħhom.",
                "12": "Għalhekk huma marru u ġabu liċ‑ċkejknin tagħhom u poġġewhom mal‑art madwaru, u Ġesù waqaf f’nofshom; u l‑miġemgħa għamlet il‑wisa’ biex ilkoll jinġiebu quddiemu.",
                "13": "U ġara li meta huma nġiebu lkoll quddiemu, u Ġesù waqaf f’nofshom, huwa ordna lill‑miġemgħa biex jinżlu għarkupptejhom mal‑art.",
                "14": "U ġara li meta huma niżlu għarkupptejhom mal‑art, Ġesù beda jitniehed fih innifsu, u qal: Missier, inħossni tassew mnikket minħabba l‑ħażen tal‑poplu li ġej mid‑dar ta’ Iżrael.",
                "15": "U meta huwa qal dan il‑kliem, huwa wkoll inxteħet għarkupptejh mal‑art; u araw, huwa beda jitlob lill‑Missier, u l‑ħwejjeġ li huwa talab ma jistgħux jinkitbu, u dawk kollha li semgħuh minn fost il‑miġemgħa taw xhieda ta’ dan.",
                "16": "U din kienet ix‑xhieda li huma taw: L‑ebda għajn qatt ma rat, u l‑ebda widna qatt ma semgħet qabel ħwejjeġ daqstant kbar u tal‑għaġeb daqs il‑ħwejjeġ li aħna rajna u smajna lil Ġesù jgħid lill‑Missier;",
                "17": "U l‑ebda lsien ma jista’ jlissen, u l‑ebda bniedem ma jista’ jikteb, u l‑ebda qalb ta’ bniedem ma tista’ timmaġina ħwejjeġ daqstant kbar u tal‑għaġeb daqs il‑ħwejjeġ li aħna smajna u rajna lil Ġesù jgħid; u ħadd ma jista’ jimmaġina x’hena kbira mliet lil ruħna fil‑mument li smajnieh jitlob lill‑Missier għalina.",
                "18": "U ġara li meta Ġesù waqaf jitlob lill‑Missier, huwa qam bilwieqfa; iżda dawk li kienu fost il‑miġemgħa tant bdew iħossu fihom hena kbira li bilkemm setgħu jitħarrku.",
                "19": "U ġara li Ġesù reġa’ kellimhom, u talabhom biex iqumu minn mal‑art.",
                "20": "U huma qamu minn mal‑art, u huwa qalilhom: Henjin intom minħabba l‑fidi tagħkom. U issa araw, qed inħoss fija hena kbira.",
                "21": "U meta huwa qal dan il‑kliem, huwa nfexx jibki, u l‑miġemgħa taw xhieda ta’ dan, u huwa ħa lit‑tfal ċkejknin tagħhom, wieħed wieħed, u berikhom u talab lill‑Missier għalihom.",
                "22": "U meta għamel dan huwa reġa’ nfexx jibki għal darb’oħra;",
                "23": "U huwa kellem lill‑miġemgħa, u qalilhom: Ħarsu lejn iċ‑ċkejknin tagħkom.",
                "24": "U hekk kif huma daru biex iħarsu lejhom, huma xeħtu għajnejhom lejn is‑sema, u raw is‑smewwiet jinfetħu, u raw l‑anġli neżlin mis‑sema bħallikieku mdawrin bil‑fjammi tan‑nar; u huma niżlu u daru madwar iċ‑ċkejknin, u huma kienu jinsabu mdawrin bil‑fjammi tan‑nar; u l‑anġli bdew jaqduhom.",
                "25": "U l‑miġemgħa rat u semgħet, u tat xhieda ta’ dan; u huma jafu li x‑xhieda tagħhom hija vera għax ilkoll kemm huma raw u semgħu dan; u b’kollox kienu jgħoddu madwar elfejn u ħames mitt ruħ; u kienu jikkonsistu minn irġiel, nisa, u tfal."
            },
            "18": {
                "1": "U ġara li Ġesù ordna lid‑dixxipli tiegħu biex iġibulu ftit ħobż u nbid.",
                "2": "U waqt li huma marru għall‑ħobż u l‑inbid, huwa ordna lil dawk li kienu fost il‑miġemgħa biex ipoġġu bilqiegħda mal‑art.",
                "3": "U meta d‑dixxipli ġew lura bil‑ħobż u l‑inbid, huwa ħa l‑ħobż, qasmu u bierku; u tah lid‑dixxipli u ordnalhom sabiex jieklu.",
                "4": "U meta huma kielu u xebgħu, huwa ordnalhom biex jagħtu lill‑miġemgħa.",
                "5": "U meta dawk li kienu fost il‑miġemgħa kielu u xebgħu, huwa qal lid‑dixxipli: Araw, fostkom se jiġi ordnat xi ħadd li lilu jiena se nagħti l‑qawwa li jaqsam il‑ħobż u jbierku u jagħtih lin‑nies tal‑knisja tiegħi, sewwasew lil dawk kollha li jemmnu u jitgħammdu f’ismu.",
                "6": "U qisu li intom dejjem tagħmlu dan, l‑istess kif għamilt jien, sewwasew kif jiena qsamt il‑ħobż, beriktu u tajtu lilkom.",
                "7": "U dan għandkom tagħmluh b’tifkira ta’ ġismi, li jien lilkom urejtu. U permezz ta’ dan intom tixhdu mal‑Missier li dejjem sejrin tiftakru fija. U jekk intom dejjem tiftakru fija intom ikollkom l‑Ispirtu tiegħi magħkom.",
                "8": "U ġara li meta huwa qal dan il‑kliem, huwa ordna lid‑dixxipli tiegħu biex jieħdu u jixorbu mill‑inbid li kien hemm fil‑kalċi, u ordnalhom ukoll sabiex jagħtu lill‑miġemgħa ħalli huma wkoll ikunu jistgħu jixorbu minnu.",
                "9": "U ġara li huma hekk għamlu, u huma xorbu minnu u xebgħu; u huma taw lill‑miġemgħa, u huma xorbu minnu u xebgħu.",
                "10": "U meta d‑dixxipli għamlu dan, Ġesù qalilhom: Henjin intom minħabba li għamiltu dan, għax intom obdejtu l‑kmandamenti tiegħi, u permezz ta’ dan qed tixhdu mal‑Missier li intom lesti tagħmlu dak li ordnajtilkom jien.",
                "11": "U intom għandkom dejjem tagħmlu dan għal dawk kollha li jindmu u jitgħammdu f’ismi; u dan għandkom tagħmluh b’tifkira ta’ demmi, li jien xerridt għalikom, ħalli tkunu tistgħu tixhdu mal‑Missier li intom dejjem lesti tiftakru fija. U jekk intom tiftakru dejjem fija intom ikollkom l‑Ispirtu tiegħi magħkom.",
                "12": "U jiena nagħtikom kmandament li intom għandkom tagħmlu dawn il‑ħwejjeġ. U jekk intom tagħmlu dejjem dawn il‑ħwejjeġ, henjin intom, għaliex intom mibnija fuq il‑blata tiegħi.",
                "13": "Iżda dawk fostkom li jagħmlu aktar jew anqas minn hekk, mhumiex mibnija fuq il‑blata tiegħi, iżda huma mibnija fuq pedament tar‑ramel; u meta tinżel ix‑xita, u jiġi l‑għargħar, u jonfħu l‑irwiefen u fuqhom jibdew iħabbtu, huma jikkrollaw, u l‑bibien tal‑infern jinsabu miftuħin bil‑lest biex jilqgħuhom.",
                "14": "Għalhekk henjin intom jekk tħarsu l‑kmandamenti tiegħi, li l‑Missier ordnali biex nagħtikom.",
                "15": "Tassew, tassew, ngħidilkom, jeħtieġ li intom tishru u titolbu dejjem, ħalli ma tispiċċawx imġarrbin mix‑xitan u hu jeħodkom fil‑jasar tiegħu.",
                "16": "U kif jiena tlabt fostkom hekk ukoll għandkom titolbu intom fil‑knisja tiegħi, fost in‑nies tiegħi li jindmu u jitgħammdu f’ismi. Araw, jiena d‑dawl; jiena tajtkom eżempju.",
                "17": "U ġara li meta Ġesù qal dan il‑kliem lid‑dixxipli tiegħu, huwa reġa’ dar fuq il‑folla u qalilhom:",
                "18": "Araw, tassew, tassew, ngħidilkom, jeħtieġ li tishru u titolbu dejjem biex ma tidħlux fit‑tiġrib; għax Satana jridkom f’idejh, biex jgħaddikom mill‑għarbiel bħall‑qamħ.",
                "19": "Għalhekk jeħtieġ li titolbu dejjem lill‑Missier f’ismi;",
                "20": "U kull ma titolbu lil Missieri f’ismi, li hu sewwa, u temmnu li se jingħatalkom, araw, dan jingħatalkom.",
                "21": "Itolbu fil‑familji tagħkom lill‑Missier, dejjem f’ismi, biex martkom u wliedkom ikunu mberkin.",
                "22": "U araw, intom għandkom tiltaqgħu flimkien ta’ spiss; u m’għandkom iżżommu lil ħadd milli jiġi għandkom meta tiltaqgħu flimkien, iżda araw li tħalluhom jiġu għandkom u żżommuhomx milli jagħmlu dan;",
                "23": "Iżda intom għandkom titolbu għalihom, u ma tkeċċuhomx ’il barra; u jekk huma jibdew jiġu għandkom ta’ spiss għandkom titolbu għalihom lill‑Missier, f’ismi.",
                "24": "Għalhekk, żommu dawlkom fil‑għoli sabiex idawwal lid‑dinja. Araw, jiena d‑dawl li intom għandkom iżżommu fil‑għoli—sewwasew dak li lili rajtuni nagħmel. Araw, intom tistgħu taraw li jiena tlabt lill‑Missier, u intom lkoll xhieda ta’ dan.",
                "25": "U tistgħu taraw li jiena ma ordnajt lil ħadd minnkom biex jitlaq, iżda minflok ordnajtilkom biex tiġu għandi, ħalli tkunu tistgħu tħossu u taraw; mela l‑istess għandkom tagħmlu intom fid‑dinja; u kull min jikser dan il‑kmandament ikun qed jippermetti lilu nnifsu li jiddaħħal fit‑tiġrib.",
                "26": "U ġara li meta Ġesù qal dan il‑kliem, huwa reġa’ xeħet għajnejh fuq id‑dixxipli li huwa għażel, u qalilhom:",
                "27": "Araw, tassew, tassew, ngħidilkom, jiena se nagħtikom kmandament ieħor, u mbagħad jeħtieġ li mmur għand Missieri biex inkun nista’ nwettaq kmandamenti oħra li huwa tani.",
                "28": "U issa araw, dan hu l‑kmandament li jien se nagħtikom, li intom għandkom taraw li ma jkun hemm ħadd li konxjament jiekol ġismi u jixrob demmi bla ma jixraqlu, meta intom tamministrawhom;",
                "29": "Għax kull min jiekol ġismi u jixrob demmi bla ma jixraqlu jkun qed jiekol u jixrob il‑kundanna ta’ ruħu; għalhekk jekk tkunu tafu b’xi ħadd li ma jixraqlux li jiekol ġismi u jixrob demmi araw li żżommuh milli jagħmel dan.",
                "30": "Madankollu, intom m’għandkomx tkeċċuh ’il barra minn fostkom, iżda lilu għandkom taqdu u għandkom titolbu għalih lill‑Missier, f’ismi; u jekk huwa jindem u jitgħammed f’ismi, mbagħad araw li tilqgħuh fostkom, u tagħtuh minn ġismi u demmi.",
                "31": "Iżda jekk jibqa’ ma jindimx huwa m’għandux ikun magħdud mal‑poplu tiegħi, li ma jmurx jeqred lill‑poplu tiegħi, għax araw, jiena nagħraf in‑nagħaġ tiegħi, u huma magħduda.",
                "32": "Madankollu, m’għandkomx tkeċċuh ’il barra mis‑sinagogi tagħkom, jew mill‑postijiet li fihom tqimu, għax lil min hu bħalu għandkom tkomplu taqdu; għax ma tafux jekk huma xi darba għad jerġgħu lura u jindmu, u jiġu għandi b’impenn sħiħ f’qalbhom, u araw, lilhom jiena nfejjaq; u intom tkunu l‑mezz għalfejn huma kisbu s‑salvazzjoni.",
                "33": "Għalhekk, araw li tħarsu dan il‑kliem li jiena ordnajtilkom ħalli ma taqgħux taħt il‑kundanna; għax ħażin għalih dak li jaqa’ taħt il‑kundanna tal‑Missier.",
                "34": "U jiena qed nagħtikom dawn il‑kmandamenti minħabba t‑tilwim li qam bejnietkom. U henjin intom jekk ma titlewmux bejnietkom.",
                "35": "U issa jiena se mmur għand il‑Missier, għax hemm bżonn li mmur għand il‑Missier minħabba fikom.",
                "36": "U ġara li meta Ġesù temm jgħid dan il‑kliem, huwa mess b’idu lid‑dixxipli li huwa għażel, wieħed, wieħed, sakemm messhom ilkoll, u waqt li kien qed imisshom beda jkellimhom.",
                "37": "U l‑miġemgħa ma semgħetx il‑kliem li huwa qal, għalhekk huma ma taw l‑ebda xhieda ta’ dan; iżda d‑dixxipli taw xhieda li huwa tahom il‑qawwa li huma jagħtu l‑Ispirtu s‑Santu. U aktar tard jiena se nurikom li din ix‑xhieda hija vera.",
                "38": "U ġara li meta Ġesù messhom ilkoll, ġiet sħaba u għattiet lill‑miġemgħa, hekk li huma ma setgħux jaraw aktar lil Ġesù.",
                "39": "U waqt li huma kienu jinsabu mgħottijin huwa telaq minn ħdejhom, u tela’ fis‑smewwiet. U d‑dixxipli raw b’għajnejhom u taw ukoll xhieda li hu reġa’ tela’ fis‑smewwiet."
            },
            "19": {
                "1": "U issa ġara li meta Ġesù tela’ s‑sema, il‑miġemgħa bdiet tinfirex, u kull raġel ħa lil martu u lil uliedu u telaq lura lejn daru.",
                "2": "U meta bilkemm kien għoddu dalam, ma damitx ma nxterdet l‑aħbar mal‑pajjiż kollu li l‑miġemgħa kienet rat lil Ġesù, u huwa beda jaqdihom, u li l‑għada kien se jerġa’ juri lilu nnifsu lill‑miġemgħa.",
                "3": "Iva, l‑aħbar dwar Ġesù kompliet tinxtered ma’ kullimkien anke mal‑lejl; u l‑aħbar inxterdet b’tali mod li kienu ħafna n‑nies, iva, kotra kbira ta’ nies, li għaddew il‑lejl kollu jaħdmu qatigħ biex l‑għada filgħodu huma jkunu fil‑post fejn Ġesù kellu juri lilu nnifsu lill‑miġemgħa.",
                "4": "U ġara li l‑għada, meta l‑miġemgħa kienet miġbura flimkien, araw, Nefi u ħuh, li huwa kien qajjem mill‑mewt, li kien jismu Timotju, kif ukoll ibnu, li kien jismu Ġona, kif ukoll Mathoni, u ħuh Mathonija, u Kumen, u Kumenonhi, u Ġeremija, u Semnon, u Ġona, u Sedekija, u Isaija—issa dawn kienu l‑ismijiet tad‑dixxipli li kien għażel Ġesù—ġara li huma marru u waqfu f’nofs il‑miġemgħa.",
                "5": "U araw, tant kienet kbira l‑miġemgħa li huma talbuhom sabiex jinqasmu fi tnax‑il grupp.",
                "6": "U t‑tnax bdew jgħallmu lill‑miġemgħa; u araw, huma talbu lill‑miġemgħa biex jinżlu għarkupptejhom mal‑art, u jitolbu lill‑Missier f’isem Ġesù.",
                "7": "U d‑dixxipli wkoll bdew jitolbu lill‑Missier f’isem Ġesù. U ġara li huma qamu minn mal‑art u bdew jaqdu lin‑nies.",
                "8": "U wara li huma għallmu l‑istess kliem li kien qal Ġesù—bla ma bidlu xejn mill‑kliem li kien qal Ġesù—araw, huma reġgħu niżlu għarkupptejhom u bdew jitolbu lill‑Missier f’isem Ġesù.",
                "9": "U huma bdew jitolbu għal dak li xtaqu l‑aktar; u huma kellhom ix‑xewqa li jingħata lilhom l‑Ispirtu s‑Santu.",
                "10": "U meta waqfu jitolbu, huma niżlu fil‑post minfejn kien jibda l‑ilma, u l‑miġemgħa mxiet warajhom.",
                "11": "U ġara li Nefi niżel fl‑ilma u tgħammed.",
                "12": "U huwa ħareġ mill‑ilma u beda jgħammed. U huwa għammed lil dawk kollha li Ġesù kien għażel.",
                "13": "U ġara li meta huma tgħammdu lkoll u ħarġu mill‑ilma, l‑Ispirtu s‑Santu niżel fuqhom, u huma mtlew bl‑Ispirtu s‑Santu u bin‑nar.",
                "14": "U araw, huma spiċċaw imdawrin minn kullimkien bħallikieku bin‑nar; liema nar niżel mis‑sema, u dawk li kienu fil‑miġemgħa raw dan kollu, u huma taw xhieda ta’ dan; u l‑anġli niżlu mis‑sema u bdew jaqduhom.",
                "15": "U ġara li waqt li l‑anġli kienu qed jaqdu lid‑dixxipli, araw, ġie Ġesù u waqaf f’nofshom u beda jaqdihom.",
                "16": "U ġara li huwa kellem lill‑miġemgħa, u ordnalhom sabiex jerġgħu jinżlu għarkupptejhom mal‑art, u hu ordna wkoll lid‑dixxipli tiegħu biex jinżlu għarkupptejhom mal‑art.",
                "17": "U ġara li meta huma niżlu lkoll għarkupptejhom mal‑art, huwa ordna lid‑dixxipli tiegħu sabiex jitolbu.",
                "18": "U araw, huma bdew jitolbu; u huma bdew jitolbu lil Ġesù, fejn indirizzawh bħala l‑Mulej u Alla tagħhom.",
                "19": "U ġara li Ġesù telaq minn nofshom, u mar ftit ’il bogħod minnhom u nxteħet wiċċu fl‑art u qal:",
                "20": "Missier, inroddlok ħajr li inti tajt l‑Ispirtu s‑Santu lil dawn in‑nies li jien għażilt; u jien għażilthom minn fost id‑dinja minħabba l‑fidi tagħhom fija.",
                "21": "Missier, nitolbok sabiex tagħti l‑Ispirtu s‑Santu lil dawk kollha li jemmnu fi kliemhom.",
                "22": "Missier, inti tajthom l‑Ispirtu s‑Santu għax jemmnu fija; u inti tista’ tara li huma jemmnu fija għax qed tismagħhom jitolbu lili; u huma qed jitolbu lili għax jiena ninsab magħhom.",
                "23": "U issa Missier, jiena nitolbok għalihom, kif ukoll għal dawk kollha li jemmnu fi kliemhom, biex huma jkunu jistgħu jemmnu fija, ħalli jiena nkun nista’ nkun fihom kif inti, Missier, tinsab fija, biex aħna nkunu nistgħu nkunu ħaġa waħda.",
                "24": "U ġara li wara li Ġesù talab lill‑Missier, huwa resaq lejn id‑dixxipli tiegħu, u araw, huma kienu għadhom qed jitolbu lilu bla waqfien; u huma ma bdewx jirrepetu ħafna kliem, għax huma ngħatalhom x’għandhom jitolbu, u fihom nibtet tama kbira.",
                "25": "U ġara li waqt li huma bdew jitolbu lil Ġesù, huwa berikhom; u hu ħares lejhom bi tbissima fuq wiċċu, u d‑dija ta’ wiċċu bdiet tiddi fuqhom, u araw, huma dehru bojod daqs id‑dehra ta’ wiċċ Ġesù u daqs ilbiesu; u araw, dil‑bjuda kienet tiżboq kull bjuda oħra, iva, ma kien hemm xejn fuq wiċċ l‑art aktar bajdani minn din il‑bjuda.",
                "26": "U Ġesù qalilhom: Komplu itolbu; u huma ma waqfux jitolbu.",
                "27": "U huwa reġa’ telaq minn ħdejhom, u mar ftit ’il bogħod, u nxteħet wiċċu mal‑art; u reġa’ beda jitlob lill‑Missier u jgħid:",
                "28": "Missier, inroddlok ħajr talli għaddejt mit‑tisfija lil dawk li jien għażilt, minħabba l‑fidi tagħhom, u jiena nitlob għalihom, kif ukoll għal dawk li jemmnu fi kliemhom, ħalli huma jkunu jistgħu jissaffew permezz tiegħi, jekk huma jemmnu fi kliemhom, bl‑istess mod kif huma ssaffew permezz tiegħi.",
                "29": "Missier, jiena m’iniex se nitlob għad‑dinja, iżda għal dawk li inti tajtni, billi ħriġthom mid‑dinja, minħabba l‑fidi tagħhom, ħalli huma jkunu jistgħu jissaffew permezz tiegħi, ħalli jiena nkun nista’ nkun fihom kif inti, Missier, tinsab fija, biex aħna nkunu nistgħu nkunu ħaġa waħda, biex permezz tagħhom jiena nkun igglorifikat.",
                "30": "U meta Ġesù qal dan il‑kliem huwa reġa’ mar ħdejn id‑dixxipli tiegħu; u araw, huma kienu qed jitolbuh bla heda, mingħajr waqfien; u huwa reġa’ ħares lejhom bi tbissima fuq wiċċu; u araw, huma dehru bojod, l‑istess bħal Ġesù.",
                "31": "U ġara li huwa mar ftit ’il bogħod minnhom u beda jitlob lill‑Missier;",
                "32": "U l‑ebda lsien ma jista’ jlissen il‑kliem li huwa talab, u l‑ebda bniedem ma jista’ jikteb il‑kliem li huwa talab.",
                "33": "U dawk li kienu fost il‑miġemgħa semgħuh jitlob u taw xhieda ta’ dan; u qalbhom infetħet u huma fehmu f’qalbhom il‑kliem li beda jitlob.",
                "34": "Madankollu, il‑kliem li huwa talab tant kien kbir u tal‑għaġeb li ma jistax jinkiteb, u l‑ebda bniedem ma jista’ jlissnu.",
                "35": "U ġara li meta Ġesù waqaf jitlob huwa reġa’ mar ħdejn id‑dixxipli u qalilhom: Fidi daqshekk kbira jiena qatt ma rajt fost il‑Lhud kollha; għalhekk jiena lilhom ma stajtx nurihom mirakli daqstant kbar, minħabba n‑nuqqas ta’ fidi tagħhom.",
                "36": "Tassew ngħidilkom, fosthom ma kien hemm ħadd li qatt ra ħwejjeġ daqstant kbar kif rajtu intom; u ħadd minnhom qatt ma sema’ ħwejjeġ daqstant kbar kif smajtu intom."
            },
            "20": {
                "1": "U ġara li huwa ordna lill‑miġemgħa, kif ukoll lid‑dixxipli tiegħu biex jieqfu jitolbu. U ordnalhom biex ma jieqfux jitolbu ġewwa qalbhom.",
                "2": "U hu ordnalhom biex iqumu u jieqfu fuq riġlejhom. U huma qamu u waqfu fuq riġlejhom.",
                "3": "U ġara li huwa reġa’ qasam il‑ħobż u bierku, u ta lid‑dixxipli biex jieklu minnu.",
                "4": "U wara li huma kielu ordnalhom biex jaqsmu l‑ħobż, u jagħtuh lill‑miġemgħa.",
                "5": "U meta huma tawh lill‑miġemgħa huwa tahom ukoll l‑inbid biex jixorbu minnu, u ordnalhom biex huma jagħtuh lill‑miġemgħa.",
                "6": "Issa, kemm id‑dixxipli, kif ukoll il‑miġemgħa la kienu ġabu magħhom ħobż, u lanqas inbid;",
                "7": "Iżda huwa tahom sewwasew il‑ħobż x’jieklu, u l‑inbid x’jixorbu.",
                "8": "U hu qalilhom: Min jiekol dan il‑ħobż jiekol ġismi għall‑ġid ta’ ruħu; u min jixrob minn dan l‑inbid jixrob demmi għall‑ġid ta’ ruħu; u ruħu qatt ma jeħodha l‑ġuħ jew l‑għatx, iżda hija tkun imxebbgħa.",
                "9": "Issa, meta dawk kollha li kien hemm fost il‑miġemgħa kielu u xorbu, araw, huma mtlew bl‑Ispirtu; u għajtu lkoll b’leħen wieħed, u taw glorja lil Ġesù, li lilu huma raw u semgħu.",
                "10": "U ġara li wara li huma lkoll taw glorja lil Ġesù, huwa qalilhom: Araw jiena issa se nġib fis‑seħħ il‑kmandament li ordnali l‑Missier, li jikkonċerna lil dan il‑poplu, liema poplu huwa fdal tad‑dar ta’ Iżrael.",
                "11": "Tiftakru meta jien kellimtkom u għidtilkom li meta kliem Isaija jiġi fis‑seħħ—araw, kliemu jinsab miktub, u intom tistgħu tarawh b’għajnejkom, għalhekk araw li tifluh sew—",
                "12": "U tassew, tassew ngħidilkom, li meta kliemu jiġi fis‑seħħ imbagħad jiġi fis‑seħħ il‑patt li l‑Missier għamel mal‑poplu tiegħu, O dar ta’ Iżrael.",
                "13": "Imbagħad il‑fdalijiet, li se jinxterdu ma’ wiċċ l‑art kollha, sejrin jinġabru flimkien mil‑lvant u mill‑punent, min‑nofsinhar u mit‑tramuntana; u huma se jitwasslu għall‑għarfien tal‑Mulej Alla tagħhom, li lilhom huwa wassal għall‑fidwa.",
                "14": "U l‑Missier ordnali biex nagħtikom din l‑art, b’wirtkom.",
                "15": "U jien ngħidilkom, li jekk il‑Ġentili jibqgħu ma jindmux, wara l‑barka li huma sejrin jirċievu, wara li huma xerrdu lill‑poplu tiegħi—",
                "16": "Imbagħad intom, li intom fdal tad‑dar ta’ Ġakobb, għandkom tmorru fosthom; u hemm tispiċċaw f’nofs kotra kbira ta’ nies; u intom tkunu fosthom bħal iljun qalb il‑bhejjem tal‑foresta, u bħal ferħ ta’ ljun fost il‑merħliet tan‑nagħaġ, li meta jgħaddi jgħaffeġ u jqatta’, u minn taħt idejh ħadd ma jeħlisha.",
                "17": "Ħa tintrefa’ idek kontra min jeħodha miegħek, u jintemmu l‑għedewwa kollha tiegħek.",
                "18": "U jiena se niġbor flimkien il‑poplu tiegħi kif bniedem jiġbor il‑qatet tiegħu fuq il‑qiegħa.",
                "19": "Għax jiena nagħmel mill‑poplu tiegħi, li miegħek il‑Missier għamel patt, iva, il‑qarn jien nagħmilulek tal‑ħadid, dwiefer saqajk nagħmilhomlok tar‑ram. U inti għad tfarrak bosta popli; u jiena nħalli għall‑Mulej dak li nikseb minnhom, u ġidhom lil Sid l‑art kollha. U araw, huwa jien li se nagħmel dan.",
                "20": "U għad jiġri, jgħid il‑Missier, li f’dak il‑jum ix‑xabla tal‑ħaqq se tkun imdendla fuqhom; u jekk huma ma jindmux hija tispiċċa taqa’ fuqhom, jgħid il‑Missier, iva, tispiċċa taqa’ sewwasew fuq il‑ġnus kollha tal‑Ġentili.",
                "21": "U għad jiġri li jiena se nsostni lill‑poplu tiegħi, O dar ta’ Iżrael.",
                "22": "U araw, jiena se nara li dan il‑poplu jistabbilixxi ruħu f’din l‑art, biex jiġi fis‑seħħ il‑patt li jien għamilt ma’ missierkom Ġakobb; u din se tkun Ġerusalemm il‑Ġdida. U l‑qawwiet tas‑smewwiet se jkunu f’nofs dan il‑poplu; iva, jiena tabilħaqq se nkun ninsab f’nofskom.",
                "23": "Araw, jiena hu dak li dwari Mosè qal: Il‑Mulej Alla tagħkom se jqajmilkom profeta bħali minn fost ħutkom; lilu għandkom tisimgħu f’kull ma jgħidilkom. U jiġri li kull ruħ li ma tismax minn dan il‑profeta sejra tinqata’ minn qalb il‑poplu.",
                "24": "Tassew ngħidilkom, iva, li l‑profeti kollha, ibda minn Samwel u dawk kollha li ġew warajh, tkellmu lkoll u taw xhieda għalija.",
                "25": "U araw, intom ulied il‑profeti; u intom mid‑dar ta’ Iżrael; u intom parti mill‑patt li l‑Missier għamel ma’ missirijietkom, meta qal lil Abraham: F’nislek jitbierku l‑ġnus kollha tal‑art.",
                "26": "Il‑Missier qajjimni fostkom l‑ewwel, u bagħatni biex inberikkom biex kull wieħed minnkom jerġa’ lura minn ħżunitu; u minħabba f’hekk intom l‑ulied tal‑patt—",
                "27": "U wara li tiġu mberkin imbagħad il‑Missier iġib fis‑seħħ il‑patt li huwa għamel ma’ Abraham, fejn qal: F’nislek jitbierku l‑ġnus kollha tal‑art—għax permezz tiegħi huwa jsawwab l‑Ispirtu s‑Santu fuq il‑Ġentili, barka li l‑Ġentili sejra tagħmilhom aktar setgħana minn kulħadd, u dan se jwassal biex jinxtered il‑poplu tiegħi, O dar ta’ Iżrael.",
                "28": "U huma se jkunu pjaga għan‑nies ta’ din l‑art. Madankollu, meta huma jirċievu l‑milja tal‑evanġelju tiegħi, imbagħad jekk huma jwebbsu qalbhom kontrija jiena nitlobhom rendikont tal‑imġiba tagħhom, jgħid il‑Missier.",
                "29": "U jiena niftakar il‑patt li jiena għamilt mal‑poplu tiegħi; u jiena għamilt patt magħhom li jien se niġborhom flimkien meta nħoss li jkun il‑waqt, sabiex inkun nista’ nerġa nagħtihom bħala wirthom l‑art ta’ missirijiethom, li hija l‑art ta’ Ġerusalemm, li hija l‑art imwiegħda lilhom għal dejjem, jgħid il‑Missier.",
                "30": "U jiġri li jasal iż‑żmien, meta l‑milja tal‑evanġelju tiegħi se tiġi mxandra lilhom;",
                "31": "U huma għad jemmnu fija, li jien Ġesù Kristu, Bin Alla, u huma sejrin jitolbu lill‑Missier f’ismi.",
                "32": "Imbagħad l‑għassiesa tagħhom se jgħollu leħinhom, u lkoll flimkien se jgħannu; għax huma se jkunu jistgħu jaraw b’għajnejhom.",
                "33": "Imbagħad il‑Missier jerġa’ jiġborhom flimkien, u jagħtihom lil Ġerusalemm bħala l‑art ta’ wirthom.",
                "34": "Imbagħad huma jgħajtu bil‑ferħ—Intom, il‑ħerbiet ta’ Ġerusalemm, għannu lkoll; għax farraġ il‑Missier lill‑poplu tiegħu, huwa feda lil Ġerusalemm.",
                "35": "Kixef il‑Missier id‑driegħ qaddis tiegħu, quddiem il‑ġnus kollha; u raw it‑truf kollha tal‑art is‑salvazzjoni tal‑Missier; u jiena u l‑Missier ħaġa waħda.",
                "36": "U mbagħad se jiġi fis‑seħħ dak li hemm miktub: Stenbaħ! Stenbaħ mill‑ġdid, u xidd il‑qawwa tiegħek, Sijon; ilbes l‑ilbies sabiħ tiegħek, O belt qaddisa ta’ Ġerusalemm, għax fik il‑pagan jew l‑imniġġes ma jidħolx aktar.",
                "37": "Tfarfar mit‑trab; qum, oqgħod bilqiegħda, O Ġerusalemm; ħoll lilek innifsek mill‑irbit ta’ għonqok, O lsira bint Sijon.",
                "38": "Għax dan jgħid il‑Mulej: Kontu mibjugħa b’xejn, u mingħajr flus tinfdew.",
                "39": "Tassew, tassew, ngħidilkom, li l‑poplu tiegħi għad jagħraf ismi; iva, dakinhar huwa għad jagħraf li hu jien li qed nitkellem.",
                "40": "Imbagħad huma għad jgħidu: Kemm huma sbieħ fuq il‑muntanji r‑riġlejn ta’ min iħabbrilhom il‑bxara t‑tajba, ta’ min ixandar is‑sliem, ta’ min iħabbar il‑bxara t‑tajba lilhom it‑twajbin, ta’ min ixandar is‑salvazzjoni; li jgħid lil Sijon: Alla tiegħek isaltan!",
                "41": "Imbagħad se tinstama’ għajta: Itilqu, itilqu, oħorġu minn hemm, tmissu xejn li hu mniġġes; oħorġu minn ġo nofsha; tnaddfu, intom li ġġorru tagħmir il‑Mulej.",
                "42": "Għax intom m’intomx se toħorġu bil‑għaġla, u lanqas m’intom se titilqu qiskom maħruba; għax il‑Mulej quddiemkom se jimxi u Alla ta’ Iżrael se jkun warajkom.",
                "43": "Araw, il‑qaddej tiegħi se jaġixxi b’mod għaqli; huwa se jintrefa’, jiġi mgħolli, u jkun ’il fuq minn kulħadd.",
                "44": "Bħalma ħafna ndiehxu minnu—wiċċu tħassar, aktar minn kull bniedem ieħor, u s‑sura tiegħu aktar minn ulied il‑bniedem—",
                "45": "Hekk għad jistagħġbu ħafna ġnus minħabba fih; quddiemu s‑slaten jagħlqu ħalqhom, għax huma għad jaraw ġrajja li qatt ma ssemmiet; u għad jifhmu dak li qatt ma semgħu bih.",
                "46": "Tassew, tassew, ngħidilkom, dan kollu żgur li se jiġi fis‑seħħ, sewwasew kif ordnali l‑Missier. Imbagħad jiġi fis‑seħħ dan il‑patt li l‑Missier għamel mal‑poplu tiegħu; u mbagħad il‑poplu tiegħi jerġa’ jgħammar f’Ġerusalemm, u hija tkun l‑art ta’ wirthom."
            },
            "21": {
                "1": "U tassew ngħidilkom, jiena nagħtikom sinjal, fejn intom tkunu tafu meta jkunu se jseħħu dawn il‑ħwejjeġ—fejn jiena se niġbor flimkien lill‑poplu tiegħi, O dar ta’ Iżrael, wara daqstant żmien imxerred, u se nerġa’ nwaqqaf mill‑ġdid il‑Sijon tiegħi fosthom;",
                "2": "U araw, din hi l‑ħaġa li jiena se nagħtikom bħala sinjal—fejn tassew ngħidilkom li meta dawn il‑ħwejjeġ, li jiena qed inxandrilkom, u li minn issa ’l quddiem se nxandrilkom permezz ta’ fommi u permezz tal‑qawwa tal‑Ispirtu s‑Santu li se tingħata lilkom mill‑Missier, meta huma se jiġu żvelati lill‑Ġentili biex huma jkollhom għarfien ta’ dan il‑poplu, li hu fdal tad‑dar ta’ Ġakobb, u tal‑poplu tiegħi li se jiġi mxerred minnhom;",
                "3": "Tassew, tassew, ngħidilkom, meta dawn il‑ħwejjeġ se jiġu żvelati lilhom mill‑Missier, u li se jaslu għandhom mill‑Missier, u mingħandhom għal għandkom;",
                "4": "Għax huwa għerf fil‑Missier li huma jibdew jgħammru f’din l‑art, u jagħmlu dan bħala poplu ħieles bil‑qawwa tal‑Missier, biex dawn il‑ħwejjeġ ikunu jistgħu jgħaddu mingħandhom għal għand fdal ta’ nisilkom, biex il‑patt tal‑Missier ikun jista’ jiġi fis‑seħħ, il‑patt li huwa għamel mal‑poplu tiegħu, O dar ta’ Iżrael;",
                "5": "Għalhekk, meta dawn il‑ħwejjeġ u l‑ħwejjeġ li se jitwettqu fostkom minn issa ’l quddiem, se jiġu mwettqa mill‑Ġentili, fost in‑nisel tagħkom, li ftit, ftit se jispiċċa jitlef il‑fidi minħabba l‑ħażen;",
                "6": "Għax hija r‑rieda tal‑Missier li dan jiġi fis‑seħħ mill‑Ġentili, ħalli huwa jkun jista’ juri l‑qawwa tiegħu lill‑Ġentili, biex b’hekk il‑Ġentili, jekk ma jwebbsux qalbhom, u jindmu u jiġu għandi u jitgħammdu f’ismi u jitgħallmu l‑punti vera tad‑duttrina tiegħi, huma jkunu jistgħu jingħaddu fost il‑poplu tiegħi, O dar ta’ Iżrael;",
                "7": "U meta dawn il‑ħwejjeġ jiġu fis‑seħħ u nisilkom jibda jagħraf dawn il‑ħwejjeġ—dan se jkun sinjal għalihom biex huma jkunu jafu li diġà bdiet titwettaq il‑ħidma tal‑Missier ħalli jiġi fis‑seħħ il‑patt li huwa għamel man‑nies li ġejjin mid‑dar ta’ Iżrael.",
                "8": "U meta jasal dak il‑jum, se jiġri li s‑slaten se jispiċċaw b’ħalqhom magħluq; għax huma għad jaraw ġrajja li qatt ma ssemmiet; u għad jifhmu dak li qatt ma semgħu bih.",
                "9": "Għax f’dak il‑jum, minħabba fija l‑Missier se jwettaq ħidma, li se tkun ħidma kbira u tal‑għaġeb li hu se jwettaq fosthom; u fosthom se jkun hemm min mhuwiex se jemmen dan, minkejja li xi ħadd se jgħarrafhom b’dan.",
                "10": "Iżda araw, il‑ħajja tal‑qaddej tiegħi se tkun f’idejja; għalhekk lilu mhu se jagħmlulu xejn, minkejja li huwa se jitħassar minħabba fihom. Madankollu lilu jiena se nfejjaq, għax jien se nurihom li l‑għerf tiegħi huwa akbar mill‑ħażen tax‑xitan.",
                "11": "Għalhekk għad jiġri li kull min ma jemminx fil‑kliem li ngħid jiena, Ġesù Kristu, liema kliem il‑Missier se jordnalu biex jieħdu għand il‑Ġentili, u li huwa jagħtih il‑qawwa li jwasslu fost il‑Ġentili, (dan se jseħħ sewwasew kif qal Mosè) huwa se jinqata’ minn fost il‑poplu tiegħi li huwa l‑poplu tal‑patt.",
                "12": "U l‑poplu tiegħi, li huwa fdal ta’ Ġakobb, se jmur fost il‑Ġentili, iva, se jmur fosthom bħal iljun qalb il‑bhejjem tal‑foresta, bħal ferħ ta’ ljun fost il‑merħliet tan‑nagħaġ, li meta jgħaddi, jgħaffeġ u jqatta’, u ħadd ma jeħlisha minn taħt idejh.",
                "13": "Ħa tintrefa’ jdejhom kontra min jeħodha magħhom, u jintemmu l‑għedewwa kollha tagħhom.",
                "14": "Iva, ħażin ikun għalihom il‑Ġentili jekk huma ma jindmux; għax għad jiġri f’dak il‑jum, jgħid il‑Missier, li jiena ntemm iż‑żwiemel tiegħek minn ġo nofsok, u neqred il‑karrijiet tiegħek;",
                "15": "U ntemm il‑bliet ta’ pajjiżek, u nġarraf is‑swar tiegħek kollha;",
                "16": "U ntemm kull seħer minn artek, u bassara ma jkollokx iżjed;",
                "17": "Jiena nkisser ix‑xbihat minquxa u l‑istatwi tiegħek minn ġo nofsok, u l‑għemejjel ta’ jdejk ma tqimx aktar;",
                "18": "U l‑imsaġar tiegħek inqaċċat minn nofsok; u neqred ukoll blietek.",
                "19": "U jiġri li għad jgħib kull gideb, u qerq, u għira, u ġlied, u kull frodi saċerdotali, u żína.",
                "20": "Għaliex għad jiġri, jgħid il‑Missier, li dakinhar kull min ma jindimx u ma jersaqx lejn Ibni l‑Għażiż, lilu jiena nwarrab minn fost il‑poplu tiegħi, O dar ta’ Iżrael;",
                "21": "U b’korla u saħna kbira jien nitħallas minnhom, l‑istess bħalma nitħallas mill‑ġnus, b’mod li bih ħadd ma sema’ qabel.",
                "22": "Iżda jekk huma jindmu u jagħtu widen għal kliemi, u ma jwebbsux qalbhom, jiena nwaqqaf il‑knisja tiegħi fosthom, u huma jidħlu fil‑patt u jiġu magħduda fost dan il‑fdal ta’ Ġakobb, li lilu jiena tajt din l‑art bħala wirtu;",
                "23": "U huma se jkunu ta’ għajnuna għall‑poplu tiegħi, il‑fdal ta’ Ġakobb, kif ukoll għal dawk kollha li se jiġu hawn minn fost id‑dar ta’ Iżrael; ħalli huma jkunu jistgħu jibnu belt li se jkun jisimha Ġerusalemm il‑Ġdida.",
                "24": "U mbagħad huma se jkunu ta’ għajnuna għall‑poplu tiegħi biex huma, li jinsabu mxerrdin ma’ wiċċ l‑art kollha, jinġabru f’Ġerusalemm il‑Ġdida.",
                "25": "U mbagħad il‑qawwa tas‑smewwiet tinżel fosthom; u jiena wkoll inkun ninsab f’nofshom.",
                "26": "U mbagħad f’dak il‑jum jingħata bidu għall‑ħidma tal‑Missier, sewwasew meta dan l‑evanġelju jiġi mxandar fost il‑fdal ta’ dan il‑poplu. Tassew ngħidilkom, li f’dak il‑jum jingħata bidu għall‑ħidma tal‑Missier fost in‑nies tiegħi kollha li jinsabu mferrxin, iva, sewwasew fost it‑tribujiet li ntilfu, li l‑Missier mexxa ’l barra minn Ġerusalemm.",
                "27": "Iva, il‑Missier se jagħti bidu għal ħidma fost in‑nies tiegħi kollha li jinsabu mferrxin sabiex huwa jħejji mod kif huma jkunu jistgħu jiġu għandi, biex huma jkunu jistgħu jitolbu lill‑Missier f’ismi.",
                "28": "Iva, u mbagħad jingħata bidu għall‑ħidma tal‑Missier fost il‑ġnus kollha biex huwa jħejji mod kif in‑nies tiegħu jkunu jistgħu jinġabru f’darhom ġewwa l‑art ta’ wirthom.",
                "29": "U huma se jitilqu minn fost il‑ġnus kollha; u la se jitilqu b’għaġla, u lanqas bil‑ħarba, għax quddiemhom jiena se nimxi, jgħid il‑Missier, u warajhom jiena se nkun."
            },
            "22": {
                "1": "U mbagħad dak li hemm miktub sejjer jiġi fis‑seħħ: Ifraħ int, mara bla tfal li ma wlidtx; infexx għanni u għajjat bil‑ferħ, int li qatt ma ħassejt uġigħ il‑ħlas; għax ħafna aktar huma wlied il‑mitluqa minn ulied il‑miżżewġa, jgħid il‑Mulej.",
                "2": "Kabbar il‑post tal‑għarix tiegħek, wessa’ t‑tined tal‑għamajjar tiegħek; toqgħodx tibża’ għalihom, tawwal il‑ħbula tiegħek u waħħal tajjeb il‑pali tiegħek;",
                "3": "Għax lejn il‑lemin għad tinfirex u lejn ix‑xellug, u nislek jiret il‑Ġentili, u fl‑ibliet mitluqa jgħammar.",
                "4": "Tibżax, int ma jkollokx mniex tistħi; tħammarx aktar wiċċek, għax għajb ma jkollokx aktar; għax int għad tinsa l‑għajb ta’ żogħżitek, u ma tiftakarx fil‑mistħija ta’ żogħżitek, u ma tiftakarx iżjed fil‑mistħija tar‑romol tiegħek.",
                "5": "L‑għarus tiegħek, żewġek, il‑Mulej tal‑Eżerċti jismu; u l‑Feddej tiegħek, il‑Qaddis ta’ Iżrael—l‑Alla tal‑art kollha jissejjaħ.",
                "6": "Għax bħal mara mitluqa u mdejqa f’qalbha sejjaħlek il‑Mulej, bħal mara mitluqa f’żgħożitha, jgħid Alla tiegħek.",
                "7": "Għal ftit jien tlaqtek, imma bi ħniena bla qjies jien nerġa’ niġbrok.",
                "8": "Fis‑saħna tal‑korla ħbejt wiċċi għal ftit minnek, imma bi mħabba ta’ dejjem inħenn għalik, jgħid il‑Mulej, il‑Feddej tiegħek.",
                "9": "Dan għalija bħal fi żmien Noè, meta jien ħlift li l‑ilma ta’ Noè ma jerġax jgħarraq l‑art, hekk naħlef issa li jien ma nisħonx aktar għalik.",
                "10": "Jistgħu jitħarrku l‑muntanji, jitheżżu l‑għoljiet, imma mħabbti minn miegħek ma titħarrikx, u s‑sliem tal‑patt tiegħi ma jitheżżiżx, jgħid il‑Mulej li jħenn għalik.",
                "11": "O magħkusa, mħabbta mill‑irwiefen, u bla faraġ! Ara, jien inqiegħed il‑ġebel tiegħek bl‑ifjen tajn, u l‑pedamenti tiegħek biż‑żaffir.",
                "12": "Nagħmel l‑amberżuni ta’ swarek tar‑rubini, u bwiebek tal‑karbunkli, u d‑dawra tas‑swar tal‑ħaġar prezzjuż.",
                "13": "U wliedek ilkoll ikunu mgħallma mill‑Mulej; u kbir għad ikun sliem uliedek.",
                "14": "Fuq sies il‑ġustizzja titwaqqaf; ’il bogħod mit‑tagħkis, għax ma għandekx mniex tibża’, u ’l bogħod mit‑twerwir, għax ma jersaqx lejk.",
                "15": "Ara, jekk jaħbtu għalik, dan żgur ma jkunx minni; min jaħbat għalik, jaqa’ quddiemek.",
                "16": "Ara, jiena ħlaqt il‑ħaddied li jonfoħ fuq in‑nar tal‑ġamar, u joħroġ l‑għodda skont l‑għan tagħha; u jiena ħlaqt il‑qerried biex iħarbat.",
                "17": "Ebda arma magħmula kontrik ma tiswa; u kull ilsien li jħaqqaq kontrik toħorġu b’ħati. Dan huwa l‑wirt tal‑qaddejja tal‑Mulej, u s‑sewwa tagħhom ġejja minni, jgħid il‑Mulej."
            },
            "23": {
                "1": "U issa, araw, jien ngħidilkom, li jeħtieġ li taqraw bir‑reqqa dawn il‑ħwejjeġ. Iva, jiena qed nagħtikom kmandament biex intom taqraw bir‑reqqa dawn il‑ħwejjeġ; għax kliem Isaija huwa mill‑aktar siewi.",
                "2": "Għax huwa tkellem tassew dwar kull ħaġa li tikkonċerna lin‑nies tiegħi li ġejjin mid‑dar ta’ Iżrael; għalhekk jeħtieġ li huwa jkellem ukoll lill‑Ġentili.",
                "3": "U dak kollu li huwa qal ġie fis‑seħħ u għad jiġi fis‑seħħ sewwasew skont il‑kliem li huwa qal.",
                "4": "Għalhekk agħtu widen għal kliemi; iktbu dak li għidtilkom jiena; u dan il‑kliem għandu jasal għand il‑Ġentili skont l‑orarju u r‑rieda tal‑Missier.",
                "5": "U kull min jagħti widen għal kliemi u jindem u jitgħammed, huwa isalva. Fittxu kliem il‑profeti, għax se jkunu ħafna li se jixhdu dwar dawn il‑ħwejjeġ.",
                "6": "U issa ġara li meta Ġesù qal dan il‑kliem huwa kellimhom mill‑ġdid, wara li fissrilhom l‑iskrittura kollha li ġiet mogħtija lilhom, u qalilhom: Araw, qed nitlobkom biex tiktbu skrittura oħra, li għadkom ma ktibtuhiex.",
                "7": "U ġara li huwa qal lil Nefi: Mur ġib l‑annali li inti żammejt għandek.",
                "8": "U meta Nefi mar u ġab l‑annali, u poġġihom quddiemu, huwa ħares lejhom u qal:",
                "9": "Tassew ngħidilkom, jiena ordnajt lill‑qaddej tiegħi Samwel il‑Lamanita biex huwa jixhed quddiem dan il‑poplu li se jkunu bosta l‑qaddisin, fil‑jum li fih il‑Missier jigglorifika ismu permezz tiegħi, li sejrin iqumu mill‑mewt u se jidhru lill‑bosta, u lilhom sejrin jaqdu. U hu qalilhom: Mhux hekk ġara?",
                "10": "U d‑dixxipli tiegħu weġbuh u qalulu: Iva Mulej, Samwel ħabbar dan skont kliemek, u dan kollu ġie fis‑seħħ.",
                "11": "U Ġesù qalilhom: Mela għalfejn intom ma ktibtux dan, li kienu bosta l‑qaddisin li qamu mill‑mewt u dehru lill‑bosta u lilhom bdew jaqdu?",
                "12": "U ġara li Nefi ftakar li dan ma kienx ġie miktub.",
                "13": "U ġara li Ġesù ordna li dan kollu għandu jiġi miktub; għalhekk dan ġie miktub sewwasew kif ordnalhom hu.",
                "14": "U issa ġara li meta Ġesù fissrilhom l‑iskrittura kollha, li huma kienu kitbu, fil‑milja tagħha, huwa ordnalhom biex imorru jgħallmu l‑ħwejjeġ li huwa kien fissrilhom."
            },
            "24": {
                "1": "U ġara li hu ordnalhom biex jiktbu l‑kliem li l‑Missier ta lil Malakija, li huwa ried li jgħidilhom. U ġara li wara li huma kitbu dan il‑kliem huwa beda jfissirulhom. U dan huwa l‑kliem li huwa qalilhom: Dan hu dak li l‑Missier qal lil Malakija—Araw, jiena se nibgħat il‑messaġġier tiegħi biex iħejji t‑triq quddiemi, u minnufih jidħol fit‑tempju tiegħu s‑Sid li intom qegħdin tfittxu, sewwasew il‑messaġġier tal‑patt, li intom tixtiequ; arawh, ġej, jgħid il‑Mulej tal‑Eżerċti.",
                "2": "Imma min se jissaporti l‑jum tal‑miġja tiegħu, u min hu li se jieqaf meta huwa jidher? Għax hu bħan‑nar ta’ wieħed li jsaffi u bħas‑sapun tal‑ħassiela.",
                "3": "U joqgħod isaffi u jnaddaf il‑fidda; u jnaddaf lil ulied Levi, u jsaffihom bħad‑deheb u l‑fidda, biex huma jsiru għall‑Mulej nies li jagħmlu l‑offerta bis‑sewwa.",
                "4": "U tibda togħġbu lill‑Mulej l‑offerta ta’ Ġuda u ta’ Ġerusalemm bħal dari, bħal fis‑snin l‑imgħoddija.",
                "5": "Mbagħad nersaq lejkom biex nagħmel il‑ġustizzja; u nkun xhud ħafif kontra s‑saħħara, u kontra ż‑żienja, u kontra min jaħlef bil‑qerq, u kontra min jaħqar il‑ħaddiem fi ħlasu u lill‑armla u l‑iltim, u kontra min iwarrab il‑barrani u ma jibżax minni, jgħid il‑Mulej tal‑Eżerċti.",
                "6": "Għax jien, il‑Mulej, ma tbiddiltx; għalhekk intom, ulied Ġuda, ma ntemmejtux.",
                "7": "Sa minn żmien missirijietkom twarrabtu mill‑preċetti tiegħi u ma ħaristuhomx. Erġgħu lura lejja, u jien nerġa’ lura lejkom, jgħid il‑Mulej tal‑Eżerċti. Imma intom tgħidu: Kif għandna nerġgħu lura?",
                "8": "Jista’ bniedem jisraq lil Alla? Madankollu intom lili sraqtuni. Imma intom tgħidu: Xi sraqniek? Fid‑dieċmi u fl‑offerti.",
                "9": "Misħutin intom għall‑aħħar, għax intom lili sraqtuni, il‑poplu kollu kemm hu.",
                "10": "Ġibuhom sħaħ id‑dieċmi fit‑teżor, ħa jkun hemm l‑ikel f’dari; u b’hekk ejjew ġarrbuni, jgħid il‑Mulej tal‑Eżerċti, ħa taraw jekk niftaħx għalikom it‑twieqi tas‑sema, u jekk insawwabx fuqkom barka bl‑abbundanza.",
                "11": "U minħabba fikom inċanfar il‑ġrad wikkiel biex ma jeqridilkomx il‑frott tal‑art; u biex id‑dielja ma twaqqgħalkomx l‑għenieqed fl‑għelieqi, jgħid il‑Mulej tal‑Eżerċti.",
                "12": "Mbagħad il‑ġnus kollha jsejħulkom hienja, għax intom tkunu art li fiha għaxqa, jgħid il‑Mulej tal‑Eżerċti.",
                "13": "Iebes għalija kliemkom, jgħid il‑Mulej. Imma intom tgħidu: X’għidna kontrik?",
                "14": "Intom tgħidu: Hu għal xejn li taqdi lil Alla, u x’jiswielna li aħna ħarisna l‑ordinanzi tiegħu, u li mxejna b’qalb imnikkta quddiem il‑Mulej tal‑Eżerċti?",
                "15": "Mela issa ħa nsejħulhom aħna hienja n‑nies kburin; iva, dawk kollha li jagħmlu l‑ħażen mhux biss imurilhom kollox bir‑risq; iva, imma wkoll meta jġarrbu ’l Alla jeħilsuha ħafif.",
                "16": "Hekk qalu wieħed lil ieħor dawk li jibżgħu mill‑Mulej, u l‑Mulej ta widen u sama’; u nkiteb quddiemu ktieb it‑tifkiriet minħabba f’dawk li jibżgħu minnu u dawk li jafdaw f’ismu.",
                "17": "U fil‑jum imħejji minni, jgħid il‑Mulej tal‑Eżerċti, huma jkunu għalija teżor li ma bħalu; u nagħdirhom kif raġel jagħder lil ibnu li jaqdih.",
                "18": "Mbagħad mill‑ġdid tagħrfu tagħżlu bejn il‑ġust u l‑ħażin, bejn min jaqdi ’l Alla u min ma jaqdihx."
            },
            "25": {
                "1": "Għax araw, jiġi l‑jum, jaqbad qisu forn; u l‑kburin kollha, iva, u dawk kollha li jagħmlu l‑ħażen se jkunu tiben; u l‑jum li ġej għad jaħraqhom, jgħid il‑Mulej tal‑Eżerċti, hekk li ma jħallilhom la għerq u lanqas fergħa.",
                "2": "Imma għalikom li tibżgħu minn ismi, għad jitla’ Bin il‑Ġustizzja, bil‑fejqan fuq ġwenħajh; u intom toħorġu taqbżu qiskom għoġġiela fil‑mandra.",
                "3": "U tisħqu l‑ħżiena; għax huma jkunu qishom irmied taħt qigħan riġlejkom fil‑jum imħejji minni, jgħid il‑Mulej tal‑Eżerċti.",
                "4": "Ftakru fil‑Liġi ta’ Mosè, il‑qaddej tiegħi, fil‑preċetti u l‑liġijiet li jiena fuq Ħoreb ordnajtlu għal Iżrael kollu.",
                "5": "Araw, jiena nibagħtilkom ’l Elija l‑profeta qabel ma jasal jum il‑Mulej u jum il‑biża’;",
                "6": "U hu jdawwar qalb il‑missirijiet lejn uliedhom u qalb l‑ulied lejn missirijiethom, li ma niġix naħbat għall‑art u nħalliha tinqered."
            },
            "26": {
                "1": "U issa ġara li meta Ġesù qal dawn il‑ħwejjeġ huwa beda jfissirhom lill‑miġemgħa; u huwa fissrilhom kull ħaġa, kemm kbira kif ukoll żgħira.",
                "2": "U huwa qal: Il‑Missier ordnali nagħtikom din l‑iskrittura, li s’issa kienet għadha mhux f’idejkom; għax ra li jkun għaqli li hija tingħata lill‑ġenerazzjonijiet futuri.",
                "3": "U huwa beda jfissrilhom kull ħaġa, sewwasew mill‑bidu nett saż‑żmien li huwa jiġi fil‑glorja tiegħu—iva, sewwasew kull ħaġa li għandha tiġri fuq wiċċ l‑art, sewwasew sakemm l‑elementi kollha jispiċċaw jinħallu bin‑nar, u l‑art bħal ktieb titkebbeb, u s‑smewwiet u l‑art jintemmu;",
                "4": "Sewwasew sal‑jum kbir u aħħari, meta l‑popli, it‑tribujiet, il‑ġnus, u l‑ilsna kollha għad jieqfu quddiem Alla, biex isir ħaqq minnhom skont għemilhom, sew jekk ikun tajjeb u sew jekk ikun ħażin—",
                "5": "Jekk ikun tajjeb, huma jqumu għall‑ħajja ta’ dejjem; u jekk ikun ħażin, iqumu għall‑kundanna; u t‑tnejn huma paralleli, waħda minn naħa u l‑oħra minn oħra, skont il‑ħniena, u l‑ġustizzja, u l‑qdusija li jinsabu fi Kristu, li kien sa minn qabel iż‑żminijiet.",
                "6": "U f’dan il‑ktieb lanqas biss wieħed fil‑mija tal‑ħwejjeġ kollha li Ġesù għallem lin‑nies ma jistgħu jinkitbu;",
                "7": "Iżda araw, il‑pjanċi ta’ Nefi jinkludu fihom il‑biċċa l‑kbira tal‑ħwejjeġ li huwa għallem lin‑nies.",
                "8": "U dawn huma l‑ħwejjeġ li jiena ktibt, li huma biss parti żgħira minn dak li hu għallem lin‑nies; u jiena ktibthom bil‑għan li huma jkunu jistgħu jinġiebu lura għand dan il‑poplu mill‑Ġentili, skont il‑kliem li qal Ġesù.",
                "9": "U meta huma jirċevuhom, ħaġa li jeħtieġ li ssir biex il‑fidi tagħhom tiġi ppruvata, u jekk jiġri li huma jemmnu f’dawn il‑ħwejjeġ, imbagħad jiġu żvelati lilhom ħwejjeġ akbar.",
                "10": "U jekk jiġri li huma ma jemmnux dawn il‑ħwejjeġ, imbagħad ħwejjeġ akbar ma jiġux żvelati lilhom, u dan iwassal għall‑kundanna tagħhom.",
                "11": "Araw, jien kont għoddni se nikteb dak kollu li kien imnaqqax fuq il‑pjanċi ta’ Nefi, iżda l‑Mulej żammni milli nagħmel dan, u qalli: Jiena se nipprova l‑fidi tal‑poplu tiegħi.",
                "12": "Għalhekk jiena, Mormon, sejjer nikteb dak li ordnali l‑Mulej. U issa jiena, Mormon, se ntemm kitbieti, u se nkompli billi nikteb il‑ħwejjeġ li ġejt ordnat li nikteb.",
                "13": "Għalhekk, irridkom taraw li l‑Mulej tabilħaqq dam jgħallem lin‑nies għal tlett ijiem sħaħ; u wara li għamel dan, huwa wera lilu nnifsu lilhom bosta drabi, u bosta drabi huwa qasam il‑ħobż, bierku, u tahulhom.",
                "14": "U ġara li huwa għallem u serva lill‑ulied il‑miġemgħa li jiena tkellimt dwarha, u huwa reħa lsienhom, u lil missirijiethom bdew jgħidulhom ħwejjeġ kbar u tal‑għaġeb, ħwejjeġ li kienu saħansitra akbar minn dak li huwa żvela mal‑poplu; u huwa reħa lsienhom biex huma jkunu jistgħu jitkellmu.",
                "15": "U ġara li wara li huwa tela’ s‑sema—it‑tieni darba li huwa wera lilu nnifsu lilhom, u mar għand il‑Missier, wara li huwa fejjaq lill‑morda u l‑magħtuba kollha tagħhom, u wara li fetaħ għajnejn l‑għomja u widnejn it‑torox tagħhom, u wara li fejjaq ukoll bosta mard li kien hemm fosthom, u wara li qajjem raġel mill‑mewt, u wara li wera l‑qawwa tiegħu fosthom, u wara li huwa tela’ għand il‑Missier—",
                "16": "Araw, ġara li l‑għada n‑nies inġabru lkoll flimkien, u huma raw kif ukoll semgħu lil dawn it‑tfal; iva, u anke t‑trabi bdew jiftħu fommhom u jlissnu ħwejjeġ tal‑għaġeb; u ngħataw ordni biex ħadd minnhom ma jikteb dak li huma bdew jgħidu.",
                "17": "U ġara li minn dakinhar ’il quddiem id‑dixxipli li Ġesù għażel bdew jgħammdu u jgħallmu lil dawk kollha li bdew imorru għandhom; u dawk kollha li ġew mgħammdin f’isem Ġesù mtlew bl‑Ispirtu s‑Santu.",
                "18": "U ħafna minnhom raw u semgħu ħwejjeġ li ma jitfissrux bil‑kliem, li ma setgħux jinkitbu.",
                "19": "U huma bdew jgħallmu, u jaqdu lil xulxin; u kellhom kollox komuni bejniethom, fejn kull raġel beda jittratta lil raġel ieħor b’ġustizzja.",
                "20": "U ġara li huma għamlu kollox kif ordnalhom Ġesù.",
                "21": "U dawk kollha li tgħammdu f’isem Ġesù bdew jissejħu l‑knisja ta’ Kristu."
            },
            "27": {
                "1": "U ġara li hekk kif id‑dixxipli ta’ Ġesù kienu għaddejjin minn post għall‑ieħor ixandru l‑ħwejjeġ li kienu semgħu u raw, u kienu qed jgħammdu f’isem Ġesù, ġara li d‑dixxipli nġabru flimkien jitolbu b’qawwa u jsumu.",
                "2": "U Ġesù reġa’ wera lilu nnifsu lilhom, għax huma kienu qed jitolbu lill‑Missier f’ismu; u ġie Ġesù u waqaf f’nofshom, u qalilhom: Xi triduni nagħtikom?",
                "3": "U huma qalulu: Mulej, nixtiequ li inti tgħidilna x’isem għandna nagħtu lil din il‑knisja; għax in‑nies qed jargumentaw dwar din il‑ħaġa.",
                "4": "U l‑Mulej qalilhom: Tassew, tassew, ngħidilkom, għalfejn in‑nies qed igergru u jargumentaw dwar din il‑ħaġa?",
                "5": "Mela ma qrawx l‑iskrittura, li tgħid li intom għandkom tieħdu fuqkom isem Kristu, li hu ismi? Għaliex b’dan l‑isem għandkom tiġu msejħa fl‑aħħar jum;",
                "6": "U dawk li jieħdu fuqhom ismi, u jibqgħu sħaħ sal‑aħħar, huma jiġu salvati fl‑aħħar jum.",
                "7": "Għalhekk, dak kollu li tagħmlu, agħmluh f’ismi; għalhekk għandkom issemmu l‑knisja għalija; u għandkom titolbu lill‑Missier f’ismi biex huwa jbierek il‑Knisja minħabba fija.",
                "8": "U kif tista’ tkun il‑knisja tiegħi, jekk ma tkunx imsemmija għalija? Għaliex jekk knisja tkun imsemmija għal Mosè, allura tkun il‑knisja ta’ Mosè; jew jekk tkun imsemmija għal xi bniedem, allura tkun il‑knisja ta’ dak il‑bniedem; iżda jekk tkun imsemmija għalija, allura tkun il‑knisja tiegħi, dejjem jekk huma jkunu mibnija fuq l‑evanġelju tiegħi.",
                "9": "Tassew ngħidilkom, li intom tinsabu mibnija fuq l‑evanġelju tiegħi; għalhekk kull ħaġa li ssemmu għandkom issemmuha għalija; għalhekk jekk intom titolbu lill‑Missier għall‑knisja, jekk tagħmlu dan f’ismi, il‑Missier jismagħkom;",
                "10": "U jekk jiġri li l‑knisja tkun mibnija fuq l‑evanġelju tiegħi mbagħad il‑missier jiżvela fiha l‑għemejjel tiegħu.",
                "11": "Iżda jekk ma tkunx mibnija fuq l‑evanġelju tiegħi, u tkun mibnija fuq għemejjel il‑bniedem jew fuq għemejjel ix‑xitan, tassew ngħidilkom li l‑ferħ f’għemilhom ikun biss għal ftit żmien, u wara ftit jasal it‑tmiem, u huma jitqaċċtu u jinxteħtu fin‑nar, minn fejn ħadd ma jista’ jerġa’ lura.",
                "12": "Għax l‑għemejjel tagħhom imorru magħhom, għax hu sewwasew minħabba għemilhom li huma tqaċċtu; għalhekk ftakru dak li għidtilkom.",
                "13": "Araw, jiena tajtkom l‑evanġelju tiegħi, u dan huwa l‑evanġelju li jiena tajtkom—li jiena ġejt fid‑dinja biex nagħmel ir‑rieda ta’ Missieri, għax kien Missieri li bagħatni.",
                "14": "U Missieri bagħatni sabiex nittella’ fuq is‑salib; u wara li nittella’ fuq is‑salib, jiena nkun nista’ nressaq il‑bnedmin kollha lejja, ħalli kif jiena ġejt imtella’ mill‑bnedmin bl‑istess mod il‑bnedmin jiġu mtella’ mill‑Missier, sabiex jieqfu quddiemi, biex isir ħaqq minnhom skont għemilhom, sew jekk ikun tajjeb, u sew jekk ikun ħażin—",
                "15": "U hu minħabba f’hekk li jiena ġejt mtella’ fuq is‑salib; għalhekk, skont il‑qawwa tal‑Missier jiena sejjer inressaq lill‑bnedmin kollha lejja, biex isir ħaqq minnhom skont għemilhom.",
                "16": "U għad jiġri li dak li jindem u jitgħammed f’ismi se jħossu mxebba’; u jekk huwa jibqa’ sħiħ sal‑aħħar, araw, lilu jiena nsib bla ħtija quddiem Missieri fil‑jum li fih se nkun qed nagħmel ħaqq mid‑dinja.",
                "17": "U dak li ma jibqax iżomm sħiħ sal‑aħħar, huwa wkoll dak li se jitqaċċat u jinxteħet fin‑nar, u minn hemm ħadd ma jista’ jerġa’ lura, minħabba l‑ġustizzja tal‑Missier.",
                "18": "U din hija l‑kelma li huwa ta lill‑ulied il‑bnedmin. U għal dan il‑għan huwa jwettaq il‑kliem li huwa żvela, u hu ma jimtedd fl‑ebda ħin, iżda jwettaq dak kollu li jgħid.",
                "19": "U l‑ebda ħaġa mniġġsa ma tista’ tidħol fis‑saltna tiegħu; għalhekk xejn ma jidħol fil‑mistrieħ tiegħu ħlief dawk li ħaslu lbieshom f’demmi, minħabba l‑fidi tagħhom, u l‑indiema tagħhom minn kull dnub li wettqu, u minħabba l‑fedeltà tagħhom sal‑aħħar.",
                "20": "Issa dan hu l‑kmandament: Indmu, intom kollha minn truf id‑dinja, u ejjew għandi u tgħammdu f’ismi, ħalli tkunu tistgħu titqaddsu permezz tal‑għotja tal‑Ispirtu s‑Santu, sabiex intom tieqfu quddiemi mingħajr tebgħa fl‑aħħar jum.",
                "21": "Tassew, tassew, ngħidilkom, dan huwa l‑evanġelju tiegħi; u intom tafu x’għandkom tagħmlu fil‑knisja tiegħi; għax l‑għemejjel li rajtuni nwettaq għandkom twettquhom intom ukoll; għax dak li rajtuni nwettaq għandkom twettquh intom ukoll;",
                "22": "Għalhekk, jekk intom tagħmlu dawn il‑ħwejjeġ, henjin intom, għax intom se tiġu mgħollija ’l fuq fl‑aħħar jum.",
                "23": "Iktbu dwar dak li rajtu u smajtu, minbarra l‑ħwejjeġ ipprojbiti.",
                "24": "Iktbu dwar l‑għemejjel li dan il‑poplu sejjer iwettaq, l‑istess bħalma nkiteb dwar il‑ħwejjeġ li ġew imwettqa.",
                "25": "Għax araw, permezz tal‑kotba li nkitbu, u li se jinkitbu, se jsir ħaqq minn dan il‑poplu, għax permezz tagħhom se jiġi żvelat għemilhom lill‑bnedmin.",
                "26": "U araw, kollox inkiteb fuq ordni tal‑Missier; għalhekk permezz tal‑kotba li se jinkitbu se jsir ħaqq mid‑dinja.",
                "27": "U tajjeb li tkunu tafu li intom se tkunu mħallfin ta’ dan il‑poplu, skont il‑ħaqq li jiena se nagħtikom, li se jkun wieħed ġust. Għalhekk, x’tip ta’ nies jeħtieġ li tkunu? Tassew ngħidilkom, sewwasew kif jiena jien.",
                "28": "U issa jiena se mmur għand il‑Missier. U tassew ngħidilkom, kull ma titolbu lil Missieri f’ismi jingħatalkom.",
                "29": "Għalhekk, itolbu u taqilgħu; ħabbtu u jiftħulkom; għax kull min jitlob, jaqla’; u kull min iħabbat, jiftħulu.",
                "30": "U issa, araw, l‑hena tiegħi hija kbira, anzi nista’ ngħid li hija sħiħa, minħabba fikom u minħabba dan in‑nisel; iva, u anke l‑Missier jithenna, kif jithennew l‑anġli mqaddsa kollha tiegħu, minħabba fikom u minħabba dan in‑nisel; għax ħadd minnhom mhu se jintilef.",
                "31": "Araw, nixtieqkom tifhmu; jiena qed nirreferi għal dawk fost dan in‑nisel li bħalissa huma ħajjin; u ħadd minnhom mhu se jintilef; u minħabba fihom qed nesperjenza l‑milja tal‑hena.",
                "32": "Iżda araw, jiena nħossni nitnikket minħabba r‑raba’ nisel minn wara dan in‑nisel, għax huma sejrin jittieħdu minnu fil‑jasar l‑istess kif kien ittieħed bin it‑telfien; għax huma sejrin ibigħuni għall‑fidda u għad‑deheb, u għal dak li jitħassar bil‑kamla, u fejn jistgħu jinfdu l‑ħallelin u jisirquh. U f’dak il‑jum lilhom jiena se nżur, u jiena se nara li huma jpattu għal għemilhom.",
                "33": "U ġara li meta Ġesù temm dan id‑diskors huwa qal lid‑dixxipli tiegħu: Għaddu mill‑bieb id‑dejjaq; għax dejjaq huwa l‑bieb, u dejqa t‑triq li twassal għall‑ħajja, u ftit huma li jsibuha; iżda wiesa’ l‑bieb u spazjuża t‑triq li tieħu għall‑mewt, u ħafna huma li jgħaddu minnha, sa ma jasal il‑lejl, meta ħadd ma jkun jista’ jaħdem."
            },
            "28": {
                "1": "U ġara li meta Ġesù qal dan il‑kliem, huwa kellem lid‑dixxipli tiegħu, wieħed wieħed, u qalilhom: X’tixtiequ mingħandi, wara li jiena nkun tlaqt ħdejn il‑Missier?",
                "2": "U tkellmu lkoll, ħlief tlieta, u qalu: Nixtiequ li wara li nkunu għexna ħajja ta’ bniedem, jiġi fi tmiemu l‑ministeru tagħna, li inti sejjaħtilna għalih, biex minnufih aħna nkunu nistgħu niġu ħdejk fis‑saltna tiegħek.",
                "3": "U huwa qalilhom: Henjin intom għax tixtiequ minni din il‑ħaġa; għalhekk, wara li intom tagħlqu tnejn u sebgħin sena intom sejrin tiġu għandi fis‑saltna tiegħi; u fija se ssibu l‑mistrieħ.",
                "4": "U wara li kellimhom, huwa dar lejn it‑tlieta, u qalilhom: Xi triduni nagħmel għalikom, meta jiena mmur għand il‑Missier?",
                "5": "U huma sewdu qalbhom, għax m’azzardawx jgħidulu x’kienet ix‑xewqa tagħhom.",
                "6": "U huwa qalilhom: Araw, jiena nista’ nagħraf ħsibijietkom, u intom tixtiequ minni l‑istess ħaġa li xtaq il‑maħbub tiegħi Ġwanni, li kien miegħi fil‑ministeru tiegħi qabel ma jiena ġejt msallab mil‑Lhud.",
                "7": "Għalhekk, intom aktar henjin, għax qatt m’intom se dduqu l‑mewt; iżda intom sejrin tkomplu tgħixu ħalli tkunu tistgħu taraw l‑għemejjel kollha tal‑Missier fost ulied il‑bnedmin, sewwasew sakemm kollox jiġi fis‑seħħ skont ir‑rieda tal‑Missier, meta jiena se niġi fil‑glorja tiegħi bil‑qawwiet kollha tas‑smewwiet.",
                "8": "U intom qatt ma intom se tesperjenzaw uġigħ il‑mewt; iżda meta jiena niġi fil‑glorja tiegħi, f’ħakka t’għajn se sseħħ bidla fikom, u tgħaddu mill‑mortalità għall‑immortalità; u mbagħad intom tiġu mberkin fis‑saltna ta’ Missieri.",
                "9": "U għal darb’oħra, waqt li tkunu qed tgħammru fil‑ġisem, m’intomx se tesperjenzaw uġigħ u lanqas niket ħlief għad‑dnubiet tad‑dinja; u jien se nagħmel dan minħabba dak li intom xtaqtu mingħandi, peress li intom urejtu x‑xewqa li tressqu lejja ruħ il‑bnedmin, sakemm tibqa’ wieqfa d‑dinja.",
                "10": "U minħabba f’dan intom se jkollkom il‑milja tal‑hena; u intom se tpoġġu bilqiegħda fis‑saltna ta’ Missieri; iva, intom se tingħataw il‑milja tal‑hena bl‑istess mod kif jiena ngħatajt il‑milja tal‑hena mill‑Missier; u intom għad tkunu sewwasew kif jiena jien, u jiena l‑istess bħall‑Missier; u l‑Missier u jien ħaġa waħda;",
                "11": "U l‑Ispirtu s‑Santu jixhed għall‑Missier u għalija; u l‑Missier jagħti l‑Ispirtu s‑Santu lill‑ulied il‑bnedmin, minħabba fija.",
                "12": "U ġara li meta Ġesù qal dan il‑kliem, huwa mess b’sebgħu lil kull wieħed minnhom, ħlief għat‑tlieta li kienu se jibqgħu fuq l‑art, u mbagħad telaq minn fosthom.",
                "13": "U araw, is‑smewwiet infetħu, u huma ttieħdu fis‑sema, u huma raw u semgħu ħwejjeġ li ma jitfissrux bil‑kliem.",
                "14": "U ġew mitluba sabiex ma jgħidu xejn dwar dan; u huma lanqas ma ngħataw qawwa li jistgħu jitkellmu dwar dak li raw u semgħu;",
                "15": "U ma kinux jafu jekk kinux bil‑ġisem jew mingħajr ġisem; għax dehrilhom li seħħet fihom trasfigurazzjoni, li fihom seħħet bidla, minn dan il‑ġisem tal‑laħam għal stat immortali, fejn huma setgħu jaraw b’għajnejhom il‑ħwejjeġ ta’ Alla.",
                "16": "Iżda ġara li huma reġgħu bdew jgħallmu fuq wiċċ l‑art; madankollu huma m’għallmux dwar dak li kienu semgħu u raw, minħabba l‑kmandament li kienu ngħataw fis‑smewwiet.",
                "17": "U issa, jekk huma kinux mortali jew immortali, mill‑jum tat‑trasfigurazzjoni tagħhom, jiena ma nafx;",
                "18": "Iżda li naf hu dan, skont l‑istorja li ngħatat—huma marru jduru fuq wiċċ l‑art, jaqdu lin‑nies kollha, u bdew iwasslu lil ħafna, li bdew jemmnu f’dak li bdew ixandru, biex jingħaqdu mal‑knisja; u lilhom huma bdew jgħammdu, u dawk kollha li tgħammdu rċevew l‑Ispirtu s‑Santu.",
                "19": "U huma ġew mixħutin f’ħabs minn dawk li ma kinux parti mill‑knisja. U l‑ħabsijiet ma setgħux iżommuhom, iżda spiċċaw inqasmu fi tnejn.",
                "20": "U huma ġew mixħutin taħt l‑art; iżda huma bdew isawtu l‑art permezz tal‑kelma ta’ Alla, hekk li permezz tal‑qawwa tiegħu huma ġew meħlusa mill‑qigħan tal‑art; u b’hekk l‑ebda ħofor li setgħu jħaffru ma setgħu iżommuhom.",
                "21": "U tliet darbiet ġew mixħutin f’ħuġġieġa nar bla ma ġralhom xejn.",
                "22": "U darbtejn ġew mixħutin ġo ħofra qalb il‑bhejjem selvaġġi; u araw, huma bdew jilagħbu mal‑bhejjem bħalma tifel żgħir jilgħab ma’ ħaruf tal‑ħalib, u ma ġralhom xejn.",
                "23": "U ġara li huma marru fost il‑poplu kollu ta’ Nefi, u xandru l‑evanġelju ta’ Kristu lin‑nies kollha fuq wiċċ l‑art; u dawn ikkonvertew għall‑Mulej u ngħaqdu mal‑knisja ta’ Kristu, u b’hekk imberkin tassew kienu n‑nies ta’ dak in‑nisel, skont il‑kelma ta’ Ġesù.",
                "24": "U issa, jiena, Mormon, se nieqaf nitkellem għal ftit dwar dawn il‑ħwejjeġ.",
                "25": "Araw, jien kont għoddni se naqbad nikteb l‑ismijiet ta’ dawk li qatt ma huma se jduqu l‑mewt, iżda l‑Mulej żammni milli nagħmel dan; għalhekk jien m’iniex se niktibhom, u huma se jibqgħu moħbija mid‑dinja.",
                "26": "Iżda araw, jiena lilhom rajthom, u huma ħadu ħsiebi.",
                "27": "U araw, huma se jmorru fost il‑Ġentili, u l‑Ġentili mhu se jkollhom l‑ebda għarfien tagħhom.",
                "28": "Huma se jmorru wkoll fost il‑Lhud, u l‑Lhud mhu se jkollhom l‑ebda għarfien tagħhom.",
                "29": "U għad jiġri li meta l‑Mulej, fl‑għerf tiegħu, jara li jkun xieraq, huma għandhom imorru jwettqu l‑ministeru tagħhom fost it‑tribujiet imxerrda ta’ Iżrael, u fost kull ġens, tribù, ilsien, u poplu, u minn fosthom iressqu bosta erwieħ lejn Ġesù, biex huma jaqtgħu xewqithom, kif ukoll minħabba l‑qawwa konvinċenti ta’ Alla li tinsab fihom.",
                "30": "U huma jixbhu lill‑anġli ta’ Alla, u jekk jitolbu lill‑Missier f’isem Ġesù, huma jistgħu juru lilhom infushom lil kwalunkwe bniedem li jħossu li hu xieraq li jagħmlu dan.",
                "31": "Għalhekk, permezz tagħhom se jiġu fis‑seħħ bosta għemejjel kbar u tal‑għaġeb, qabel il‑jum kbir li dejjem joqrob, meta l‑bnedmin kollha se jieqfu quddiem it‑tribunal ta’ Kristu;",
                "32": "Madankollu, fost il‑Ġentili wkoll se tiġi fis‑seħħ, permezz tagħhom, ħidma kbira u tal‑għaġeb, qabel jum il‑ħaqq.",
                "33": "U jekk intom għandkom l‑iskrittura kollha, li tagħti rendikont tal‑għemejjel kollha tal‑għaġeb ta’ Kristu, intom suppost tafu, skont kliem Kristu, li dawn il‑ħwejjeġ żgur li se jiġu fis‑seħħ.",
                "34": "U ħażin ikun għalih dak li ma jismax minn kliem Ġesù, kif ukoll minn dawk li huwa għażel u bagħat fosthom; għax min ma jaċċettax kliem Ġesù, u kliem dawk li huwa bagħat, ma jkunx qed jaċċetta lilu; u għalhekk, huwa lilhom ma jaċċettax għandu fl‑aħħar jum;",
                "35": "U kien ikun aħjar għalihom li kieku ma twieldu xejn. Għax intom taħsbu li tistgħu tevitaw il‑ħaqq ta’ Alla li jħossu offiż, li lilu l‑bnedmin għaffġu taħt saqajhom, u li permezz tiegħu tistgħu tiksbu s‑salvazzjoni?",
                "36": "U issa araw, jiena tkellimt dwar dawk li għażel il‑Mulej, iva, speċjalment dwar dawk it‑tlieta li ttieħdu fis‑smewwiet, u li ma nafx jekk ġewx imsaffija mill‑mortalità għall‑immortalità—",
                "37": "Iżda araw, minn l‑aħħar li ktibt, jiena staqsejt lill‑Mulej, u huwa żvela miegħi li kien hemm il‑ħtieġa li sseħħ bidla f’ġisimhom, għax jekk le, huma kien ikollhom iduqu l‑mewt;",
                "38": "Għalhekk, biex huma ma jduqux il‑mewt seħħet bidla f’ġisimhom, ħalli huma ma jsofru l‑ebda wġigħ u lanqas niket ħlief għad‑dnubiet tad‑dinja.",
                "39": "Issa din il‑bidla ma kenitx l‑istess bħall‑bidla li se sseħħ fl‑aħħar jum; iżda fihom seħħet bidla, hekk li Satana ma jista’ jkollu l‑ebda setgħa fuqhom, ħalli ma jkunx jista’ jġarrabhom; u huma tqaddsu fil‑ġisem, u b’hekk saru qaddisa, u l‑ebda setgħa fid‑dinja ma tista’ żżommhom.",
                "40": "U huma se jibqgħu f’dan l‑istat sa jum il‑ħaqq ta’ Kristu; u f’dak il‑jum huma se jesperjenzaw bidla akbar, u se jiġu milqugħin fis‑saltna tal‑Missier fejn minnha ma jitilqu qatt aktar, iżda huma jibqgħu jgħammru ma’ Alla għal dejjem fis‑smewwiet."
            },
            "29": {
                "1": "U issa araw, jiena ngħidilkom li meta l‑Mulej, fl‑għerf kollu tiegħu, jara li wasal iż‑żmien li dan il‑kliem jasal għand il‑Ġentili kif huwa wiegħed, hemm intom tkunu tafu li l‑patt li għamel il‑Missier ma’ wlied Iżrael, dwar ir‑restawrazzjoni tagħhom fl‑artijiet ta’ wirthom, ikun diġà beda jiġi fis‑seħħ.",
                "2": "U intom tkunu tafu li kliem il‑Mulej, li ġie mwassal permezz ta’ fomm il‑profeti qaddisa, għad jiġi fis‑seħħ kollu kemm hu; u intom m’għandkomx tgħidu li l‑Mulej se jiddawwar biex jiġi fost ulied Iżrael.",
                "3": "U qatt timmaġinaw f’qalbkom li l‑kliem li ntqal kien kollu għal xejn, għax araw, il‑Mulej sejjer jiftakar il‑patt li huwa għamel mal‑poplu tiegħu tad‑dar ta’ Iżrael.",
                "4": "U meta intom taraw dan il‑kliem qed iseħħ fostkom, imbagħad araw li ma tkomplux tiddisprezzaw aktar l‑għemejjel tal‑Mulej, għax ix‑xabla tal‑ħaqq tiegħu tinsab f’idu l‑leminija; u araw, f’dak il‑jum, jekk intom tiddisprezzaw l‑għemejjel tiegħu huwa jwassal biex biha intom tintlaqtu.",
                "5": "Ħażin għalih dak li jiddisprezza l‑għemejjel tal‑Mulej; iva, ħażin għalih dak li jiċħad lil Kristu u l‑għemejjel tiegħu!",
                "6": "Iva, ħażin għalih dak li jiċħad ir‑rivelazzjonijiet tal‑Mulej, u li jgħid li l‑Mulej m’għadux jaħdem aktar permezz tar‑rivelazzjoni, jew tal‑profezija, jew tad‑doni, jew tal‑ilsna, jew tal‑fejqan, jew permezz tal‑qawwa tal‑Ispirtu s‑Santu!",
                "7": "Iva, u ħażin għalih min f’dak il‑jum, biex jakkwista, jgħid li Ġesù Kristu ma jistax iwettaq aktar mirakli; għax min jagħmel dan isir jixbah lil bin it‑telfien, li miegħu ma ġiet murija l‑ebda ħniena, skont kliem Kristu!",
                "8": "Iva, u m’għandkomx tagħmlu aktar ħsejjes ta’ tisfir, u m’għandkomx lanqas tiddisprezzaw, jew tgħaddu biż‑żmien lil‑Lhud, jew lil xi fdal tad‑dar ta’ Iżrael; għax araw, il‑Mulej jiftakar fil‑patt li huwa għamel magħhom, u hu se jara li jwettaq dak li huwa wegħidhom.",
                "9": "Għalhekk, araw ma taħsbux li intom tistgħu ddawru l‑id il‑leminija tal‑Mulej lejn ix‑xellug, u li huwa mhuwiex se jagħmel ħaqq biex iġib fis‑seħħ il‑patt li huwa għamel mad‑dar ta’ Iżrael."
            },
            "30": {
                "1": "Agħtu widen, intom il‑Ġentili, u isimgħu l‑kliem ta’ Ġesù Kristu, Bin Alla l‑ħaj, li huwa ordnali biex ngħidilkom, kliem li jikkonċerna lilkom, għax araw, huwa ordnali li għandi niktbilkom u ngħidilkom:",
                "2": "Erġgħu lura, intom il‑Ġentili kollha, mit‑triq il‑ħażina; u indmu mill‑għemejjel ħżiena tagħkom, mill‑gideb u l‑qerq tagħkom, u miż‑żína tagħkom, u mill‑abominazzjonijiet sigrieti tagħkom, u mill‑allat foloz tagħkom, u mill‑qtil tagħkom, u mill‑frodi saċerdotali tagħkom, u mill‑għira tagħkom, u mill‑ġlied tagħkom, u mill‑ħażen u l‑abominazzjonijiet tagħkom, u ejjew għandi, u tgħammdu f’ismi, ħalli tkunu tistgħu tirċievu maħfra ta’ dnubietkom, u timtlew bl‑Ispirtu s‑Santu, ħalli tkunu tistgħu tingħaddu mal‑poplu tiegħi li ġej mid‑dar ta’ Iżrael."
            }
        }
    },
    "4-ne": {
        "meta": {
            "slug": "4-ne",
            "name": "Ir‑Raba’ Nefi",
            "chapterWord": "Kapitlu"
        },
        "chapters": {
            "1": {
                "intro": "Rakkont tal‑poplu ta’ Nefi, skont l‑istorja tiegħu.",
                "1": "U ġara li ġiet fi tmiemha s‑sena erbgħa u tletin, kif ukoll ħamsa u tletin, u araw id‑dixxipli ta’ Ġesù ffurmaw knisja ta’ Kristu fl‑artijiet kollha tal‑madwar. U dawk kollha li ġew għandhom, u nidmu tassew minn dnubiethom, ġew mgħammdin f’isem Ġesù; u huma rċevew ukoll l‑Ispirtu s‑Santu.",
                "2": "U ġara li fis‑sena sitta u tletin, il‑poplu kollu fuq wiċċ l‑art ikkonverta għall‑Mulej, kemm in‑Nefiti kif ukoll il‑Lamaniti, u ma kien hemm l‑ebda tilwim u diżgwid bejniethom, u kull bnedmin beda jittratta lil bniedem ieħor b’mod xieraq.",
                "3": "U huma kellhom kollox komuni bejniethom; għalhekk la kien hemm għonja u lanqas foqra, la lsira u lanqas ħielsa, iżda lkoll kisbu l‑ħelsien, u bdew jibbenefikaw mid‑don divin.",
                "4": "U ġara li ġiet fi tmiemha wkoll is‑sena sebgħa u tletin, u fil‑pajjiż kienet għadha qed issaltan il‑paċi.",
                "5": "U d‑dixxipli ta’ Ġesù wettqu bosta għemejjel kbar u tal‑għaġeb, hekk li huma fejqu lill‑morda, u qajmu lill‑mejtin, u wasslu biex iz‑zopop jimxu, u l‑għomja jaraw, u t‑torox jisimgħu; u huma wettqu kull xorta ta’ mirakli fost ulied il‑bnedmin; u l‑mirakli kollha li wettqu wettquhom f’isem Ġesù.",
                "6": "U b’hekk ġiet fi tmiemha s‑sena tmienja u tletin, kif ukoll disgħa u tletin, u erbgħin, u wieħed u erbgħin, u anke tnejn u erbgħin, iva, sewwasew sakemm ġiet fi tmiemha anke s‑sena disgħa u erbgħin, kif ukoll ħamsin, u wieħed u ħamsin, u tnejn u ħamsin; iva, sewwasew sakemm ġiet fi tmiemha wkoll is‑sena disgħa u ħamsin.",
                "7": "U l‑Mulej tahom ġid kbir fil‑pajjiż; iva, hekk li huma reġgħu bnew l‑ibliet li kienu nqerdu bin‑nar.",
                "8": "Iva, anke l‑belt kbira ta’ Żaraħemla bnew mill‑ġdid.",
                "9": "Iżda kien hemm bosta bliet li spiċċaw mgħarrqa, u minflokhom tela’ l‑ilma; għalhekk dawn l‑ibliet ma setgħux jerġgħu jinbnew mill‑ġdid.",
                "10": "U issa, araw, ġara li n‑nies ta’ Nefi komplew jissaħħu, u bdew jitkattru b’rata mgħaġġla, u saru nies mill‑aktar sbieħ u dħulin.",
                "11": "U huma bdew jiżżewġu u jżewġu, u ġew imbierka skont l‑għadd kbir ta’ wegħdiet li għamel magħhom il‑Mulej.",
                "12": "U huma ma baqgħux aktar jimxu skont ir‑riti u l‑ordinanzi tal‑liġi ta’ Mosè; iżda bdew jimxu wara l‑kmandamenti li rċevew mingħand il‑Mulej Alla tagħhom, u huma komplew isumu u jitolbu, u bdew jiltaqgħu flimkien ta’ spiss kemm biex jitolbu kif ukoll biex jisimgħu l‑kelma tal‑Mulej.",
                "13": "U ġara li ma kien hemm l‑ebda tilwim fost in‑nies kollha fil‑pajjiż; iżda bdew jitwettqu mirakli tal‑għaġeb fost id‑dixxipli ta’ Ġesù.",
                "14": "U ġara li ġiet fi tmiemha s‑sena wieħed u sebgħin, kif ukoll is‑sena tnejn u sebgħin, iva, u fi ftit kliem ġiet fi tmiemha s‑sena disgħa u sebgħin; iva, u b’hekk għaddiet sewwasew mitt sena, u d‑dixxipli ta’ Ġesù, li huwa għażel, marru jgħammru lkoll fil‑ġenna ta’ Alla, ħlief għat‑tlieta li sejrin jibqgħu fuq l‑art; u kien hemm dixxipli oħra li ġew ordnati minflokhom; u ħafna li kienu minn dik il‑ġenerazzjoni mietu wkoll.",
                "15": "U ġara li ma kien hemm l‑ebda tilwim fil‑pajjiż, minħabba l‑imħabba ta’ Alla li kienet tgħammar fi qlub il‑poplu.",
                "16": "U ma kien hemm l‑ebda għira, l‑ebda ġlied, l‑ebda tixwix, l‑ebda żína, l‑ebda gideb, l‑ebda qtil, jew xi tip ta’ nuqqas ta’ rażan; u żgur ma setax ikun hemm poplu aktar kuntent minnhom fost il‑popli kollha li ġew maħluqa minn id Alla.",
                "17": "La kien hemm briganti, la qattiela, u lanqas Lamaniti, jew xi forma oħra ta’ ‑iti; iżda huma kienu lkoll ħaġa waħda, ulied Kristu, u werrieta tas‑saltna ta’ Alla.",
                "18": "O, kemm kienu nies henjin! Għax il‑Mulej berikhom fl‑għemejjel kollha tagħhom; iva, huma komplew jgħixu fil‑barka u r‑risq sakemm ġiet fi tmiemha s‑sena mija u għaxra; u dawk li kienu tal‑ewwel ġenerazzjoni minn wara Kristu mietu lkoll, u fil‑pajjiż kollu ma kien hemm l‑ebda tilwim.",
                "19": "U ġara li Nefi, li kiteb dawn l‑aħħar kitbiet, (u hu kitibhom fuq il‑pjanċi ta’ Nefi) miet, u ibnu Għamos kompla jikteb minfloku; u huwa kompla jikteb ukoll fuq il‑pjanċi ta’ Nefi.",
                "20": "U huwa kompla jikteb għal erbgħa u tmenin sena, u fuq l‑art kienet għadha qed issaltan il‑paċi, għajr għal parti żgħira mill‑poplu li qamu kontra l‑knisja u bdew isejħu lilhom infushom Lamaniti; għalhekk fil‑pajjiż reġa’ beda jkun hemm il‑Lamaniti.",
                "21": "U ġara li Għamos miet ukoll, (u dan seħħ mija u erbgħa u disgħin sena minn wara l‑miġja ta’ Kristu) u ibnu Għamos beda jikteb minfloku; u huwa beda jikteb ukoll fuq il‑pjanċi ta’ Nefi; u dan ġie miktub ukoll fil‑ktieb ta’ Nefi, li huwa dan il‑ktieb.",
                "22": "U ġara li għaddew mitejn sena; u dawk li kienu parti mit‑tieni ġenerazzjoni spiċċaw mietu lkoll għajr għal ftit minnhom.",
                "23": "U issa jiena, Mormon, irridkom tkunu tafu li n‑nies tkattru tant li huma spiċċaw infirxu ma’ wiċċ l‑art kollha, u huma saru nies mill‑aktar għonja, minħabba l‑ġid kbir li kisbu permezz ta’ Kristu.",
                "24": "U issa, f’din is‑sena mitejn u wieħed beda jkun hemm fosthom xi wħud li bdew jitkabbru, u bdew, fost ħwejjeġ oħra, jilbsu lbies jiswa’ l‑flus, u kull xorta ta’ ġawhar fin, u ħwejjeġ fini oħra tad‑dinja.",
                "25": "U minn dak iż‑żmien ’il quddiem, ġidhom u dak kollu li kellhom ma baqax aktar komuni bejniethom.",
                "26": "U huma bdew jinqasmu skont il‑klassi; u bdew jibnu knejjes biex jagħmlu profitt u jakkwistaw, u bdew jiċħdu l‑veru knisja ta’ Kristu.",
                "27": "U ġara li hekk kif għaddew mitejn u għaxar snin fil‑pajjiż kien hemm bosta knejjes; iva, kien hemm bosta knejjes li kienu jistqarru li kienu jafu lil Kristu, u madankollu kienu jiċħdu parti sewwa mill‑evanġelju tiegħu, hekk li huma kienu jittolleraw kull xorta ta’ ħażen, u kienu jagħtu minn dak li huwa kien iqisu bħala sagru lil min ma kellhomx jagħtuh minħabba l‑indenjità tiegħu.",
                "28": "U din il‑knisja spiċċat tkattret bil‑kbir minħabba l‑ħażen, u minħabba l‑qawwa ta’ Satana li spiċċa ħakem qalbhom waħda sew.",
                "29": "U kien hemm ukoll knisja oħra li kienet tiċħad lil Kristu; u huma kienu jippersegwitaw lill‑membri tal‑knisja vera ta’ Kristu, minħabba l‑umiltà tagħhom u l‑fidi tagħhom fi Kristu; u huma kienu jistmerruhom minħabba l‑għadd ta’ mirakli li ġew imwettqa fosthom.",
                "30": "Għalhekk huma bdew jeżerċitaw il‑qawwa u l‑awtorità fuq dawk id‑dixxipli ta’ Ġesù li baqgħu jgħammru fosthom, u tefgħuhom ġewwa ħabs; iżda permezz tal‑qawwa tal‑kelma ta’ Alla, li kienet tinsab fihom, il‑ħabsijiet spiċċaw inqasmu fi tnejn, u huma marru fosthom iwettqu mirakli tal‑għaġeb.",
                "31": "Madankollu, u minkejja dawn il‑mirakli kollha, in‑nies webbsu qalbhom, u ppruvaw joqtluhom, l‑istess kif il‑Lhud f’Ġerusalemm ippruvaw joqtlu lil Ġesù, skont kelmtu.",
                "32": "U xeħtuhom f’ħuġġieġa nar, u huma ħarġu minnha bla ma ġralhom xejn.",
                "33": "U xeħtuhom fl‑għerien mal‑bhejjem selvaġġi, u huma bdew jilagħbu mal‑bhejjem selvaġġi bħalma tifel żgħir jilgħab ma’ ħaruf; u huma ħarġu minn ħdejhom bla ma ġralhom xejn.",
                "34": "Madankollu, in‑nies webbsu qalbhom, għax huma kienu mmexxijin minn bosta qassisin u profeti foloz sabiex jibnu bosta knejjes, u jwettqu kull xorta ta’ ħażen. U huma spiċċaw isawtu lin‑nies ta’ Ġesù; iżda n‑nies ta’ Ġesù ma sawtuhomx lura. U b’hekk minn sena għal sena huma spiċċaw tilfu l‑fidi u bdew jgħixu ħajja ħażina, sewwasew sakemm ġiet fi tmiemha s‑sena mitejn u tletin.",
                "35": "U issa ġara li f’din is‑sena, iva, fis‑sena mitejn u wieħed u tletin, kien hemm firda kbira fost il‑poplu.",
                "36": "U ġara li f’din is‑sena feġġ grupp ta’ nies li kienu jissejħu n‑Nefiti, u huma kienu jemmnu tassew fi Kristu; u fosthom kien hemm dawk li l‑Lamaniti kienu jsejħulhom—Ġakobbin, u Ġużeppin, u Żoramiti;",
                "37": "Għalhekk dawk li kienu jemmnu tassew fi Kristu, u li kienu jqimu tassew lil Kristu, (u fosthom kien hemm it‑tliet dixxipli ta’ Ġesù li se jibqgħu fuq l‑art) kienu jissejħu Nefiti, u Ġakobbin, u Ġużeppin, u Żoramiti.",
                "38": "U ġara li dawk in‑nies li ma aċċettawx l‑evanġelju kienu jissejħu Lamaniti, u Lemweliti, u Ismagħelin; u huma ma tilfux il‑fidi, ftit, ftit, iżda minn rajhom ħaduha kontra l‑evanġelju ta’ Kristu; u bdew jgħallmu lil uliedhom li m’għandhomx jemmnu, l‑istess kif missirijiethom, sa mill‑bidu, spiċċaw biex ftit, ftit tilfu l‑fidi.",
                "39": "U dan seħħ minħabba l‑ħażen u l‑abominazzjonijiet ta’ missirijiethom, sewwasew kif ġara fl‑ewwel żminijiet. U huma ġew mgħallma jobogħdu lil ulied Alla, l‑istess kif il‑Lamaniti, sa mill‑bidu, ġew mgħallma biex jobogħdu lil ulied Nefi.",
                "40": "U ġara li għaddew mitejn u erbgħa u erbgħin sena, u dan hu dak li ġara fost il‑poplu. U l‑aktar nies ħżiena li kien hemm fost il‑poplu komplew jissaħħu, u saru ferm aktar numerużi min‑nies ta’ Alla.",
                "41": "U huma komplew jibnu l‑knejjes għall‑profitt, u bdew iżejnuhom b’kull xorta ta’ ħwejjeġ prezzjużi. U b’hekk ġiet fi tmiemha s‑sena mitejn u ħamsin, kif ukoll is‑sena mitejn u sittin.",
                "42": "U ġara li l‑aktar nies ħżiena li kien hemm fost il‑poplu bdew għal darb’oħra jistabbilixxu l‑ġuramenti u l‑alleanzi sigrieti ta’ Gadjantun.",
                "43": "U n‑nies li bdew jissejħu n‑nies ta’ Nefi reġgħu bdew jitkabbru f’qalbhom, minħabba l‑għana bla qjies tagħhom, u saru nies fiergħa bħal ħuthom, il‑Lamaniti.",
                "44": "U minn dak iż‑żmien id‑dixxipli bdew isewdu qalbhom minħabba d‑dnubiet tad‑dinja.",
                "45": "U ġara li meta kienu għaddew tlett mitt sena, kemm in‑nies ta’ Nefi u l‑Lamaniti saru lkoll nies mill‑aktar ħżiena, u ma kien hemm l‑ebda distinzjoni bejniethom.",
                "46": "U ġara li l‑briganti ta’ Gadjantun inxterdu ma’ wiċċ l‑art kollha; u ma kien hemm ħadd li kien ġust għajr għad‑dixxipli ta’ Ġesù. U huma warrbu għalihom għadd kbir ta’ deheb u fidda, u bdew jinnegozjaw kull tip ta’ negozju.",
                "47": "U ġara li wara li kienu għaddew tliet mija u ħames snin, (u l‑poplu baqa’ fil‑ħażen) Għamos miet; u ħuh, Ammaron, kompla jikteb l‑istorja minfloku.",
                "48": "U ġara li meta kienu għaddew tliet mija u għoxrin sena, Ammaron, kif kien mitlub jagħmel mill‑Ispirtu s‑Santu, ħeba l‑annali li kienu sagri—iva, sewwasew l‑annali sagri kollha li kienu ġew mgħoddija minn nisel għal nisel, li kienu sagri—sewwasew sas‑sena tliet mija u għoxrin mill‑miġja ta’ Kristu.",
                "49": "U huwa ħbihom għall‑Mulej, biex għal darb’oħra jkunu jistgħu jiġu żvelati lill‑fdal ta’ dar Ġakobb, skont il‑profeziji u l‑wegħdiet tal‑Mulej. U b’hekk ġiet fi tmiemha l‑istorja ta’ Ammaron."
            }
        }
    },
    "morm": {
        "meta": {
            "slug": "morm",
            "name": "Il‑Ktieb ta’ Mormon",
            "chapterWord": "Kapitlu"
        },
        "chapters": {
            "1": {
                "1": "U issa jiena, Mormon, se nikteb rakkont ta’ dak kollu li jiena rajt u smajt, u se nsejjaħlu l‑Ktieb ta’ Mormon.",
                "2": "U fiż‑żmien li Ammaron ħeba l‑annali għall‑Mulej, huwa ġie fuqi, (jien kelli madwar għaxar snin, u kont bdejt nitgħallem xi ftit skont it‑tagħlim ta’ niesi) u Ammaron qalli: Qed nara li inti tifel bil‑għaqal, u kapaċi tosserva malajr;",
                "3": "Għalhekk, meta jkollok madwar erbgħa u għoxrin sena rridek tiftakar dak kollu li inti qgħadt tosserva dwar dan il‑poplu; u meta jkollok dik l‑età rridek tmur fl‑art ta’ Antum, fuq għolja li se jkun jisimha Sim; u hemmhekk jiena se naħbi għall‑Mulej l‑inċiżjonijiet sagri kollha relatati ma’ dan il‑poplu.",
                "4": "U ara, inti għandek tieħu għandek il‑pjanċi ta’ Nefi, u l‑bqija għandek tħallihom fejn huma; u fuq il‑pjanċi ta’ Nefi ara li tnaqqax dak kollu li inti qgħadt tosserva dwar dan il‑poplu.",
                "5": "U jiena, Mormon, li ġej min‑nisel ta’ Nefi, (u isem missieri kien Mormon) ftakart dak kollu li ordnali nagħmel Ammaron.",
                "6": "U ġara li meta jiena kelli ħdax‑il sena, missieri ħadni fl‑art tan‑nofsinhar, sewwasew fl‑art ta’ Żaraħemla.",
                "7": "Wiċċ l‑art kollha kien imtela’ bil‑bini u n‑nies kienu numerużi kważi daqs ir‑ramel tal‑baħar.",
                "8": "U ġara li f’din is‑sena ngħata bidu għal gwerra bejn in‑Nefiti, li kienu jikkonsistu min‑Nefiti u l‑Ġakobbin u l‑Ġużeppin u ż‑Żoramiti; u din kienet gwerra bejn in‑Nefiti, u l‑Lamaniti u l‑Lemweliti u l‑Ismagħelin.",
                "9": "Issa l‑Lamaniti u l‑Lemweliti u l‑Ismagħelin kienu jissejħu Lamaniti, u ż‑żewġ naħat kienu Nefiti u Lamaniti.",
                "10": "U ġara li l‑gwerra li faqqgħet fosthom bdiet mill‑fruntiera ta’ Żaraħemla, ħdejn l‑ilmijiet ta’ Sidon.",
                "11": "U ġara li n‑Nefiti ġabru flimkien għadd kbir ta’ rġiel, hekk li spiċċaw qabżu t‑tletin elf ruħ. U ġara li f’din l‑istess sena huma ħadu sehem f’għadd ta’ battalji, li fihom in‑Nefiti għelbu lil‑Lamaniti u spiċċaw qatlu ħafna minnhom.",
                "12": "U ġara li l‑Lamaniti rtiraw il‑pjan li kellhom, u fl‑art bdiet issaltan il‑paċi; u l‑paċi baqgħet issaltan għal madwar erba’ snin, li matulhom ma kien hemm l‑ebda tixrid ta’ demm.",
                "13": "Iżda l‑ħażen reġa’ beda jgħolli rasu fuq wiċċ l‑art kollha, hekk li l‑Mulej ħa minn fosthom lid‑dixxipli maħbubin tiegħu, u l‑għemejjel tal‑mirakli u l‑fejqan spiċċaw waqfu ħesrem minħabba l‑ħażen tal‑poplu.",
                "14": "U huma ma baqgħux jirċievu aktar doni mingħand il‑Mulej, u l‑Ispirtu s‑Santu fuq ħadd ma niżel aktar, minħabba l‑ħażen u n‑nuqqas ta’ fidi tagħhom.",
                "15": "U jiena, li kelli ħmistax‑il sena u kont bil‑għaqal mhux ħażin, ġie jżurni l‑Mulej, u jiena doqt u għaraft it‑tjubija ta’ Ġesù.",
                "16": "U jiena ppruvajt inxandar il‑kelma lil dawn in‑nies, iżda ma stajtx niftaħ fommi, u ġejt miżmum milli nxandrilhom il‑kelma; għax araw, huma, minn jeddhom, ħaduha kontra Alla; u d‑dixxipli maħbubin ittieħdu minn fuq l‑art, minħabba ħżunithom.",
                "17": "Iżda jiena bqajt ngħammar fosthom, imma ġejt miżmum milli nxandrilhom il‑kelma, minħabba l‑ebusija ta’ qalbhom; u minħabba l‑ebusija ta’ qalbhom l‑art ġiet misħuta minħabba fihom.",
                "18": "U dawn il‑briganti Gadjantuni, li kienu fost il‑Lamaniti, spiċċaw infestaw il‑pajjiż kollu, hekk li n‑nies li kienu jgħammru fih bdew jaħbu t‑teżori tagħhom fl‑art; u huma saru jiżolqu, għax il‑Mulej seħet il‑pajjiż, hekk li ma setgħux jeħduhom lura jew jerġgħu jeħduhom f’idejhom.",
                "19": "U ġara li kien hemm min beda jagħmel is‑seħer, u l‑magħmul u l‑maġija; u l‑qawwa tal‑malinn ħakmet il‑wiċċ kollu tal‑art, u b’hekk ġie fis‑seħħ il‑kliem li kien qal Abinadi, u li kien qal ukoll Samwel il‑Lamanita."
            },
            "2": {
                "1": "U ġara li f’dik l‑istess sena reġa’ ngħata bidu għal gwerra bejn in‑Nefiti u l‑Lamaniti. U minkejja li jiena kont għadni żgħir, kien fini raġel; għalhekk in‑nies ta’ Nefi ħatruni sabiex inkun il‑mexxej tagħhom, jew aħjar, il‑mexxej tal‑armati tagħhom.",
                "2": "Għalhekk ġara li meta kelli sittax‑il sena jiena mort immexxi l‑armata tan‑Nefiti kontra l‑Lamaniti; u b’hekk ġiet fi tmiemha s‑sena tliet mija u sitta u għoxrin.",
                "3": "U ġara li fis‑sena tliet mija u sebgħa u għoxrin il‑Lamaniti ġew biex jaħbtu għalina b’qawwa liema bħalha, hekk li huma rnexxielhom joħolqu biża’ fost l‑armati tiegħi; u minħabba f’hekk huma ma ridux jiġġieldu, u bdew jirtiraw lura lejn l‑artijiet tat‑tramuntana.",
                "4": "U ġara li aħna wasalna fil‑belt ta’ Angola, u ħadna l‑belt f’idejna, u bdejna nitħejjew sabiex niddefendu ruħna kontra l‑Lamaniti. U ġara li aħna saħħaħna l‑belt bil‑qawwa kollha tagħna; iżda minkejja l‑fortifikazzjonijiet kollha tagħna, il‑Lamaniti ħabtu għalina u keċċewna ’l barra mill‑belt.",
                "5": "U huma keċċewna ’l barra wkoll mill‑art ta’ David.",
                "6": "U aħna bqajna mexjin u wasalna fl‑art ta’ Ġożwè, li kienet tinsab fil‑fruntieri tan‑naħa tal‑punent ma’ xatt il‑baħar.",
                "7": "U ġara li f’kemm ili ngħidlek aħna ġbarna lin‑nies tagħna flimkien, ħalli huma jinġabru lkoll fi grupp wieħed.",
                "8": "Iżda araw, il‑pajjiż kien mimli briganti u Lamaniti; u minkejja li kien hemm qerda kbira tistenna lin‑nies tiegħi, huma baqgħu ma nidmux mill‑għemejjel ħżiena tagħhom; għalhekk kien hemm it‑tixrid tad‑demm u l‑qtil mal‑pajjiż kollu, kemm fuq in‑naħa tan‑Nefiti kif ukoll fuq in‑naħa tal‑Lamaniti; u dan wassal għal rivoluzzjoni sħiħa madwar il‑pajjiż kollu.",
                "9": "U issa, il‑Lamaniti kellhom sultan li kien jismu Aron; u huwa ġie biex jaħbat għalina flimkien ma’ armata ta’ erbgħa u erbgħin elf ruħ. U araw, jiena waqaftlu, flimkien ma’ armata ta’ tnejn u erbgħin elf ruħ. U ġara li fuqu jiena ħriġt rebbieħ permezz tal‑armata tiegħi, hekk li huwa ħarab minn quddiemi. U araw, dan kollu ġie fis‑seħħ, u s‑sena tliet mija u tletin ġiet fi tmiemha.",
                "10": "U ġara li n‑Nefiti bdew jindmu minn ħżunithom, u huma nfexxew jgħajtu, sewwasew kif kien ħabbar Samwel il‑profeta; għax araw, ħadd ma seta’ jkompli jżomm għandu dak li darba kien tiegħu, minħabba l‑ħallelin u l‑briganti, u l‑qattiela, u minħabba l‑arti tal‑maġija u s‑seħer li kien hemm fil‑pajjiż.",
                "11": "Għalhekk, minħabba dawn il‑ħwejjeġ, beda jkun hemm ħafna biki u tnehid mal‑pajjiż kollu, speċjalment fost il‑poplu ta’ Nefi.",
                "12": "U ġara li meta jiena, Mormon, rajthom jibku u jixhru u jitnikktu quddiem il‑Mulej, qalbi mtliet bil‑hena, għax kont naf kemm kienet kbira l‑ħniena u kemm kien kbir is‑sabar tal‑Mulej, għax jiena kont nemmen li huwa kien se jkun ħanin magħhom biex huma jerġgħu jsiru poplu ġust.",
                "13": "Iżda araw, għalxejn jiena bdejt nithenna, għax in‑niket tagħhom ma kienx frott l‑indiema, minħabba t‑tjubija ta’ Alla; iżda pjuttost kien in‑niket tal‑ikkundannati, għax il‑Mulej ma kienx se jħallihom jgħixu dejjem fil‑kuntentizza waqt li jkunu fid‑dnub.",
                "14": "U huma ma marrux quddiem Ġesù b’qalb maqsuma u spirtu niedem, iżda huma bdew jisħtu ’l Alla, u bdew juru x‑xewqa li jmutu. Madankollu, huma kienu lesti jitqabdu għal ħajjithom bix‑xabla.",
                "15": "U ġara li jien erġajt bdejt ninħakem min‑niket, u stajt nara li l‑jum ta’ grazzja tagħhom kien għadda, kemm b’mod temporali kif ukoll spiritwali; għax jiena rajt eluf minnhom jinqatlu waqt li bdew joħduha kontra Alla tagħhom, u huma spiċċaw bħal munzell żibel fuq wiċċ l‑art. U b’hekk ġiet fi tmiemha s‑sena tliet mija u erbgħa u erbgħin.",
                "16": "U ġara li fis‑sena tliet mija u ħamsa u erbgħin in‑Nefiti bdew jaħarbu minn quddiem il‑Lamaniti; u dawn baqgħu jimxu warajhom sakemm huma waslu sewwasew fl‑art ta’ Ġason, qabel ma setgħu jwaqqfuhom milli jirtiraw.",
                "17": "U issa, il‑belt ta’ Ġason kienet tinsab qrib l‑art fejn Ammaron kien ħeba l‑annali għall‑Mulej, biex forsi ma jinqerdux. U araw, jiena mort, kif kien ordnali nagħmel Ammaron, u ħadt għandi l‑pjanċi ta’ Nefi, u fuqhom ktibt l‑istorja kif kien ordnali nagħmel Ammaron.",
                "18": "U fuq il‑pjanċi ta’ Nefi ktibt rakkont iddettaljat dwar il‑ħażen kollu u l‑abominazzjonijiet kollha li rajt; iżda fuq dawn il‑pjanċi se nevita li nikteb rakkont iddettaljat dwar il‑ħażen u l‑abominazzjonijiet tagħhom, għax araw, jien ili nara b’għajnejja xeni bla għadd ta’ ħażen u abominazzjonijiet sa minn meta kont kapaċi biżżejjed li nagħraf l‑għemejjel tal‑bniedem.",
                "19": "U miskin jien minħabba ħżunithom; għax ili ħajti kollha b’qalbi mnikkta minħabba ħżunithom; madankollu, naf li jiena sejjer niġi mgħolli ’l fuq fl‑aħħar jum.",
                "20": "U ġara li f’din l‑istess sena n‑nies ta’ Nefi reġgħu bdew jiġu segwiti, u huma spiċċaw mkeċċija minn fejn kienu. U ġara li aħna ġejna mġiegħla nibqgħu mexjin sakemm wasalna fin‑naħa tat‑tramuntana, fl‑art li kien jisimha Sem.",
                "21": "U ġara li aħna ffortifikajna l‑belt ta’ Sem, u lil niesna ġbarnihom kemm jista’ jkun flimkien, biex forsi jirnexxielna nsalvawhom mill‑qerda.",
                "22": "U ġara li fis‑sena tliet mija u sitta u erbgħin huma reġgħu ġew biex jaħbtu għalina.",
                "23": "U ġara li jiena kellimt lin‑nies tiegħi, u tlabthom, bil‑qawwa kollha tiegħi, biex jieqfu bla biża’ quddiem il‑Lamaniti u jiġġieldu għal marthom, u għal uliedhom, u għal djarhom, u għal familthom.",
                "24": "U kliemi, b’xi mod, imliehom b’ħeġġa kbira, hekk li huma ma ħarbux minn quddiem il‑Lamaniti, iżda ħaduha magħhom bi qlubija kbira.",
                "25": "U ġara li aħna, b’armata ta’ tletin elf, spiċċajna nitqabdu ma’ armata ta’ ħamsin elf. U ġara li aħna waqafna quddiemhom b’determinazzjoni kbira hekk li huma spiċċaw ħarbu minn quddiemna.",
                "26": "U ġara li hekk kif huma ħarbu minn quddiemna aħna bqajna nimxu warajhom permezz tal‑armati tagħna, u erġajna bdejna neħduha magħhom, u għelibnihom; madankollu l‑qawwa tal‑Mulej ma kenitx magħna; iva, aħna tħallejna rajna f’idejna, għax l‑Ispirtu tal‑Mulej ma baqax jgħammar aktar fina; għalhekk aħna sirna poplu dgħajjef bħal ħutna.",
                "27": "U qalbi tnikktet minħabba l‑istat ħażin li kienu fih in‑nies tiegħi, minħabba ħżunithom u l‑abominazzjonijiet tagħhom. Iżda araw, aħna morna niġġieldu kontra l‑Lamaniti u l‑briganti ta’ Gadjantun, sakemm rnexxielna nerġgħu nieħdu f’idejna l‑artijiet ta’ wirtna.",
                "28": "U hekk ġiet fi tmiemha s‑sena tliet mija u disgħa u erbgħin. U fis‑sena tliet mija u ħamsin aħna dħalna fi trattat mal‑Lamaniti u mal‑briganti ta’ Gadjantun, li fih aħna spiċċajna biex qsamna magħhom l‑artijiet ta’ wirtna.",
                "29": "U l‑Lamaniti spiċċaw tawna l‑art tat‑tramuntana, iva, sewwasew sal‑passaġġ dejjaq li kien iwassal sal‑art tan‑nofsinhar. U aħna tajna lil‑Lamaniti l‑art kollha tan‑nofsinhar."
            },
            "3": {
                "1": "U ġara li għal għaxar snin sħaħ il‑Lamaniti ma reġgħux ġew biex jiġġieldu. U araw, jiena qabbadt lin‑nies tiegħi, in‑Nefiti, sabiex iħejju artijiethom u l‑armi tagħhom u jlestu ruħhom għall‑battalja.",
                "2": "U ġara li l‑Mulej qalli: Mur u ħabbar lil dan il‑poplu—Indmu, u ejjew għandi, u tgħammdu, u ibnu għal darb’oħra l‑knisja tiegħi, u intom teħilsuha mill‑qerda.",
                "3": "U jiena mort inħabbar lil dan il‑poplu, iżda kien kollu ta’ xejn; għax huma ma rrealizzawx li kien il‑Mulej li wera ħniena magħhom, u li tahom iċ‑ċans li jindmu. U araw, huma webbsu qalbhom kontra l‑Mulej Alla tagħhom.",
                "4": "U ġara li wara li għaddew għaxar snin, u b’hekk, b’kollox, kienu għaddew tliet mija u sittin sena mill‑miġja ta’ Kristu, is‑sultan tal‑Lamaniti bagħatli ittra, biex jinfurmani li huma kienu qed iħejju biex jerġgħu jiġu għal battalja kontrina.",
                "5": "U ġara li jiena ordnajt lin‑nies tiegħi sabiex jinġabru flimkien fl‑art ta’ Ħerba, ġo belt li kienet tinsab mal‑fruntiera, qrib il‑passaġġ dejjaq li jwassal sal‑art tan‑nofsinhar.",
                "6": "U poġġejna hemm l‑armati tagħna, ħalli nkunu nistgħu nwaqqfu l‑armati Lamaniti, ma jmorrux jieħdu f’idejhom xi art minn tagħna; għalhekk aħna saħħaħna lilna nfusna bil‑forza kollha tagħna.",
                "7": "U ġara li fis‑sena tliet mija u wieħed u sittin, il‑Lamaniti niżlu fil‑belt ta’ Ħerba biex jiġġieldu kontrina; u ġara li f’dik is‑sena aħna spiċċajna biex għelibnihom, hekk li huma reġgħu lura għal darb’oħra lejn artijiethom.",
                "8": "U fis‑sena tliet mija u tnejn u sittin huma reġgħu ġew biex jiġġieldu. U aħna erġajna għelibnihom, u qtilna ħafna minnhom, u xħetna l‑mejtin tagħhom fil‑baħar.",
                "9": "U issa, minħabba dil‑ħaġa daqstant kbira li wettqu n‑nies tiegħi, in‑Nefiti, huma bdew jiftaħru bihom infushom, u bdew jaħilfu quddiem is‑smewwiet li huma kienu sejrin jivvendikaw irwieħhom għad‑demm ta’ ħuthom li sfaw maqtula mill‑għedewwa tagħhom.",
                "10": "U huma ħalfu quddiem is‑smewwiet, kif ukoll quddiem it‑tron ta’ Alla, li huma kienu se jmorru jaħbtu għall‑għedewwa tagħhom, u jeqirduhom minn fuq wiċċ l‑art.",
                "11": "U ġara li jiena, Mormon, minn dakinhar ’il quddiem, ma ridt bl‑ebda mod inkun il‑kmandant u l‑mexxej ta’ dan il‑poplu, minħabba l‑ħażen u l‑abominazzjonijiet tagħhom.",
                "12": "Araw, jiena lilhom mexxejt, minkejja ħżunithom, jien kemm‑il darba mexxejthom waqt il‑battalja, u lilhom jien ħabbejt b’qalbi kollha bl‑imħabba ta’ Alla li kienet tinsab fija, u jien ftaħt qalbi ma’ Alla tiegħi fit‑talb li tlabt għalihom il‑jum kollu; madankollu, talbi kien mingħajr fidi, minħabba l‑ebusija ta’ qalbhom.",
                "13": "Tliet darbiet jiena ħlisthom minn idejn l‑għedewwa tagħhom, u huma xorta waħda baqgħu ma nidmux minn dnubiethom.",
                "14": "U meta huma spiċċaw jaħilfu b’dak kollu li l‑Mulej u s‑Salvatur tagħna Ġesù Kristu qalilhom biex ma jaħilfux bih, u kienu se jmorru għall‑battalja kontra l‑għedewwa tagħhom, u jivvendikaw irwieħhom minnhom għad‑demm ta’ ħuthom, araw jiena smajt leħen il‑Mulej jgħidli:",
                "15": "Il‑vendetta f’idejja, huwa jiena li npattiha; u għax dan il‑poplu baqa’ ma nidimx minkejja li lilhom jiena ħlist, araw, huma sejrin jinqerdu minn fuq wiċċ l‑art.",
                "16": "U ġara li jien bl‑ebda mod ma ridt immur neħodha mal‑għedewwa tiegħi; u jien għamilt sewwasew kif kien ordnali l‑Mulej; u issa qed nagħmilha biss ta’ xhud biex nuri lid‑dinja dak kollu li jiena rajt u smajt, skont il‑manifestazzjonijiet tal‑Ispirtu li xehed miegħi dwar ħwejjeġ li għad iridu jseħħu.",
                "17": "Għalhekk jiena se nikteb lilkom il‑Ġentili, kif ukoll lilkom li ġejjin mid‑dar ta’ Iżrael, meta jingħata bidu għall‑ħidma, biex intom tkunu tistgħu titħejjew biex terġgħu lura fl‑art ta’ wirtkom;",
                "18": "Iva, araw, jiena se nikteb lit‑truf kollha tal‑art; iva, se nikteb lilkom, it‑tnax‑il tribù ta’ Iżrael, li se jsir ħaqq minnkom skont għemilkom mit‑tnax li Ġesù għażel biex ikunu d‑dixxipli tiegħu fl‑art ta’ Ġerusalemm.",
                "19": "U se nikteb ukoll lill‑fdal ta’ dan il‑poplu, li se jsir ħaqq minnhom ukoll mit‑tnax li Ġesù għażel f’din l‑art; u se jsir ħaqq minnhom mit‑tnax l‑oħra li Ġesù għażel fl‑art ta’ Ġerusalemm.",
                "20": "U dan kien li żvela miegħi l‑Ispirtu; għalhekk jiena se nikteb lilkom ilkoll. U hu għalhekk li jiena se niktbilkom, biex tkunu tafu li intom ilkoll jeħtieġ li tieqfu quddiem it‑tribunal ta’ Kristu, iva, sewwasew kull bniedem li jagħmel parti mill‑familja umana ta’ Adam; u jeħtieġ li intom tieqfu quddiemu biex isir ħaqq minnkom skont l‑għemejjel tagħkom, sew jekk huma tajbin u sew jekk huma ħżiena;",
                "21": "U sabiex intom temmnu wkoll fl‑evanġelju ta’ Ġesù Kristu, li se jiġi mxandar fostkom; u anke biex il‑Lhud, il‑poplu tal‑patt tal‑Mulej, ikun jista’ jkollhom xhieda oħra minbarra dak, l‑istess Ġesù, li lilu huma raw u semgħu, dak li lilu huma qatlu, dak li kien il‑veru Kristu u l‑veru Alla.",
                "22": "Kemm nixtieq li jiena nista’ nipperswadi lit‑truf kollha tal‑art biex jindmu u jlestu ruħhom ħalli jieqfu quddiem it‑tribunal ta’ Kristu."
            },
            "4": {
                "1": "U issa ġara li fis‑sena tliet mija u tlieta u sittin in‑Nefiti telqu mill‑art ta’ Ħerba u flimkien mal‑armati tagħhom telgħu biex jiġġieldu kontra l‑Lamaniti.",
                "2": "U ġara li l‑armati tan‑Nefiti ġew imġiegħla jirtiraw għal darb’oħra lejn l‑art ta’ Ħerba. U meta kienu għadhom maħkumin minn għeja kbira, ħabtu għalihom il‑Lamaniti, b’armata ta’ suldati mimlijin enerġija; u huma ġġieldu battalja mill‑aktar qalila, hekk li l‑Lamaniti spiċċaw ħadu f’idejhom il‑belt ta’ Ħerba, u qatlu bosta Nefiti, u qabdu ħafna minnhom bħala priġunieri.",
                "3": "U l‑bqija spiċċaw ħarbu u ngħaqdu man‑nies li kienu jgħammru fil‑belt ta’ Teankum. Issa l‑belt ta’ Teankum kienet tinsab fil‑fruntieri ma’ xatt il‑baħar; u kienet tinsab ukoll qrib il‑belt ta’ Ħerba.",
                "4": "U peress li marru jaħbtu għal‑Lamaniti, l‑armati tan‑Nefiti bdew jintlaqtu ħażin; għax kieku ma kienx għal dan, il‑Lamaniti ma kien ikollhom l‑ebda kontroll fuqhom.",
                "5": "Iżda araw, il‑ħżiena se jintlaqtu mill‑ħaqq ta’ Alla; u hu permezz tal‑ħżiena li l‑ħżiena jiġu kkastigati; għax huma l‑ħżiena li jipprovokaw qlub ulied il‑bnedmin u jwassluhom biex ixerrdu d‑demm.",
                "6": "U ġara li l‑Lamaniti bdew jitħejjew sabiex jiġu jaħbtu għall‑belt ta’ Teankum.",
                "7": "U ġara li fis‑sena tliet mija u erbgħa u sittin il‑Lamaniti ġew biex jaħbtu għall‑belt ta’ Teankum, ħalli jkunu jistgħu jieħdu f’idejhom ukoll il‑belt ta’ Teankum.",
                "8": "U ġara li huma ġew imġiegħla jerġgħu lura min‑Nefiti. U meta n‑Nefiti raw li kienu ġegħlu lil‑Lamaniti jmorru lura minn fejn ġew, huma bdew jiftaħru bihom infushom; u mingħajr ma talbu għall‑għajnuna divina, huma marru u ħadu f’idejhom mill‑ġdid il‑belt ta’ Ħerba.",
                "9": "U issa, dan kollu ġie fis‑seħħ, u kienu eluf li sfaw maqtula, sew minn naħa u sew minn oħra, sew Nefiti u sew Lamaniti.",
                "10": "U ġara li s‑sena tliet mija u sitta u sittin ġiet fi tmiemha, u l‑Lamaniti reġgħu ġew biex jiġġieldu kontra n‑Nefiti; madankollu n‑Nefiti baqgħu ma nidmux mill‑għemejjel ħżiena tagħhom, iżda komplew jippersistu kontinwament fi ħżunithom.",
                "11": "U mhuwiex possibbli li lsien jiddeskrivi, jew li bniedem jikteb deskrizzjoni perfetta tax‑xena mill‑aktar orribbli ta’ tixrid ta’ demm u qtil li kien hemm fost il‑poplu, kemm dak Nefita u kemm dak Lamanita; u kull qalb spiċċat twebbset, hekk li huma bdew jieħdu gost kontinwament bit‑tixrid tad‑demm.",
                "12": "U skont il‑kelma tal‑Mulej, qatt qabel ma deher daqstant ħażen fost l‑ulied kollha ta’ Leħi, kif ukoll fost id‑dar kollha ta’ Iżrael, daqs il‑ħażen li kien hemm fost dan il‑poplu.",
                "13": "U ġara li l‑Lamaniti spiċċaw ħadu f’idejhom il‑belt ta’ Ħerba, u huma għamlu dan peress li kienu aktar numerużi milli kienu n‑Nefiti.",
                "14": "U huma marru jaħbtu wkoll għall‑belt ta’ Teankum, u keċċew ’il barra minnha lil dawk kollha li kienu jgħammru fiha, u f’idejhom qabdu bħala priġunieri kemm nisa kif ukoll tfal, u offrewhom bħala sagrifiċċji lill‑allat foloz tagħhom.",
                "15": "U ġara li fis‑sena tliet mija u sebgħa u sittin, in‑Nefiti, li kienu nkorlati waħda sew peress li l‑Lamaniti kienu ssagrifikaw lin‑nisa u t‑tfal tagħhom, marru b’saħna kbira fuqhom jeħduha kontra l‑Lamaniti, hekk li huma spiċċaw għelbu lil‑Lamaniti għal darb’oħra, u keċċewhom ’il barra minn artijiethom.",
                "16": "U l‑Lamaniti damu sas‑sena tliet mija u ħamsa u sebgħin biex reġgħu lura ħalli jeħduha kontra n‑Nefiti.",
                "17": "U f’din is‑sena huma niżlu biex jeħduha kontra n‑Nefiti bil‑forzi kollha tagħhom; u kemm kienu ma nafux, minħabba l‑għadd kbir tagħhom.",
                "18": "U minn dak inhar ’il quddiem in‑Nefiti qatt ma rnexxielhom jegħlbu aktar lil‑Lamaniti, iżda huma bdew jinqerdu bħan‑nida li tgħib meta tfeġġ ix‑xemx.",
                "19": "U ġara li l‑Lamaniti ġew biex jaħbtu għall‑belt ta’ Ħerba; u fl‑art ta’ Ħerba faqqgħet gwerra mill‑aktar qalila, li fiha spiċċaw għelbu lin‑Nefiti.",
                "20": "U huma ħarbu għal darb’oħra minn quddiemhom, u waslu fil‑belt ta’ Bogħaż; u hemm bdew jirreżistu lil‑Lamaniti bi qlubija liema bħalha, hekk li baqgħu ma ġewx megħluba mil‑Lamaniti sakemm dawn reġgħu ġew lura għat‑tieni darba.",
                "21": "U meta huma ġew lura għat‑tieni darba, in‑Nefiti kienu mġiegħla jaħarbu u ħafna sfaw maqtula f’massakru mill‑aktar kbir; u n‑nisa u t‑tfal tagħhom ġew għal darb’oħra ssagrifikati lill‑allat foloz.",
                "22": "U ġara li n‑Nefiti reġgħu ħarbu minn quddiemhom, u ħadu magħhom lil dawk kollha li kienu jgħammru kemm fl‑ibliet kif ukoll fl‑irħula.",
                "23": "U issa jiena, Mormon, għax qed nara li l‑Lamaniti se jispiċċaw jagħmlu ħerba sħiħa mill‑pajjiż, mort fuq l‑għolja ta’ Sim, u minn hemm ħadt għandi l‑annali kollha li kien ħeba Ammaron għall‑Mulej."
            },
            "5": {
                "1": "U ġara li jiena mort fost in‑Nefiti, u mort lura minn kelmti meta kont ħlift li qatt ma kont se ngħinhom aktar; u huma reġgħu poġġewni fit‑tmexxija tal‑armati tagħhom, għax kienu jħarsu lejja bħala xi ħadd li seta’ jeħlishom minn hemmhom.",
                "2": "Iżda araw, jien ma kelli l‑ebda tama, għax kont naf li l‑Mulej kien se jagħmel ħaqq minnhom; għax huma ma kinux nidmu minn ħżunithom, iżda baqgħu jitqabdu għal ħajjithom bla ma jduru lejn dak l‑Esseru li ħalaqhom.",
                "3": "U ġara li l‑Lamaniti ġew biex jaħbtu għalina hekk kif konna qed naħarbu lejn il‑belt tal‑Ġordan; iżda araw, huma ġew imġiegħla jerġgħu lura hekk li dik id‑darba ma rnexxielhomx jieħdu l‑belt f’idejhom.",
                "4": "U ġara li huma reġgħu ġew biex jaħbtu għalina, u aħna bqajna nżommu l‑belt taħt idejna. U kien hemm ukoll bliet oħra li n‑Nefiti bqajna nżommu taħt idejna, li l‑fortizzi tagħhom żammewhom milli jinfiltraw fir‑reġjun ta’ madwarna, u jeqirdu lil kull min jgħammar f’artna.",
                "5": "Iżda ġara li l‑inħawi kollha li aħna għaddejna minnhom, fejn in‑nies li kienu jgħammru fihom baqgħu ma marrux jinġabrux mal‑oħrajn, spiċċaw inqerdu mil‑Lamaniti, u l‑ibliet, u l‑irħula tagħhom spiċċaw inħarqu bin‑nar; u b’hekk għaddew tliet mija u disgħa u sebgħin sena.",
                "6": "U ġara li fis‑sena tliet mija u tmenin il‑Lamaniti ġew biex jiġġieldu kontrina, u aħna waqafnielhom b’qawwa; iżda kien kollu ta’ xejn, għax huma tant kienu numerużi, li spiċċaw biex għaffġu lin‑nies Nefiti taħt saqajhom.",
                "7": "U ġara li aħna erġajna ħrabna minn fejn konna, u dawk fostna li bdew jiġru aktar mil‑Lamaniti spiċċaw ħelsuha, iżda dawk li ma bdewx jiġru aktar mil‑Lamaniti spiċċaw miknusa u meqruda.",
                "8": "U issa araw jiena, Mormon, ma nixtieqx nitturmenta ruħ il‑bnedmin billi noqgħod niddeskrivilhom xena orribbli ta’ qtil u tixrid id‑demm bħal dik li jiena rajt quddiem għajnejja; iżda jien, għax naf mingħajr l‑iċken dubju li dan kollu għad isir magħruf, u li dak kollu li hu moħbi għad jiġi żvelat minn fuq il‑bjut—",
                "9": "U għax naf ukoll li l‑għarfien ta’ dan kollu għad jasal għand il‑fdal ta’ dan il‑poplu, kif ukoll għand il‑Ġentili, li kif qal il‑Mulej sejrin ixerrdu lil dan il‑poplu, u li se jqisu lil dan il‑poplu bħallikieku mhu xejn—għalhekk jiena se nikteb daqsxejn ta’ sommarju żgħir, għax ma nazzardax nikteb rakkont sħiħ ta’ dak kollu li jiena rajt, minħabba l‑kmandament li jiena rċevejt, kif ukoll biex intom ma tmorrux tinħakmu minn daqstant niket minħabba ħżunit dan il‑poplu.",
                "10": "U issa araw, dan hu dak li jiena se ngħid lil nisilhom, kif ukoll lill‑Ġentili li jimpurtahom mid‑dar ta’ Iżrael, li jirrealizzaw u jagħrfu minn fejn ġejjin barkiethom.",
                "11": "Għax jiena naf li dawn in‑nies jitnikktu bil‑kbir minħabba d‑diżastri li jolqtu lid‑dar ta’ Iżrael; iva, huma jitnikktu tassew minħabba l‑qerda ta’ dan il‑poplu; huma jitnikktu tassew li dawn in‑nies baqgħu ma nidmux, huma li setgħu ġew milqugħin f’dirgħajn Ġesù.",
                "12": "Issa dawn il‑ħwejjeġ inkitbu għall‑fdal tad‑dar ta’ Ġakobb u nkitbu b’dan il‑mod, għaliex ġie mgħarraf lili minn Alla li minħabba ħżunithom huma mhumiex se jirċevuhom; u jeħtieġ li huma jinħbew għall‑Mulej ħalli jkunu jistgħu jinġiebu għad‑dawl fiż‑żmien dovut tiegħu.",
                "13": "U dan huwa l‑kmandament li jiena rċevejt; u araw, huma sejrin jinġiebu għad‑dawl skont il‑kmandament tal‑Mulej meta, fl‑għerf tiegħu, huwa jħoss li jkun wasal iż‑żmien.",
                "14": "U araw, huma se jaslu għand il‑Lhud li ma jemmnux; u huma se jaslu għandhom għal dan il‑għan—ħalli huma jipperswadu ruħhom li Ġesù hu l‑Kristu, Bin Alla l‑ħaj; li l‑Missier se jġib fis‑seħħ, permezz tal‑akbar Għażiż tiegħu, l‑għan kbir u għal dejjem tiegħu, li huwa se jirrestawra lil‑Lhud, jew lid‑dar kollha ta’ Iżrael, fl‑art ta’ wirthom, li ġiet mogħtija lilhom mill‑Mulej Alla tagħhom biex jiġi fis‑seħħ il‑patt li huwa għamel;",
                "15": "Kif ukoll biex nisel dan il‑poplu jkun jista’ jemmen b’mod aktar sħiħ l‑evanġelju tiegħu, li se jitwassal lilhom mill‑Ġentili; għax dan il‑poplu sejjer jinxtered, u se jsir poplu ismar, maħmuġ u disgustanti, ferm aktar minn kull poplu ieħor li qatt għammar fostna, iva, u li qatt għammar fost il‑Lamaniti, u dan minħabba n‑nuqqas ta’ fidi u minħabba l‑idolatrija tagħhom.",
                "16": "Għax araw, l‑Ispirtu tal‑Mulej diġà waqaf jgħammar ma’ missirijiethom; u huma jinsabu fid‑dinja mingħajr Kristu u mingħajr Alla; u huma ġew imġiegħla jaħarbu bħal karfa mar‑riħ.",
                "17": "Huma darba kienu poplu mill‑aktar dħuli, u kellhom lil Kristu bħala r‑ragħaj tagħhom; iva, huma kienu mmexxijin sewwasew minn Alla l‑Missier.",
                "18": "Iżda issa, araw, huma jinsabu mmexxijin minn Satana, l‑istess kif karfa tiġi mmexxija permezz tar‑riħ, jew kif dgħajsa tixxengel ’l hemm u ’l hawn fuq mewġ il‑baħar, mingħajr qlugħ jew ankra, bla ma ħadd jidderieġiha; u huma l‑istess, bħalha.",
                "19": "U araw, il‑Mulej żamm għandu barkiethom, li huma setgħu rċevew f’arthom, ħalli jagħtihom lill‑Ġentili li sejrin jirtu l‑art.",
                "20": "Iżda araw, għad jiġri li huma għad jiġu mġiegħla jaħarbu u jitferrxu mill‑Ġentili; u wara li jiġu mġiegħla jaħarbu u jitferrxu mill‑Ġentili, araw, imbagħad il‑Mulej sejjer jiftakar fil‑patt li hu għamel ma’ Abraham u mad‑dar kollha ta’ Iżrael.",
                "21": "U l‑Mulej se jiftakar ukoll fit‑talb tal‑ġusti, li wasallu f’isimhom.",
                "22": "Imbagħad, O Ġentili, intom kif tistgħu tibqgħu weqfin quddiem il‑qawwa ta’ Alla, jekk intom ma tindmux u ma terġgħux lura mill‑għemejjel ħżiena tagħkom?",
                "23": "Tafu li intom tinsabu f’idejn Alla? Tafu li huwa mogħni b’kull qawwa, u b’ordni waħda mingħandu l‑art bħal ktieb titkebbeb?",
                "24": "Għalhekk, indmu, u umiljaw ruħkom quddiemu, biex huwa ma jagħmilx ħaqq minnkom u jikkundannakom—ħalli l‑ebda fdal ta’ Ġakobb ma jiġi fostkom bħal iljun, u jqattagħkom biċċiet, u ħadd minnkom ma jeħlisha."
            },
            "6": {
                "1": "U issa se nagħlaq ir‑rakkont tiegħi dwar il‑qerda tal‑poplu tiegħi, in‑Nefiti. U ġara li aħna tlaqna minn hemm qabel il‑Lamaniti.",
                "2": "U jiena, Mormon, ktibt ittra lis‑sultan tal‑Lamaniti, u wrejtu bix‑xewqa tagħna li niġbru flimkien lil niesna fl‑art ta’ Kumora, qrib l‑għolja li kien jisimha Kumora, biex hemmhekk naffrontawhom f’battalja.",
                "3": "U ġara li s‑sultan tal‑Lamaniti laqa’ x‑xewqa tiegħi.",
                "4": "U ġara li aħna mxejna lejn l‑art ta’ Kumora, u tellajna t‑tined tagħna madwar l‑għolja ta’ Kumora; u dan seħħ f’art kollha ilmijiet, xmajjar, u għejun; u hawn bdejna nittamaw li aħna jirnexxielna niksbu vantaġġ fuq il‑Lamaniti.",
                "5": "U hekk kif ġiet fi tmiemha s‑sena tliet mija u erbgħa u tmenin, aħna ġbarna flimkien il‑bqija ta’ niesna fl‑art ta’ Kumora.",
                "6": "U ġara li meta aħna ġbarna lil niesna kollha flimkien fl‑art ta’ Kumora, araw jiena, Mormon, bdejt nixjieħ; u peress li kont naf li din kienet se tkun l‑aħħar taqbida tal‑poplu tiegħi, u għax il‑Mulej kien ordnali biex ma nħallix l‑annali, li kienu sagri u li għaddew għandna minn missirijietna, jaqgħu f’idejn il‑Lamaniti, (għax il‑Lamaniti jispiċċaw jeqirduhom) għalhekk jiena ktibt dan ir‑rakkont fuq il‑pjanċi ta’ Nefi, u ħbejt fl‑għolja ta’ Kumora l‑annali kollha li ġew fdati f’idejja minn id il‑Mulej, ħlief għal dawn il‑ftit pjanċi li jiena tajt lil ibni Moroni.",
                "7": "U ġara li n‑nies tiegħi, flimkien ma’ marthom u wliedhom, bdew jaraw l‑armati tal‑Lamaniti resqin lejhom; u maħkumin mill‑biża’ tal‑mewt terribbli li jħossu fihom il‑ħżiena kollha, huma baqgħu jistennewhom biex jaħbtu għalihom.",
                "8": "U ġara li huma ġew biex jaħbtu għalina, u kulħadd kien maħkum minn biża’ kbira minħabba l‑għadd kbir tagħhom.",
                "9": "U ġara li huma bdew jattakkaw lill‑poplu tiegħi permezz tax‑xabla, u permezz tal‑qaws, u permezz tal‑vleġġa, u permezz tal‑mannara, u b’kull xorta ta’ armi tal‑gwerra.",
                "10": "U ġara li n‑nies tiegħi sfaw maqtula, iva, sewwasew l‑għaxart elef li kienu miegħi, u jiena sfajt midrub f’nofshom; u huma għaddew minn ħdejja mingħajr ma temmewli ħajti.",
                "11": "U wara li huma qatlu lin‑nies tiegħi kollha minbarra l‑erbgħa u għoxrin li aħna konna, (u fostna kien hemm ibni Moroni) u wara li aħna spiċċajna ħlisniha mill‑mewt, minn fost in‑nies kollha tagħna, l‑għada, wara li l‑Lamaniti reġgħu lura fil‑kampijiet tagħhom, aħna stajna naraw minn fuq il‑quċċata tal‑għolja ta’ Kumora, l‑għaxart elef ruħ li sfaw maqtula minn fost in‑nies tiegħi, li kienu mmexxijin minni.",
                "12": "U aħna stajna naraw ukoll l‑għaxart elef ruħ minn fost il‑poplu tiegħi li kienu mmexxijin minn ibni Moroni.",
                "13": "U araw, l‑għaxart elef ruħ ta’ Gidgiddona sfaw maqtula, u huwa spiċċa mejjet f’nofshom ukoll.",
                "14": "U Lama safa maqtul mal‑għaxart elef li kellu miegħu; u Gilgal safa maqtul mal‑għaxart elef li kellu miegħu; u Limħa safa maqtul mal‑għaxart elef li kellu miegħu; u Ġenewm safa maqtul mal‑għaxart elef li kellu miegħu; u Kumenija, u Moronija, u Antjonu, u Siblom, u Sem, u Ġoż, sfaw maqtula mal‑għaxart elef li kull wieħed minnhom kellu miegħu.",
                "15": "U ġara li kien hemm għaxra oħra li spiċċaw mietu permezz tax‑xabla, flimkien mal‑għaxart elef li kull wieħed minnhom kellu miegħu; iva, sewwasew in‑nies tiegħi kollha, ħlief għal dawk l‑erbgħa u għoxrin li kienu miegħi, kif ukoll għal xi ftit li ħarbu lejn l‑artijiet tan‑nofsinhar, u xi ftit li kienu ngħaqdu mal‑Lamaniti, spiċċaw inqatlu; u ġisimhom, u għadamhom, u demmhom jinsabu fuq wiċċ l‑art, fejn tħallew hemm minn dawk li qatluhom biex huma fuq wiċċ l‑art jitħassru, u jitmermru u jerġgħu lura għand ommhom l‑art.",
                "16": "U ruħi riedet tinqasam bin‑niket, minħabba n‑nies tiegħi li sfaw maqtula, u jiena għajjatt:",
                "17": "O ġmiel tiegħi, għalfejn tbegħidtu minn triqat il‑Mulej! O ġmiel tiegħi, għalfejn warrabtu lil dak Ġesù li kien lest biex jilqagħkom għandu b’dirgħajh miftuħa!",
                "18": "Araw, kieku intom m’għamiltux dan, ma kontux tinqatlu. Iżda araw, intom ġejtu maqtula, u jiena nibki t‑telfa tagħkom.",
                "19": "O ġmiel tiegħi, uliedi subien u bniet, intom il‑missirijiet u l‑ommijiet, intom l‑irġiel u n‑nisa, O ġmiel tiegħi, ara kif spiċċajtu lkoll maqtula!",
                "20": "Iżda araw, intom ħallejtu din id‑dinja, u n‑niket tiegħi mhuwiex se jġibkom lura.",
                "21": "U ma jdumx ma jasal il‑jum meta l‑ġisem mortali tagħkom ixedd fuqu l‑immortalità, u dawn l‑iġsma li bħalissa qed jitmermru u jitħassru dalwaqt se jxeddu fuqhom ġisem li ma jitħassarx; imbagħad jeħtieġ li intom tieqfu quddiem it‑tribunal ta’ Kristu, biex isir ħaqq minnkom skont għemilkom; u jekk intom tkunu ġusti, henjin tkunu intom flimkien ma’ missirijietkom li ħallew din il‑ħajja qabilkom.",
                "22": "O li kieku intom urejtu l‑indiema qabel ma ġiet fuqkom din il‑qerda daqstant kbira. Iżda araw, intom ħallejtu din id‑dinja, u l‑Missier, iva, il‑Missier Etern tas‑smewwiet, jaf xi stat tinsabu fih; u hu se jagħmel ħaqq minnkom skont il‑ġustizzja u l‑ħniena tiegħu."
            },
            "7": {
                "1": "U issa, araw, jiena se ngħid xi ħaġa lill‑fdal ta’ dan il‑poplu li ħelisha mill‑mewt, jekk Alla jiżvelalhom kliemi, biex huma jkunu jafu dwar l‑għemejjel ta’ missirijiethom; iva, jiena se nkun qed nindirizza lilkom, intom il‑fdal tad‑dar ta’ Iżrael; u dan huwa l‑kliem li jiena se ngħid:",
                "2": "Intom tafu li intom mid‑dar ta’ Iżrael.",
                "3": "Intom tafu li jeħtieġ li tindmu, għax inkella ma tistgħux tiksbu s‑salvazzjoni.",
                "4": "Intom tafu li jeħtieġ li twarrbu l‑armi tagħkom tal‑gwerra, u ma tieħdux gost aktar bit‑tixrid tad‑demm, u jeħtieġ li ma terġgħux taqbduhom b’idejkom, sakemm Alla ma jordnalkomx tagħmlu dan.",
                "5": "Intom tafu li jeħtieġ li intom titgħallmu dwar missirijietkom, u tindmu minn dnubietkom u minn ħżunitkom, u temmnu f’Ġesù Kristu, li huwa l‑Iben ta’ Alla, li ġie maqtul mil‑Lhud, u bil‑qawwa tal‑Missier reġa’ qam, u b’hekk kiseb ir‑rebħa fuq il‑qabar; u n‑niggieża tal‑mewt sejra tinbela wkoll permezz tiegħu.",
                "6": "U huwa jġib fis‑seħħ il‑qawmien tal‑mejtin, li permezz tagħha l‑bniedem jiġi mqajjem sabiex jieqaf quddiem it‑tribunal tiegħu.",
                "7": "U huwa ġab fis‑seħħ il‑fidwa tad‑dinja, li permezz tagħha min f’jum il‑ħaqq jinstab bla ħtija quddiemu jitħalla jgħammar fil‑preżenza ta’ Alla fis‑saltna tiegħu, fejn hemm huwa jgħanni bla heda għanjiet ta’ tifħir lill‑Missier, u l‑Iben, u l‑Ispirtu s‑Santu, li huma Alla wieħed, flimkien mal‑korijiet tas‑sema, fi stat ta’ ferħ bla tmiem.",
                "8": "Għalhekk indmu, u tgħammdu f’isem Ġesù, u imxu skont l‑evanġelju ta’ Kristu, li se jiġi żvelat lilkom, mhux biss permezz ta’ din il‑kitba iżda wkoll permezz tal‑kitba li se tasal għand il‑Ġentili mil‑Lhud, liema kitba se tasal għandkom mill‑Ġentili.",
                "9": "Għax araw, din il‑kitba ġiet miktuba bil‑għan li intom taslu biex temmnu l‑kitba l‑oħra; u jekk intom temmnu l‑kitba l‑oħra intom temmnu din ukoll; u jekk intom temmnu din il‑kitba intom ikollkom għarfien ta’ missirijietkom, kif ukoll tal‑għemejjel tal‑għaġeb li ġew imwettqa fosthom permezz tal‑qawwa ta’ Alla.",
                "10": "U intom tkunu tafu wkoll li intom fdal ta’ nisel Ġakobb; għalhekk intom parti mill‑poplu tal‑ewwel patt; u jekk intom temmnu fi Kristu, u titgħammdu, l‑ewwel, permezz tal‑ilma, u wara, permezz tan‑nar u l‑Ispirtu s‑Santu, u timxu wara l‑eżempju tas‑Salvatur tagħna, skont kif ordnalna nagħmlu hu, dan ikun ta’ siwi kbir għalikom f’jum il‑ħaqq. Ammen."
            },
            "8": {
                "1": "Araw, jiena, Moroni, sejjer intemm ir‑rakkont ta’ missieri, Mormon. Araw, jien għandi biss ftit ħwejjeġ x’nikteb, li se niktibhom b’ordni ta’ missieri.",
                "2": "U issa ġara li wara l‑battalja kbira u tal‑għaġeb li seħħet f’Kumora, araw, il‑Lamaniti baqgħu jimxu wara n‑Nefiti, li kienu ħarbu lejn in‑naħa tan‑nofsinhar, sakemm qabduhom u qerduhom kollha.",
                "3": "U anke lil missieri qatlu, u jiena tħallejt sewwasew waħdi biex nikteb il‑ġrajja ta’ niket dwar il‑qerda ta’ niesi. Iżda araw, huma m’għadhomx aktar hawn, u jiena sejjer nobdi l‑kmandament ta’ missieri. U jekk huma humiex se joqtluni jew le, jien ma nafx.",
                "4": "Għalhekk jiena se nikteb u wara se naħbi l‑annali taħt l‑art; u fejn se mmur mhuwiex importanti.",
                "5": "Araw, missieri kiteb dan ir‑rakkont, u huwa kiteb x’inhu l‑għan tiegħu. U araw, jiena wkoll kont nikteb dan li kieku fuq il‑pjanċi kelli fejn nikteb, iżda m’għandix; u metall m’għandix, għax ninsab waħdi. Missieri safa maqtul waqt il‑battalja, flimkien ma’ qrabati kollha, u la għandi ħbieb u lanqas fejn immur; u kemm il‑Mulej se jippermettili li ngħix ma nafx.",
                "6": "Araw, għaddew erba’ mitt sena mill‑miġja ta’ Sidna s‑Salvatur.",
                "7": "U araw, il‑Lamaniti baqgħu jsegwu lill‑poplu tiegħi, in‑Nefiti, minn belt għall‑oħra u minn post għall‑ieħor, u bdew joqtluhom sakemm spiċċaw qatlu lil kulħadd; u kbira kienet il‑waqgħa tagħhom; iva, kbira u tal‑għaġeb hija l‑qerda tal‑poplu tiegħi, in‑Nefiti.",
                "8": "Iżda araw, kienet id il‑Mulej li għamlet dan kollu. U araw ukoll, il‑Lamaniti jinsabu fi gwerra bejniethom; u wiċċ din l‑art jinsab maħkum kollu minn ċiklu kontinwu ta’ qtil u tixrid ta’ demm; u ħadd ma jaf meta se tiġi fi tmiemha l‑gwerra.",
                "9": "U issa, araw, jiena mhu se ngħid xejn aktar dwarhom, għax fuq wiċċ l‑art ħadd ma baqa’ ħlief il‑Lamaniti u l‑briganti.",
                "10": "U m’hawn ħadd li kapaċi jagħraf lill‑veru Alla għajr għad‑dixxipli ta’ Ġesù, li se jkomplu jgħammru fuq l‑art sakemm il‑ħażen tan‑nies ma jkunx kiber tant li l‑Mulej ma jħallihomx jgħammru aktar fost il‑poplu; u jekk huma humiex se jibqgħu jgħammru aktar fuq wiċċ l‑art ħadd ma jaf.",
                "11": "Iżda araw, jien u missieri rajniehom b’għajnejna, u lilna huma bdew jaqdu.",
                "12": "U kull min jaċċetta din il‑kitba, u ma joqgħodx jipprova jsib x’jikkritika fiha minħabba xi difetti li jista’ fiha, huwa jiġi mogħti għarfien ta’ ħwejjeġ akbar minn dawn. Araw, jiena Moroni; u li kieku kien possibbli, kont niżvelalkom kull ħaġa.",
                "13": "Araw, jiena mhux se nkompli nitkellem aktar dwar dan il‑poplu. Jiena bin Mormon, u missieri ġej min‑nisel ta’ Nefi.",
                "14": "U jiena l‑istess persuna li ħbejt din il‑kitba għall‑Mulej; il‑pjanċi tagħha m’għandhom l‑ebda valur, skont l‑ordni li tani l‑Mulej. Għax huwa tabilħaqq qal li ħadd m’għandu jeħodhom għandu biex jagħmel xi gwadann minnhom; iżda l‑kitba li fihom għandha valur kbir; u dak li jiżvelaha, lilu l‑Mulej ibierek.",
                "15": "Għax ħadd m’għandu l‑abbiltà li jiżvelaha sakemm din ma tingħatax lilu minn Alla; għax Alla jrid li dan isir b’ħarsitna ffukata biss fuq il‑glorja tiegħu, jew għall‑ġid tal‑poplu tal‑patt tal‑Mulej, il‑poplu tal‑qedem li ilu żmien twil imxerred.",
                "16": "U hieni jkun dak li jiżvela din il‑ħaġa; għax hija sejra tgħaddi mid‑dlam għad‑dawl, skont il‑kelma ta’ Alla; iva, hija sejra tinħareġ minn ġewwa l‑art, u sejra tiddi minn ġod‑dlam, u se tiġi żvelata lin‑nies; u dan se jseħħ permezz tal‑qawwa ta’ Alla.",
                "17": "U jekk fiha xi żbalji dawn huma żbalji ta’ bniedem. Iżda araw, aħna ma nafu bl‑ebda żbalji; madankollu Alla konxju ta’ kollox; għalhekk, dak li joqgħod jara x’se jikkritika fiha, ikun tajjeb li joqgħod attent ħalli ma jispiċċax fil‑periklu tan‑nar tal‑infern.",
                "18": "U dak li jgħidilkom: Jew turihomli, jew tispiċċa tintlaqat ħażin—agħrfuh li hu ma jistax jordnalkom xi ħaġa li hija pprojbita mill‑Mulej.",
                "19": "Għax araw, min jiġġudika bil‑għaġla, bil‑għaġla għad jiġi ġġudikat; għax skont għemilu jkun il‑ħlas tiegħu; għalhekk dak li jsawwat lil ħuh għad jiġi msawwat ukoll mill‑Mulej.",
                "20": "Araw x’tgħid l‑iskrittura—l‑ebda bniedem m’għandu jsawwat lil ħuh jew jiġġudikah; għax f’idejja l‑ġudizzju, jgħid il‑Mulej, u f’idejja wkoll il‑vendetta, u huwa jiena li npattiha.",
                "21": "U dak li jlissen kliem ta’ rabja u jeħodha kontra l‑ħidma tal‑Mulej, u kontra l‑poplu tal‑patt tal‑Mulej li huwa mid‑dar ta’ Iżrael, u jgħid: Aħna se neqirdu l‑ħidma tal‑Mulej, u l‑Mulej mhuwiex se jiftakar fil‑patt li huwa għamel mad‑dar ta’ Iżrael—huwa jispiċċa fil‑periklu li jitqaċċat u jinxteħet fin‑nar;",
                "22": "Għax il‑Mulej se jibqa’ għaddej bl‑għanijiet eterni tiegħu sakemm il‑wegħdiet kollha tiegħu jiġu fis‑seħħ.",
                "23": "Iflu sew il‑profeziji ta’ Isaija. Araw, jiena ma nistax niktibhom. Iva, araw jien ngħidilkom, li dawk il‑qaddisin li ħallew din id‑dinja qabli, li kienu jgħammru f’din l‑art, għad jgħajtu sewwasew minn ġot‑trab u jitolbu lill‑Mulej; u daqs kemm hu ħaj il‑Mulej huwa sejjer jiftakar fil‑patt li huwa għamel magħhom.",
                "24": "U huwa konxju mit‑talb li huma talbu f’isem ħuthom. U huwa konxju mill‑fidi tagħhom, għax f’ismu huma jistgħu jċaqalqu l‑muntanji; u f’ismu huma jistgħu jwasslu biex l‑art titheżżeż; u bil‑qawwa ta’ kelmtu huma jwasslu biex il‑ħitan tal‑ħabs jikkrollaw; iva, in‑nar tal‑forn xejn ma jagħmlilhom, kif ma jagħmlulhom xejn il‑bhejjem selvaġġi jew is‑sriep velenużi, u dan minħabba l‑qawwa ta’ kelmtu.",
                "25": "Għax araw, huma talbu wkoll f’isem dak li l‑Mulej se jwasslu biex jiżvela dawn il‑ħwejjeġ.",
                "26": "U ħadd m’għandu jgħid li dawn il‑ħwejjeġ qatt mhu se jseħħu, għax m’hemm l‑ebda dubju li se jseħħu, għax il‑Mulej qal dan; għax minn ġo l‑art sejrin joħorġu, permezz ta’ id il‑Mulej, u ħadd ma jista’ jżomm dan milli jiġri; u dan se jseħħ fi żmien meta se jingħad li żmien il‑mirakli għadda; u dan se jseħħ bħallikieku xi ħadd qed jitkellem mill‑imwiet.",
                "27": "U dan se jseħħ fi żmien meta demm il‑qaddisin se jgħajjat lill‑Mulej minħabba l‑alleanzi sigrieti u l‑għemejjel tad‑dlam.",
                "28": "Iva, dan se jseħħ fi żmien meta n‑nies se jiċħdu l‑qawwa ta’ Alla, u meta l‑knejjes se jitniġġsu u se jkunu minfuħin fil‑kburija ta’ qalbhom; iva, sewwasew dan se jkun żmien meta l‑mexxejja tal‑knejjes u l‑għalliema se jikbru fil‑kburija ta’ qalbhom, tant li huma jibdew jgħiru għal dawk li jagħmlu parti mill‑istess knejjes tagħhom.",
                "29": "Iva, dan se jseħħ fi żmien li fih tinstama’ l‑għajta tan‑nirien, u t‑tempesti, u ta’ dħaħen kbar f’artijiet barranin;",
                "30": "U se tinstama’ wkoll l‑għajta tal‑gwerer, tax‑xnigħat ta’ gwerer, u tat‑theżżiż f’diversi nħawi.",
                "31": "Iva, dan se jseħħ fi żmien meta se jkun hawn tniġġis kbir fuq wiċċ l‑art; żmien li se jkun hawn qtil u serq, u gideb, u qerq, u żína, u kull xorta ta’ abominazzjonijiet; fi żmien meta se jkun hawn ħafna li jgħidu, Agħmel din, jew agħmel dan, u xejn ma jimporta, għax il‑Mulej se jsostnikom fl‑aħħar jum. Iżda dawn ħażin ikun għalihom, għax qalbhom hi mimlija mrar, u l‑ħażen jassarhom.",
                "32": "Iva, dan se jseħħ fi żmien meta se jinbnew knejjes li se jgħidu: Ejjew għandi, u bi fluskom dnubietkom ikunu maħfura.",
                "33": "O poplu ħażin, pervers u ta’ ras iebsa, għalfejn bnejtu knejjes għall‑profitt tagħkom sabiex takkwistaw? Għalfejn bdiltu l‑kelma mqaddsa ta’ Alla, u minħabba f’hekk qed tistiednu li ġġibu saħta fuq ruħkom? Araw, ħarsu lejn ir‑rivelazzjonijiet ta’ Alla; għax araw, għad jasal żmien meta dan kollu se jiġi fis‑seħħ.",
                "34": "Araw, il‑Mulej urieni ħwejjeġ mill‑aktar kbar u tal‑għaġeb li jikkonċernaw dak li dalwaqt se jiġi fis‑seħħ, f’dak iż‑żmien li fih dawn il‑ħwejjeġ sejrin iseħħu fostkom.",
                "35": "Araw, jiena qed inkellimkom bħallikieku tinsabu hawn, meta mhux il‑każ. Iżda araw, Ġesù Kristu ppermetta li jien narakom, u jien konxju ta’ kulma tagħmlu.",
                "36": "U jiena naf li intom timxu bil‑kburija f’qalbkom; u huma biss il‑ftit fostkom li mhumiex minfuħin fil‑kburija ta’ qalbhom, liema kburija twassalhom biex jilbsu lbies mill‑ifjen, u ġġib magħha l‑għira, il‑ġlied, u l‑malizzja, u l‑persekuzzjoni, u kull xorta ta’ ħażen; u l‑knejjes tagħkom, iva, sewwasew kull waħda minnhom, hija mniġġsa minħabba l‑kburija ta’ qalbkom.",
                "37": "Għax araw, l‑imħabba tagħkom lejn il‑flus, u lejn ġidkom, u lejn l‑ilbies fin tagħkom, u lejn it‑tiżjin tal‑knejjes tagħkom hija akbar mill‑imħabba tagħkom lejn il‑foqra u dawk fil‑bżonn, u lejn il‑morda u l‑magħkusa.",
                "38": "O nies imniġġsa u ta’ wiċċ b’ieħor, u intom l‑għalliema li tbigħu lilkom infuskom għal dak li jispiċċa jikkunsmakom, għalfejn ikkontaminajtu l‑knisja mqaddsa ta’ Alla? Għalfejn tistħu tieħdu fuqkom isem Kristu? Għalfejn ma tikkunsidrawx kemm l‑hena li ma tintemmx hi ta’ valur akbar mill‑miżerja li ma tispiċċa qatt—u dan kollu minħabba t‑tifħir tad‑dinja?",
                "39": "Għalfejn toqogħdu tiżżejnu b’dak li hu bla ħajja, waqt li tħallu lill‑imġewħin, u lil dawk li huma fil‑bżonn, u lill‑għerja, u lill‑morda u l‑magħkusa jgħaddu minn ħdejkom, u lanqas biss tagħtu kashom?",
                "40": "Iva, għalfejn tinvolvu rwieħkom f’għemejjel mistkerrha u sigrieti biex takkwistaw, u twasslu lir‑romol biex imorru jixhru quddiem il‑Mulej, u lill‑għorfni twassluhom ukoll biex imorru jixhru quddiem il‑Mulej, u twasslu wkoll biex demm missirijiethom u żwieġhom isejjaħ minn ġo l‑art lill‑Mulej biex huwa jitħallas minnkom?",
                "41": "Araw, ix‑xabla tal‑vendetta tinsab imdendla fuqkom; u ż‑żmien ma jdumx ma jasal meta huwa jara li intom se jkollkom tħallsu għad‑demm tal‑qaddisin, għax huwa ma jiflaħx jarahom jibku aktar."
            },
            "9": {
                "1": "U issa, se nitkellem dwar dawk li ma jemmnux fi Kristu.",
                "2": "Araw, se temmnu intom fil‑jum tal‑kastig tagħkom—araw, meta jiġi l‑Mulej, iva, sewwasew f’dak il‑jum il‑kbir meta d‑dinja bħal ktieb titkebbeb, u l‑elementi tad‑dinja bin‑nar jinqerdu, iva, f’dak il‑jum il‑kbir meta intom tittieħdu sabiex tieqfu quddiem il‑Ħaruf ta’ Alla—imbagħad x’se tgħidu, li m’hemmx Alla?",
                "3": "Imbagħad intom x’se tagħmlu, tkomplu tiċħdu lil Kristu, jew se tkunu kapaċi tħarsu lejn il‑Ħaruf ta’ Alla? Taħsbu li se tkunu tistgħu tgħammru miegħu meta intom tkunu konxji minn ħtijietkom? Taħsbu intom li tistgħu qatt tkunu kuntenti tgħammru ma’ dak l‑Esseru qaddis, meta ruħkom tkun tinsab itturmentata minħabba li tkunu konxji li intom ħatja li bqajtu dejjem tabbużaw il‑liġijiet tiegħu?",
                "4": "Araw, jien ngħidilkom li intom tkunu aktar miżerabbli kieku kellkom tgħammru ma’ Alla l‑qaddis u ġust, għax quddiemu tkunu konxji mill‑ħmieġ tagħkom, milli jekk intom tgħammru mal‑erwieħ ikkundannati fl‑infern.",
                "5": "Għax araw, meta intom tittieħdu sabiex tagħrfu l‑għera tagħkom quddiem Alla, kif ukoll il‑glorja ta’ Alla, u l‑qdusija ta’ Ġesù Kristu, fuqkom intom tkunu qed tqabbdu fjamma nar li ma jintefiex.",
                "6": "Għalhekk, intom kollha li ma temmnux, duru lejn il‑Mulej; itolbu b’qawwa lill‑Missier f’isem Ġesù, biex forsi tiġu misjuba bla tebgħa, safja, nodfa u bojod, peress li tkunu ġejtu mnaddfa permezz ta’ demm il‑Ħaruf, f’dak il‑jum kbir u aħħari.",
                "7": "U jiena se nerġa’ nkellem lilkom illi tiċħdu r‑rivelazzjonijiet ta’ Alla, u li tgħidu li dawn għadda żmienhom, u li m’għadx hawn aktar rivelazzjonijiet, profeziji, doni, fejqan, persuni li jitkellmu bl‑ilsna, u interpretazzjoni tal‑ilsna;",
                "8": "Araw jien ngħidilkom, min jiċħad dawn il‑ħwejjeġ ma jafx l‑evanġelju ta’ Kristu; iva, huwa ma qarax l‑iskrittura; jew jekk qaraha, ma jifhimhiex.",
                "9": "Għax ma naqrawx li Alla hu dak li kien fl‑imgħoddi, issa, u għal dejjem, u li fih ma hemm l‑ebda tibdil u l‑ebda dell ta’ tidwir?",
                "10": "U issa, jekk intom immaġinajtu xi alla li joqgħod jinbidel, u li fih hemm xi dell ta’ tidwir, mela intom immaġinajtu alla li mhuwiex Alla tal‑mirakli.",
                "11": "Għax araw, jiena se nurikom li Alla huwa Alla tal‑mirakli, sewwasew huwa l‑Alla ta’ Abraham, u l‑Alla ta’ Iżakk, u l‑Alla ta’ Ġakobb; u li huwa l‑istess Alla li ħoloq is‑sema u l‑art, u kull ħaġa li hemm fihom.",
                "12": "Araw, huwa ħoloq lil Adam, u permezz ta’ Adam ġiet fis‑seħħ il‑waqgħa tal‑bniedem. U minħabba l‑waqgħa tal‑bniedem ġie Ġesù Kristu, li huwa l‑Missier u l‑Iben; u minħabba Ġesù Kristu ġiet fis‑seħħ il‑fidwa tal‑bnedmin.",
                "13": "U minħabba l‑fidwa tal‑bnedmin, li ġiet fis‑seħħ permezz ta’ Ġesù Kristu, huma jinġiebu lura fil‑preżenza tal‑Mulej; iva, dan huwa kif il‑bnedmin kollha jiksbu l‑fidwa, għaliex il‑mewt ta’ Kristu twassal għall‑qawmien, li jwassal għal fidwa minn raqda li ma tintemm qatt, liema raqda l‑bnedmin kollha sejrin iqumu minnha permezz tal‑qawwa ta’ Alla meta ddoqq it‑tromba; u huma sejrin imorru, kemm iż‑żgħar u kemm il‑kbar, u jieqfu quddiem l‑iżbarra tiegħu, u huma sejrin jiksbu l‑fidwa u se jinħallu mill‑irbit etern tal‑mewt, liema mewt hija mewt temporali.",
                "14": "U mbagħad jasal fuqhom il‑ħaqq tal‑Qaddis; u mbagħad jasal iż‑żmien li fih min hu maħmuġ, se jkompli jitħammeġ; u min jagħmel is‑sewwa, se jkompli jagħmel is‑sewwa; u min hu kuntent se jibqa’ jħossu kuntent; u min huwa mnikket, se jibqa’ jħossu mnikket.",
                "15": "U issa, intom kollha li mmaġinajtu alla li ma jwettaq l‑ebda mirakli, jien nistaqsikom, allura dan kollu li jien tkellimt dwaru għadda? It‑tmiem wasal diġà? Araw jien ngħidilkom, Le; u Alla ma waqafx ikun Alla tal‑mirakli.",
                "16": "Araw, allura f’għajnejna l‑ħwejjeġ li wettaq Alla mhumiex ħwejjeġ tal‑għaġeb? Iva, u min jista’ jifhem l‑għemejjel tal‑għaġeb ta’ Alla?",
                "17": "Min jista’ jgħid li ma kienx miraklu li permezz ta’ kelmtu ġew maħluqa s‑sema u l‑art; u permezz tal‑qawwa ta’ kelmtu l‑bniedem ġie maħluq mit‑trab tal‑art; u bil‑qawwa ta’ kelmtu ġew imwettqa l‑mirakli?",
                "18": "U min jista’ jgħid li Ġesù Kristu ma wettaqx bosta mirakli tal‑għaġeb? U ħafna kienu l‑mirakli tal‑għaġeb li ġew mwettqa permezz ta’ id l‑appostli.",
                "19": "U jekk dak iż‑żmien twettqu l‑mirakli, għalfejn Alla ma baqax aktar Alla tal‑mirakli u madankollu hu Esseru li ma jinbidilx? U araw, jien ngħidilkom li huwa ma jinbidilx; għax jekk hu jinbidel huwa ma jibqax aktar Alla; u hu ma jieqaf qatt ikun Alla, u hu huwa Alla tal‑mirakli.",
                "20": "U r‑raġuni għalfejn hu jieqaf iwettaq il‑mirakli fost ulied il‑bnedmin hi minħabba li huma, ftit, ftit, jispiċċaw jitilfu l‑fidi, u jitbiegħdu mit‑triq it‑tajba, u ma jibqgħux jagħrfu aktar lil dak Alla li fih għandhom jafdaw.",
                "21": "Araw, jien ngħidilkom li min jemmen fi Kristu, bla ma jiddubita, dak kollu li huwa jitlob lill‑Missier f’isem Kristu jingħatalu; u din il‑wegħda tgħodd għal kulħadd, minn tarf sa tarf tad‑dinja.",
                "22": "Għax araw, dan hu dak li Ġesù Kristu, Bin Alla, qal lid‑dixxipli tiegħu li kellhom jibqgħu jgħammru fuq l‑art, iva, kif ukoll lid‑dixxipli kollha tiegħu, liema kliem instama’ mill‑miġemgħa: Morru fid‑dinja kollha, xandru l‑evanġelju lil kull ħlejqa;",
                "23": "U min jemmen u jitgħammed, isalva, iżda min ma jemminx, ikun ikkundannat;",
                "24": "U dawn huma s‑sinjali li jsieħbu lil dawk li jemmnu—huma f’ismi jkeċċu x‑xjaten; jitkellmu b’ilsna ġodda; jaqbdu s‑sriep b’idejhom; jekk jixorbu xorb li jġib il‑mewt ma jagħmlilhomx ħsara; u jqiegħdu idejhom fuq il‑morda u dawn ifiqu;",
                "25": "U min jemmen f’ismi, bla ma jiddubita, jien nikkonfermalu kull kelma li toħroġ minn fommi, sewwasew minn tarf sa tarf tad‑dinja.",
                "26": "U issa, araw, min kapaċi jirreżisti l‑għemejjel tal‑Mulej? Min jista’ jiċħad kliemu? Min se jqum kontra l‑qawwa setgħana tal‑Mulej? Min se jmaqdar l‑għemejjel tal‑Mulej? Min se jmaqdar lil ulied Kristu? Araw, intom kollha li tmaqdru l‑għemejjel tal‑Mulej, għad tistagħġbu u tgħibu.",
                "27": "Għalhekk la tmaqdrux, u tistagħġbux, iżda agħtu widen għal kliem il‑Mulej, u itolbu lill‑Missier f’isem Ġesù għal dak kollu li intom teħtieġu. La tiddubitawx, iżda emmnu, u araw li tibdew tagħmlu bħan‑nies ta’ żmien il‑qedem, tersqu lejn il‑Mulej b’qalbkom kollha, u tħabirku għas‑salvazzjoni tagħkom bil‑biża’ u t‑tregħid.",
                "28": "Kunu bil‑għaqal fil‑jiem ta’ prova tagħkom; eħilsu lilkom infuskom minn kull xorta ta’ ħmieġ; la titolbux sabiex ikollkom xi tberbqu fix‑xalar, iżda itolbu b’fidi ferma, li ma taqgħux fit‑tiġrib, iżda li taqdu lil Alla veru u ħaj.",
                "29": "Araw li ma titgħammdux bla ma jixirqilkom; araw li ma tieħdux sehem fis‑sagrament ta’ Kristu bla ma jixirqilkom; iżda araw li tkunu denji f’dak kollu li tagħmlu, u araw li tagħmluh f’isem Ġesù Kristu, Bin Alla l‑ħaj; u jekk intom tagħmlu dan, u tibqgħu sħaħ sal‑aħħar, intom bl‑ebda mod ma tiġu mwarrbin.",
                "30": "Araw, jien qed inkellimkom bħal wieħed jitkellem mid‑dinja tal‑mejtin; għax jiena naf li kliemi jeħtieġ li jiġi żvelat lilkom.",
                "31": "La tikkundannawnix minħabba l‑imperfezzjoni tiegħi, u tikkundannawx lanqas lil missieri, minħabba l‑imperfezzjoni tiegħu, u lanqas lil dawk li kitbu qablu; iżda minflok araw li tagħtu ġieħ lil Alla talli wriekom l‑imperfezzjoni tagħna, ħalli intom tkunu tistgħu titgħallmu biex tkunu aktar għaqlin milli konna aħna.",
                "32": "U issa, araw, aħna ktibna dan ir‑rakkont skont l‑għarfien li aħna għandna tal‑karattri li huma magħrufin fostna bħala Eġizzjan riformat, li ġew mgħoddija lilna u li aħna bdilna skont il‑mod li bih nitkellmu.",
                "33": "U kieku l‑pjanċi tagħna kienu kbar biżżejjed konna niktbu bl‑Ebrajk; iżda aħna anke l‑Ebrajk bdilna; u li kieku ktibna bl‑Ebrajk, araw, ir‑rakkont tagħna ma kien ikun fih l‑ebda imperfezzjoni.",
                "34": "Iżda l‑Mulej hu konxju minn dak li aħna ktibna, u konxju wkoll li l‑ebda poplu ieħor ma jaf il‑lingwa tagħna; u peress li l‑ebda poplu ieħor ma jaf il‑lingwa tagħna, għalhekk huwa ħejja mod kif għandha tiġi interpretata.",
                "35": "U dawn il‑ħwejjeġ inkitbu biex aħna nkunu nistgħu nsaffu lbiesna mid‑demm ta’ ħutna, li ftit, ftit spiċċaw biex tilfu l‑fidi.",
                "36": "U araw, dawn il‑ħwejjeġ li aħna ttamajna għalihom, fejn jidħlu ħutna, iva, jiġifieri li huma jerġgħu jagħrfu lil Kristu, huma sewwasew l‑istess ħwejjeġ li talbu għalihom il‑qaddisin kollha li kienu jgħammru fuq din l‑art.",
                "37": "U jalla l‑Mulej Ġesù Kristu jisma’ talbhom skont il‑fidi tagħhom; u jalla l‑Missier Alla jiftakar fil‑patt li huwa għamel mad‑dar ta’ Iżrael; u jalla huwa jberikhom għal dejjem, permezz tal‑fidi tagħhom f’isem Ġesù Kristu. Ammen."
            }
        }
    },
    "ether": {
        "meta": {
            "slug": "ether",
            "name": "Il‑Ktieb ta’ Għeter",
            "chapterWord": "Kapitlu"
        },
        "chapters": {
            "1": {
                "1": "U issa jiena, Moroni, se nkompli billi nikteb rakkont ta’ dawk l‑abitanti tal‑qedem li kienu jgħammru f’din l‑art tat‑tramuntana li ġiet meqruda permezz ta’ id il‑Mulej.",
                "2": "U r‑rakkont tiegħi se nieħdu mill‑erbgħa u għoxrin pjanċa li kienu nstabu min‑nies ta’ Limħi, liema rakkont jissejjaħ il‑Ktieb ta’ Għeter.",
                "3": "U għax nassumi li l‑ewwel parti ta’ din l‑istorja tinsab f’idejn il‑Lhud, liema storja titkellem dwar il‑ħolqien tad‑dinja, kif ukoll dwar Adam, u li hi rakkont minn dak iż‑żmien sewwasew sa żmien it‑torri l‑kbir, u dwar dak kollu li seħħ fost ulied il‑bnedmin sa dak inhar—",
                "4": "Għalhekk jien m’iniex se nikteb dwar il‑ħwejjeġ li seħħew minn żmien Adam sa dak iż‑żmien; iżda huma ġew miktubin fuq il‑pjanċi; u min isibhom, ikun jista’ jkollu r‑rakkont sħiħ.",
                "5": "Iżda araw, jiena m’iniex se nikteb ir‑rakkont sħiħ, iżda se nikteb biss parti mir‑rakkont, minn żmien it‑torri sa żmien il‑qerda tagħhom.",
                "6": "U hu sewwasew dwar dan ir‑rakkont li jiena se nikteb. Dak li kiteb din l‑istorja kien Għeter, u hu kien ġej min‑nisel ta’ Kurjantor.",
                "7": "Kurjantor kien bin Moron.",
                "8": "U Moron kien bin Għetem.",
                "9": "U Għetem kien bin Aħa.",
                "10": "U Aħa kien bin Set.",
                "11": "U Set kien bin Siblon.",
                "12": "U Siblon kien bin Kom.",
                "13": "U Kom kien bin Kurjantu.",
                "14": "U Kurjantu kien bin Amnigadda.",
                "15": "U Amnigadda kien bin Aron.",
                "16": "U Aron kien ġej min‑nisel ta’ Ħet, li kien bin Ħartom.",
                "17": "U Ħartom kien bin Lib.",
                "18": "U Lib kien bin Kis.",
                "19": "U Kis kien bin Korom.",
                "20": "U Korom kien bin Levi.",
                "21": "U Levi kien bin Kim.",
                "22": "U Kim kien bin Morjanton.",
                "23": "U Morjanton kien ġej min‑nisel ta’ Riplakis.",
                "24": "U Riplakis kien bin Seż.",
                "25": "U Seż kien bin Ħet.",
                "26": "U Ħet kien bin Kom.",
                "27": "U Kom kien bin Kurjantu.",
                "28": "U Kurjantu kien bin Għemer.",
                "29": "U Għemer kien bin Omer.",
                "30": "U Omer kien bin Sule.",
                "31": "U Sule kien bin Kib.",
                "32": "U Kib kien bin Oriħa, li kien bin Ġared;",
                "33": "Liema Ġared kien ħareġ mit‑torri l‑kbir, flimkien ma’ ħuh u l‑familji tagħhom, u ma’ xi oħrajn u l‑familji tagħhom, fiż‑żmien li fih il‑Mulej kien ħawwad ilsien in‑nies u fil‑qilla tiegħu ħalef li huma kellhom jinxterdu ma’ wiċċ l‑art kollha; u skont il‑kelma tal‑Mulej in‑nies spiċċaw imxerrdin.",
                "34": "U Ġared qal lil ħuh, li kien raġel ta’ statura kbira u b’saħħtu, u li kien ukoll bniedem imbierek bil‑kbir mill‑Mulej: Għajjat lill‑Mulej, biex lilna ma jħawwadniex ma mmorrux nispiċċaw lanqas biss kapaċi nifhmu kliemna.",
                "35": "U ġara li ħu Ġared għajjat lill‑Mulej, u l‑Mulej kellu ħniena minn Ġared; għalhekk huwa ma ħawwadx ilsien Ġared; u Ġared u ħuh baqgħu ma tħawdux.",
                "36": "Imbagħad Ġared qal lil ħuh: Erġa’ għajjat lill‑Mulej, forsi jerġa’ jraġġa’ lura l‑għadab tiegħu minn dawk li huma sħabna, biex huwa ma jħawwadx ilsienhom.",
                "37": "U ġara li ħu Ġared għajjat lill‑Mulej, u l‑Mulej kellu ħniena minn sħabhom u l‑familji tagħhom, u huma baqgħu ma tħawdux.",
                "38": "U ġara li Ġared reġa’ kellem lil ħuh u qallu: Mur u staqsi lill‑Mulej jekk huwiex se jkeċċina mill‑pajjiż, u jekk hu sejjer ikeċċina ’l barra mill‑pajjiż, staqsieh ’il fejn għandna mmorru. U min jaf jekk il‑Mulej huwiex se jmexxina lejn xi art aqwa minn kull art oħra fid‑dinja? U jekk huwa jagħmel dan, ejjew inkunu fidili lejn il‑Mulej, ħalli nkunu nistgħu nirċievu dik l‑art bħala wirtna.",
                "39": "U ġara li ħu Ġared għajjat lill‑Mulej skont il‑kliem li kien ġie mlissen minn fomm Ġared.",
                "40": "U ġara li l‑Mulej sema’ lil ħu Ġared, u tħassru, u qallu:",
                "41": "Mur u iġbor flimkien merħlietek, ta’ kull għamla, sew irġiel u sew nisa; u iġbor ukoll kull għamla ta’ żerriegħa tal‑art; u iġbor flimkien anke l‑familji tiegħek; kif ukoll lil ħuk Ġared u l‑familja tiegħu; u anke lil sħabek u l‑familji tagħhom, u ’l sħab Ġared u l‑familji tagħhom.",
                "42": "U meta tagħmel dan għandek tmur quddiemhom biex lilhom inti tmexxi lejn il‑wied li hemm fin‑naħa tat‑tramuntana. U jien niġi niltaqa’ miegħek hemm, u lilek immexxi lejn art li hija aqwa minn kull art oħra fid‑dinja.",
                "43": "U hemmhekk lilek jiena mbierek flimkien ma’ nislek, u jiena nqajjem għalija ġens kbir minn fost nislek u minn fost nisel ħuk, u minn fost dawk li se jmorru miegħek. U l‑ebda ġens fuq wiċċ l‑art kollha mhu se jkun akbar mill‑ġens li jiena se nqajjem minn fost nislek. U jien se nagħmel miegħek dan għax int ilek daż‑żmien kollu ssejjaħli."
            },
            "2": {
                "1": "U ġara li Ġared u ħuh, u l‑familji tagħhom, kif ukoll sħab Ġared u ħuh, u l‑familji tagħhom, niżlu fil‑wied li kien hemm fin‑naħa tat‑tramuntana, (u dan il‑wied kien jismu Nimrod, li kien imsemmi għall‑kaċċatur qalbieni) flimkien mal‑merħliet tagħhom ta’ kull għamla li huma ġabru flimkien, sew irġiel u sew nisa.",
                "2": "U huma poġġew ukoll in‑nases u qabdu t‑tajr tal‑ajru; u ħejjew ukoll ġarra li fiha ġarrew magħhom il‑ħut tal‑ilmijiet.",
                "3": "U huma ġarrew magħhom ukoll deżeret, li nistgħu ninterpretawha li tfisser naħla tal‑għasel; u b’hekk huma ġarrew magħhom frieħ tan‑naħal, u kull xorta ta’ ħwejjeġ li kien hemm fuq wiċċ l‑art, u żerriegħa ta’ kull għamla.",
                "4": "U ġara li meta huma niżlu fil‑wied ta’ Nimrod niżel hemm il‑Mulej u mar ikellem lil ħu Ġared; u hu kien jinsab ġo sħaba, u ħu Ġared ma setax jarah.",
                "5": "U ġara li l‑Mulej ordnalhom sabiex jerħulha lejn ix‑xagħri, iva, lejn dawk l‑inħawi fejn l‑ebda bniedem qatt ma kien mar qabel. U ġara li l‑Mulej mar quddiemhom biex jiggwidahom, u beda jkellimhom waqt li baqa’ bilwieqfa ġo sħaba, u qalilhom ’il fejn għandhom imorru.",
                "6": "U ġara li huma baqgħu mexjin fix‑xagħri, u bnew il‑braken, li permezz tagħhom qasmu għadd ta’ ibħra, u huma kienu mmexxijin kontinwament permezz ta’ id il‑Mulej.",
                "7": "U l‑Mulej ma riedhomx li jieqfu fix‑xagħri man‑naħa l‑oħra tal‑baħar, iżda huwa riedhom li jaslu sewwasew fl‑art imwiegħda, li hija art aqwa minn kull art oħra, liema art il‑Mulej Alla baqa’ jħarisha sabiex fiha jgħammar poplu ġust.",
                "8": "U fil‑qilla tiegħu huwa ħalef ma’ ħu Ġared li dawk li kienu se jgħammru f’din l‑art imwiegħda, minn dak iż‑żmien ’il quddiem u għal dejjem, jeħtieġ li jaqdu lilu, l‑uniku Alla veru, għax jekk ma jagħmlux dan huma jispiċċaw jinqerdu, hekk kif huma jintlaqtu mill‑milja tal‑qilla tiegħu.",
                "9": "U issa, aħna nistgħu nifhmu d‑digrieti ta’ Alla fejn tidħol din l‑art, li hija art imwiegħda; u kull ġens li jgħammar fiha għandu jaqdi lil Alla, għax jekk le, niesu jispiċċaw jinqerdu, hekk kif huma jintlaqtu mill‑milja tal‑qilla tiegħu. U huma jintlaqtu mill‑milja tal‑qilla tiegħu waqt li jkunu misjurin waħda sew fi ħżunithom.",
                "10": "Għax araw, din hija art aqwa minn kull art oħra; għalhekk, min jgħammar fiha għandu jaqdi lil Alla, għax jekk le, jispiċċa jinqered; għax dan huwa d‑digriet etern ta’ Alla. U huma mhumiex se jinqerdu qabel mal‑milja tal‑ħażen tkun ħakmet sew lil ulied din l‑art.",
                "11": "U dan ir‑rakkont qed jasal għandkom, O Ġentili, biex intom tagħrfu d‑digrieti ta’ Alla—biex intom tindmu, u ma tkomplux għaddejjin fi ħżunitkom sakemm tinħakmu minnhom waħda sew, biex intom ma tistednux fuqkom il‑milja tal‑qilla ta’ Alla kif għamlu s’issa dawk li għammru f’din l‑art.",
                "12": "Araw, din hija art aqwa minn kull art oħra, u kull ġens li jgħammar fiha se jkun ħieles mill‑jasar, u mill‑eżilju, u minn kull ġens ieħor mis‑sema ’l isfel, jekk huma jibqgħu jaqdu ’l Alla tal‑art, li huwa Ġesù Kristu li ġie żvelat lilkom permezz tal‑ħwejjeġ li aħna ktibna.",
                "13": "U issa jien se nkompli bir‑rakkont tiegħi; għax araw, ġara li l‑Mulej mexxa lil Ġared u lil ħutu sewwasew sa dak il‑baħar il‑kbir li jifred l‑artijiet. U kif waslu ħdejn il‑baħar huma waqqfu t‑tined tagħhom; u semmew il‑post Morjankumer; u huma bdew jgħixu fit‑tined, u damu jgħixu fit‑tined ħdejn xatt il‑baħar għal erba’ snin sħaħ.",
                "14": "U ġara li kif għaddew l‑erba’ snin il‑Mulej reġa’ żar lil ħu Ġared, u lilu beda jkellem waqt li kien wieqaf ġo sħaba. U l‑Mulej għadda tliet sigħat sħaħ jitkellem ma’ ħu Ġared, u tah tbeżbiża minħabba li huwa kien nesa jsejjaħ isem il‑Mulej.",
                "15": "U ħu Ġared nidem mill‑ħażen li huwa wettaq, u hu beda jsejjaħ isem il‑Mulej f’isem ħutu li kienu miegħu. U l‑Mulej qallu: Jiena se naħfer dnubietek u dnubiet ħutek; iżda araw li ma tidinbux aktar, għax jeħtieġ li intom tiftakru li l‑Ispirtu tiegħi ma jibqax jgħammar dejjem mal‑bniedem; għalhekk, jekk intom tibqgħu tidinbu sakemm tkunu misjurin waħda sew, intom tispiċċaw tinqatgħu mill‑preżenza tal‑Mulej. U dawn huma ħsibijieti dwar l‑art li jien se nagħtikom biex tgħammru fiha; għax hija se tkun art aqwa minn kull art oħra.",
                "16": "U l‑Mulej qal: Fittxu morru aħdmu u ibnu l‑braken, bl‑istess mod kif bnejtuhom qabel. U ġara li ħu Ġared mar jaħdem flimkien ma’ ħutu u beda jibni l‑braken bl‑istess mod kif kienu bnewhom qabel, kif kien spjegalhom il‑Mulej. U huma kienu magħmulin żgħar, u kienu ħfief fuq l‑ilma, sewwasew daqs kemm kienet ħafifa tajra fuq l‑ilma.",
                "17": "U huma kienu mibnijin b’tali mod li kienu reżistenti sew għall‑ilma, hekk li setgħu jżommu l‑ilma fihom bħallikieku kienu xi bieqja; u l‑qiegħ tagħhom kien reżistenti għall‑ilma daqs bieqja; u l‑ġnub tagħhom kienu reżistenti għall‑ilma daqs bieqja; u ż‑żewġ trufijiet estremi tagħhom kienu ġejjin għall‑ponta; u n‑naħa ta’ fuq tagħhom kienet reżistenti għall‑ilma daqs bieqja; u huma kienu twal daqs siġra; u l‑bieb tagħhom, meta magħluq, kien reżistenti għall‑ilma daqs bieqja.",
                "18": "U ġara li ħu Ġared sejjaħ lill‑Mulej u qallu: O Mulej, jiena wettaqt il‑ħidma li inti tlabtni nwettaq, u jiena għamilt il‑braken skont kif urejtni int.",
                "19": "U ara, O Mulej, fihom m’hemm l‑ebda dawl; nitolbok tgħidilna ’l fejn għandna mmorru? U aħna żgur se nispiċċaw mmutu, għax ma fihom l‑ebda arja biex nieħdu nifs; għalhekk se nispiċċaw immutu.",
                "20": "U l‑Mulej qal lil ħu Ġared: Ara, irridek tagħmel toqba fis‑saqaf, u oħra mal‑art; u meta tħossu li teħtieġu l‑arja, ikxfu t‑toqba u jkollkom l‑arja. U jekk taraw li jibda dieħel l‑ilma fuqkom, ara, intom għandkom tagħlqu t‑toqba, ma tmorrux tmutu mgħarrqin.",
                "21": "U ġara li hu Ġared għamel dan skont kif ordnalu l‑Mulej.",
                "22": "U huwa reġa’ għajjat lill‑Mulej u qallu: O Mulej, ara, jiena għamilt sewwasew kif ordnajtli int; u jiena ħejjejt id‑dgħajjes għan‑nies tiegħi, u ara ġo fihom m’hemm l‑ebda dawl. Ara! O Mulej, inti tridna naqsmu baħar vast bħal dan fid‑dlam?",
                "23": "U l‑Mulej qal lil ħu Ġared: Xi triduni nagħmel biex intom ikollkom id‑dawl fid‑dgħajjes tagħkom? Għax ara, twieqi ma jistax ikollkom, għax jispiċċaw jinqasmu biċċiet; lanqas nar ma tistgħu tieħdu magħkom, għax ma tistgħux tqabbdu n‑nar biex ikollkom id‑dawl.",
                "24": "Għax ara, bħal balena f’nofs il‑baħar intom se tkunu; għax il‑mewġ ġgantesk fuqkom sejjer iħabbat. Madankollu, lilkom jiena nerġa’ ntella’ minn qiegħ il‑baħar; għax minn ħalqi l‑irwiefen ħarġu, u kont jiena wkoll li bgħatt ix‑xita u l‑għargħar.",
                "25": "U ara, lilkom jiena se nħejjikom kontra dan kollu; għax intom ma tistgħux taqsmu dawn l‑abbissi l‑kbar jekk lilkom jiena ma nħejjix kontra l‑mewġ tal‑baħar, u l‑irwiefen li minn ħalqi ħarġu, u l‑għargħar li tiltaqgħu magħhom. Għalhekk xi triduni nħejjilkom biex intom ikollkom id‑dawl meta intom tinbelgħu f’qiegħ il‑baħar?"
            },
            "3": {
                "1": "U ġara li ħu Ġared, (issa l‑għadd ta’ dgħajjes li ġew imħejjija kien tmienja) tela’ fuq il‑muntanja, li semmewha l‑muntanja Selem, minħabba l‑għoli tagħha, u minn blata huwa dewweb sittax‑il ġebla żgħira; u l‑ġebel kien abjad u ċar, qisu ħġieġ ileqq; u hu ġarrhom f’idejh sal‑quċċata tal‑muntanja, u huwa reġa’ sejjaħ lill‑Mulej u qal:",
                "2": "O Mulej, inti għidt li aħna se nispiċċaw imdawrin bil‑mewġ minn kull naħa. Issa ara, O Mulej, la turix l‑għadab tiegħek mal‑qaddej tiegħek minħabba d‑dgħufija tiegħu quddiemek; għax aħna nafu li inti qaddis u tgħammar fis‑smewwiet, u nafu li aħna m’aħniex denji quddiemek; minħabba l‑waqgħa, in‑natura tagħna saret ħażina kontinwament; madankollu, O Mulej, inti tajtna kmandament biex aħna lilek insejħu, biex mingħandek nkunu nistgħu nirċievu skont xewqatna.",
                "3": "Ara, O Mulej, inti lilna sawwatt minħabba ħżunitna, u lilna keċċejt ’il barra minn artna, u aħna ilna das‑snin kollha fix‑xagħri; madankollu, inti dejjem kellek ħniena minna. O Mulej, ikollok ħniena minni, u raġġa’ lura l‑għadab tiegħek minn dan il‑poplu tiegħek, u tħallihomx imorru jaqsmu dan il‑baħar qalil fid‑dlam; iżda nitolbok tħares lejn dawn il‑biċċiet li jiena dewwibt mill‑blata.",
                "4": "U jiena naf, O Mulej, li inti għandek kull qawwa, u li tista’ tagħmel dak kollu li trid għall‑ġid tal‑bniedem; għalhekk nitolbok biex tmiss dawn il‑ġebliet b’subgħajk, O Mulej, u ħejjihom sabiex jiddu fid‑dlam; u biex huma jibdew jiddu ġod‑dgħajjes li aħna ħejjejna, biex aħna jkun jista’ jkollna d‑dawl waqt li nkunu qegħdin naqsmu l‑baħar.",
                "5": "Ara, O Mulej, inti tista’ tagħmel dan. Aħna nafu li inti kapaċi turi qawwa daqstant kbira, liema qawwa taf tidher żgħira għal għarfien il‑bniedem.",
                "6": "U ġara li meta ħu Ġared qal dan il‑kliem, araw, il‑Mulej medd idu u mess il‑ġebliet b’sebgħu, waħda waħda. U l‑velu ttieħed minn quddiem għajnejn ħu Ġared, u huwa ra s‑saba’ tal‑Mulej; u sebgħu kien jixbah is‑saba’ ta’ bniedem, qisu tad‑demm u l‑laħam; u ħu Ġared inxteħet mal‑art quddiem il‑Mulej, għax huwa nħakem minn biża’.",
                "7": "U l‑Mulej ra li ħu Ġared inxteħet mal‑art; u l‑Mulej qallu: Qum, għalfejn inxħett mal‑art?",
                "8": "U huwa qal lill‑Mulej: Jiena rajt is‑saba’ tal‑Mulej, u bżajt li ma jmurx jidrobni; għax jien ma kontx naf li l‑Mulej kellu ġisem tad‑demm u l‑laħam.",
                "9": "U l‑Mulej qallu: Minħabba l‑fidi tiegħek int stajt tara li jiena se jkolli ġisem tad‑demm u l‑laħam; u l‑ebda bniedem ieħor qatt ma ġie quddiemi b’fidi daqshekk kbira daqs kemm għandek int; u li kieku ma kienx hekk int ma kontx tkun tista’ tara subgħi. Inti rajt aktar minn dan?",
                "10": "U huwa wieġeb: Le; Mulej, nitolbok biex turi lilek innifsek lili.",
                "11": "U l‑Mulej qallu: Temmen inti l‑kliem li jien se ngħid?",
                "12": "U huwa wieġeb: Iva, Mulej, jiena naf li inti tgħid il‑verità, għax inti Alla tal‑verità, u ma tistax tgħid kelma b’oħra.",
                "13": "U meta huwa qal dan il‑kliem, araw, il‑Mulej wera lilu nnifsu lilu, u qal: Minħabba l‑għarfien li għandek ta’ dawn il‑ħwejjeġ inti se tkun mifdi mill‑waqgħa; għalhekk inti se tinġieb lura quddiemi; għalhekk jiena se nuri lili nnifsi lilek.",
                "14": "Ara, jiena hu dak li ġejt imħejji sa mill‑ħolqien tad‑dinja biex nifdi lill‑poplu tiegħi. Ara, jiena Ġesù Kristu. Jiena l‑Missier u l‑Iben. Fija l‑bnedmin kollha se jkollhom il‑ħajja, il‑ħajja ta’ dejjem, sewwasew dawk kollha li jemmnu f’ismi; u huma jsiru wliedi.",
                "15": "U jiena qatt ma wrejt lili nnifsi lil xi bniedem li jiena ħlaqt, għax ma kien hawn ħadd li kellu fidi fija daqs kemm għandek int. Int qed tara li inti ġejt maħluq fi xbieha tiegħi? Iva, il‑bnedmin kollha fil‑bidu ġew maħluqa sewwasew fi xbieha tiegħi.",
                "16": "Ara, dan il‑ġisem, li inti qed tara, huwa ġisem l‑ispirtu tiegħi; u l‑bniedem jiena ħlaqt fi xbieha ta’ ġisem l‑ispirtu tiegħi; u bl‑istess mod kif qed nidher quddiemek fl‑ispirtu jiena se nkun qed nidher quddiem il‑poplu tiegħi fil‑ġisem.",
                "17": "U issa, kif jiena, Moroni, għidt li ma nistax nikteb rakkont sħiħ ta’ dak kollu li jinsab miktub, għalhekk ikun biżżejjed għalija li ngħid li Ġesù wera lilu nnifsu lil dan il‑bniedem fl‑ispirtu, sewwasew bl‑istess mod, u fi xbieha tal‑istess ġisem, kif huwa wera lilu nnifsu lin‑Nefiti.",
                "18": "U lilu beda jaqdi kif huwa qeda lin‑Nefiti; u hu għamel dan kollu biex dan il‑bniedem seta’ jkun jaf li huwa kien Alla, minħabba l‑bosta għemejjel kbar li wrieh il‑Mulej.",
                "19": "U minħabba l‑għarfien li kellu dal‑bniedem, huwa ma setax jinżamm lura milli jara lil hinn mill‑velu; u huwa ra s‑saba’ ta’ Ġesù, u hekk kif rah, huwa waqa’ mal‑art bil‑biża’; għax hu kien jaf li kien is‑saba’ tal‑Mulej; u issa ma kellux aktar fidi, għax huwa sar jaf, mingħajr ebda dubju.",
                "20": "Għalhekk, minħabba li hu kellu dan l‑għarfien perfett ta’ Alla, huwa ma setax jinżamm lura milli jara lil hinn mill‑velu; għalhekk huwa ra lil Ġesù; u lilu huwa beda jaqdi.",
                "21": "U ġara li l‑Mulej qal lil ħu Ġared: Tħallix li dawn il‑ħwejjeġ li inti rajt u smajt issir taf bihom id‑dinja, sa ma jasal iż‑żmien li jiena nigglorifika ismi fil‑ġisem; għalhekk, ara li tħares sewwa dak li inti rajt u smajt, u ma tiżvelah ma’ ħadd.",
                "22": "U meta inti tiġi għandi, ara li tikteb dan u tissiġillah, biex ħadd ma jkun jista’ jinterpretah; għax inti għandek tiktbu b’lingwa li ħadd ma jkun jista’ jaqraha.",
                "23": "U ara, jien se nagħtik dawn iż‑żewġ ġebliet, u inti għandek tissiġillahom ukoll ma’ dak li se tikteb.",
                "24": "Għax ara, jiena ħawwadt il‑lingwa li inti se tikteb biha; għalhekk jiena se nara li fiż‑żmien li nagħżel jien, dawn il‑ġebliet se jwasslu sabiex għajnejn il‑bnedmin jifhmu b’mod ċar il‑ħwejjeġ li inti se tikteb.",
                "25": "U meta huwa qal dan il‑kliem, il‑Mulej wera lil ħu Ġared il‑bnedmin kollha li qatt għammru fid‑dinja, kif ukoll il‑dawk li għad iridu jgħammru fiha; u huwa ma baqax lura milli jurihomlu, sewwasew minn tarf sa tarf tad‑dinja.",
                "26": "Għax qabel kien qallu li jekk huwa jemmen fih, hu kien sejjer jurih kull ħaġa—hu kien lest jurih kollox; għalhekk il‑Mulej ma kien hemm xejn xi jżommu milli jurih, għax hu kien jaf li l‑Mulej kien lest jurih kollox.",
                "27": "U l‑Mulej qallu: Ikteb dawn il‑ħwejjeġ u ssiġillahom; u meta jiena nħoss li jkun il‑waqt jien nurihom lil ulied il‑bnedmin.",
                "28": "U ġara li l‑Mulej ordnalu biex jissiġilla ż‑żewġ ġebliet li kien irċieva, u ma jurihom lil ħadd, saż‑żmien li fih il‑Mulej jurihom lil ulied il‑bnedmin."
            },
            "4": {
                "1": "U l‑Mulej ordna lil ħu Ġared biex jinżel minn ġol‑muntanja, minn quddiem il‑Mulej, u jikteb il‑ħwejjeġ li huwa ra; u huma mhux se jitħallew li jiġu żvelati lil ulied il‑bnedmin qabel ma huwa jiġi mtella’ fuq is‑salib; u kien għalhekk li s‑Sultan Mosija żammhom għandu, biex huma ma jiġux żvelati lid‑dinja qabel ma Kristu juri lilu nnifsu lill‑poplu tiegħu.",
                "2": "U hekk kif Kristu wera sewwasew lilu nnifsu lill‑poplu tiegħu huwa ordna biex huma jiġu żvelati lid‑dinja.",
                "3": "U issa, wara li huwa wera lilu nnifsu, huma, ftit, ftit, spiċċaw tilfu l‑fidi; u ħadd ma baqa’ aktar ħlief il‑Lamaniti, u dawn spiċċaw biex warrbu l‑evanġelju ta’ Kristu; għalhekk jiena ġejt ordnat biex nerġa’ naħbihom fl‑art.",
                "4": "Araw, fuq dawn il‑pjanċi jiena ktibt sewwasew il‑ħwejjeġ li ra ħu Ġared; u ħwejjeġ akbar milli ra ħu Ġared qatt ma dehru qabel.",
                "5": "Għalhekk il‑Mulej ordnali sabiex niktibhom; u jien hekk għamilt. U huwa ordnali sabiex nissiġillahom; u ordnali wkoll sabiex nissiġilla l‑interpretazzjoni tagħhom; għalhekk jiena ssiġillajt l‑interpreti, kif ordnali nagħmel il‑Mulej.",
                "6": "Għax il‑Mulej qalli: Huma m’għandhomx jaslu għand il‑Ġentili qabel il‑jum li fih huma jindmu minn ħżunithom, u jsiru nies safja quddiem il‑Mulej.",
                "7": "U fil‑jum li fih huma jeżerċitaw il‑fidi tagħhom fija, jgħid il‑Mulej, l‑istess kif għamel ħu Ġared, biex fija huma jitqaddsu, dakinhar jiena nurihom il‑ħwejjeġ li ra ħu Ġared, u jiena niżvelalhom ukoll ir‑rivelazzjonijiet kollha tiegħi, jgħid Ġesù Kristu, Bin Alla, Missier is‑sema u l‑art u kull ħaġa li tinsab fihom.",
                "8": "U misħut hu min jeħodha kontra l‑kelma tal‑Mulej; u misħut hu min jiċħad dawn il‑ħwejjeġ; għax lil dawn jien ma nurihom l‑ebda ħwejjeġ akbar, jgħid Ġesù Kristu; għax huwa jien li qed nitkellem.",
                "9": "U mal‑kmand tiegħi jinfetħu u jingħalqu s‑smewwiet; u meta nitkellem jien l‑art titheżżeż; u mal‑kmand tiegħi dawk li jgħammru fuq l‑art imutu kollha, sewwasew permezz tan‑nar.",
                "10": "U min ma jemminx kliemi ma jemminx lid‑dixxipli tiegħi; u ġġudikaw intom jekk huwiex jien li qed nitkellem; għax fl‑aħħar jum intom għad tagħrfu li huwa jiena li qed nitkellem.",
                "11": "Iżda min jemmen dawn il‑ħwejjeġ li jiena għidt, lilu jiena nżur billi nurih l‑Ispirtu tiegħi, u mbagħad huwa lili jagħraf u għalija jixhed. Għax permezz tal‑Ispirtu tiegħi huwa jagħraf li dawn il‑ħwejjeġ huma vera; liema Spirtu jipperswadi lill‑bnedmin biex jagħmlu t‑tajjeb.",
                "12": "U kull ħaġa li tipperswadi lill‑bnedmin biex jagħmlu t‑tajjeb ġejja minni; għax it‑tajjeb mhu ġej minn ħadd ħlief minni. Jien hu dak li nwassal lill‑bnedmin biex jagħmlu dak kollu li hu tajjeb; min ma jemminx kliemi ma jemminx fija—li jiena hu; u min ma jemminx fija ma jemminx fil‑Missier li bagħatni. Għax ara, jiena l‑Missier, jiena d‑dawl, u l‑ħajja, u l‑verità tad‑dinja.",
                "13": "Ejjew għandi, intom il‑Ġentili, u jien nurikom ħwejjeġ akbar, sewwasew dak l‑għarfien li jinsab moħbi minħabba n‑nuqqas ta’ fidi.",
                "14": "Ejjew għandi, O intom li ġejjin mid‑dar ta’ Iżrael, u jien nurikom kemm ħejja għalikom ħwejjeġ kbar il‑Missier, sa mill‑ħolqien tad‑dinja; u dan ma ġiex żvelat lilkom minħabba n‑nuqqas ta’ fidi.",
                "15": "Araw, meta intom iċċartu dak il‑velu tan‑nuqqas ta’ fidi li jwassalkom sabiex tibqgħu fl‑istat mill‑aktar terribbli tagħkom ta’ ħażen, u ebusija tal‑qalb, u għama tal‑moħħ, imbagħad il‑ħwejjeġ kbar u tal‑għaġeb li baqgħu ma ġewx żvelati lilkom sa mill‑ħolqien tad‑dinja—iva, meta intom issejħu lill‑Missier f’ismi, b’qalb maqsuma u spirtu niedem, imbagħad intom tagħrfu li l‑Missier tabilħaqq ftakar fil‑patt li huwa għamel ma’ missirijietkom, O dar ta’ Iżrael.",
                "16": "Imbagħad ir‑rivelazzjonijiet tiegħi, li ordnajt lill‑qaddej tiegħi Ġwanni biex jikteb, jiġu żvelati quddiem għajnejn kulħadd. Ftakru li meta taraw dawn il‑ħwejjeġ, intom għandkom tkunu tafu li ż‑żmien li fih se jiġu żvelati se jkun qorob tabilħaqq.",
                "17": "Għalhekk, meta intom tirċievu dan ir‑rakkont għandkom tkunu tafu li l‑ħidma tal‑Missier bdiet tiġi fis‑seħħ fuq wiċċ l‑art kollha.",
                "18": "Għalhekk, indmu, intom kollha minn truf id‑dinja, u ejjew għandi, u emmnu fl‑evanġelju tiegħi, u tgħammdu f’ismi; għax min jemmen u jitgħammed, isalva; iżda min ma jemminx, ikun ikkundannat; u s‑sinjali jsieħbu lil dawk li jemmnu f’ismi.",
                "19": "U hieni dak li jinstab li hu fidil lejn ismi fl‑aħħar jum, għax huwa jiġi mgħolli ’l fuq biex jgħammar fis‑saltna li ġiet imħejjija għalih sa mill‑ħolqien tad‑dinja. U araw, huwa jiena li għidt dan. Ammen."
            },
            "5": {
                "1": "U issa jiena, Moroni, ktibt il‑kliem li ġejt ordnat nikteb, skont il‑memorja tiegħi; u jien għidtlek dwar il‑ħwejjeġ li jiena ssiġillajt; għalhekk ara li ma tmisshomx bil‑għan li tipprova tittraduċihom; għax jien qed nordnalek biex ma tagħmilx dan, ħlief fiż‑żmien dovut, meta jkun fl‑għerf ta’ Alla li inti tagħmel dan.",
                "2": "U ara, inti jaf ikollok il‑privileġġ li tkun tista’ turi l‑pjanċi lil dawk li se jgħinuk iġġib fis‑seħħ din il‑ħidma;",
                "3": "U bil‑qawwa ta’ Alla huma se jiġu murija lil tlieta min‑nies; biex b’hekk huma jkunu jafu tassew li dawn il‑ħwejjeġ huma vera.",
                "4": "U fuq il‑kelma ta’ tliet xhieda jitwettqu dawn il‑ħwejjeġ; u x‑xhieda ta’ tlieta, u din l‑istess kitba, li permezz tagħha se tiġi żvelata l‑qawwa ta’ Alla kif ukoll il‑kelma tiegħu, li dwarhom jixhdu l‑Missier, l‑Iben, u l‑Ispirtu s‑Santu—u dan kollu se jkun ta’ xhieda kontra d‑dinja fl‑aħħar jum.",
                "5": "U jekk jiġri li huma jindmu u jersqu lejn il‑Missier f’isem Ġesù, huma jiġu milqugħin fis‑saltna ta’ Alla.",
                "6": "U issa, jekk jien għandix awtorità jew le, fejn jidħlu dawn il‑ħwejjeġ, iġġudikaw intom; għax intom għad tagħrfu l‑awtorità li jiena għandi, hekk kif b’għajnejkom lili taraw, u quddiem Alla aħna nieqfu fl‑aħħar jum. Ammen."
            },
            "6": {
                "1": "U issa jiena, Moroni, se nkompli nikteb l‑istorja ta’ Ġared u ħuh.",
                "2": "Għax ġara li wara li l‑Mulej ħejja l‑ġebel li ħu Ġared ġarr miegħu fuq il‑muntanja, ħu Ġared niżel minn ġol‑muntanja, u poġġa l‑ġebel fid‑dgħajjes li kienu ġew imħejjija, waħda f’tarf kull dgħajsa; u araw, huma dawlu l‑braken.",
                "3": "U b’hekk il‑Mulej wassal biex il‑ġebel jiddi fid‑dlam, biex jagħti d‑dawl lill‑irġiel, lin‑nisa, u lit‑tfal, ħalli huma ma jaqsmux l‑ibħra mill‑aktar vasti fid‑dlam.",
                "4": "U ġara li meta huma ħejjew kull tip ta’ ikel, ħalli jkunu jistgħu jkomplu jsostnu lilhom infushom waqt li jkunu fuq l‑ilma, kif ukoll ikel għall‑merħliet u l‑baqar tagħhom, u kull xorta ta’ bhejjem jew annimali jew tjur li kienu se jġorru magħhom—u ġara li meta għamlu dan, huma telgħu fid‑dgħajjes jew fil‑braken tagħhom, u marru jbaħħru, u fdaw irwieħhom f’idejn il‑Mulej Alla tagħhom.",
                "5": "U ġara li l‑Mulej Alla wassal biex riħ mill‑aktar qalil jibda jonfoħ fuq wiċċ l‑ilma fid‑direzzjoni tal‑art imwiegħda; u b’hekk, bil‑qawwa tar‑riħ, spiċċaw jixxenglu ’l hemm u ’l hawn fuq mewġ il‑baħar.",
                "6": "U ġara li huma kemm‑il darba spiċċaw midfuna f’qiegħ il‑baħar, minħabba l‑mewġ enormi li beda jħabbat fuqhom, kif ukoll minħabba l‑maltemp kbir u tal‑biża’ li qam minħabba l‑qilla tar‑riħ.",
                "7": "U ġara li meta huma spiċċaw fil‑qiegħ l‑ebda ilma ma beda jilħaqhom, peress li d‑dgħajjes tagħhom kienu reżistenti għall‑ilma daqs bieqja, kif ukoll daqs l‑arka ta’ Noè; għalhekk hekk kif huma spiċċaw imdawrin minn daqstant ilmijiet huma sejħu lill‑Mulej, u huwa reġa’ tellagħhom mill‑ġdid fuq wiċċ l‑ilma.",
                "8": "U ġara li r‑riħ ma waqafx jonfoħ lejn l‑art imwiegħda waqt li huma kienu fuq l‑ilmijiet; u b’hekk huma bdew jitmexxew bil‑qawwa tar‑riħ.",
                "9": "U huma għannew għanjiet ta’ tifħir lill‑Mulej; iva, ħu Ġared għanna għanjiet ta’ tifħir lill‑Mulej, u huwa iżża ħajr lill‑Mulej u lilu huwa faħħar il‑jum kollu; u meta wasal il‑lejl, huma ma waqfux ifaħħru lill‑Mulej.",
                "10": "U b’hekk huma bdew jitmexxew ’il quddiem; u l‑ebda mostru tal‑baħar ma seta’ jkissirhom, l‑ebda balena ma setgħet tagħmillhom ħsara; u huma kellhom id‑dawl f’kull ħin, sew meta kienu fuq l‑ilma u sew taħt l‑ilma.",
                "11": "U b’hekk huma komplew jitmexxew ’il quddiem fuq il‑baħar għal tliet mija u erbgħa u erbgħin jum.",
                "12": "U huma niżlu fuq ix‑xatt tal‑art imwiegħda. U hekk kif għamlu l‑ewwel pass tagħhom fuq ix‑xtajta tal‑art imwiegħda huma niżlu wiċċhom mal‑art, u umiljaw irwieħhom quddiem il‑Mulej, u huma xerrdu dmugħ ta’ ferħ quddiem il‑Mulej, minħabba l‑ħniena u t‑tjieba mill‑aktar kbira li huwa wera magħhom.",
                "13": "U ġara li huma daħlu f’dak il‑pajjiż u bdew jaħdmu l‑art.",
                "14": "U Ġared kellu erba’ subien li kien jisimhom Ġakom, u Gilga, u Maħa, u Oriħa.",
                "15": "U ħu Ġared wiled ukoll subien u bniet.",
                "16": "U l‑ħbieb ta’ Ġared u ħuh b’kollox kienu jgħoddu tnejn u għoxrin ruħ; u qabel ma waslu fl‑art imwiegħda huma wildu wkoll subien u bniet; u għalhekk huma bdew jitkattru.",
                "17": "U huma ġew mgħallmin sabiex jimxu b’umiltà quddiem il‑Mulej; u ġew mgħallmin ukoll mill‑għoli.",
                "18": "U ġara li huma bdew jinfirxu ma’ wiċċ l‑art, u bdew joktru u jaħdmu l‑art; u bdew jissaħħu bil‑kbir fil‑pajjiż.",
                "19": "U ħu Ġared beda jixjieħ, u ra li ma kienx baqgħalu wisq biex jinżel f’qabru; għalhekk huwa qal lil Ġared: Ejja niġbru lin‑nies tagħna flimkien ħalli nkunu nistgħu ngħodduhom, biex inkunu nafu x’jixtiequ minna qabel ma aħna ninżlu f’qabarna.",
                "20": "U b’hekk in‑nies inġabru lkoll flimkien. Issa l‑għadd ta’ tfal, subien u bniet, li kellu ħu Ġared kien tnejn u għoxrin; u l‑għadd ta’ tfal, subien u bniet, li kellu Ġared kien tnax, fejn erbgħa minnhom kienu subien.",
                "21": "U ġara li huma bdew jgħoddu lil nieshom; u wara li għoddewhom, riduhom jgħidulhom xi xtaquhom jagħmlu qabel ma huma jinżlu f’qabarhom.",
                "22": "U ġara li n‑nies xtaquhom li jidilku lil wieħed minn uliedhom biex ikun sultan fuqhom.",
                "23": "U issa araw, huma tnikktu meta semgħu b’dan. U ħu Ġared qalilhom: M’hemmx dubju li dil‑ħaġa twassalkom għall‑jasar.",
                "24": "Iżda Ġared qal lil ħuh: Ħallihom ikollhom sultan. U għalhekk huwa qalilhom: Agħżlu intom lil min tridu minn fost uliedna li jkun sultan.",
                "25": "U ġara li huma għażlu sewwasew l‑ewwel wild ta’ ħu Ġared; u hu kien jismu Pagag. U ġara li huwa rrifjuta u ma riedx li jkun is‑sultan tagħhom. U n‑nies talbu lil missieru sabiex iġiegħlu jaċċetta, iżda missieru ma riedx jagħmel dan; u hu ordnalhom biex ma jġiegħlu lil ħadd isir is‑sultan tagħhom.",
                "26": "U ġara li huma għażlu lil kull wieħed minn ħut Pagag, iżda huma rrifjutaw ilkoll.",
                "27": "U ġara li l‑istess għamlu wlied Ġared, irrifjutaw ilkoll ħlief wieħed; u Oriħa ġie midluk biex ikun sultan fuq il‑poplu.",
                "28": "U hu beda jsaltan, u n‑nies bdew jikbru fil‑ġid; u huma bdew isiru mill‑aktar għonja.",
                "29": "U ġara li Ġared miet, u l‑istess ħuh.",
                "30": "U ġara li Oriħa mexa b’umiltà quddiem il‑Mulej, u huwa baqa’ jżomm f’moħħu kemm għamel ħwejjeġ kbar il‑Mulej għal missieru, u hu għallem ukoll lin‑nies tiegħu kemm għamel ħwejjeġ kbar il‑Mulej għal missirijiethom."
            },
            "7": {
                "1": "U ġara li Oriħa għamel ħaqq min‑nies tal‑pajjiż b’mod ġust fil‑jiem kollha ta’ ħajtu, liema jiem kienu bil‑bosta.",
                "2": "U huwa wiled subien u bniet; iva, huwa wiled b’kollox wieħed u tletin, li minnhom tlieta u għoxrin kienu subien.",
                "3": "U ġara li fi xjuħitu huwa wiled ukoll lil Kib. U ġara li Kib saltan minfloku; u Kib wiled lil Koriħor.",
                "4": "U meta Koriħor kellu tnejn u tletin sena huwa ħadha kontra missieru, u mar jgħammar fl‑art ta’ Neħor; u huwa wiled subien u bniet, u huma saru nies mill‑aktar sbieħ; għalhekk Koriħor ġibed bosta nies lejh.",
                "5": "U meta ġabar armata flimkien, huwa tela’ fl‑art ta’ Moron fejn kien jgħammar is‑sultan, u ħadu bħala lsir, u dan ġab fis‑seħħ dak li kiteb ħu Ġared li huma kienu se jittieħdu fil‑jasar.",
                "6": "Issa l‑art ta’ Moron, fejn kien jgħammar is‑sultan, kienet tinsab qrib l‑art li n‑Nefiti jsejħulha Ħerba.",
                "7": "U ġara li Kib kompla jgħammar fl‑eżilju, waqt li n‑nies tiegħu kienu mmexxijin minn ibnu Koriħor, sakemm huwa daħal sew fiż‑żmien; madankollu Kib fi xjuħitu wiled lil Sule, waqt li huwa kien għadu fl‑eżilju.",
                "8": "U ġara li Sule ħadha kontra ħuh; u Sule kompla jissaħħaħ, u sar raġel mill‑aktar b’saħħtu fejn tidħol is‑saħħa tal‑bniedem; u hu kien kapaċi jagħmel il‑ħaqq.",
                "9": "Għalhekk, huwa wasal ħdejn l‑għolja ta’ Efrajm, u hemm huwa dewweb il‑metall li kien hemm fl‑għolja u għamel xwabel tal‑azzar għal dawk li kien ipperswada biex jimxu warajh; u wara li armahom bix‑xwabel huwa reġa’ lura fil‑belt ta’ Neħor, u mar jiġġieled f’battalja kontra ħuh Koriħor, u b’dal‑mod huwa kiseb għandu s‑saltna u taha lura mill‑ġdid lil missieru Kib.",
                "10": "U issa, minħabba dak li għamel Sule, missieru għadda saltna f’idejh; għalhekk huwa beda jsaltan minflok missieru.",
                "11": "U ġara li huwa beda jagħmel ħaqq b’mod ġust; u huwa kabbar is‑saltna tiegħu ma’ wiċċ l‑art kollha, għax in‑nies spiċċaw tkattru bil‑kbir.",
                "12": "U ġara li Sule wkoll wiled bosta subien u bniet.",
                "13": "U Koriħor nidem mill‑bosta għemejjel ħżiena li kien wettaq; għalhekk Sule tah ċerta setgħa fis‑saltna tiegħu.",
                "14": "U ġara li Koriħor kellu bosta subien u bniet. U fost ulied Koriħor kien hemm wieħed jismu Noè.",
                "15": "U ġara li Noè ħadha kontra Sule, is‑sultan, u anke kontra missieru Koriħor, u ġibed warajh lil ħuh Koħor, kif ukoll lil ħutu kollha u ’l ħafna min‑nies.",
                "16": "U huwa mar jiġġieled f’battalja ma’ Sule, is‑sultan, u rnexxielu jieħu f’idejh l‑ewwel art li huma kienu wirtu; u huwa beda jsaltan fuq dik in‑naħa tal‑pajjiż.",
                "17": "U ġara li huwa reġa’ mar biex jiġġieled kontra Sule, is‑sultan; u hu ħa għandu lil Sule s‑sultan fl‑eżilju, ġewwa Moron.",
                "18": "U ġara li hekk kif hu kien għoddu se joqtlu, daħlu mal‑lejl fid‑dar ta’ Noè wlied Sule u lilu huma qatlu, u mbagħad kissru l‑bieb taċ‑ċella u ħarġu minnha lil missierhom, u poġġewh fuq it‑tron tiegħu f’saltnatu.",
                "19": "Għalhekk, bin Noè beda jkabbar is‑saltna tiegħu minfloku; madankollu huma qatt aktar ma reġgħu kisbu s‑setgħa fuq Sule s‑sultan, u n‑nies li kienu taħt is‑saltna ta’ Sule s‑sultan komplew jikbru bil‑kbir fil‑ġid u komplew jissaħħu.",
                "20": "U l‑pajjiż inqasam fi tnejn; u kien hemm żewġ saltniet, is‑saltna ta’ Sule, u s‑saltna ta’ Koħor, bin Noè.",
                "21": "U Koħor, bin Noè, ordna lin‑nies biex imorru jiġġieldu kontra Sule, f’battalja li fiha Sule ħareġ rebbieħ u qatel lil Koħor.",
                "22": "U issa Koħor kellu tifel li kien jismu Nimrod; u Nimrod għadda s‑saltna ta’ Koħor f’idejn Sule, u huwa kiseb il‑fiduċja ta’ Sule; għalhekk Sule sawwab fuqu bosta favuri, u fis‑saltna ta’ Sule hu seta’ jagħmel dak kollu li xtaq.",
                "23": "U fost in‑nies li kien hemm fis‑saltna ta’ Sule waslu wkoll profeti, li kienu mibgħuta mill‑Mulej, u huma bdew iħabbru li l‑ħażen u l‑idolatrija tan‑nies kienu se jwasslu biex fuq l‑art taqa’ saħta, u jekk ma jindmux huma kienu se jispiċċaw jinqerdu.",
                "24": "U ġara li n‑nies bdew iżebilħu lill‑profeti, u bdew jgħaddu ż‑żmien bihom. U ġara li s‑sultan Sule għamel ħaqq minn dawk kollha li bdew iżebilħu lill‑profeti.",
                "25": "U huwa ħareġ liġi mal‑pajjiż kollu, li permezz tagħha lill‑profeti tahom is‑setgħa li setgħu jmorru fejn iridu; u permezz ta’ dan in‑nies spiċċaw twasslu għall‑indiema.",
                "26": "U għax in‑nies nidmu minn ħżunithom u mill‑idolatrija tagħhom, il‑Mulej kellu ħniena minnhom, u huma reġa’ beda jkollkom ir‑risq f’arthom. U ġara li fi xjuħitu Sule wiled kemm subien u kemm bniet.",
                "27": "U fil‑bqija ta’ ħajtu Sule ma rax aktar gwerer; u huwa ftakar fil‑ħwejjeġ kbar li l‑Mulej kien għamel għal missirijietu fejn huwa wassalhom min‑naħa l‑oħra tal‑baħar fond sal‑art imwiegħda; għalhekk huwa għamel ħaqq b’mod ġust tul ħajtu kollha."
            },
            "8": {
                "1": "U ġara li huwa wiled lil Omer, u Omer beda jsaltan minfloku. U Omer wiled lil Ġared; u Ġared wiled subien u bniet.",
                "2": "U Ġared ħadha kontra missieru, u hu ġie biex jgħammar fl‑art ta’ Ħet. U ġara li huwa beda jgħid lin‑nies ħafna kliem ħelu u qarrieqi, sakemm irnexxielu jieħdu f’idejh nofs is‑saltna.",
                "3": "U meta rnexxielu jieħu f’idejh nofs is‑saltna huwa mar għal battalja kontra missieru, u qabad lil missieru u ħadu fl‑eżilju, u ġiegħlu biex lilu huwa jaqdi fl‑eżilju;",
                "4": "U issa, fi żmien is‑saltna ta’ Omer, huwa għadda nofs ħajtu fl‑eżilju. U ġara li huwa wiled subien u bniet, li fosthom kien hemm Ħesron u Kurjantumir;",
                "5": "U huma nkurlaw bil‑kbir minħabba l‑għaġir ta’ ħuhom Ġared, hekk li ġabru flimkien armata u marru għal battalja kontra Ġared. U ġara li huma ġġieldu kontrih mal‑lejl.",
                "6": "U ġara li meta huma spiċċaw qatlu lil dawk li kienu fl‑armata ta’ Ġared huma marru biex joqtlu lilu wkoll; u hu talabhom bil‑ħerqa biex ma joqtluhx, u li hu kien lest biex jgħaddi s‑saltna f’idejn missieru. U ġara li huma ħelsuhielu mill‑mewt.",
                "7": "U issa Ġared ħassu tassew imnikket peress li kien tilef minn idu s‑saltna, għax huwa kien rabat qalbu mas‑saltna u mal‑glorja tad‑dinja.",
                "8": "Issa bint Ġared, li kienet mara jilħqilha bil‑kbir, u li rat minn liema dulur kien għaddej missierha, ħasbet biex tfassal pjan li permezz tiegħu setgħet traġġa’ lura s‑saltna f’idejn missierha.",
                "9": "Issa bint Ġared kienet mara mill‑isbaħ. U ġara li hija marret tkellem lil missierha, u qaltlu: X’qed iwasslu missieri biex qed iħossu daqstant imnikket? Mela huwa ma qarax l‑istorja ta’ kif missirijietna twasslu hawn min‑naħa l‑oħra tal‑baħar fond? Ara, mela m’hemmx miktub dwar in‑nies ta’ dari, li permezz tal‑pjanijiet sigrieti tagħhom huma kisbu f’idejhom kemm saltniet kif ukoll glorja kbira?",
                "10": "U issa, għalhekk, jeħtieġ li missieri jibgħat għal Akis, bin Kimnor; u ara, jiena mara sabiħa, u jien lesta biex niżfen quddiemu, u nagħtih pjaċir, biex tinbet fih ix‑xewqa li jiena nkun martu; għalhekk jekk huwa jurik ix‑xewqa li inti tagħtih lili b’martu, int għandek tgħidlu: Jiena nagħtihielek jekk inti ġġibli ras missieri, is‑sultan.",
                "11": "U issa Omer kien ħabib ta’ Akis; għalhekk, meta Ġared bagħat għal Akis, bint Ġared bdiet tiżfen quddiemu u lilu tat pjaċir, hekk li huwa xtaqha tkun martu. U ġara li huwa qal lil Ġared: Agħtini t‑tifla tiegħek b’marti.",
                "12": "U Ġared qallu: Jiena nagħtihielek, jekk inti ġġibli ras missieri, is‑sultan.",
                "13": "U ġara li Akis ġabar lil qrabatu kollha fid‑dar ta’ Ġared, u qalilhom: Lesti taħilfuli li tkunu leali lejja f’dak kollu li jiena se nitlob minnkom?",
                "14": "U ġara li huma lkoll ħalfu miegħu, b’Alla tas‑sema, kif ukoll bis‑smewwiet u l‑art, u b’ħajjithom, li min ma kienx lest li jżomm kelmtu u jgħin lil Akis skont dak li huwa jitlob minnu kellu jispiċċa b’rasu maqtugħa; u min jiżvela xi ħaġa milli qalilhom Akis, jispiċċa jinqatel.",
                "15": "U b’hekk ġara li huma qablu lkoll ma’ Akis. U Akis urihom il‑ġuramenti li kienu ngħataw min‑nies tal‑qedem, li kienu raw ukoll li jiksbu s‑setgħa, liema ġuramenti kienu baqgħu jgħaddu minn nisel għall‑ieħor sa minn żmien Kajjin, li kien qattiel sa mill‑bidu.",
                "16": "U dawn il‑ġuramenti kienu ġew ippreservati bil‑qawwa tax‑xitan biex huwa jgħaddihom lin‑nies, ħalli lilhom huwa jżomm fid‑dlam, biex lil dawk li jixtiequ jkollhom is‑setgħa jgħinhom jiksbu s‑setgħa, u jwassalhom biex joqtlu, u jisirqu, u jgħidu kliem b’ieħor, u jwettqu kull xorta ta’ ħażen u żína.",
                "17": "U bint Ġared wasslet biex tinbet f’qalb missierha x‑xewqa li huwa jirrikorri għal dawn il‑ħwejjeġ tal‑qedem; u Ġared wassal biex tinbet din ix‑xewqa wkoll f’qalb Akis; għalhekk, Akis għaddihom lil qrabatu u lil sħabu, u b’hekk qarraq bihom permezz ta’ wegħdiet sbieħ biex huma jagħmlu dak kollu li jkun jixtieq minnhom.",
                "18": "U ġara li huma ffurmaw alleanza sigrieta, bħalma kellhom in‑nies tal‑qedem; liema alleanza hija aktar abominabbli u ħażina minn kull alleanza oħra, f’għajnejn Alla;",
                "19": "Għax il‑Mulej ma jagħmel xejn permezz ta’ alleanzi sigrieti, u ma jridx li l‑bniedem ixerred id‑demm, u fl‑ebda ċirkustanza ma ried li jsir dan, sa mill‑bidu tal‑bniedem.",
                "20": "U issa jiena, Moroni, m’iniex se nitkellem dwar in‑natura tal‑ġuramenti u l‑alleanzi tagħhom, għax ġie żvelat lili li dawn bdew iseħħu fost il‑poplu kollu, u fost il‑Lamaniti.",
                "21": "U huma wasslu sewwasew għall‑qerda ta’ dan il‑poplu li dwaru qed nitkellem, kif ukoll għall‑qerda tal‑poplu ta’ Nefi.",
                "22": "U kull ġens li jirrikorri għal dawn l‑alleanzi sigrieti, biex jikseb is‑setgħa u jakkwista, sakemm dawn jinfiltraw il‑ġens kollu, araw, niesu żgur li jispiċċaw jinqerdu; għax il‑Mulej mhux se jħalli demm il‑qaddisin tiegħu, li se jiġi mxerred minnhom, jibqa’ jgħajjatlu minn ġol‑art biex jivvendika ruħu minnhom u hu jibqa’ ma jagħmilx dan.",
                "23": "Għalhekk, O Ġentili, huwa għerf f’Alla li dawn il‑ħwejjeġ jiġu żvelati lilkom, biex b’hekk intom tindmu minn dnubietkom, u ma tħallux lilkom infuskom taqgħu vittmi ta’ dawn l‑alleanzi, li jwasslu għall‑qtil, fejn l‑għan tagħhom hu biss li tiksbu s‑setgħa u takkwistaw—u tħallux li l‑ħidma, sewwasew il‑ħidma tal‑qerda, iva, sewwasew ix‑xabla tal‑ħaqq ta’ Alla l‑Etern tinżel fuqkom, u twassal għall‑waqgħa u l‑qerda tagħkom, jekk intom tħallu dal‑ħwejjeġ iseħħu.",
                "24": "Għalhekk, il‑Mulej qed jordnalkom, li meta taraw li fostkom qed iseħħu dawn il‑ħwejjeġ, araw li intom tintebħu bis‑sitwazzjoni terribbli tagħkom, minħabba din l‑alleanza sigrieta li se jkun hemm fostkom; għax ħażin se jkun għaliha, minħabba d‑demm ta’ dawk li jisfaw maqtula; għax minn ġot‑trab huma jitolbu biex issir vendetta minnha u minn dawk li waqqfuha.",
                "25": "Għax jiġri li dawk li jwaqqfuha jippruvaw jeqirdu l‑ħelsien ta’ kull art, ġens u pajjiż; u hi twassal għall‑qerda tan‑nies kollha; għax hija mwaqqfa mix‑xitan, li huwa missier il‑gideb kollu; sewwasew l‑istess giddieb li qarraq bl‑ewwel ġenituri tagħna, iva, l‑istess giddieb li sa mill‑bidu wassal lill‑bniedem biex joqtol; l‑istess wieħed li webbes qlub il‑bnedmin tant li sa mill‑bidu huma spiċċaw qatlu lill‑profeti, u ħaġġruhom, u keċċewhom ’il barra minn fosthom.",
                "26": "Għalhekk, jiena, Moroni, ġejt ordnat biex nikteb dawn il‑ħwejjeġ biex forsi jieqaf il‑ħażen, u jasal iż‑żmien meta Satana ma jkollu l‑ebda qawwa fuq qlub ulied il‑bnedmin, iżda huma jiġu pperswaduti biex dejjem jagħmlu t‑tajjeb, ħalli jkunu jistgħu jaslu fil‑għajn ta’ kull tjieba u jsalvaw."
            },
            "9": {
                "1": "U issa jiena, Moroni, se nkompli bir‑rakkont tiegħi. Għalhekk, araw, ġara li minħabba l‑alleanzi sigrieti ta’ Akis u sħabu, araw, huma spiċċaw biex waqqgħu s‑saltna ta’ Omer.",
                "2": "Madankollu, il‑Mulej wera ħniena ma’ Omer, kif ukoll ma’ wliedu, s‑subien u l‑bniet, li ma ppruvawx jeqirduh.",
                "3": "U l‑Mulej wissa lil Omer f’ħolma u qallu biex jitlaq ’il barra mill‑pajjiż; għalhekk Omer telaq ’il barra mill‑pajjiż flimkien ma’ familtu, u għadda bosta jiem jivvjaġġa sakemm wasal u għadda qrib l‑għolja ta’ Sim, u wasal ħdejn il‑post fejn kienu sfaw meqruda n‑Nefiti, u minn hemm ġibed lejn il‑lvant, u wasal f’post ħdejn xatt il‑baħar li kien jismu Ablom, u hemmhekk waqqaf it‑tinda tiegħu, u l‑istess għamlu wliedu, u n‑nies kollha ta’ daru, minbarra Ġared u familtu.",
                "4": "U ġara li Ġared kien midluk biex ikun sultan fuq il‑poplu, permezz ta’ id il‑ħażen; u huwa ta ’l bintu lil Akis b’martu.",
                "5": "U ġara li Akis ra kif jagħmel biex jinqatel il‑kunjatu tiegħu; u huwa nqeda b’dawk li kien ġegħelhom jaħilfu permezz tal‑ġurament tan‑nies tal‑qedem, u huma marru u qatgħu ras il‑kunjatu tiegħu, hekk kif huwa kien bilqiegħda fuq it‑tron tiegħu, waqt li kien qed jilqa’ għandu lin‑nies tiegħu.",
                "6": "Għax din is‑soċjetà sigrieta u kollha ħażen tant bdiet tinfirex bil‑kbir li spiċċat ikkorrompiet il‑qalb ta’ kull bniedem; għalhekk Ġared safa maqtul fuq it‑tron tiegħu, u Akis beda jsaltan minfloku.",
                "7": "U ġara li Akis beda jgħir għal ibnu, għalhekk huwa xeħtu f’ħabs, u ħallih hemm bi ftit li xejn ikel, sakemm miet.",
                "8": "U issa ħu dak li miet, (u dan kien jismu Nimra) inkorla għal missieru minħabba dak li missieru kien għamel lil ħuh.",
                "9": "U ġara li Nimra ġabar flimkien numru żgħir ta’ rġiel, u ħarab ’il barra mill‑pajjiż, u ġie jgħammar flimkien ma’ Omer.",
                "10": "U ġara li Akis wiled aktar subien, u huma kisbu l‑fiduċja tan‑nies, minkejja li kienu ħalfu miegħu li huma kienu lesti jwettqu kull xorta ta’ ħażen skont ix‑xewqa tiegħu.",
                "11": "Issa n‑nies ta’ Akis kellhom ix‑xewqa li jakkwistaw daqs kemm Akis kellu x‑xewqa għall‑poter; għalhekk, ulied Akis offrewlhom il‑flus, u b’hekk ikkonvinċew lill‑maġġorparti tan‑nies biex jimxu warajhom.",
                "12": "U ngħata bidu għal gwerra bejn ulied Akis u Akis, liema gwerra damet sejra għal bosta snin, iva, u kważi wasslet għall‑qerda tan‑nies kollha li kien hemm fis‑saltna, iva, sewwasew għall‑qerda tagħhom kollha, ħlief għal tletin ruħ, u għal dawk li ħarbu flimkien man‑nies ta’ dar Omer.",
                "13": "Għalhekk, Omer reġa’ lura għal darb’oħra fl‑art ta’ wirtu.",
                "14": "U ġara li Omer beda jixjieħ; madankollu, fi xjuħitu huwa wiled lil Għemer; u huwa dilek lil Għemer biex ikun sultan ħalli jsaltan minfloku.",
                "15": "U wara li huwa dilek lil Għemer biex ikun sultan huwa esperjenza sentejn ta’ paċi fil‑pajjiż, imbagħad miet, wara li hu għex ħajja mill‑aktar twila, mimlija niket. U ġara li Għemer beda jsaltan minfloku, u huwa mexa fuq il‑passi ta’ missieru.",
                "16": "U l‑Mulej beda biex għal darb’oħra jeħles l‑art mis‑saħta, u d‑dar ta’ Għemer bdiet tistagħna bil‑kbir taħt is‑saltna ta’ Għemer; u fi spazju ta’ tnejn u sittin sena huma saru nies mill‑aktar setgħana, hekk li saru nies mill‑aktar għonja—",
                "17": "U huma kellhom kull xorta ta’ frott, u qamħ, u ħarir, u għażel fin, u deheb, u fidda, u ħwejjeġ prezzjużi;",
                "18": "U kellhom ukoll kull xorta ta’ bhejjem, u gniedes, u baqar, u nagħaġ, u ħnieżer, u mogħoż, kif ukoll bosta tipi oħra ta’ annimali li kienu essenzjali għall‑ikel tal‑bniedem.",
                "19": "U kellhom ukoll żwiemel, u ħmir, kif ukoll iljunfanti u kurelomi u kumomi; u lkoll kemm huma kien essenzjali għall‑bniedem, b’mod speċjali l‑iljunfanti, il‑kurelomi u l‑kumomi.",
                "20": "U b’hekk il‑Mulej sawwab barkietu fuq din l‑art, liema art kienet aqwa minn kull art oħra; u hu ordna li dawk kollha li jirtu l‑art kellhom jirtuha għall‑Mulej, għax jekk ma jagħmlux dan jispiċċaw jinqerdu meta huma jkunu misjurin waħda sew fi ħżunithom; għax il‑Mulej jgħid, jiena nsawwab fuqhom il‑milja tal‑qilla tiegħi.",
                "21": "U Għemer għadda ħajtu kollha jagħmel ħaqq b’mod ġust, u huwa wiled bosta subien u bniet; u hu wiled lil Kurjantu, u huwa dilek lil Kurjantu biex isaltan minfloku.",
                "22": "U huwa għex għal erba’ snin minn meta dilek lil Kurjantu biex isaltan minfloku, u huwa esperjenza l‑paċi fil‑pajjiż; iva, u huwa ra wkoll lil Bin is‑Sewwa, u f’ħajtu huwa thenna u feraħ bil‑kbir; u huwa miet fil‑paċi.",
                "23": "U ġara li Kurjantu mexa fuq il‑passi ta’ missieru, u bena bosta bliet setgħana, u hu għadda ħajtu kollha jipprovdi dak kollu li kien tajjeb għall‑poplu tiegħu. U ġara li huwa, sa ma daħal sew fiż‑żmien, ma kellux tfal.",
                "24": "U ġara li martu mietet fl‑età ta’ mija u sentejn. U ġara li fi xjuħitu Kurjantu ħa b’martu waħda xebba żagħżugħa, u hu wiled subien u bniet; għalhekk huwa għex sakemm kellu mija u tnejn u erbgħin sena.",
                "25": "U ġara li huwa wiled lil Kom, u Kom saltan minfloku; u huwa saltan għal disgħa u erbgħin sena, u huwa wiled lil Ħet; u huwa wiled ukoll subien u bniet oħra.",
                "26": "U l‑poplu reġa’ nfirex ma’ wiċċ l‑art kollha, u reġa’ beda jfeġġ ħażen mill‑aktar kbir fuq wiċċ l‑art, u Ħet reġa’ beda jħaddan il‑pjanijiet sigrieti tal‑qedem, sabiex jeqred lil missieru.",
                "27": "U ġara li huwa neħħa lil missieru minn fuq it‑tron billi qatlu permezz tax‑xabla tiegħu; u huwa beda jsaltan minfloku.",
                "28": "U reġgħu ġew il‑profeti fil‑pajjiż, u bdew ixandrulhom l‑indiema—li kien jeħtieġ li huma jħejju t‑triq tal‑Mulej jew inkella kienet se taqa’ saħta fuq wiċċ l‑art; iva, inkella huma jispiċċaw jintlaqtu minn ġuħ kbir, u b’hekk, jekk jibqgħu ma jindmux, huma jinqerdu.",
                "29": "Iżda n‑nies baqgħu ma emmnux kliem il‑profeti, u keċċewhom ’il barra; u lil xi wħud xeħtuhom f’ħofra u ħallewhom imutu fiha. U ġara li dan kollu għamluh skont l‑ordni tas‑sultan Ħet.",
                "30": "U ġara li bdiet tqum nixfa kbira mal‑pajjiż, u dawk li kienu jgħammru fih bdew imutu b’rata mgħaġġla minħabba n‑nixfa, għax fuq wiċċ l‑art lanqas qatra xita ma għamlet.",
                "31": "U fuq wiċċ l‑art bdew joħorġu bosta sriep velenużi li spiċċaw ivvalenaw ħafna nies. U ġara li l‑merħliet tagħhom bdew jaħarbu ’l bogħod mis‑sriep velenużi lejn l‑art tan‑nofsinhar, liema art in‑Nefiti kienu semmewha Żaraħemla.",
                "32": "U ġara li fosthom kien hemm ħafna li mietu waqt li kienu fi triqthom; madankollu, kien hemm xi wħud li ħarbu lejn l‑art tan‑nofsinhar.",
                "33": "U ġara li l‑Mulej waqqaf lis‑sriep milli jkomplu jimxu warajhom, u minflok wassalhom biex jagħlqu t‑triq ħalli n‑nies ma jkunux jistgħu jgħaddu, u kull min jipprova jgħaddi jispiċċa jaqa’ vittma tas‑sriep velenużi.",
                "34": "U ġara li n‑nies qabdu t‑triq li minnha għaddew il‑bhejjem, u huma spiċċaw jieklu l‑laħam tal‑bhejjem li mietu mat‑triq, u komplew jieklu minnhom sakemm kiluhom kollha. Issa, meta n‑nies raw li kienu se jispiċċaw imutu huma bdew jindmu minn ħżunithom u bdew isejħu lill‑Mulej.",
                "35": "U ġara li meta huma umiljaw ruħhom biżżejjed quddiem il‑Mulej huwa bagħat ix‑xita fuq wiċċ l‑art; u n‑nies bdew jieħdu saħħithom lura mill‑ġdid, u reġa’ beda jikber il‑frott fl‑artijiet tat‑tramuntana u fl‑artijiet kollha tal‑madwar. U l‑Mulej wera l‑qawwa tiegħu magħhom hekk kif ħelishom mill‑ġuħ."
            },
            "10": {
                "1": "U ġara li Seż, li kien ġej min‑nisel ta’ Ħet—għax Ħet kien miet bil‑ġuħ flimkien man‑nies kollha ta’ daru minbarra Seż—għalhekk, Seż beda jibni mill‑ġdid poplu mġarraf.",
                "2": "U ġara li Seż ftakar fil‑qerda ta’ missirijietu, u huwa bena saltna ġusta; għax huwa ftakar x’kien għamel il‑Mulej meta ġab lil Ġared u ’l ħuh minn n‑naħa l‑oħra tal‑baħar fond; u hu mexa fit‑triqat tal‑Mulej; u huwa wiled subien u bniet.",
                "3": "U ibnu l‑kbir, li kien jismu Seż, ħadha kontrih; madankollu, Seż safa maqtul minn wieħed brigant, minħabba l‑ġid kbir li huwa kellu, u dan wassal sabiex missieru jerġa’ jibda jgħix fis‑sliem għal darb’oħra.",
                "4": "U ġara li missieru bena bosta bliet fuq wiċċ l‑art, u l‑poplu reġa’ beda jinfirex ma’ wiċċ l‑art kollha. U Seż għex ħajja twila ħafna; u huwa wiled lil Riplakis. U huwa miet, u Riplakis beda jsaltan minfloku.",
                "5": "U ġara li Riplakis m’għamilx dak li kien xieraq f’għajnejn il‑Mulej, għax huwa kellu bosta nisa u konkubini, u għabba lin‑nies b’tagħbija mill‑aktar tqila; iva, huwa ntaxxahom b’taxxi ibsin ħafna; u bit‑taxxi tagħhom bena bosta bini spazjuż.",
                "6": "U bena għalih tron mill‑isbaħ; u bena ħafna ħabsijiet, u hu xeħet fil‑ħabs lil dawk kollha li ma kinux lesti jħallsu t‑taxxi; u xeħet fil‑ħabs lil dawk kollha li ma kinux jistgħu jħallsu t‑taxxi; u huwa ġiegħelhom jaħdmu bla waqfien biex isostnu lilhom infushom; u lil dawk kollha li ma ridux jaħdmu qatagħhielhom għall‑mewt.",
                "7": "Għalhekk huwa ordna biex l‑opri fini kollha li huwa akkwista, iva, kif ukoll id‑deheb fin li kellu, jiġu rraffinati ġewwa l‑ħabs; u ordna wkoll biex fil‑ħabs jinħadem kull xorta ta’ xogħol tas‑sengħa. U ġara li huwa għabba lill‑poplu b’daqstant tbatija minħabba ż‑żína u l‑abominazzjonijiet tiegħu.",
                "8": "U wara li huwa kien ilu jsaltan għal tnejn u erbgħin sena l‑poplu qam kontrih; u reġgħet qamet gwerra fil‑pajjiż, li fiha Riplakis safa maqtul, u dawk li kienu ġejjin min‑nisel tiegħu ġew imkeċċijin ’il barra mill‑pajjiż.",
                "9": "U ġara li wara bosta snin, Morjanton, (li kien ġej min‑nisel ta’ Riplakis) ġabar flimkien armata ta’ nies maħruba, u mar jiġġieled kontra l‑poplu; u huwa ħa f’idejh bosta bliet; u l‑gwerra qlielet bil‑kbir, u damet sejra għal bosta snin; u huwa kiseb f’idejh il‑poter fuq il‑pajjiż kollu, u għamel lilu nnifsu sultan fuq il‑pajjiż kollu.",
                "10": "U wara li għamel lilu nnifsu sultan huwa taffa t‑tagħbija tal‑poplu, u bis‑saħħa t’hekk huwa kiseb il‑fiduċja tal‑poplu, u huma dilkuh biex ikun is‑sultan tagħhom.",
                "11": "U huwa mexa mal‑poplu b’ġustizzja, iżda mhux miegħu nnifsu minħabba l‑ħafna atti żienja tiegħu; għalhekk huwa spiċċa nqata’ mill‑preżenza tal‑Mulej.",
                "12": "U ġara li Morjanton bena bosta bliet, u taħt saltnatu n‑nies saru mill‑aktar għonja, sew f’dak li hu bini, u sew fid‑deheb u l‑fidda, u fit‑tkabbir tal‑qamħ, u fil‑merħliet u l‑baqar tagħhom, u f’dak kollu li ġie mogħti lura lilhom.",
                "13": "U Morjanton għex ħajja mill‑aktar twila, u mbagħad wiled lil Kim; u Kim beda jsaltan minflok missieru; u wara li kien ilu jsaltan tmien snin missieru miet. U ġara li Kim ma bediex isaltan b’mod ġust, għalhekk huwa ma kienx imbierek mill‑Mulej.",
                "14": "U ħuh qajjem rewwixta kontrih, u dan wassal biex huwa ħadu fl‑eżilju; u hu dam fl‑eżilju ħajtu kollha; u huwa wiled subien u bniet waqt li kien fl‑eżilju, u fi xjuħitu wiled lil Levi; u mbagħad miet.",
                "15": "U ġara li wara l‑mewt ta’ missieru, Levi serva għal tnejn u erbgħin sena fl‑eżilju. U huwa beda gwerra kontra s‑sultan tal‑pajjiż, u permezz t’hekk huwa kiseb f’idejh is‑saltna.",
                "16": "U wara li kiseb f’idejh is‑saltna huwa għamel dak li kien xieraq f’għajnejn il‑Mulej; u l‑poplu beda jikber fil‑ġid ġol‑pajjiż; u huwa għex ħajja twila mhux ħażin, u wiled subien u bniet; u wiled ukoll lil Korom, u huwa dilku biex isaltan minfloku.",
                "17": "U ġara li tul ħajtu kollha Korom għamel dak li kien xieraq f’għajnejn il‑Mulej; u huwa wiled bosta subien u bniet; u wara li għex ħajja twila huwa għadda għal ħajja oħra, l‑istess bħall‑bqija tad‑dinja; u Kis beda jsaltan minfloku.",
                "18": "U ġara li Kis għadda wkoll għal ħajja oħra, u Lib beda jsaltan minfloku.",
                "19": "U ġara li anke Lib għamel dak li kien xieraq f’għajnejn il‑Mulej. U fi żmien Lib is‑sriep velenużi spiċċaw inqerdu. Għalhekk huma rħewlha lejn l‑art tan‑nofsinhar biex jikkaċċjaw għall‑ikel għan‑nies tal‑pajjiż, peress li dik l‑art kienet miżgħuda bl‑annimali tal‑foresta. U Lib innifsu sar ukoll kaċċatur mill‑aqwa.",
                "20": "U huma bnew belt kbira ħdejn l‑istmu dejjaq li kien hemm f’dik l‑art, qrib il‑post fejn il‑baħar kien jifred l‑art.",
                "21": "U l‑art tan‑nofsinhar żammewha bħala xagħri, biex fiha jkunu jistgħu jaqbdu l‑priża. U l‑wiċċ kollu tal‑art tat‑tramuntana kien mimli nies.",
                "22": "U huma kienu nies mill‑aktar ħabrieka, u kienu jixtru u jbigħu u jpartu bejniethom, biex ikunu jistgħu jikbru aktar fil‑ġid.",
                "23": "U huma kienu jaħdmu f’kull tip ta’ minerali, u minnhom kienu jagħmlu d‑deheb, u l‑fidda, u l‑ħadid, u r‑ram isfar, u kull tip ieħor ta’ metall; u huma kienu jħaffru għalihom fl‑art; għalhekk, huma tellgħu munzelli kbar ta’ ramel biex jieħdu l‑minerali, għad‑deheb u l‑fidda, u l‑ħadid, u r‑ram. U huma kienu jaħdmu kull xorta ta’ opri fini.",
                "24": "U huma kellhom il‑ħarir, u għażel mill‑aktar fin; u kienu jaħdmu kull xorta ta’ tessuti, ħalli jkunu jistgħu jilbsuhom biex jaħbu l‑għera tagħhom.",
                "25": "U huma għamlu kull tip ta’ għodda biex jaħdmu l‑art, sew biex jaħartu u sew biex jiżirgħu, sew biex jaħsdu u sew biex jagħżqu, kif ukoll biex jidirsu.",
                "26": "U huma għamlu kull tip ta’ għodda li permezz tagħha setgħu jaħdmu bil‑bhejjem tagħhom.",
                "27": "U huma għamlu kull tip ta’ armi tal‑gwerra. U huma ħadmu kull tip ta’ xogħol b’sengħa liema bħalha.",
                "28": "U fuq l‑ebda poplu ieħor il‑Mulej ma sawwab daqstant barkiet u ma kattar daqstant ġid. U huma kienu f’art li kienet aqwa minn kull art oħra, għax kien il‑Mulej li qal dan.",
                "29": "U ġara li Lib għex għal bosta snin, u huwa wiled subien u bniet; u wiled ukoll lil Ħartom.",
                "30": "U ġara li Ħartom beda jsaltan minflok missieru. U meta Ħartom kien ilu jsaltan erbgħa u għoxrin sena, araw, is‑saltna ttieħdet minn idejh. U huwa serva għal bosta snin fl‑eżilju, iva, sewwasew għall‑bqija ta’ ħajtu.",
                "31": "U huwa wiled lil Ħet, u Ħet għex fl‑eżilju ħajtu kollha. U Ħet wiled lil Aron, u Aron għaddha ħajtu kollha fl‑eżilju; u huwa wiled lil Amnigadda, u Amnigadda għadda wkoll ħajtu kollha fl‑eżilju; u huwa wiled lil Kurjantu, u Kurjantu għadda ħajtu kollha fl‑eżilju; u huwa wiled lil Kom.",
                "32": "U ġara li Kom ġibed warajh nofs is‑saltna. U huwa saltan fuq nofs is‑saltna għal tnejn u erbgħin sena; u huwa mar għal battalja kontra s‑sultan Amgid, u huma damu jiġġieldu għal bosta snin, li tulhom Kom kiseb is‑setgħa fuq Amgid, u huwa ħa f’idejh il‑bqija tas‑saltna.",
                "33": "U fi żmien Kom bdew jitfaċċaw il‑briganti fil‑pajjiż; u huma adottaw il‑pjanijiet ta’ żmien il‑qedem, u bdew imexxu t‑teħid tal‑ġuramenti kif kien isir min‑nies ta’ żmien il‑qedem, u għal darb’oħra huma ppruvaw jeqirdu s‑saltna.",
                "34": "Issa Kom dam ħafna jiġġieled kontrihom; madankollu, huwa ma rnexxilux jegħlibhom."
            },
            "11": {
                "1": "U fi żmien Kom ġew ukoll bosta profeti, u huma bdew iħabbru dwar il‑qerda ta’ dak il‑poplu kbir jekk huma jibqgħu ma jindmux, u ma jdurux lejn il‑Mulej, u ma jieqfux milli jkomplu joqtlu u jagħmlu l‑ħażen.",
                "2": "U ġara li n‑nies ma laqgħux għandhom lill‑profeti, u huma telqu b’ħarba għal għand Kom biex huwa jagħtihom kenn, għax in‑nies ippruvaw joqtluhom.",
                "3": "U l‑ħwejjeġ li huma ħabbru lil Kom kienu bosta; u hu kien imbierek għall‑bqija ta’ ħajtu.",
                "4": "U huwa għex ħajja twila mhux ħażin, u hu wiled lil Siblom; u Siblom beda jsaltan minfloku. U ħu Siblom ħadha kontrih, u fil‑pajjiż ingħata bidu għal gwerra mill‑aktar kbira.",
                "5": "U ġara li ħu Siblom ordna li l‑profeti kollha li jħabbru dwar il‑qerda tal‑poplu għandhom jingħataw il‑mewt;",
                "6": "U x’diżgrazzja kbira laqtet lill‑pajjiż kollu, għax huma xehdu li saħta kbira kellha tolqot lill‑pajjiż kif ukoll lin‑nies, u li kien se jkun hemm qerda kbira fosthom, li bħalha qatt ma kien deher qabel fuq wiċċ l‑art, u li għadamhom kien se jispiċċa bħal munzell ramel fuq wiċċ l‑art jekk huma jibqgħu ma jindmux minn ħżunithom.",
                "7": "U huma baqgħu ma jridux jisimgħu minn kliem il‑Mulej, minħabba l‑alleanzi ħżiena tagħhom; għalhekk, mal‑pajjiż kollu qamu bosta gwerer u qam bosta ġlied, u kien hemm ukoll ġuħ kbir u anke l‑pesta, hekk li huma spiċċaw intlaqtu minn qerda sħiħa, li bħalha qatt ma kien deher qabel fuq wiċċ l‑art; u dan kollu seħħ fi żmien Siblom.",
                "8": "U n‑nies bdew jindmu minn ħżunithom; u diment li huma bdew jindmu l‑Mulej kellu ħniena minnhom.",
                "9": "U ġara li Siblom safa maqtul, u Set ittieħed fl‑eżilju, u huwa għammar fl‑eżilju ħajtu kollha.",
                "10": "U ġara li ibnu Aħa ħa f’idejh is‑saltna; u huwa saltan fuq il‑poplu ħajtu kollha. U f’ħajtu huwa wettaq kull tip ta’ ħażen, u minħabba f’hekk huwa wassal biex jinxtered ħafna demm; u jiemu kienu ftit.",
                "11": "U Għetem, li kien ġej min‑nisel ta’ Aħa, ħa f’idejh is‑saltna; u f’ħajtu huwa wkoll wettaq il‑ħażen.",
                "12": "U ġara li fi żmien Għetem ġew bosta profeti, u huma reġgħu bdew iħabbru lin‑nies; iva, huma bdew iħabbru li l‑Mulej kien se jeqridhom għal kollox minn fuq wiċċ l‑art jekk huma jibqgħu ma jindmux minn ħżunithom.",
                "13": "U ġara li n‑nies webbsu qalbhom, u ma ridux jisimgħu kliemhom; u l‑profeti sewdu qalbhom u telqu minn fost il‑poplu.",
                "14": "U ġara li tul ħajtu kollha Għetem għamel ħaqq min‑nies b’mod ħażin; u huwa wiled lil Moron. U ġara li Moron beda jsaltan minfloku; u Moron għamel dak li kien ħażin quddiem il‑Mulej.",
                "15": "U ġara li qamet rewwixta fost il‑poplu, minħabba l‑alleanza sigrieta li twaqqfet ħalli huma jkunu jistgħu jiksbu s‑setgħa u jakkwistaw; u fosthom qam raġel ħażin mill‑aktar setgħan, u hu mar jiġġieled f’battalja kontra Moron, u rnexxielu jeħodlu nofs is‑saltna; u huwa dan iżomm nofs is‑saltna f’idu għal bosta snin.",
                "16": "U ġara li Moron ħadlu lura s‑saltna minn idejh, u b’hekk reġa’ ħadha f’idejh għal darb’oħra.",
                "17": "U ġara li qam raġel ieħor setgħan; u hu kien ġej min‑nisel ta’ ħu Ġared.",
                "18": "U ġara li huwa ħareġ rebbieħ fuq Moron u ħa f’idejh s‑saltna; għalhekk, Moron għadda l‑bqija kollha ta’ ħajtu fl‑eżilju; u huwa wiled lil Kurjantor.",
                "19": "U ġara li Kurjantor għadda ħajtu kollha fl‑eżilju.",
                "20": "U fi żmien Kurjantor ġew ukoll bosta profeti, u bdew iħabbru dwar ħwejjeġ kbar u tal‑għaġeb, u bdew ixandru l‑indiema lin‑nies, u jgħidulhom li jekk huma jibqgħu ma jindmux il‑Mulej Alla kien se jagħmel ħaqq minnhom, li jwassalhom għall‑qerda sħiħa tagħhom;",
                "21": "U l‑Mulej Alla kien se jwassal biex jiġi poplu ieħor u bil‑qawwa tiegħu jieħu l‑art f’idejh, bl‑istess mod kif huwa wassal lil missirijiethom f’din l‑art.",
                "22": "U huma ċaħdu dak kollu li qalu l‑profeti, minħabba s‑soċjetà sigrieta u l‑abominazzjonijiet ħżiena tagħhom.",
                "23": "U ġara li Kurjantor wiled lil Għeter, u huwa miet, wara li għadda ħajtu kollha fl‑eżilju."
            },
            "12": {
                "1": "U ġara li Għeter kien jgħix sewwasew fi żmien Kurjantumir; u Kurjantumir kien sultan fuq il‑pajjiż kollu.",
                "2": "U Għeter kien profeta tal‑Mulej; għalhekk fi żmien Kurjantumir ġie Għeter u beda jħabbar lin‑nies, għax xejn ma seta’ jżommu minħabba l‑Ispirtu tal‑Mulej li kien jgħammar ġewwa fih.",
                "3": "Għax minn sbieħ il‑għodwa sa nżul ix‑xemx huwa beda jħabbar lin‑nies u jħeġġiġhom biex jemmnu f’Alla u jindmu ħalli ma jinqerdux, u hu beda jgħidilhom li permezz tal‑fidi kollox hu possibbli—",
                "4": "Għalhekk, min jemmen f’Alla jista’ jittama żgur għal dinja aħjar, iva, sewwasew għal post fuq in‑naħa tal‑lemin ta’ Alla, liema tama tasal permezz tal‑fidi, li sservi bħala ankra għal ruħ il‑bnedmin, u twassalhom biex huma juru fihom determinazzjoni li jżommu sħiħ, u jwettqu dejjem opri tajba u jagħtu glorja lil Alla.",
                "5": "U ġara li Għeter ħabbar lin‑nies ħwejjeġ kbar u tal‑għaġeb, liema ħwejjeġ huma m’emmnuhomx, peress li ma rawhomx.",
                "6": "U issa, jiena, Moroni, se ngħid xi ħaġa dwar dawn il‑ħwejjeġ; jiena se nuri lid‑dinja li l‑fidi hi dik il‑ħaġa li nittamaw għaliha bla ma nistgħu narawha; għalhekk, toqogħdux targumentaw għax ma tistgħux taraw, għax intom ma tiksbu l‑ebda xhieda qabel mal‑fidi tagħkom tiġi ppruvata.",
                "7": "Għax kien permezz tal‑fidi li Kristu wera lilu nnifsu lil missirijietna, wara li huwa qam mill‑imwiet; u hu ma weriex lilu nnifsu lilhom qabel ma huma kellhom il‑fidi fih; għalhekk, kien jeħtieġ li xi wħud ikollhom il‑fidi fih, peress li kien għadu ma weriex lilu nnifsu lid‑dinja.",
                "8": "Iżda minħabba l‑fidi tal‑bnedmin huwa wera lilu nnifsu lid‑dinja, u gglorifika isem il‑Missier, u ħejja mezz kif oħrajn setgħu jgawdu d‑don divin, ħalli huma jkunu jistgħu jittamaw għal ħwejjeġ li kienu għadhom ma rawx.",
                "9": "Għalhekk, jekk intom ikollkom il‑fidi jista’ jkollkom ukoll it‑tama, u intom tkunu tistgħu tgawdu dan id‑don.",
                "10": "Araw, kien permezz tal‑fidi li n‑nies ta’ dari ġew imsejħa permezz tal‑ordni mqaddsa ta’ Alla.",
                "11": "Għalhekk, permezz tal‑fidi ġiet mogħtija l‑liġi ta’ Mosè. Iżda permezz tal‑għotja ta’ Ibnu, Alla ħejja mezz ferm aqwa; u dan ġie fis‑seħħ permezz tal‑fidi.",
                "12": "Għax jekk ma jkun hemm l‑ebda fidi fost ulied il‑bnedmin Alla ma jista’ jwettaq l‑ebda miraklu fosthom; għalhekk, huwa ma weriex lilu nnifsu lilhom qabel ma huma wrew il‑fidi tagħhom.",
                "13": "Araw, kienet il‑fidi ta’ Alma u Amuleki li wasslet biex il‑ħitan tal‑ħabs jikkrollaw.",
                "14": "Araw, kienet il‑fidi ta’ Nefi u Leħi li wasslet biex isseħħ bidla fil‑Lamaniti, u huma spiċċaw tgħammdu bin‑nar u bl‑Ispirtu s‑Santu.",
                "15": "Araw, kienet il‑fidi ta’ Għammon u ħutu li wasslithom biex iwettqu miraklu daqstant kbir fost il‑Lamaniti.",
                "16": "Iva, u sewwasew dawk kollha li wettqu l‑mirakli wettquhom permezz tal‑fidi, sew dawk li għexu qabel Kristu kif ukoll dawk li għexu wara.",
                "17": "U kien permezz tal‑fidi li t‑tliet dixxipli ngħataw il‑wegħda li huma mhumiex se jduqu l‑mewt; u l‑wegħda ma ġietx fis‑seħħ qabel ma huma wrew il‑fidi tagħhom.",
                "18": "U fl‑ebda żmien ma kien hemm nies li wettqu l‑mirakli qabel ma wrew il‑fidi tagħhom; għalhekk huma l‑ewwel emmnu f’Bin Alla.",
                "19": "U kien hemm ħafna li kellhom fidi mill‑aktar qawwija, anke qabel il‑miġja ta’ Kristu, u li ma setgħux jinżammu lil hinn mill‑velu, iżda huma tassew raw b’għajnejhom il‑ħwejjeġ li kienu raw b’għajn ta’ fidi, u huma ferħu bil‑kbir.",
                "20": "U araw, f’dan ir‑rakkont aħna rajna li wieħed minnhom kien ħu Ġared; għax il‑fidi tiegħu f’Alla tant kienet kbira, li meta Alla ħareġ sebgħu, huwa ma setax jaħbih u jżomm lil ħu Ġared milli jarah, minħabba l‑wegħda li kien għamel miegħu, liema wegħda raha tiġi fis‑seħħ permezz tal‑fidi.",
                "21": "U wara li ħu Ġared ra s‑saba’ tal‑Mulej, minħabba l‑wegħda li raha tiġi fis‑seħħ permezz tal‑fidi, il‑Mulej ma kien hemm xejn xi jżommu milli juri lil ħu Ġared; għalhekk huwa wrieh kull ħaġa, għax huwa ma setax jinżamm aktar lil hinn mill‑velu.",
                "22": "U huwa permezz tal‑fidi li l‑wegħda li ngħatat lil missirijieti ġiet fis‑seħħ, li dawn il‑ħwejjeġ kellhom jaslu għand ħuthom permezz tal‑Ġentili; huwa għalhekk li l‑Mulej, l‑istess Ġesù Kristu, tani dan il‑kmandament.",
                "23": "U jien għidtlu: Mulej, il‑Ġentili se jispiċċaw iwaqqgħu dawn il‑ħwejjeġ għaż‑żufjett, minħabba d‑dgħufija f’kitbietna; għax Mulej inti lilna tajtna l‑qawwa fil‑kelma permezz tal‑fidi, iżda ma tajtniex il‑qawwa fil‑kitba; għax lil dawn in‑nies kollha tajthom l‑abbiltà li jitkellmu, minħabba l‑Ispirtu s‑Santu li inti sawwabt fuqhom;",
                "24": "U inti ridt li aħna nkunu nistgħu niktbu iżda mhux wisq, minħabba d‑dgħufija ta’ jdejna. Ara, inti ma tajtniex il‑qawwa li niktbu bħalma tajt lil ħu Ġared, għax inti ridt li l‑ħwejjeġ li huwa jikteb ikunu setgħana kif inti int, li jwasslu lill‑bniedem biex jaqrahom.",
                "25": "Inti rajt ukoll li kliemna jkun mill‑aktar qawwi u setgħan, minkejja li ma nistgħux niktbuh; għalhekk, meta niktbu aħna nagħrfu dgħufitna, u nispiċċaw nitħawdu kif għandna npoġġu kliemna; u nibżgħu li l‑Ġentili jispiċċaw iwaqqgħu kliemna għaż‑żufjett.",
                "26": "U meta jiena għidt dan, il‑Mulej kellimni u qalli: Huma l‑boloh li jwaqqgħuh għaż‑żufjett, iżda huma għad jibku; u l‑grazzja tiegħi hi biżżejjed għal dawk ta’ qalbhom ħelwa, għax huma ma jieħdux vantaġġ minn dgħufitkom;",
                "27": "U jekk il‑bnedmin jiġu għandi jiena nurihom dgħufithom. Jien nagħti d‑dgħufija lill‑bnedmin biex huma jkunu umli; u l‑grazzja tiegħi hi biżżejjed għal dawk kollha li jumiljaw ruħhom quddiemi; għax jekk huma jumiljaw ruħhom quddiemi u jkollhom il‑fidi fija, imbagħad jien nara li l‑ħwejjeġ dgħajfa jsiru għalihom ħwejjeġ setgħana.",
                "28": "Araw, lill‑Ġentili jiena nurihom dgħufithom, u nurihom li l‑fidi, it‑tama u l‑karità jwassluhom lejja—l‑għajn ta’ kull tjieba.",
                "29": "U jiena, Moroni, wara li smajt dan il‑kliem, ħassejtni nitfarraġ u għidt: O Mulej, tkun magħmula t‑tjieba tiegħek, għax jiena naf li inti taġixxi għal ulied il‑bnedmin skont il‑fidi tagħhom;",
                "30": "Għax ħu Ġared qal lill‑għolja ta’ Żerin, Qed nordnalek tiċċaqlaq minn postok—u hija ċċaqalqet minn postha. U li kieku ma kellux fidi hija ma kenitx tiċċaqlaq minn postha; għalhekk inti taġixxi wara li l‑bnedmin juru l‑fidi.",
                "31": "Għax kien b’dan il‑mod li inti wrejt lilek innifsek lid‑dixxipli tiegħek; għax wara li huma wrew il‑fidi tagħhom, u tkellmu f’ismek, inti wrejt lilek innifsek lilhom b’qawwa kbira.",
                "32": "U jien niftakar ukoll li int kont għidt li inti ħejjejt dar għall‑bniedem, iva, sewwasew fost l‑abitazzjonijiet ta’ missierek, li fiha l‑bniedem jista’ jkollu tama li tisboq kull tama oħra; għalhekk il‑bniedem għandu jkollu t‑tama, għax inkella huwa ma jista’ jkollu l‑ebda wirt fil‑post li inti ħejjejt.",
                "33": "U niftakar li għidt ukoll li inti ħabbejt lid‑dinja tant li inti tajt ħajtek għad‑dinja, sabiex inti tkun tista’ terġa’ teħodha lura biex tkun tista’ tħejji post għal ulied il‑bnedmin.",
                "34": "U issa jiena naf li l‑imħabba li inti għandek lejn ulied il‑bnedmin hija l‑karità; għalhekk, jekk il‑bnedmin ma jkollhomx il‑karità huma ma jistgħux jirtu dak il‑post li inti ħejjejt fl‑abitazzjonijiet ta’ missierek.",
                "35": "Għalhekk, permezz ta’ dak li inti għidt, jiena naf li jekk il‑Ġentili ma jkollhomx il‑karità, minħabba d‑dgħufija tagħna, lilhom inti ġġarrab, u toħdilhom lura t‑talenti tagħhom, iva, sewwasew dawk li huma ngħataw, u tagħtihom lil dawk li għandhom bil‑kotra.",
                "36": "U ġara li jiena tlabt lill‑Mulej biex jagħti lill‑Ġentili l‑grazzja, ħalli huma jkun jista’ jkollhom il‑karità.",
                "37": "U ġara li l‑Mulej qalli: Jekk huma ma jkollhomx il‑karità, lilek tagħmillekx differenza, għax fidil inti kont; għalhekk, ilbiesek se jitnaddfu. U għax inti għaraft dgħufitek inti se tingħata l‑qawwa, liema qawwa se twasslek biex tpoġġi bilqiegħda fil‑post li jien ħejjejt fl‑abitazzjonijiet ta’ missieri.",
                "38": "U issa jiena, Moroni, se ngħid saħħa lill‑Ġentili, iva, kif ukoll lil ħuti li tant inħobb, sakemm aħna nerġgħu niltaqgħu quddiem it‑tribunal ta’ Kristu, fejn il‑bnedmin kollha għad ikunu jafu li lbiesi mhuwiex imtebba’ b’demmkom.",
                "39": "U mbagħad intom tkunu tafu li jiena rajt lil Ġesù, u li huwa tkellem miegħi wiċċ imb wiċċ, u b’umiltà mill‑aktar sempliċi, sewwasew kif bniedem jitkellem ma’ bniedem ieħor, huwa kellimni bl‑ilsien tiegħi dwar dawn il‑ħwejjeġ;",
                "40": "U kulma ktibt huwa ftit, minħabba d‑dgħufija f’kitbieti.",
                "41": "U issa, se nħallikom biex tmorru tfittxu lil dan Ġesù li dwaru kitbu l‑profeti u l‑appostli, biex il‑grazzja ta’ Alla l‑Missier, u tal‑Mulej Ġesù Kristu, u tal‑Ispirtu s‑Santu, li jixhed għalihom, tkun magħkom u tgħammar fikom għal dejjem. Ammen."
            },
            "13": {
                "1": "U issa jiena, Moroni, se ngħaddi biex intemm l‑istorja tiegħi dwar il‑qerda tan‑nies li dwarhom kont qed nikteb.",
                "2": "Għax araw, huma ċaħdu dak kollu li qal Għeter; għax hu kellimhom tassew dwar kull ħaġa, sa mill‑bidu tal‑bniedem; u li wara li marru l‑ilmijiet minn fuq wiċċ din l‑art hija saret art magħżula, aqwa minn kull art oħra, art magħżula mill‑Mulej; għalhekk il‑Mulej ried li n‑nies kollha li jgħammru fiha jaqdu lilu;",
                "3": "U hi kienet il‑post li fih se jkun hemm Ġerusalemm il‑Ġdida, li se tinżel mis‑smewwiet, kif ukoll is‑santwarju mqaddes tal‑Mulej.",
                "4": "Araw, Għeter ra żmien Kristu, u huwa tkellem dwar Ġerusalemm il‑Ġdida li se tkun tinsab fuq din l‑art.",
                "5": "U huwa tkellem ukoll dwar id‑dar ta’ Iżrael, u dwar Ġerusalemm li minnha għandu jiġi Leħi—u wara li tinqered hija terġa’ tinbena mill‑ġdid bħala belt qaddisa għall‑Mulej; għalhekk, hija ma tistax tkun Ġerusalemm ġdida għax kienet ilha minn żmien il‑qedem; iżda hija għandha tinbena mill‑ġdid, u se tkun belt qaddisa tal‑Mulej; u se tinbena għad‑dar ta’ Iżrael—",
                "6": "U Ġerusalemm il‑Ġdida għandha tinbena fuq din l‑art, għall‑fdal ta’ nisel Ġużeppi, għal liema ħwejjeġ kien hemm raffigurazzjoni.",
                "7": "Għax kif Ġużeppi wassal biex missieru jinġieb fl‑art tal‑Eġittu, huwa spiċċa biex miet hemmhekk; għalhekk, il‑Mulej wassal biex jinġieb fdal ta’ nisel Ġużeppi mill‑art ta’ Ġerusalemm, biex hu jkun jista’ juri ħniena mal‑fdal ta’ nisel Ġużeppi sabiex huma ma jinqerdux, l‑istess kif huwa wera ħniena ma’ missier Ġużeppi sabiex huwa ma jinqeridx.",
                "8": "Għalhekk, il‑fdal ta’ dar Ġużeppi se jwaqqaf daru fuq din l‑art; u din se tkun l‑art ta’ wirthom; u huma sejrin jibnu belt qaddisa għall‑Mulej, l‑istess bħal Ġerusalemm tal‑qedem; u huma mhu se jitħalltu ma’ ħadd aktar, sakemm jasal it‑tmiem, meta d‑dinja tispiċċa.",
                "9": "U se jkun hemm sema ġdida u art ġdida; u se jkunu jixbhu lil ta’ qabilhom, bid‑differenza li ta’ qabilhom issa għabu, u kollox sar ġdid.",
                "10": "Imbagħad titfaċċa Ġerusalemm il‑Ġdida; u henjin dawk li jgħammru fiha, għaliex dawn huma dawk li bajdu lbieshom permezz ta’ demm il‑Ħaruf; u huma dawk li huma magħduda fost il‑fdal ta’ nisel Ġużeppi, li kienu parti mid‑dar ta’ Iżrael.",
                "11": "Imbagħad titfaċċa wkoll Ġerusalemm tal‑qedem; u henjin dawk li jgħammru fiha għax huma ġew maħsula f’demm il‑Ħaruf; u dawn huma dawk li spiċċaw imxerrdin u li nġabru mill‑erba’ rkejjen tad‑dinja, u mill‑artijiet tat‑tramuntana, u li se jgawdu mit‑twettiq tal‑patt li Alla għamel ma’ missierhom Abraham.",
                "12": "U meta jseħħu dawn il‑ħwejjeġ, huma jġibu fis‑seħħ l‑iskrittura li tgħid, hemm dawk li kienu l‑ewwel li għad ikunu l‑aħħar; u hemm dawk li kienu l‑aħħar li għad ikunu l‑ewwel.",
                "13": "U kont għoddni se nikteb aktar, iżda ġejt miżmum milli nagħmel dan; imma kbar u tal‑għaġeb kienu l‑profeziji ta’ Għeter; iżda lilu qisuh bħallikieku mhu xejn, u keċċewh ’il barra; u mal‑jum mar jistaħba ġo għar, u mal‑lejl mar jara minn xiex kellu jgħaddi l‑poplu.",
                "14": "U waqt li kien qed jgħammar ġewwa l‑għar huwa kiteb il‑kumplament ta’ dan ir‑rakkont, fejn mal‑lejl seta’ jara l‑qerda li laqtet lill‑poplu.",
                "15": "U ġara li f’dik l‑istess sena li fiha ġie mkeċċi ’l barra minn fost il‑poplu, faqqgħet gwerra kbira fost il‑poplu, fejn kienu ħafna l‑irġiel setgħana li marru biex jippruvaw jeqirdu lil Kurjantumir permezz tal‑pjanijiet sigrieti kollha ħażen li dwarhom tkellimt qabel.",
                "16": "U issa Kurjantumir, li hu stess kien studja t‑tattiċi tal‑gwerra u l‑qerq tad‑dinja, spiċċa b’hekk jaffronta lil dawk kollha li ppruvaw jeqirduh.",
                "17": "Iżda huwa baqa’ ma nidimx, u l‑istess is‑sbieħ uliedu; u l‑istess is‑sbieħ ulied Koħor; u l‑istess is‑sbieħ ulied Koriħor; f’kelma waħda, ma kien hemm ħadd fuq wiċċ l‑art kollha minn fost is‑sbieħ uliedhom, is‑subien u l‑bniet, li nidem minn dnubietu.",
                "18": "Għalhekk, ġara li fl‑ewwel sena li Għeter beda jgħammar ġewwa l‑għar, kien hemm bosta nies li sfaw maqtula permezz tax‑xabla, minn dawk li kienu jagħmlu parti mill‑alleanzi sigrieti, li kienu qed jiġġieldu kontra Kurjantumir biex ikunu jistgħu jieħdu f’idejhom is‑saltna.",
                "19": "U ġara li wlied Kurjantumir tqabdu bil‑kbir u tilfu ħafna demm.",
                "20": "U fit‑tieni sena Għeter sema’ l‑kelma tal‑Mulej tgħidlu li huwa kellu jmur u jħabbar lil Kurjantumir li jekk huwa jindem, u l‑istess in‑nies kollha ta’ daru, il‑Mulej kien lest jagħtih saltnatu u jkollu ħniena mill‑poplu—",
                "21": "Iżda jekk le, huma jispiċċaw jinqerdu lkoll, u l‑istess in‑nies kollha ta’ daru, minbarra hu. U l‑unika raġuni għalfejn hu jibqa’ ħaj hi sabiex huwa jkun jista’ jara l‑profeziji jiġu fis‑seħħ, liema profeziji tkellmu dwar nies oħra li għad jirċievu għandhom l‑art biex jgħammru fiha; u se jkunu huma li jidfnu lil Kurjantumir; u kulħadd se jispiċċa jinqered minbarra Kurjantumir.",
                "22": "U ġara li Kurjantumir baqa’ ma nidimx, u l‑istess in‑nies ta’ daru, u l‑poplu; u l‑gwerer ma waqfux; u huma ppruvaw joqtlu lil Għeter, iżda huwa ħarab minn quddiemhom u reġa’ mar jistaħba ġewwa l‑għar.",
                "23": "U ġara li qam wieħed jismu Sared, u huwa mar jiġġieled ukoll f’battalja kontra Kurjantumir; u spiċċa għelbu, hekk li fit‑tielet sena huwa qabdu u ħadu fl‑eżilju.",
                "24": "U fir‑raba’ sena, ulied Kurjantumir għelbu lil Sared, u huma reġgħu għaddew is‑saltna f’idejn missierhom.",
                "25": "Issa ngħata bidu għal gwerra fuq wiċċ l‑art kollha, fejn kull raġel flimkien mat‑tajfa tiegħu beda jiġġieled għal dak li ried.",
                "26": "U kien hemm il‑briganti, u fi kliem ieħor, kien hemm kull xorta ta’ ħażen fuq wiċċ l‑art kollha.",
                "27": "U ġara li Kurjantumir inkorla bil‑kbir għal Sared, u mar biex jaffrontah f’battalja flimkien mal‑armati tiegħu; u huma affrontaw lil xulxin f’saħna kbira, u affrontaw lil xulxin ġewwa l‑wied ta’ Gilgal; u l‑battalja saret waħda mill‑aktar qalila.",
                "28": "U ġara li Sared dam jitqabad miegħu għal tlett ijiem sħaħ. U Kurjantumir spiċċa għelbu, u baqa’ jimxi warajh sakemm wasal fil‑wita ta’ Ħeslon.",
                "29": "U ġara li Sared reġa’ beda jiġġieled miegħu f’battalja fuq il‑wita; u araw, huwa għeleb lil Kurjantumir, u ġiegħlu jerġa’ lura lejn il‑wied ta’ Gilgal.",
                "30": "U Kurjantumir reġa’ spiċċa f’battalja ma’ Sared fil‑wied ta’ Gilgal, li fiha huwa għeleb lil Sared u qatlu.",
                "31": "U Sared darab lil Kurjantumir f’kuxxtejh, u minħabba f’hekk dam sentejn sħaħ ma jmur għall‑battalja, u dan kien żmien fejn in‑nies kollha li kien hemm fuq wiċċ l‑art infexxew joqtlu, u ma kien hemm ħadd min iżommhom."
            },
            "14": {
                "1": "U issa l‑pajjiż kollu beda jintlaqat minn saħta kbira minħabba l‑ħażen tal‑poplu, b’tali mod li jekk raġel ipoġġi l‑għodda jew ix‑xabla tiegħu fuq l‑ixkaffa tiegħu, jew fil‑post fejn iżommha s‑soltu, araw, l‑għada huwa ma jsibhiex f’postha, tant kemm kienet kbira s‑saħta fil‑pajjiż.",
                "2": "Għalhekk kull raġel beda jżomm sew f’idejh dak li kien tiegħu, u la kien jissellef u lanqas isellef; u kull raġel beda jżomm il‑manku tax‑xabla tiegħu f’idu l‑leminija, biex jipproteġi l‑propjetà tiegħu u jipproteġi wkoll ħajtu u ħajjet in‑nisa u t‑tfal tiegħu.",
                "3": "U issa, wara li għaddew sentejn, u wara l‑mewt ta’ Sared, araw, ġie ħu Sared u mar jiġġieled f’battalja kontra Kurjantumir, li fiha Kurjantumir spiċċa biex għelbu u huwa baqa’ jimxi warajh sax‑xagħri ta’ Akis.",
                "4": "U ġara li ħu Sared mar jiġġelidlu f’battalja ġewwa x‑xagħri ta’ Akis; u l‑battalja spiċċat waħda mill‑aktar qalila, u fiha mietu eluf kbar ta’ nies permezz tax‑xabla.",
                "5": "U ġara li Kurjantumir spiċċa jassedja x‑xagħri; u mal‑lejl ħu Sared mexa ’l barra mix‑xagħri u qatel numru ta’ suldati mill‑armata ta’ Kurjantumir, waqt li huma kienu fis‑sakra.",
                "6": "U huwa wasal fl‑art ta’ Moron, u poġġa lilu nnifsu fuq it‑tron ta’ Kurjantumir.",
                "7": "U ġara li Kurjantumir dam sentejn sħaħ jgħammar fix‑xagħri flimkien mal‑armata tiegħu, li fihom huwa saħħaħ bil‑kbir l‑armata tiegħu.",
                "8": "Issa ħu Sared, li kien jismu Gilgħad, ukoll saħħaħ bil‑kbir l‑armata tiegħu, bis‑saħħa tal‑alleanzi sigrieti.",
                "9": "U ġara li huwa nqatel mill‑qassis il‑kbir tiegħu waqt li kien bilqiegħda fuq it‑tron tiegħu.",
                "10": "U ġara li dan ukoll spiċċa nqatel ġo passaġġ sigriet minn raġel li kien parti mill‑alleanzi sigrieti, u huwa ħa f’idejh is‑saltna; u dan kien jismu Lib; u Lib kien raġel ta’ statura kbira, aktar minn kull raġel ieħor fost il‑poplu kollu.",
                "11": "U ġara li fl‑ewwel sena ta’ Lib, Kurjantumir tela’ fl‑art ta’ Moron, u spiċċa jiġġieled f’battalja kontra Lib.",
                "12": "U ġara li huwa spiċċa fi ġlieda kontra Lib, li fiha Lib tah daqqa fi driegħu u darbu; madankollu, l‑armata ta’ Kurjantumir kompliet bl‑attakki tagħha fuq Lib, hekk li huwa spiċċa ħarab lejn il‑fruntieri li kien hemm ma’ xatt il‑baħar.",
                "13": "U ġara li Kurjantumir kompla jimxi warajh; u Lib spiċċa f’battalja kontrih ħdejn xatt il‑baħar.",
                "14": "U ġara li Lib għeleb għal kollox l‑armata ta’ Kurjantumir, hekk li huma ħarbu għal darb’oħra lejn ix‑xagħri ta’ Akis.",
                "15": "U ġara li Lib baqa’ jimxi warajh sakemm huwa wasal fil‑wita ta’ Agos. U meta Kurjantumir ħarab minn quddiem Lib huwa ħa lin‑nies kollha miegħu fin‑naħa tal‑pajjiż fejn ħarab.",
                "16": "U meta wasal fix‑xagħri ta’ Agos huwa spiċċa jiġġieled f’battalja kontra Lib, u hu beda jagħtih bix‑xabla sakemm qatlu; madankollu, ħu Lib ġie biex jiġġieled kontra Kurjantumir minfloku, u l‑battalja saret waħda mill‑aktar qalila, li fiha Kurjantumir spiċċa ħarab għal darb’oħra minn quddiem l‑armata ta’ ħu Lib.",
                "17": "Issa ħu Lib kien jismu Siż. U ġara li Siż telaq għal wara Kurjantumir, u rnexxielu jieħu f’idejh bosta bliet, u qatel kemm nisa u kemm tfal, u l‑bliet tahom ukoll in‑nar.",
                "18": "U madwar il‑pajjiż kollu kulħadd beda jibża’ minn Siż; iva, instemgħet mal‑pajjiż kollu l‑għajta tan‑nies—Min kapaċi jieqaf quddiem l‑armata ta’ Siż? Araw, huwa jispiċċa jiknes l‑art bih!",
                "19": "U ġara li n‑nies bdew jinġabru flimkien f’armati madwar il‑pajjiż kollu.",
                "20": "U huma nqasmu f’żewġ gruppi; uħud ingħaqdu mal‑armata ta’ Siż, u oħrajn ingħaqdu mal‑armata ta’ Kurjantumir.",
                "21": "U tant kienet kbira u damet għaddejja l‑gwerra, u tant ma kienu jaqtgħu xejn ix‑xeni ta’ tixrid ta’ demm u iġsma bla ħajja, li wiċċ l‑art kollha spiċċa miksi bl‑iġsma tal‑mejtin.",
                "22": "U l‑gwerra tant kienet spontanja u mgħaġġla li ma kien għad baqa’ ħadd min jidfen il‑mejtin, iżda huma baqgħu għaddejjin minn xena ta’ tixrid ta’ demm għall‑oħra, u jħallu warajhom l‑iġsma tal‑irġiel, nisa, u tfal imferrxin fuq wiċċ l‑art, biex ikunu ta’ priża għad‑dud tal‑ġisem.",
                "23": "U r‑riħa tagħhom bdiet tinxtamm madwar il‑pajjiż, sewwasew madwar il‑pajjiż kollu; għalhekk ir‑riħa tagħhom bdiet iddejjaq lin‑nies, kemm binhar u kemm billejl.",
                "24": "Madankollu, Siż ma waqafx isegwi lil Kurjantumir; għax hu kien ħalef li jivvendika ruħu minn Kurjantumir talli kien xerred demm ħuh, meta lilu huwa qatel, u jivvendika ruħu wkoll mill‑kelma tal‑Mulej talli żvelat ma’ Għeter li Kurjantumir ma kienx se jaqa’ taħt ix‑xabla.",
                "25": "U b’hekk naraw li l‑Mulej żarhom tassew fil‑milja tal‑korla tiegħu, u l‑ħażen u l‑abominazzjonijiet tagħhom ħejjew it‑triq għall‑qerda eterna tagħhom.",
                "26": "U ġara li Siż kompla jsegwi lil Kurjantumir lejn in‑naħa tal‑lvant, sewwasew lejn il‑fruntieri ta’ ma’ xatt il‑baħar, u hemmhekk huwa spiċċa f’battalja kontra Siż, li damet sejra tlett ijiem.",
                "27": "U tant kienet tal‑biża’ l‑qerda li seħħet fost l‑armati ta’ Siż li n‑nies spiċċaw inħakmu minn biża’ u bdew jaħarbu minn quddiem l‑armati ta’ Kurjantumir; u huma ħarbu lejn l‑art ta’ Koriħor, u bdew jikinsu lil dawk kollha li jsibu quddiemhom li ma ridux jingħaqdu magħhom.",
                "28": "U huma waqqfu t‑tined tagħhom fil‑wied ta’ Koriħor; u Kurjantumir waqqaf it‑tined tiegħu fil‑wied ta’ Surr. Issa l‑wied ta’ Surr kien jinsab qrib l‑għolja ta’ Komnor; għalhekk, Kurjantumir ġabar l‑armati tiegħu flimkien fuq l‑għolja ta’ Komnor, u beda jdoqq it‑trombi għall‑armati ta’ Siż biex jistedinhom għall‑battalja.",
                "29": "U ġara li huma marru hemm, iżda sfaw imkeċċijin għal darb’oħra; u reġgħu marru għat‑tieni darba, u reġgħu sfaw imkeċċijin għat‑tieni darba. U ġara li huma reġgħu marru għat‑tielet darba, u l‑battalja saret waħda mill‑aktar qalila.",
                "30": "U ġara li Siż darab lil Kurjantumir u ħallih b’ħafna ġrieħi fondi; u Kurjantumir, li tilef ħafna demm, ħassu ħass ħażin, u spiċċaw iġorruh bħallikieku kien mejjet.",
                "31": "Issa l‑għadd ta’ rġiel, nisa, u tfal li sfaw maqtula tant kien kbir li Siż ordna lin‑nies tiegħu biex ma jkomplux jiġru wara l‑armati ta’ Kurjantumir; għalhekk huma reġgħu lura lejn il‑kamp tagħhom."
            },
            "15": {
                "1": "U ġara li meta Kurjantumir irkupra mill‑ġrieħi li ġarrab, beda jfeġġ f’moħħu l‑kliem li kien qallu Għeter.",
                "2": "Huwa ra li diġà kienu nqatlu kważi żewġ miljun ruħ permezz tax‑xabla, u hu beda jsewwed qalbu; iva, kienu nqatlu sewwasew żewġ miljun raġel qalbieni, flimkien ma’ marthom u wliedhom.",
                "3": "Huwa beda jindem mill‑ħażen li kien wettaq; f’moħħu beda jfeġġ il‑kliem li kien ġie mlissen minn fomm il‑profeti kollha, u huwa ra li s’issa kollu kien ġie fis‑seħħ, kollu kemm hu; u ruħu tnikktet u ma riditx titfarraġ.",
                "4": "U ġara li huwa kiteb ittra lil Siż, fejn talbu biex ikollu ħniena min‑nies, u qallu li hu kien lest iċedi s‑saltna biex isalva ħajjet in‑nies.",
                "5": "U ġara li meta Siż rċieva l‑ittra tiegħu hu kiteb ittra lil Kurjantumir, fejn qallu li jekk huwa jagħti lilu nnifsu f’idejh, ħalli jkun jista’ joqtlu bl‑istess xabla tiegħu, huwa kien lest jeħlisha lin‑nies mill‑mewt.",
                "6": "U ġara li n‑nies baqgħu ma nidmux minn ħżunithom; u n‑nies ta’ Kurjantumir spiċċaw imtlew bil‑korla għan‑nies ta’ Siż; u n‑nies ta’ Siż imtlew bil‑korla għan‑nies ta’ Kurjantumir; għalhekk, in‑nies ta’ Siż spiċċaw f’battalja kontra n‑nies ta’ Kurjantumir.",
                "7": "U meta Kurjantumir ra li kien wasal biex jitlef il‑battalja huwa reġa’ ħarab għal darb’oħra minn quddiem in‑nies ta’ Siż.",
                "8": "U ġara li huwa wasal ħdejn l‑ilmijiet ta’ Riplankum, isem li jfisser kobor, jew li jisboq kollox; għalhekk, meta waslu ħdejn dawn l‑ilmijiet huma waqqfu t‑tined tagħhom; u Siż waqqaf ukoll it‑tined tiegħu qrib tagħhom; b’hekk l‑għada huma spiċċaw jiġġieldu f’battalja.",
                "9": "U ġara li huma ġġieldu battalja mill‑aktar qalila, li fiha Kurjantumir safa midrub għal darb’oħra, u spiċċa ħassu ħass ħażin minħabba d‑demm li tilef.",
                "10": "U ġara li l‑armati ta’ Kurjantumir komplew jattakkaw b’qawwa lill‑armati ta’ Siż sa ma għelbuhom, u wassluhom biex jaħarbu minn quddiemhom; u huma ħarbu lejn in‑naħa tan‑nofsinhar, u waqqfu t‑tined tagħhom f’post li kien jismu Ogat.",
                "11": "U ġara li l‑armata ta’ Kurjantumir waqqfet it‑tined tagħha qrib l‑għolja ta’ Rama; u din kienet l‑istess għolja li fiha missieri Mormon ħeba l‑annali, li kienu sagri, għall‑Mulej.",
                "12": "U ġara li huma ġabru flimkien lin‑nies kollha li ma kinux inqatlu, li kien hemm fuq wiċċ l‑art, minbarra Għeter.",
                "13": "U ġara li Għeter seta’ jara b’għajnejh l‑għemejjel kollha tal‑poplu; u huwa seta’ jara li n‑nies illi kienu jappoġġjaw lil Kurjantumir kienu nġabru flimkien mal‑armata ta’ Kurjantumir; u n‑nies li kienu jappoġġjaw lil Siż kienu nġabru flimkien mal‑armata ta’ Siż.",
                "14": "Għalhekk, huma għaddew erba’ snin sħaħ jiġbru lin‑nies flimkien, fejn ippruvaw jiġbru flimkien lil dawk kollha li kien hemm fuq wiċċ l‑art, u b’hekk ikunu jistgħu jsaħħu kemm jistgħu l‑armati tagħhom.",
                "15": "U ġara li meta kienu jinsabu lkoll miġburin flimkien, kull wieħed mal‑armata li ried hu, flimkien ma’ marthom u wliedhom—kemm l‑irġiel, kemm in‑nisa u anke t‑tfal kienu armati bl‑armi tal‑gwerra, u kellhom it‑tarki, u l‑pettorali, u l‑elmi, u kienu lebsin lesti għall‑gwerra—huma bdew jimxu lejn xulxin lesti għall‑battalja; u huma għaddew il‑jum kollu jiġġieldu, u ħadd minnhom ma ħareġ rebbieħ.",
                "16": "U ġara li meta wasal il‑lejl waqgħet għeja kbira fuqhom, u huma telqu lejn il‑kampijiet tagħhom; u wara li marru fil‑kampijiet tagħhom huma bdew jibku u jokorbu minħabba nieshom li sfaw maqtula; u tant bdew jibku, jokorbu u jingħu li l‑għajjat tagħhom beda jidwi ma’ kullimkien.",
                "17": "U ġara li l‑għada reġgħu marru jiġġieldu, u dan kien jum mill‑aktar importanti u tal‑biża’; madankollu, ħadd minnhom ma ħareġ rebbieħ, u meta reġa’ wasal il‑lejl reġa’ beda jinstama’ ma’ kullimkien l‑għajjat, il‑krib, u l‑biki tagħhom minħabba nieshom li sfaw maqtula.",
                "18": "U ġara li Kurjantumir reġa’ kiteb ittra lil Siż, u talbu biex ma jerġax jiġi għall‑ġlied, iżda qallu li huwa seta’ jieħu f’idejh is‑saltna, u talbu biex ikollu ħniena min‑nies.",
                "19": "Iżda araw, l‑Ispirtu tal‑Mulej ma baqax jgħammar aktar magħhom, u Satana spiċċa jikkontrolla għal kollox qlub in‑nies; għax huma kienu ċedew għall‑ebusija ta’ qalbhom, u għall‑għama ta’ moħħhom u kienu lesti jeqirdu lil xulxin; għalhekk huma reġgħu marru għall‑ġlied.",
                "20": "U ġara li huma għaddew il‑jum kollu jiġġieldu, u meta wasal il‑lejl huma spiċċaw raqdu fuq ix‑xwabel tagħhom.",
                "21": "U l‑għada baqgħu jiġġieldu sa ma wasal il‑lejl.",
                "22": "U meta wasal il‑lejl huma spiċċaw sikru f’għadabhom, l‑istess kif bniedem jisker bl‑inbid; u huma reġgħu spiċċaw raqdu fuq ix‑xwabel tagħhom.",
                "23": "U l‑għada reġgħu bdew jiġġieldu; u sa ma wasal il‑lejl spiċċaw inqatlu lkoll permezz tax‑xabla ħlief għal tnejn u ħamsin ruħ minn fost in‑nies ta’ Kurjantumir, u disgħa u sittin ruħ minn fost in‑nies ta’ Siż.",
                "24": "U ġara li dak il‑lejl huma spiċċaw raqdu fuq ix‑xwabel tagħhom, u l‑għada reġgħu bdew jiġġieldu, u għaddew il‑jum kollu jitqabdu bil‑qawwa kollha tagħhom permezz tax‑xwabel u t‑tarki tagħhom.",
                "25": "U meta wasal il‑lejl kien għad baqa’ biss tnejn u tletin ruħ min‑nies ta’ Siż, u sebgħa u għoxrin ruħ min‑nies ta’ Kurjantumir.",
                "26": "U ġara li huma kielu u raqdu, u ħejjew lilhom infushom biex l‑għada jmutu. U huma kienu nies ta’ statura kbira u b’saħħithom, fejn tidħol is‑saħħa tal‑bniedem.",
                "27": "U ġara li għamlu tliet sigħat sħaħ jiġġieldu, sakemm huma ħasshom ħass ħażin minħabba d‑demm li tilfu.",
                "28": "U ġara li meta l‑irġiel ta’ Kurjantumir bdew iħossuhom b’saħħithom biżżejjed biex jimxu, huma ppruvaw jaħarbu biex forsi jeħilsuha mill‑mewt; iżda araw, Siż qam fuq saqajh, u qamu wkoll in‑nies tiegħu, u fl‑għadab tiegħu ħalef li jmur u joqtol lil Kurjantumir, għax jekk le huwa jispiċċa jmut permezz tax‑xabla.",
                "29": "Għalhekk, huwa telaq għal warajhom, u l‑għada laħaqhom; u huma reġgħu qabdu jiġġieldu permezz tax‑xabla. U ġara li meta huma lkoll, minbarra Kurjantumir u Siż, spiċċaw inqatlu permezz tax‑xabla, araw Siż ħassu ħass ħażin minħabba d‑demm li tilef.",
                "30": "U ġara li meta Kurjantumir twieżen fuq ix‑xabla tiegħu biex jistrieħ ftit, huwa darab lil Siż f’rasu.",
                "31": "U ġara li wara li darbu f’rasu, Siż qam fuq dirgħajh u waqa’ mal‑art; u mbagħad beda jsibha diffiċli jieħu nifs, u miet.",
                "32": "U ġara li Kurjantumir waqa’ mal‑art, u spiċċa bħallikieku raġel bla ħajja.",
                "33": "U l‑Mulej kellem lil Għeter u qallu: Mur. U huwa mar, u ra li kliem il‑Mulej kien ġie fis‑seħħ kollu kemm hu; u hekk huwa temm ir‑rakkont tiegħu; (u jien lanqas wieħed fil‑mija ma ktibt) u ħeba kollox b’tali mod li n‑nies ta’ Limħi rnexxielhom isibuhom.",
                "34": "Issa l‑aħħar kliem li kiteb Għeter hu dan: Jekk il‑Mulej iridx li jiena nittieħed, jew li noqgħod għar‑rieda tal‑Mulej fil‑ġisem, lili ma tagħmillix differenza, diment li jiena nikseb is‑salvazzjoni fis‑saltna ta’ Alla. Ammen."
            }
        }
    },
    "moro": {
        "meta": {
            "slug": "moro",
            "name": "Il‑Ktieb ta’ Moroni",
            "chapterWord": "Kapitlu"
        },
        "chapters": {
            "1": {
                "1": "Issa jiena, Moroni, wara li temmejt nikteb fil‑qosor ir‑rakkont tal‑poplu ta’ Ġared, ħsibt li ma kontx se nikteb aktar, iżda s’issa għadni ma doqtx il‑mewt; u lil‑Lamaniti ma ħallejthomx isiru jafu bija li ma jmorrux joqtluni.",
                "2": "Għax araw, huma qed jiġġieldu bejniethom gwerer mill‑aktar qalila; u minħabba l‑mibegħda li għandhom huma qed joqtlu lil kull Nefita li mhux lest li jiċħad lil Kristu.",
                "3": "U jiena, Moroni, mhux lest li niċħad lil Kristu; għalhekk, fejn jiena nista’ mmur biex insalva ħajti jiena mmur.",
                "4": "Għalhekk, jiena se nikteb ftit ieħor, kontra għal dak li ħsibt li se nagħmel; għax jien ħsibt li ma kont se nikteb xejn aktar; iżda jien se nikteb ftit ieħor, biex forsi dak li se nikteb ikun ta’ siwi għal ħuti, il‑Lamaniti, fi żmien futur, skont ir‑rieda tal‑Mulej."
            },
            "2": {
                "1": "Il‑kliem ta’ Kristu, li qal lid‑dixxipli tiegħu, lit‑tnax li huwa għażel, hekk kif poġġa jdejh fuqhom—",
                "2": "U huwa sejħilhom b’isimhom u qalilhom: Intom għandkom issejħu lill‑Missier f’ismi, u titolbu b’qawwa; u wara li tagħmlu dan intom ikollkom il‑qawwa li tagħtu l‑Ispirtu s‑Santu lil min tpoġġu jdejkom fuqu; u għandkom tagħmlu dan f’ismi, għax dan hu li jagħmlu l‑appostli tiegħi.",
                "3": "Issa Kristu qalilhom dal‑kliem l‑ewwel darba li deher fosthom; u l‑miġemgħa ma semgħetux jgħid dan, iżda d‑dixxipli semgħuh; u l‑Ispirtu s‑Santu niżel fuq kull min poġġew idejhom fuqu."
            },
            "3": {
                "1": "Il‑mod kif id‑dixxipli, li kienu msejħa bħala l‑presbiteri tal‑knisja, ordnaw il‑qassisin u l‑għalliema—",
                "2": "Wara li talbu lill‑Missier f’isem Kristu, huma poġġew idejhom fuqhom, u qalu:",
                "3": "F’isem Ġesù Kristu jiena nordnak biex tkun qassis (jew jekk ikun għalliem, jiena nordnak biex tkun għalliem) ħalli inti xxandar l‑indiema u l‑maħfra tad‑dnubiet permezz ta’ Ġesù Kristu, billi tibqa’ sod fil‑fidi tiegħek f’ismu sat‑tmiem. Ammen.",
                "4": "U b’dan il‑mod huma ordnaw il‑qassisin u l‑għalliema, skont id‑doni u s‑sejħiet li Alla jagħti lill‑bnedmin; u huma ordnawhom bil‑qawwa tal‑Ispirtu s‑Santu, li kienet tinsab fihom."
            },
            "4": {
                "1": "Il‑mod kif il‑presbiteri u l‑qassisin tagħhom għandhom jamministraw il‑ġisem u d‑demm ta’ Kristu lill‑knisja; u huma għamlu dan skont il‑kmandamenti ta’ Kristu; għalhekk aħna nafu li dan huwa l‑mod veru; u ġew amministrati mill‑presbiteru jew mill‑qassis—",
                "2": "U huma niżlu għarkupptejhom flimkien mal‑membri tal‑knisja, u talbu lill‑Missier f’isem Kristu, u qalu:",
                "3": "O Alla, il‑Missier Etern, aħna nistaqsuk f’isem Ibnek, Ġesù Kristu, sabiex tbierek u tqaddes dan il‑ħobż għall‑erwieħ ta’ dawk kollha li jieħdu minnu; biex huma jkunu jistgħu jieklu b’tifkira ta’ ġisem Ibnek, u jagħtuk xhieda, O Alla, il‑Missier Etern, li huma lesti jieħdu fuqhom isem Ibnek, u dejjem jiftakru fih u jħarsu l‑kmandamenti li huwa tahom; sabiex ikun jista’ jkollhom l‑Ispirtu tiegħu dejjem magħhom. Ammen."
            },
            "5": {
                "1": "Il‑mod kif jiġi amministrat l‑inbid—Araw, huma qabdu f’idejhom it‑tazza u qalu:",
                "2": "O Alla, il‑Missier Etern, aħna nistaqsuk, f’isem Ibnek, Ġesù Kristu, sabiex tbierek u tqaddes dan l‑inbid għall‑erwieħ ta’ dawk kollha li jixorbu minnu, biex huma jkunu jistgħu jagħmlu dan b’tifkira ta’ demm Ibnek, li xxerred għalihom; ħalli jkunu jistgħu jagħtuk xhieda, O Alla, il‑Missier Etern, li huma dejjem jiftakru fih, sabiex ikun jista’ jkollhom l‑Ispirtu tiegħu magħhom. Ammen."
            },
            "6": {
                "1": "U issa se nitkellem dwar il‑magħmudija. Araw, il‑presbiteri, il‑qassisin u l‑għalliema ġew mgħammdin; u huma ma ġewx mgħammdin qabel ma l‑ewwel ipproduċew il‑frott u b’hekk urew li kienu denji li jitgħammdu.",
                "2": "U lanqas ma laqgħu għandhom nies għall‑magħmudija jekk huma ma marrux quddiemhom b’qalb maqsuma u spirtu niedem, u jekk huma ma tawx xhieda quddiem il‑knisja li huma kienu nidmu tassew minn dnubiethom kollha.",
                "3": "U ma laqgħu għandhom l‑ebda nies għall‑magħmudija jekk huma ma ħadux fuqhom isem Kristu, u jekk huma ma kinux determinati li lesti jaqduh sal‑aħħar.",
                "4": "U wara li huma ġew milqugħin biex jitgħammdu, u wara li ġew trasformati u mnaddfa bil‑qawwa tal‑Ispirtu s‑Santu, huma ġew magħduda fost il‑poplu tal‑knisja ta’ Kristu; u tteħdilhom isimhom, biex huma jkunu jistgħu jiġu mfakkra u mantnuti permezz tal‑kelma t‑tajba ta’ Alla, li żżommhom fit‑triq it‑tajba, u tfakkarhom biex jitolbu dejjem, u li huma għandhom jiddependu biss fuq il‑merti ta’ Kristu, li minnu tibda u fih tintemm il‑fidi tagħhom.",
                "5": "U l‑knisja bdiet tiltaqa’ flimkien ta’ spiss, biex huma jsumu u jitolbu, u biex jitkellmu bejniethom dwar il‑ġid ta’ ruħhom.",
                "6": "U huma bdew jiltaqgħu flimkien ta’ spiss biex jieħdu l‑ħobż u l‑inbid, b’tifkira tal‑Mulej Ġesù.",
                "7": "U bdew joqogħdu attenti ħafna li jaraw illi fosthom ma jkun hemm l‑ebda ħażen; u dawk kollha li jinstabu ħatja quddiem il‑presbiteri li wettqu xi ħażen, minn tliet xhieda tal‑knisja, u jibqgħu ma jindmux u ma jistqarrux dnubiethom, isimhom jispiċċa jitħassar, u ma jibqgħux jingħaddu aktar fost il‑poplu ta’ Kristu.",
                "8": "Iżda kemm‑il darba huma jindmu u jfittxu li jiksbu l‑maħfra, b’intenzjoni ġenwina, huma jiġu maħfura.",
                "9": "U l‑laqgħat tagħhom kienu jitmexxew mill‑knisja skont kif jidderieġi l‑Ispirtu, u bil‑qawwa tal‑Ispirtu s‑Santu; għax jekk il‑qawwa tal‑Ispirtu s‑Santu kienet turihom li għandhom ixandru, jew iħeġġu, jew jitolbu, jew jissupplikaw, jew jgħannu, hekk kien jiġri tabilħaqq."
            },
            "7": {
                "1": "U issa, jiena, Moroni, se nikteb ftit mill‑kliem li missieri Mormon qal dwar il‑fidi, dwar it‑tama, u l‑karità; għax dan hu l‑mod li bih huwa kellem lin‑nies, hekk kif huwa beda jgħallimhom fis‑sinagoga li huma bnew bħala post ta’ qima.",
                "2": "U issa jiena, Mormon, se nkellem lilkom, għeżież ħuti; u huwa bil‑grazzja ta’ Alla l‑Missier, u ta’ Sidna Ġesù Kristu, u permezz tar‑rieda mqaddsa tiegħu, minħabba d‑don tas‑sejħa li hu għamilli, li jiena nista’ nkellimkom bħalissa.",
                "3": "Għalhekk, jiena se nkellem lilkom li tagħmlu parti mill‑knisja, intom id‑dixxipli ta’ Kristu li tħobbu l‑paċi, u li ksibtu biżżejjed tama biex minn issa ’l quddiem intom tkunu tistgħu tiksbu l‑mistrieħ tal‑Mulej, sakemm miegħu tkunu tistgħu tistrieħu fis‑smewwiet.",
                "4": "U issa ħuti, jiena qed ngħid dan dwarkom minħabba l‑mixja ta’ paċi li intom imxejtu ma’ wlied il‑bnedmin.",
                "5": "Għax jien niftakar fil‑kelma ta’ Alla li tgħid li minn għemilhom tagħrafhom; għax jekk għemilhom ikun tajjeb, mela huma tajbin ukoll.",
                "6": "Għax araw, Alla qal li bniedem ħażin ma jistax jagħmel dak li hu tajjeb; għax jekk huwa joffri rigal, jew jitlob lil Alla, u ma jagħmilx dan b’intenzjoni ġenwina ma jkun jiswielu xejn.",
                "7": "Għax araw, dak li jagħmel ma jgħoddlux bħala għemil tajjeb.",
                "8": "Għax araw, jekk bniedem ħażin jagħti rigal, huwa ma jagħtihx minn qalbu; għalhekk ikun jgħoddlu bħallikieku baqa’ jżomm ir‑rigal għalih; għalhekk huwa jkun meqjus bħala ħażin quddiem Alla.",
                "9": "U l‑istess ikun meqjus bħala ħażin għal dak il‑bniedem li jitlob mingħajr intenzjoni ġenwina f’qalbu; iva, u hu ma jkun jiswielu xejn, għax Alla ma jaċċettax nies bħalu.",
                "10": "Għalhekk, bniedem ħażin ma jistax jagħmel dak li hu tajjeb; lanqas ma jista’ jagħti rigal tajjeb.",
                "11": "Għax araw, għajn morra ma tistax tagħtik ilma tajjeb; l‑istess kif għajn tajba ma tistax tagħtik ilma morr; għalhekk, min hu qaddej tax‑xitan ma jistax jimxi wara Kristu; u jekk huwa jimxi wara Kristu ma jistax ikun qaddej tax‑xitan.",
                "12": "Għalhekk, kull ħaġa tajba ġejja minn Alla; u dak li hu ħażin ġej mix‑xitan; għax ix‑xitan huwa għadu ta’ Alla, u l‑ħin kollu jiġġieled kontrih, u huwa jistieden u jħeġġeġ lill‑bniedem biex jidneb, u biex jagħmel il‑ħin kollu dak li hu ħażin.",
                "13": "Iżda araw, dak li ġej minn Alla jistieden u jħeġġeġ lill‑bniedem biex jagħmel it‑tajjeb il‑ħin kollu; għalhekk, kull ħaġa li tistedinna u tħeġġiġna biex nagħmlu t‑tajjeb, u nħobbu u naqdu ’l Alla, hija spirata minn Alla.",
                "14": "Għalhekk, għeżież ħuti, araw li ma tiġġudikawx dak li hu ħażin bħallikieku ġej minn Alla, jew dak li hu tajjeb u ġej minn Alla bħallikieku ġej mix‑xitan.",
                "15": "Għax araw, ħuti, jingħata lilkom li tkunu kapaċi tiġġudikaw, biex tkunu tistgħu tagħrfu t‑tajjeb mill‑ħażin; u l‑mod kif għandkom tiġġudikaw huwa ċar, biex intom tkunu tistgħu tagħrfu b’għarfien perfett, kif intom tistgħu tagħrfu d‑dawl tal‑jum mid‑dalma tal‑lejl.",
                "16": "Għax araw, l‑Ispirtu ta’ Kristu jingħata lil kull bniedem, sabiex huwa jkun jista’ jagħraf it‑tajjeb mill‑ħażin; għalhekk, jiena nurikom kif għandkom tiġġudikaw; għax dak kollu li jistedinkom biex tagħmlu t‑tajjeb, u li jipperswadikom biex temmnu fi Kristu, jasal għandkom bil‑qawwa u d‑don ta’ Kristu; b’hekk intom tistgħu tagħrfu b’għarfien perfett li ġej minn Alla.",
                "17": "Iżda kull ma jipperswadi lill‑bnedmin biex jagħmlu l‑ħażin, u ma jemmnux fi Kristu, u jiċħduh, u ma jaqdux lil Alla, f’dak il‑każ, intom tkunu tistgħu tagħrfu b’għarfien perfett li ġej mix‑xitan; għax dan huwa l‑mod li bih jaħdem ix‑xitan, għax huwa ma jipperswadi ’l ebda bniedem biex jagħmel it‑tajjeb, le, lanqas wieħed; u l‑istess l‑anġli tiegħu; u l‑istess dawk li jissottomettu rwieħhom lejh.",
                "18": "U issa, ħuti, issa li tafu li intom kapaċi tagħrfu d‑dawl li permezz tiegħu tistgħu tiġġudikaw, liema dawl huwa d‑dawl ta’ Kristu, araw li ma tiġġudikawx b’mod żbaljat; għax bl‑istess mod li intom tiġġudikaw tiġu wkoll iġġudikati.",
                "19": "Għalhekk, nitlobkom, ħuti, biex permezz tad‑dawl ta’ Kristu tfittxu bir‑reqqa ħalli tkunu tistgħu tagħrfu t‑tajjeb mill‑ħażin; u jekk intom tadottaw kull ħaġa li hija tajba, u ma tikkundannawhiex, intom żgur li tkunu wlied Kristu.",
                "20": "U issa, ħuti, kif jista’ jkun li intom tadottaw kull ħaġa li hija tajba?",
                "21": "U issa se nitkellem dwar dik il‑fidi li għidt li se nitkellem dwarha; u se ngħidilkom kif tistgħu tadottaw kull ħaġa li hija tajba.",
                "22": "Għax araw, Alla jaf kollox, għaliex huwa kien minn dejjem għal dejjem, araw, huwa bagħat l‑anġli biex jaqdu ’l ulied il‑bnedmin, biex jiżvelaw ħwejjeġ relatati mal‑miġja ta’ Kristu; u kull ħaġa tajba tinkiseb permezz ta’ Kristu.",
                "23": "U permezz ta’ fommu Alla ħabbar ukoll lill‑profeti li Kristu għandu jiġi.",
                "24": "U araw, huwa żvela ħwejjeġ tajbin lil ulied il‑bnedmin b’diversi modi; u kull ħaġa tajba ġejja minn Kristu; altrimenti l‑bnedmin kienu jispiċċaw jintilfu, u huma ma kienu jiksbu l‑ebda ħaġa tajba.",
                "25": "Għalhekk, permezz tal‑qadi tal‑anġli, u permezz ta’ kull kelma li ħarġet minn fomm Alla, il‑bnedmin bdew jeżerċitaw il‑fidi fi Kristu; u għalhekk, permezz tal‑fidi, huma adottaw kull ħaġa li hija tajba; u komplew jagħmlu dan sal‑miġja ta’ Kristu.",
                "26": "U wara li huwa ġie, il‑bnedmin kisbu s‑salvazzjoni għax kellhom il‑fidi fih; u permezz tal‑fidi, huma saru wlied Alla. U daqs kemm hu ħaj Kristu hu qal dan il‑kliem lil missirijietna, fejn qalilhom: Kull ma titolbu lil Missieri f’ismi, li huwa tajjeb, u temmnu b’fidi li se tirċevuh, araw, dan jingħatalkom.",
                "27": "Allura, għeżież ħuti, il‑mirakli waqfu għax Kristu tela’ fis‑smewwiet, u poġġa bilqiegħda fuq il‑lemin ta’ Alla, biex jitlob lill‑Missier id‑dritt tiegħu li jeżerċita l‑ħniena f’isem ulied il‑bnedmin?",
                "28": "Għax huwa ġab fis‑seħħ l‑għan tal‑liġi, u huwa jagħmel tiegħu lil dawk kollha li għandhom il‑fidi fih; u dawk li għandhom il‑fidi fih iħaddnu kull ħaġa li hija tajba; għalhekk huwa jiddefendi l‑kawża ta’ wlied il‑bnedmin; u huwa jgħammar fis‑smewwiet għal dejjem.",
                "29": "U għax hu għamel dan, għeżież ħuti, allura l‑mirakli waqfu? Araw jiena ngħidilkom, Le; u lanqas l‑anġli ma waqfu jaqdu lill‑ulied il‑bnedmin.",
                "30": "Għax araw, huma jissottomettu ruħhom għalih ħalli jaqdu skont il‑kelma tal‑kmand tiegħu, u juru lilhom infushom lil dawk li għandhom fidi soda u moħħ determinat f’kull għamla ta’ tjieba.",
                "31": "U fil‑ministeru tagħhom dmirhom hu li jsejħu lin‑nies sabiex jindmu, u li jwettqu u jagħmlu l‑ħidma meħtieġa relatata mal‑patti tal‑Missier, li huwa għamel ma’ wlied il‑bnedmin, biex huma jħejju t‑triq fost ulied il‑bnedmin, billi jħabbru l‑kelma ta’ Kristu lil dawk li huma għodda magħżula tal‑Mulej, biex huma jkunu jistgħu jagħtu xhieda tiegħu.",
                "32": "U għax jagħmlu dan, il‑Mulej Alla jħejji t‑triq biex il‑bqija tal‑bnedmin ikun jista’ jkollhom il‑fidi fi Kristu, biex l‑Ispirtu s‑Santu jkun jista’ jgħammar f’qalbhom, skont il‑qawwa tiegħu; u b’dan il‑mod il‑Missier iġib fis‑seħħ il‑patti li huwa għamel ma’ wlied il‑bnedmin.",
                "33": "U Kristu qal: Jekk ikollkom il‑fidi fija ikollkom il‑qawwa li tagħmlu dak kollu li hu xieraq għalija.",
                "34": "U huwa qal: Indmu intom kollha minn truf id‑dinja, u ejjew għandi, u tgħammdu f’ismi, u araw li jkollkom il‑fidi fija, ħalli tkunu tistgħu tiksbu s‑salvazzjoni.",
                "35": "U issa, għeżież ħuti, f’każ li l‑ħwejjeġ li kellimtkom dwarhom huma vera, u fl‑aħħar jum Alla, b’qawwa u bi glorja kbira, jurikom li huma vera, mela jekk huma vera, allura żmien il‑mirakli għadda?",
                "36": "Jew l‑anġli m’għadhomx jidhru aktar lil ulied il‑bnedmin? Jew huwa żamm lura milli jagħtihom il‑qawwa tal‑Ispirtu s‑Santu? Jew se jżomm, sakemm jasal l‑aħħar taż‑żmien, jew sakemm iddum wieqfa’ d‑dinja, jew sakemm fuq wiċċ id‑dinja jkun għad baqa’ bniedem wieħed xi jsalva?",
                "37": "Araw, jiena ngħidilkom, Le; għax hu permezz tal‑fidi li jseħħu l‑mirakli; u hu permezz tal‑fidi li jidhru l‑anġli u li huma jaqdu lill‑bnedmin; għalhekk, jekk dawn il‑ħwejjeġ m’għadhomx aktar, ħażin għalihom ulied il‑bnedmin, għax dan seħħ minħabba n‑nuqqas ta’ fidi, u kollox hu għalxejn.",
                "38": "Għax skont kliem Kristu, ħadd ma jista’ jsalva jekk ma jkollux il‑fidi f’ismu; għalhekk, jekk dawn il‑ħwejjeġ m’għadhomx aktar, mela l‑fidi wkoll m’għadhiex aktar; u l‑istat tal‑bniedem hu stat tassew tal‑biża’, għax għalihom bħallikieku l‑ebda fidwa ma ġiet fis‑seħħ.",
                "39": "Iżda araw, għeżież ħuti, fikom jien nista’ nara ħwejjeġ aħjar, għax minħabba l‑umiltà tagħkom nista’ nara li intom għandkom il‑fidi fi Kristu; għax li kieku m’għandkomx il‑fidi fih intom ma ħaqqkomx tingħaddu fost in‑nies tal‑knisja tiegħu.",
                "40": "U jiena se nkellimkom ukoll, għeżież ħuti, dwar it‑tama. Kif tistgħu tiksbu l‑fidi, jekk l‑ewwel ma jkollkomx it‑tama?",
                "41": "U għalxiex għandkom tittamaw? Araw jiena ngħidilkom li intom għandkom ikollkom it‑tama, permezz tal‑espjazzjoni ta’ Kristu u l‑qawwa tal‑qawmien tiegħu, li intom tiġu mqajmin għall‑ħajja ta’ dejjem, u dan minħabba l‑fidi tagħkom fih skont il‑wegħda.",
                "42": "Għalhekk, biex bniedem ikollu l‑fidi hu meħtieġ li jkollu t‑tama; għax mingħajr fidi ma jista’ jkun hemm l‑ebda tama.",
                "43": "U araw, jiena ngħidilkom ukoll li hu ma jistax ikollu l‑fidi u t‑tama, jekk huwa ma jkunx ta’ qalb ħelwa u umli.",
                "44": "Għax inkella, il‑fidi u t‑tama tiegħu jkunu għal xejn, għaliex ħadd mhu aċċettabbli quddiem Alla, ħlief dawk ta’ qalbhom ħelwa u umli; u jekk bniedem hu ta’ qalb ħelwa u umli, u jistqarr bil‑qawwa tal‑Ispirtu s‑Santu li Ġesù hu l‑Kristu, jeħtieġ li huwa jkollu fih il‑karità; għax jekk m’għandux fih il‑karità huwa ma jiswa xejn; għalhekk jeħtieġ li jkollu fih il‑karità.",
                "45": "U l‑karità taf tistabar u tħenn, u mhijiex għajjura, u ma titkabbarx fuq l‑oħrajn, ma tfittixx dak li hu tagħha, xejn ma tinkorla, ma żżommx f’qalbha għad‑deni, ma tifraħx bl‑inġustizzja, imma tifraħ bil‑verità, kollox tagħder, kollox temmen, kollox tittama, kollox tissaporti.",
                "46": "Għalhekk, għeżież ħuti, jekk m’għandkomx fikom il‑karità, intom ma tiswew xejn, għaliex il‑karità ma tintemm qatt. Għalhekk, araw li tħaddnu l‑karità, li hi l‑akbar fost kull ħaġa oħra, għax kollox għad jintemm—",
                "47": "Iżda l‑karità hija l‑imħabba safja ta’ Kristu, u tibqa’ għal dejjem; u jkun tajjeb għalih min jinstab mgħoni biha fl‑aħħar jum.",
                "48": "Għalhekk, għeżież ħuti, itolbu lill‑Missier bil‑qawwa kollha ta’ qalbkom, sabiex tkunu tistgħu timtlew b’din l‑imħabba, li huwa sawwab fuq dawk kollha li huma dixxipli vera ta’ Ibnu, Ġesù Kristu; sabiex tkunu tistgħu ssiru wlied Alla; ħalli meta huwa jidher, aħna nkunu bħalu, għax lilu għad narawh kif inhu tassew; biex aħna nkunu nistgħu niksbu din it‑tama; ħalli aħna nkunu nistgħu nissaffew kif inhu safi hu. Ammen."
            },
            "8": {
                "1": "Ittra li missieri Mormon kiteb lili Moroni; u kitibhieli ftit wara s‑sejħa tiegħi għall‑ministeru. U huwa kitibli b’dan il‑mod u qalli:",
                "2": "Għażiż ibni, Moroni, jiena nħossni mill‑aktar ferħan li l‑Mulej Ġesù Kristu ftakar fik, u sejjaħlek għall‑ministeru tiegħu, u għall‑ħidma qaddisa tiegħu.",
                "3": "Jiena dejjem niftakar fik fit‑talb tiegħi, u l‑ħin kollu nitlob ’l Alla l‑Missier f’isem l‑Iben Mqaddes tiegħu, Ġesù, biex permezz tat‑tjubija u l‑grazzja infinita tiegħu, huwa jżomm idejh fuqek jekk inti tkompli teżerċita l‑fidi f’ismu sat‑tmiem.",
                "4": "U issa, ibni, jien se nkellmek dwar xi ħaġa li tassew qed tnikkitni; għax jiena nħossni vera mnikket li intom qed titlewmu bejnietkom.",
                "5": "Għax jekk dak li jiena smajt huwa minnu, intom bdejtu titlewmu bejnietkom dwar il‑magħmudija tat‑tfal iż‑żgħar tagħkom.",
                "6": "U issa, ibni, nixtieq li tara x’tagħmel biex fostkom ma jkomplix iseħħ dan l‑iżball mill‑aktar serju; hu għalhekk li jiena ktibt din l‑ittra.",
                "7": "Għax ftit wara li jiena sirt naf bil‑ħwejjeġ li qed jiġru fostkom jiena staqsejt lill‑Mulej dwar din il‑ħaġa. U l‑Mulej kellimni bil‑qawwa tal‑Ispirtu s‑Santu u qalli:",
                "8": "Isma’ kliem Kristu, il‑Feddej tiegħek, u l‑Mulej u Alla tiegħek. Ara, jiena ma ġejtx fid‑dinja biex insejjaħ għall‑indiema lill‑ġusti, iżda lill‑midinbin; mhux dawk li huma f’saħħithom jeħtieġu t‑tabib, iżda l‑morda; għalhekk, it‑tfal iż‑żgħar huma f’saħħithom, għax huma mhux kapaċi jagħmlu d‑dnub; għalhekk is‑saħta ta’ Adam titneħħa minn fuqhom minħabba fija, u m’għandha l‑ebda kontroll fuqhom; u l‑liġi taċ‑ċirkonċiżjoni m’għadhiex tgħodd aktar, minħabba fija.",
                "9": "U l‑Ispirtu s‑Santu żvela miegħi b’dan il‑mod il‑kelma ta’ Alla; għalhekk, ibni l‑għażiż, jiena naf li quddiem Alla, jekk wieħed jgħammed lit‑tfal iż‑żgħar huwa jkun qed jgħaddi ż‑żmien bi ħwejjeġ mill‑aktar solenni.",
                "10": "Ara, jiena ngħidlek biex inti tgħallem dan—għallem l‑indiema u l‑magħmudija lil min hu kontabbli u kapaċi jagħmel id‑dnub; iva, għallem lill‑ġenituri biex jindmu u jitgħammdu, u jumiljaw ruħhom bħal uliedhom iċ‑ċkejknin, u huma jkunu jistgħu jsalvaw ilkoll ma’ wliedhom iċ‑ċkejknin.",
                "11": "U wliedhom iċ‑ċkejknin la jeħtieġu ndiema, u lanqas magħmudija. Ara, il‑magħmudija hija meħtieġa għall‑indiema biex jitwettqu l‑kmandamenti għall‑maħfra tad‑dnubiet.",
                "12": "Iżda t‑tfal iż‑żgħar huma ħajjin fi Kristu, u ilhom sa mill‑ħolqien tad‑dinja; għax kieku mhuwiex hekk, Alla huwa nġust, u hu Alla li jinbidel, u li jħares lejn wiċċ in‑nies; għax kemm mietu tfal żgħar mingħajr ma tgħammdu!",
                "13": "Għalhekk, jekk it‑tfal iż‑żgħar ma jistgħux isalvaw mingħajr magħmudija, allura huwa spiċċaw marru ġo infern bla tmiem.",
                "14": "Ara, jiena ngħidlek, li min jaħseb li t‑tfal ċkejknin jeħtieġu l‑magħmudija għandu qalbu mimlija mrar u jinsab fil‑jasar tal‑ħażen; għax hu la għandu fidi, la għandu tama, u lanqas karità; għalhekk, jekk hu jsofri l‑mewt waqt li għadu jaħsibha b’dal‑mod, huwa jinxteħet fl‑infern.",
                "15": "Għax kbir wisq hu l‑ħażen ta’ min jemmen li Alla jsalva tarbija għaliex tgħammdet, u jħalli tarbija tintilef għaliex ma tgħammditx.",
                "16": "Ħażin għalihom dawk li jgħawġu b’dan il‑mod triqat il‑Mulej, għax jekk huma ma jindmux huma jinqerdu. Ara, jiena nitkellem bla ebda biża’, għax ġejt mogħti l‑awtorità minn Alla; u jien ma nibżax minn dak li jista’ jagħmel il‑bniedem; għax l‑imħabba sħiħa tkeċċi ’l hemm kull biża.",
                "17": "U qalbi mimlija karità, li hija l‑imħabba ta’ dejjem; għalhekk, uliedi huma kollha l‑istess għalija; għalhekk, jiena nħobb lit‑tfal iż‑żgħar b’imħabba sħiħa; u għalija kollha l‑istess u se jgawdu mis‑salvazzjoni.",
                "18": "Għax jiena naf li Alla la huwa Alla inġust u lanqas jinbidel; iżda huwa ma jinbidel qatt mill‑eternità għall‑eternità.",
                "19": "It‑tfal iż‑żgħar ma jistgħux jindmu; għalhekk, kemm huwa kbir il‑ħażen ta’ dak li jċaħħadhom mill‑ħniena safja ta’ Alla, għaliex huma lkoll huma ħajjin fih minħabba l‑ħniena tiegħu.",
                "20": "U dawk li jgħidu li t‑tfal iż‑żgħar jeħtieġu l‑magħmudija ikunu qed jiċħdu l‑ħniena kollha ta’ Kristu, u jqisu l‑espjazzjoni u l‑qawwa tal‑fidwa tiegħu bħallikieku ma jiswew xejn.",
                "21": "Ħażin għalihom, għax huma jinsabu fil‑periklu tal‑mewt, u tal‑infern, u tat‑turment bla tmiem. Jiena qed ngħid dan mingħajr ebda biża’ għax hu Alla li ordnali ngħid dan. Isimgħu milli qed ngħid u agħtu widen, għax jekk ma tagħmlux dan, kliemi jkun ta’ xhieda kontrikom quddiem it‑tribunal ta’ Kristu.",
                "22": "Għax araw, it‑tfal iż‑żgħar huma kollha ħajjin fi Kristu, u l‑istess dawk kollha li jinsabu mingħajr il‑liġi. Għax il‑qawwa tal‑fidwa tapplika għal dawk kollha li m’għandhom l‑ebda liġi; għalhekk, min mhuwiex ħati, jew min mhuwiex taħt l‑ebda ħtija, ma jistax jindem; u għalih il‑magħmudija ma tiswa xejn—",
                "23": "Iżda jkun qed jgħaddi ż‑żmien b’Alla min jiċħad il‑ħniena ta’ Kristu, u l‑qawwa tal‑Ispirtu Qaddis tiegħu, u jafda f’għemejjel mejta.",
                "24": "Ara, ibni, din il‑ħaġa m’għandhiex tkun; għax l‑indiema tapplika għal dawk li huma ħatja u li għandhom fuqhom is‑saħta ta’ ksur il‑liġi.",
                "25": "U l‑ewwel frott tal‑indiema hija l‑magħmudija; u l‑magħmudija tasal permezz tal‑fidi għat‑twettiq tal‑kmandamenti; u t‑twettiq tal‑kmandamenti jwassal għall‑maħfra tad‑dnubiet;",
                "26": "U l‑maħfra tad‑dnubiet twassal għal qalb ħelwa u umli; u permezz ta’ qalb ħelwa u umli tasal iż‑żjara tal‑Ispirtu s‑Santu, li huwa l‑Farrâġ li jimliena bit‑tama u b’imħabba sħiħa, liema mħabba tibqa’ ħajja permezz tad‑diliġenza fit‑talb, sakemm jasal it‑tmien, meta l‑qaddisin kollha għad jgħammru ma’ Alla.",
                "27": "Ara, ibni, jekk minn hawn u ftit ieħor ma mmurx għall‑battalja kontra l‑Lamaniti jiena nerġa’ niktiblek. Ara, il‑kburija ta’ dan il‑ġens, jew ta’ dan il‑poplu Nefita, sejra twassalhom għall‑qerda tagħhom, jekk huma jibqgħu ma jindmux.",
                "28": "Itlob għalihom, ibni, biex forsi jindmu. Għax ara, jien wisq nibża’ li l‑Ispirtu m’għadux jgħammar aktar magħhom; u f’din in‑naħa tal‑pajjiż qed jippruvaw ixejnu wkoll kull qawwa u awtorità li ġejja minn Alla; u huma qed jiċħdu l‑Ispirtu s‑Santu.",
                "29": "U wara li jkunu ċaħdu għarfien daqstant kbir, ibni, huma ma jdumux wisq ma jinqerdu, u dan iġib fis‑seħħ il‑profeziji li tkellmu dwarhom il‑profeti, kif ukoll il‑kliem li qal l‑istess Salvatur tagħna.",
                "30": "Saħħa, ibni, sakemm nerġa’ niktiblek, jew sakemm nerġgħu niltaqgħu. Ammen."
            },
            "9": {
                "intro": "It‑tieni ittra ta’ Mormon lil ibnu Moroni.",
                "1": "Għażiż ibni, qed nerġa’ niktiblek biex inti tkun taf li jien għadni ħaj; iżda jien se niktiblek dwar xi ħaġa ta’ swied il‑qalb.",
                "2": "Għax ara, jien spiċċajt f’battalja mill‑aktar qalila kontra l‑Lamaniti li fiha ma ħriġniex rebbieħa; u Arkeantu spiċċa miet permezz tax‑xabla, u l‑istess Luram u Emron; iva, u aħna tlifna ħafna mill‑aqwa rġiel tagħna.",
                "3": "U issa ara, ibni, nibża’ li l‑Lamaniti se jispiċċaw jeqirdu lil dan il‑poplu; għax huma baqgħu ma nidmux, u Satana qiegħed il‑ħin kollu jqanqalhom biex jimtlew bil‑korla, wieħed kontra l‑ieħor.",
                "4": "Ara, jien qed naħdem magħhom il‑ħin kollu; u meta jiena nxandrilhom il‑kelma ta’ Alla bi strettezza huma jitkexkxu u joħduha kontrija; u meta nkellimhom bla ebda strettezza huma jwebbsu qalbhom kontriha; għalhekk, wisq nibża’ li l‑Ispirtu tal‑Mulej m’għadux jgħammar aktar magħhom.",
                "5": "Għax huma tant inħakmu minn rabja li milli qed nara ma jibżgħux li jmutu; u huma m’għadhomx aktar iħobbu lil xulxin; u saru nies għatxana dejjem għad‑demm u għall‑vendetta.",
                "6": "U issa, għażiż ibni, minkejja ħżunithom, ejja naħdmu bla heda; għax jekk nieqfu naħdmu, nispiċċaw inwaqqgħu l‑kundanna fuqna stess; għax aħna għandna ħidma xi nwettqu waqt li aħna ninsabu f’dan it‑tabernaklu tat‑tafal, ħalli nkunu nistgħu negħlbu l‑għadu ta’ kull ma hu sewwa, u b’hekk ruħna tkun tista’ tistrieħ fis‑saltna ta’ Alla.",
                "7": "U issa se nikteb xi ħaġa dwar it‑tbatija ta’ dan il‑poplu. Għax skont kif ġejt mgħarraf minn Amoron, ara, il‑Lamaniti ħadu f’idejhom bosta priġunieri, li qabduhom minn ġewwa t‑torri ta’ Serriza; u fosthom kien hemm kemm irġiel, kemm nisa, u kemm tfal.",
                "8": "U huma qatlu lill‑irġiel u l‑missirijiet ta’ dawk in‑nisa u t‑tfal; u lin‑nisa temgħuhom il‑laħam ta’ żwieġhom, u lit‑tfal temgħuhom il‑laħam ta’ missirijiethom; u ftit li xejn tawhom ilma.",
                "9": "U minkejja din l‑abominazzjoni kbira li wettqu l‑Lamaniti, żgur ma kenitx agħar minn dak li wettaq il‑poplu tagħna ġewwa Morjantu. Għax ara, ħafna mill‑ulied bniet tal‑Lamaniti ttieħdu bħala priġunieri; u wara li huma ċaħħduhom minn dik l‑aktar ħaġa għażiża u prezzjuża fost kull ħaġ’oħra, li hi l‑kastità u l‑virtù—",
                "10": "Wara li għamlu dan, huma spiċċaw qatluhom bl‑aktar mod krudili, billi bdew jittorturawlhom ġisimhom sakemm mietu; u wara li għamlu dan, huma kielu ġisimhom bħal bhejjem selvaġġi, minħabba l‑ebusija ta’ qalbhom; u dan għamluh biex juru kemm kienu jaslu.",
                "11": "O ibni l‑għażiż, kif jista’ poplu mhux ċivilizzat bħal dan—",
                "12": "(U kulma għaddew kienu biss ftit snin minn meta huma kienu poplu mill‑aktar ċivili u dħuli)",
                "13": "Iżda O ibni, kif jista’ poplu bħal dan jieħu gost b’din l‑abominazzjoni kollha—",
                "14": "Kif nistgħu qatt nistennew li Alla jibqa’ lura milli jagħmel ħaqq kontrina?",
                "15": "Ara, qalbi qed tgħajjat: Ħażin għalih dan il‑poplu. Agħmel ħaqq minnhom, O Alla, u aħbi d‑dnubiet, il‑ħażen u l‑abominazzjonijiet tagħhom minn quddiem wiċċek!",
                "16": "U ibni, hemm bosta romol flimkien ma’ wliedhom il‑bniet li baqgħu ġewwa Serriza; u l‑armata ta’ Żenefi spiċċat ġarret magħha dawk il‑provvisti li ma ħadux magħhom il‑Lamaniti, u huma ħallewhom iduru biex jaraw minn fejn se jsibu x’jieklu; u tul it‑triq kienu ħafna n‑nisa xjuħ li tahom ħass ħażin u mietu.",
                "17": "U l‑armata li għandi miegħi hija dgħajfa; u l‑armati tal‑Lamaniti bħalissa jinsabu bejni u bejn Serriza; u dawk kollha li ħarbu lejn l‑armata ta’ Aron spiċċaw waqgħu vittmi għall‑brutalità terribbli tagħhom.",
                "18": "O kemm hu ħażin il‑poplu tiegħi! Huma veru nies bla ordni u bla ħniena. Ara, jiena daqsxejn ta’ bniedem, u s‑setgħa tiegħi hi biss setgħa ta’ bniedem, u jien ma nistax nġiegħel aktar lil xi ħadd jobdi l‑ordnijiet tiegħi.",
                "19": "U huma komplew jikbru fil‑perverżjoni tagħhom; u huma lkoll nies mill‑aktar krudili, li ma jeħilsuha lil ħadd, la lix‑xjuħ u lanqas liż‑żgħar; u huma jieħdu gost b’kull ħaġa li mhijiex tajba; u t‑tbatija li qed ibatu n‑nisa tagħna u wliedna fuq wiċċ din l‑art kollha tiżboq kull tbatija oħra; iva, ħaġa li l‑ebda lsien ma jista’ jlissen, u li ma tistax tinkiteb.",
                "20": "U issa, ibni, jien m’iniex se nitkellem aktar dwar din ix‑xena daqstant tal‑biża’. Ara, inti taf sew bil‑ħażen ta’ dan il‑poplu; inti taf li huma nies bla prinċipju, u li tilfu kull sentiment; u l‑ħażen tagħhom jiżboq il‑ħażen tal‑Lamaniti.",
                "21": "Ara, ibni, jiena ma nistax nirrakkomandahom lil Alla, għax nibża’ li jċanfarni.",
                "22": "Iżda ara, ibni, jien lilek nirrakkomandak lil Alla, u bil‑fiduċja li għandi fi Kristu nemmen li inti se tikseb is‑salvazzjoni; u nitlob lil Alla biex ikollu ħniena minnek u jżommok ħaj, biex inti tara b’għajnejk lill‑poplu tiegħu jerġa’ lura lejh, jew tarah jinqered għal kollox; għax naf li huma żgur jispiċċaw jinqerdu jekk huma ma jindmux u jerġgħu lura lejh.",
                "23": "U jekk huma jispiċċaw jinqerdu jkun ġralhom bħall‑Ġarediti, minħabba x‑xewqa ta’ qalbhom li jċarċru demm ħaddieħor u jivvendikaw ruħhom.",
                "24": "U jekk jiġri li huma jinqerdu, aħna nafu li kienu ħafna minn ħutna li telqu minn magħna u marru mal‑Lamaniti, u hemm ħafna oħrajn li se jitilquna u se jmorru magħhom ukoll; għalhekk, jekk jiena nispiċċa mmut u lilek ma narakx u inti tkun għadek ħaj, ara li tikteb xi ħaġa wkoll; iżda nittama li ma ndumx ma narak; għax jien għandi annali sagri li rrid ngħaddihomlok.",
                "25": "Ibni, ara li dejjem tibqa’ fidil lejn Kristu; u l‑ħwejjeġ li jiena ktibt tħallihomx isewdulek qalbek, u joppressawk sal‑mewt; iżda jalla Kristu jerfgħek ’il fuq, u jalla t‑tbatija u l‑mewt tiegħu, u d‑dehra tal‑ġisem tiegħu lil missirijietna, u l‑ħniena u s‑sabar tiegħu, u t‑tama tal‑glorja u l‑ħajja ta’ dejjem tiegħu, jibqgħu jgħammru f’moħħok għal dejjem.",
                "26": "U jalla l‑grazzja ta’ Alla l‑Missier, li t‑tron tiegħu jinsab fil‑għoli tas‑smewwiet, u ta’ Sidna Ġesù Kristu, li jinsab bilqiegħda fuq il‑lemin tas‑setgħa tiegħu sakemm kull ħaġa tiġi taħt il‑kontroll tiegħu, tkun, u tibqa’ miegħek għal dejjem. Ammen."
            },
            "10": {
                "1": "Issa jiena, Moroni, se nikteb xi ħaġa li nħoss li jkun tajjeb li niktibha; u se nikteb lil ħuti, il‑Lamaniti; u jien nixtieqkom tkunu tafu li issa għaddew aktar minn erba’ mija u għoxrin sena minn meta ngħata s‑sinjal tal‑miġja ta’ Kristu.",
                "2": "U jiena se nissiġilla dawn l‑annali, wara li ngħid ftit kliem ta’ nkuraġġiment.",
                "3": "Araw, jiena nħeġġiġkom biex meta intom taqraw dawn il‑ħwejjeġ, jekk ikun fl‑għerf t’Alla li intom taqrawhom, araw li tiftakru kemm kien ħanin il‑Mulej ma’ wlied il‑bnedmin, sa mill‑ħolqien ta’ Adam sewwasew saż‑żmien li fih intom tirċievu dawn il‑ħwejjeġ, u araw li tixtarru dan f’qalbkom.",
                "4": "U meta intom tirċievu dawn il‑ħwejjeġ, inħeġġiġkom sabiex tistaqsu ’l Alla, il‑Missier Etern, f’isem Ġesù Kristu, jekk dawn il‑ħwejjeġ humiex vera; u jekk intom tistaqsuh b’qalb sinċiera u b’intenzjoni ġenwina, u b’fidi fi Kristu, huwa jurikom il‑verità kollha, bil‑qawwa tal‑Ispirtu s‑Santu.",
                "5": "U bil‑qawwa tal‑Ispirtu s‑Santu tistgħu tkunu tafu l‑verità ta’ kollox.",
                "6": "U kull ħaġa tajba hija ġusta u vera; għalhekk, l‑ebda ħaġa tajba ma tiċħad lil Kristu, iżda tagħraf li hu tassew.",
                "7": "U intom tistgħu tkunu tafu li hu tassew, permezz tal‑qawwa tal‑Ispirtu s‑Santu; għalhekk inħeġġiġkom sabiex ma tiċħdux il‑qawwa ta’ Alla; għax huwa jaħdem permezz tal‑qawwa, skont il‑fidi ta’ wlied il‑bnedmin, l‑istess illum u għada, u għal dejjem.",
                "8": "U għal darb’oħra nħeġġiġkom ħuti sabiex ma tiċħdux id‑doni ta’ Alla, għax huma bosta; u kollha ġejjin mill‑istess Alla. U hemm diversi modi kif jingħataw dawn id‑doni; iżda huwa l‑istess Alla li jaħdem f’kollox u f’kulħadd; u huma jingħataw lill‑bnedmin, permezz tal‑manifestazzjoni tal‑Ispirtu ta’ Alla, għall‑ġid tagħhom.",
                "9": "Għax araw, lil wieħed jingħatalu, permezz tal‑Ispirtu ta’ Alla, li jista’ jgħallem il‑kelma tal‑Għerf;",
                "10": "U lil ieħor, li jista’ jgħallem il‑kelma tas‑sapjenza mill‑istess Spirtu;",
                "11": "U lil ieħor, fidi mill‑aktar kbira u lil ieħor, id‑don tal‑fejqan mill‑istess Spirtu;",
                "12": "U għal darb’oħra, lil ieħor, li huwa jista’ jwettaq mirakli tal‑għaġeb;",
                "13": "U għal darb’oħra, lil ieħor, li huwa jista’ jħabbar dwar kull ħaġa;",
                "14": "U għal darb’oħra, lil ieħor, li jista’ jara l‑anġli u l‑ispirti qaddejja;",
                "15": "U għal darb’oħra, lil ieħor, kull tip ta’ ilsna;",
                "16": "U għal darb’oħra, lil ieħor, l‑interpretazzjoni tal‑lingwi u ta’ diversi tipi ta’ ilsna.",
                "17": "U dawn id‑doni kollha jingħataw mill‑Ispirtu ta’ Kristu; u huma jingħataw lil kull bniedem individwalment, skont kif jogħġob lilu.",
                "18": "U nħeġġiġkom, għeżież ħuti, sabiex tiftakru li kull don tajjeb ġej minn Kristu.",
                "19": "U nħeġġiġkom, għeżież ħuti, sabiex tiftakru li huwa l‑istess, fl‑imgħoddi, issa, u għal dejjem, u li dawn id‑doni kollha li jiena tkellimt dwarhom, liema doni huma spiritwali, ma jispiċċaw qatt, sewwasew sakemm iddum wieqfa d‑dinja, sakemm mhux minħabba n‑nuqqas ta’ fidi tal‑bnedmin.",
                "20": "Għalhekk, jeħtieġ li jkollkom il‑fidi; u jekk ikollkom il‑fidi għandu jkollkom ukoll it‑tama; u jekk ikollkom it‑tama għandu jkollkom ukoll il‑karità.",
                "21": "U jekk m’għandkomx il‑karità, bl‑ebda mod ma tistgħu ssalvaw fis‑saltna ta’ Alla; u lanqas ma tistgħu ssalvaw fis‑saltna ta’ Alla jekk m’għandkomx il‑fidi; u lanqas ma tistgħu jekk m’għandkomx it‑tama.",
                "22": "U jekk m’għandkomx it‑tama żgur li intom tinsabu ddisprati u d‑disprament huwa riżultat tal‑ħażen.",
                "23": "U Kristu tassew qal lil missirijietna: Jekk intom għandkom il‑fidi tistgħu tagħmlu dak kollu li hu xieraq għalija.",
                "24": "U issa se nkellem lil kulħadd, minn tarf għall‑ieħor tal‑art—li jekk jasal il‑jum li fih il‑qawwa u d‑doni ta’ Alla ma jibqgħux aktar fostkom, dan ikun seħħ minħabba n‑nuqqas ta’ fidi.",
                "25": "U ħażin ikun għalihom ulied il‑bnedmin jekk jiġri dan; għax fostkom ma jkun għad baqa’ ħadd li jagħmel dak li hu sewwa, lanqas wieħed. Għax jekk ikun hemm wieħed fostkom li jagħmel dak li hu sewwa, huwa jaġixxi permezz tal‑qawwa u d‑doni ta’ Alla.",
                "26": "U ħażin għalihom dawk li jieqfu jagħmlu dawn il‑ħwejjeġ u jmutu, għax huma jmutu fi dnubiethom, u ma jkunux jistgħu jiksbu s‑salvazzjoni fis‑saltna ta’ Alla; u jien qed ngħid dan skont kliem Kristu; u jien ma ngħidx kelma b’oħra.",
                "27": "U jiena nħeġġiġkom biex tiftakru dawn il‑ħwejjeġ; għax ma jdumx ma jasal iż‑żmien meta intom issiru tafu li jien ma ngħidx kelma b’oħra, għax intom lili għad tarawni ħdejn l‑iżbarra ta’ Alla; u l‑Mulej Alla jgħidilkom: Jien lilkom ma xandartilkomx kliemi, li ġie miktub minn dan ir‑raġel, bħal wieħed jgħajjat mill‑imwiet, iva, sewwasew bħal wieħed jitkellem minn ġot‑trab?",
                "28": "Jiena nxandar dawn il‑ħwejjeġ għat‑twettiq tal‑profeziji. U araw, huma se joħorġu minn fomm Alla ta’ dejjem; u kelmtu se tgħaddi b’qawwa minn nisel għal nisel.",
                "29": "U Alla sejjer jurikom li dak li jiena ktibt huwa veru.",
                "30": "U jiena għal darb’oħra nħeġġiġkom biex tersqu lejn Kristu, u tadottaw kull don tajjeb, u la tmissux doni ħżiena, jew ħwejjeġ imniġġsa.",
                "31": "Stenbaħ u qum mit‑trab, O Ġerusalemm; iva, u ilbes l‑ilbies sabiħ tiegħek, O bint Sijon; u saħħaħ il‑pali tiegħek u wessa’ l‑fruntieri tiegħek għal dejjem, sabiex inti qatt ma tkun umiljata aktar, biex il‑patti li l‑Missier Etern għamel miegħek, O dar ta’ Iżrael, ikunu jistgħu jiġu fis‑seħħ.",
                "32": "Iva, ersqu lejn Kristu, u siru perfetti fih, u ċċaħħdu minn kull ħażen; u jekk intom tiċċaħħdu minn kull ħażen, u tħobbu ’l Alla bil‑qawwa u bis‑saħħa tagħkom kollha, u b’moħħkom kollu, mbagħad il‑grazzja tiegħu tkun biżżejjed għalikom, biex bil‑grazzja tiegħu intom tkunu tistgħu ssiru perfetti fi Kristu; u jekk bil‑grazzja ta’ Alla intom issiru perfetti fi Kristu, intom bl‑ebda mod ma tiċħdu l‑qawwa ta’ Alla.",
                "33": "U għal darb’oħra, jekk bil‑grazzja ta’ Alla intom issiru perfetti fi Kristu, u ma tiċħdux il‑qawwa tiegħu, mbagħad intom titqaddsu fi Kristu bil‑grazzja ta’ Alla, permezz tad‑demm imxerred ta’ Kristu, li hu parti mill‑patt tal‑Missier għall‑maħfra ta’ dnubietkom, biex intom issiru nies qaddisa, mingħajr tebgħa.",
                "34": "U issa se ngħidilkom ilkoll, saħħa. Jiena dalwaqt se mmur nistrieħ fil‑ġenna ta’ Alla, sakemm l‑ispirtu u l‑ġisem tiegħi jerġgħu jingħaqdu flimkien mill‑ġdid, u b’mod trijonfanti minn nofs l‑arja jiena ninġieb sabiex magħkom niltaqa’ quddiem l‑iżbarra tal‑kbir Jaħweh, l‑Imħallef Etern, kemm tal‑ħajjin u kemm tal‑mejtin. Ammen."
            }
        }
    }
}